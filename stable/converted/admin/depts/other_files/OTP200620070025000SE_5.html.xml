<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="sme">
  <header>
    <title>Od.prp. nr. 25 (2006-2007)</title>
    <genre code="admin"/>
    <author>
      <unknown/>
    </author>
    <translator>
      <unknown/>
    </translator>
    <translated_from xml:lang="nob"/>
    <year>2007</year>
    <place>http://www.regjeringen.no/se/dep/lmd/Dokumeanttat-/regpubl/otprp/2006-2007/Odprp-nr-25-2006-2007-.html?id=461192</place>
    <publChannel>
      <publication>
        <publisher>Arbeids- og inkluderingsdepartementet</publisher>
      </publication>
    </publChannel>
    <availability>
      <free/>
    </availability>
    <multilingual>
      <language xml:lang="nob"/>
      <language xml:lang="swe"/>
    </multilingual>
    <origFileName>OTP200620070025000SE_5.html</origFileName>
    <parallel_text location="OTP200620070025000SE_5.html" xml:lang="nob"/>
    <metadata>
      <uncomplete/>
    </metadata>
    <version>XSLtemplate  1.16 ; file-specific xsl  $Revision: 1.7 $; common.xsl  $Revision: 43394 $; </version>
  </header>
  <body>
    <p type="title">Boazodoallolága birra</p>
    <list>
      <p type="listitem">Mana ohcamii</p>
      <p type="listitem">Mana sisdollui</p>
      <p type="listitem">Mana bajimus
        navigašuvdnii</p>
      <p type="listitem">Mana báikkálaš navigašuvdnii</p>
    </list>
    <list>
      <p type="listitem">ráđđehus.no</p>
      <p type="listitem">Stoltenberga nubbi ráđđehus</p>
      <list>
        <p type="listitem">Stáhtaministara
                    kantuvra</p>
        <p type="listitem">Bargodepartemeanta</p>
        <p type="listitem">Mánáid-, dásseárvo- ja
                    searvadahttindepartemeanta</p>
        <p type="listitem">Ruhtadandepartemeanta</p>
        <p type="listitem">Guolástus- ja
                    riddodepartemeanta</p>
        <p type="listitem">Ođasmahttin-, hálddahus- ja
                    girkodepartemeanta</p>
        <p type="listitem">Suodjalusdepartemeanta</p>
        <p type="listitem">Dearvvašvuođa- ja
                    fuolahusdepartemeanta</p>
        <p type="listitem" xml:lang="nob">Justis- ja
                    politidepartemeanta</p>
        <p type="listitem">Gielda- ja
                    guovlodepartemeanta</p>
        <p type="listitem" xml:lang="nob">Kulturdepartemeanta</p>
        <p type="listitem">Máhttodepartemeanta</p>
        <p type="listitem">Eanandoallo- ja
                    biebmodepartemeanta</p>
        <p type="listitem">Birasgáhttendepartemeanta</p>
        <p type="listitem">Ealáhus-ja
                    gávpedepartemeanta</p>
        <p type="listitem" xml:lang="nob">Oljo- ja
                    energiijadepartemeanta</p>
        <p type="listitem">Johtalusdepartemeanta</p>
        <p type="listitem">Olgoriikadepartemeanta</p>
      </list>
    </list>
    <p type="text">Oza Eanandoallo- ja
                biebmodepartemeantta siidduin</p>
    <p type="text">
                Oza olles ráđđehusa.no:as</p>
    <list>
      <p type="listitem">Fáddá A-Å</p>
      <p type="listitem">Neahttakarta</p>
      <p type="listitem" xml:lang="nob">Hjelp</p>
      <p type="listitem">
              Oktavuohta</p>
    </list>
    <p type="text">
                Dás don leat: Eanandoallo- ja
                biebmodepar... &lt; Dokumeanttat
                &lt; Proposisjoner og
                meldinger &lt; 5 Gustovaš riekti</p>
    <p type="text">Od.prp. nr. 25 (2006-2007)</p>
    <section>
      <p type="title">Boazodoallolága birra</p>
    </section>
    <p type="text">
                Bláđe dokumeanttas: 
                &lt;  4 Dálá boazodoallu | 
                6 Boazodoallolágat Ruoŧas... > | 
                Ovdasiidu</p>
    <section>
      <p type="title">5 Gustovaš riekti</p>
    </section>
    <section>
      <p type="title">5.1 Álggahus</p>
    </section>
    <p type="text">Boazodoalu rievttálaš rámmaid
                        hárrái lea geassemánu 9. beaivvi 1978
                        boazodoalloláhka guovddáš láhka. Dasa lassin
                        lea dađi mielde gártan ollu riektegeavat,
                        erenoamážit boazodoalu areálavuoigatvuođaid
                        birra ja buhtadusrievttálaš suodjalusa
                        hárrái.</p>
    <p type="text">Vuollelis čilget movt lea
                        gustovaš boazodoalloriekti, ovdal go das
                        maŋŋelis buktit mearkkašumiid lága iešguđet
                        mearrádusaide. Departemeanta lea ollisvuođa
                        dihte maiddái ovdandivvon olles 1978-lága. Dat
                        oasit lágas mat eai lean lávdegotti mandáhta
                        siskkobealde, leat namuhan dušše oanehaččat.
                        Loahpas lea čoahkkáigeassu dárbbašlaš
                        láhkarievdadeami hárrái. Čujuhit muđui
                        lávdegotti čielggadeami 6. ja 7.
                        kapihttaliidda.</p>
    <section>
      <p type="title">5.2 Boazodoalu
                        riektevuođđu</p>
    </section>
    <p type="text">Erenoamáš ja árbevirolaš sámi
                        ealáhussan ja kulturvuohkin lea boazodoallu
                        huksejuvvon dábiid ja geavaheami ala dološ
                        áiggi rájes, ja das lea erenoamáš
                        riektesuodjalus, gč. Vuođđolága § 110 a ja
                        álbmotrievtti njuolggadusaid álgoálbmogiid ja
                        unnitloguid birra.</p>
    <p type="text">Boazodoallu dárbbaša ollu
                        areálaid ja iešguđetlágán áigodatguohtumiid.
                        Deaddu boazodoalu areálaide lea lassánan
                        olbmuid buresbirgejumi ja dábálaš
                        servodatovdáneami geažil. Dan dihte lea maŋemus
                        jagiid lassánan beroštupmi boazodoalu
                        areálageavaheami rievttálaš vuođu hárrái, ja
                        lea leamaš dárbbašlaš čielggadit sámi
                        boazodoalu rievttálaš dili ja gáhttema eará
                        beroštumiid ektui.</p>
    <p type="text">Boazodoalu riektevuođuin areála
                        geavaheami bokte oaivvilduvvo ieš dat vuođđu
                        man ala riekti lea huksejuvvon, ii ge
                        dárkileappot rievtti sisdoallu ja viidodat.</p>
    <p type="text">Váldogažaldat lea leamaš lea go
                        riekti dušše áigges áigái gustovaš
                        boazodoallolága olis, vai lea go boazodoalus
                        iešheanalis vuođđu beroškeahttá lágas.</p>
    <p type="text">Áddejupmi boazodoalu
                        areálageavaheami rievttálaš vuođu hárrái lea
                        ovdánan, earret eará riektegeavada geažil
                        iešguđet surggiin. Odne lea dohkkehuvvon Norgga
                        rievttis ahte boazodoalus lea iešheanalis
                        riektevuođđu, beroškeahttá lágas, dan
                        geavaheami vuođul mii lea leamaš doloža rájes
                        dain guovlluin gos boazodoallu lea
                        doaimmahuvvon. Láhka ii ásat
                        boazodoallorievtti, muhto čilge dárkileappot
                        mii dán rievtti sisdoallu lea, ja regulere ja
                        stivre boazodoalu. Alimusrievtti plenumduomus
                        nugohčoduvvon Selbu-áššis, Rt. 2001, s. 769,
                        nannii Alimusriekti ahte boazodoalloriekti lea
                        iešheanalis riekti man vuođđu lea geavaheapmi
                        dološ áiggi rájes. Dás ii leat sáhka dušše
                        dohkkehuvvon geavaheami birra. Muđui čujuhit
                        dárkilet mearkkašumiide dán guovddáš
                        riektemearrádusa birra St.dieđ. nr. 33 (2001 –
                        2002).</p>
    <p type="text">Riektegeavada bokte lea maiddái
                        nannejuvvon ahte boazosápmelaččaid rivttiin lea
                        bággolotnunsuodjalus. Dat mearkkaša ahte
                        vuoigatvuođaid luobaheapmi eará beroštumiide
                        addá vuođu oažžut buhtadusa dábálaš
                        bággolotnunprinsihpaid mielde, gč. Vuođđolága §
                        105.</p>
    <p type="text">Jagis 1999 mearriduvvui
                        olmmošvuoigatvuođaid dili nannen Norgga rievtti
                        olis (olmmošvuoigatvuođaláhka). Dát
                        mielddisbuktá earret eará ahte soahpamuš
                        siviila ja politihkalaš vuoigatvuođaid birra
                        galgá gustot Norgga láhkan ja manná ovdalii jus
                        eará šattaš vuostálaga dainna. Boazodollui lea
                        erenoamážit artihkal 27 mearkkašahttin dan
                        dihte go dat guoskkaha sámi kultuvrra ávnnaslaš
                        vuođu suodjaleami, dás maiddái sámi boazodoalu
                        suodjaleami. Dát artihkal, ovttas
                        ILO-soahpamuša mearrádusaiguin, lea mielde
                        ráddjeme makkár sisabahkkemiid ja doaimmaid
                        sáhttá čađahit boazodoalu guovdu.</p>
    <p type="text">Árbevirolaččat lea boazodoallu
                        adnon oktasaš, kollektiiva,
                        vuoigatvuohtan. Dát mielddisbuktá ahte
                        boazosámit dat guddet vuoigatvuođa, geahča
                        boazodoallolága § 3, ja geain lea vuoigatvuohta
                        doaimmahit boazodoalu dain eatnamiin gos doloža
                        rájes lea leamaš boazodoallu. Dás lea sáhka
                        boazosámiin čearddalaš joavkun, ii ge ovttaskas
                        olbmuid dahje unnit joavkkuid birra mat gullet
                        dán oktasašvuhtii. Juohkehažžii gullá oassi dán
                        oktasaš vuoigatvuođas, eai ge sis leat
                        eksklusiiva vuoigatvuođat mat leat sierra
                        suodjaluvvon siskkáldasat.</p>
    <p type="text">Maŋemus áiggiid lea dađistaga
                        eanet čuoččuhuvvon ahte dien vuolggasaji ferte
                        čilget. Okta hástalus dákko sáhttá earret eará
                        leat ahte rievdada go eiseválddiid vejolaš
                        reguleren siskkáldas guohtungeavaheami. Sáhttet
                        go eiseválddit friddja reguleret, vai sáhttá go
                        siiddaid dahje joavkkuid geavaheapmi leat nu
                        sajáiduvvan ahte dihto guovlluin lea ásahuvvon
                        dakkár vuoigatvuohta ahte dain lea
                        bággolotnunsuodjalus eará boazodoallorivttiid
                        ektui? Dákkár gažaldagat eai leat dán rádjái
                        čovdojuvvon riektegeavada bokte. Datte eaktudii
                        Alimusriekti ahte okta doaibmajoavku guoskevaš
                        orohagas ii ihcalis sáhte atnui váldit
                        guovlluid maid orohaga eará doaibmajoavkkut
                        leat árbevirolaččat guođohan, geahča Rt. 2000
                        s. 1578, ja ahte guoskevaš sisabahkken ferte
                        buhtadusrievttálaš oktavuođas árvvoštallojuvvot
                        guoskevaš doaibmajoavkku areála ektui, ii ge
                        olles orohaga. Áššečuolbma lea dárkileappot
                        mearkkašuvvon 7. kapihttalis. Departemeanta
                        dadjá eanet dán birra oppalaš mearkkašumiin 8.
                        kapihttalis.</p>
    <section>
      <p type="title">5.3 1978 boazodoalloláhka</p>
    </section>
    <p type="text">Geassemánu 9. beaivvi 1978 nr.
                        49 boazodoalloláhka bođii 1933 boazodoallolága
                        sadjái. Jagis 1996 rievdaduvvui dat oalle ollu,
                        Finnmárkku guohtundilálašvuođaid geažil, ja
                        lulli-guovlluid vuoigatvuođadiliid ja
                        sámepolitihkalaš ovdáneami geažil, man olis
                        Sámediggi oaččui eanet válddi ovddasteami bokte
                        stivrenorgánain. Čujuhit Od.prp. nr. 28 (1994 –
                        95).</p>
    <p type="text">§ 1 mielde lea dálá lága ulbmil
                        lágidit dilálašvuođaid ekologalaš guoddevaš
                        guohtunváriid geavaheapmái buorrin boazodollui
                        alccesis ja servodahkii muđui. Boazodoalu
                        ovdáneami ja doaimmaheami ulbmil lea addit
                        oadjebas ekonomalaš ja sosiála dili sidjiide
                        geain lea boazodoallu fidnun, seammás go sin
                        vuoigatvuođat galget sihkkarastojuvvot.
                        Boazodoallu galgá bisuhuvvot sámi kultuvrra
                        deaŧalaš vuođđun Vuođđolága § 110 a ja
                        álbmotrievtti njuolggadusaid mielde
                        álgoálbmogiid ja unnitloguid birra. Dáid
                        ulbmiliid mielde galgá láhka bidjat meriid
                        boazodolliid vuoigatvuođaid ja geatnegasvuođaid
                        hárrái ja reguleret dilálašvuođaid eará
                        ealáhusaid ja servodatberoštumiid ektui. Dan
                        muddui go vejolaš, de galgá láhka reguleret
                        boazodolliid siskkáldas áššiid, ja ásahit vuođu
                        ulbmillaš organiseremii ja hálddašeapmái.</p>
    <p type="text">§ 2 addá vuođu juohkit eatnamiid
                        boazodoalloguovlun ja orohahkan, ja mearridit
                        boazologu, deaddomeriid ja eará
                        rámmaeavttuid.</p>
    <p type="text">Geográfalaš juogu hárrái daddjo
                        2. § vuosttaš lađđasa goalmmát cealkagis ahte
                        meahcceeatnamat mat gullet guohtuneatnamiidda
                        adnojit lobálaš boazodoalloeanamin jus eará ii
                        čuvoš erenoamáš riektedilálašvuođain.
                        Selbu-duomus, Rt. 2001 s. 769, lea nannejuvvon
                        ahte go árvvoštallá leat go geavaheami olis
                        ásahuvvon vuoigatvuođat, de galgá erenoamáš
                        deattu bidjat daidda beliide mat leat sámi
                        doaimmaid geavaheami dovdomearkkat.</p>
    <p type="text">Boazodoallolága §§ 3 ja 4
                        nannejit geain lea vuoigatvuohta doaimmahit
                        boazodoalu.</p>
    <p type="text">Guovddáš mearrádus lea
                        boazodoallolága § 3 vuosttaš lađđasa vuosttaš
                        cealkka, mii mearrida ahte dušše sámi sogat
                        olbmot geat ásset Norggas, ožžot doaimmahit
                        boazodoalu boazodoalloguovllus. Gáibádus ahte
                        galgá ássat Norggas, lea geavatlaš ákkaid
                        geažil, vuhtii válddidettiin lága eará eavttuid
                        ovddasvástádusa ja doallogeatnegasvuođa birra.
                        Juogo láhka dahje dan ovdabarggut addet
                        makkárge dárkilet čujuhusa dasa mii
                        oaivvilduvvo sámi sogalašvuođain. Gažaldat lea
                        liikká hui hárve áigeguovdil, go leat nuppi
                        lađđasa eavttut mat geavatlaččat ráddjejit
                        dien. Nuppi cealkaga mielde lea mearkka dahje
                        doalloovttadaga eaiggáduššama eaktu ahte lága
                        fápmuiboahtimis lea alddis dahje váhnemis dahje
                        váhnenváhnemis leamaš boazodoallu
                        váldoealáhussan. Muđui addá náittosdilli
                        vuoigatvuođa doaimmahit boazodoalu ovttas
                        náittosguimmiin. Dát vuoigatvuohta lea
                        dábálaččat dušše nu guhká go náittosdilli
                        bistá. Dan vuođul sáhttá lohkat ahte
                        boazodoallovuoigatvuohta lea
                        baozodoallobearrašiid sierravuoigatvuohta. Lea
                        sierra deattuhuvvon ahte adopšuvdna lea dán
                        oktavuođas seammadássásaš.</p>
    <p type="text">Ovdal go beassá álgit
                        iešheanalaš ealáhusdoallin boazodollui, de
                        ferte 4. § vuosttaš lađđasa olis oažžut
                        guovllustivrras doaibmalobi doalloovttadaga
                        registrerema bokte. Diekkár lobi datte ii
                        dárbbaš jus doallu ollislaččat manná dihto
                        mearriduvvon olbmui. Dát, mii geavatlaččat lea
                        vuogas ja deaŧalaš mearrádus, guoská
                        náittosguoibmái dahje eaiggáda dahje su
                        náittosguoimmi fuolkái njuolga bajás- dahje
                        vulosmanni linjás dahje vuosttaš siidolinjás
                        gitta oappá dahje vielja mánáide, jus son fal
                        deavdá 3. § eavttuid.</p>
    <p type="text">Doalloovttadagain oaivvilduvvo
                        nuppi lađđasa mielde eallu man okta
                        ovddasvástideaddji jođiheaddji eaiggáduššá ja
                        jođiha dahje náittosguimmežagat ovttas
                        eaiggáduššaba ja jođiheaba, go goappašagat
                        eaiggáduššaba iežaska mearka bohccuid
                        ealus.</p>
    <p type="text">Ovddasvástideaddji
                        jođiheaddji(id) eaktu lea dárbbašlaš vai ii
                        šatta eahpádus das geas lea ovddasvástádus lága
                        iešguđet gáibádusaid ektui. Dalle go
                        náittosguimmežagat ovttas eaiggáduššaba ja
                        doaimmaheaba boazodoalu, de leaba goappašagat
                        solidáralaččat ovddasvástideaddjit buot
                        bohccuid hárrái mat gullet doalloovttadahkii.
                        Jus goappaš náittosguimmežagain lea
                        doalloovttadat ovdal go náitaleaba, de sáhttiba
                        doalahit daid.</p>
    <p type="text">Dát bođii láhkii
                        ovttadássásašvuođa deasttaid geažil,
                        ođasmahttimis mii dahkkui 1996:s. Eanandoallo-
                        ja borramušdepartemeanta lei ovdal,
                        Ovttadássásašvuođa-áittardeaddji jearaldaga
                        olis, loahpahan vuogi man mielde lávejedje
                        mearridit ahte nubbi doalloovttadat fertii
                        heaittihuvvot go náitaleaba. Dábálaččat lávii
                        dalle dievdoolmmoš doalahit iežas doalu, ja dat
                        ii lean buorre ovttadássásašvuođa čalmmiiguin.
                        Ovddasvástádusdilálašvuohta lea almmotge nu
                        ahte go doalaheaba goabbat doalu, de leaba
                        liikká solidáralaččat ovddasvástideaddjit.</p>
    <p type="text">4. § nuppi lađđasa mielde sáhttá
                        doalloovttadat geahččat maiddái bohccuid mat
                        gullet dihto fulkkiide, nugo dat leat
                        namuhuvvon dás ovdalis. Ii dárbbaš nappo leat
                        alddis doalloovttadat jus áigu bohccuiguin
                        bargat, ja buohkain geat barget boazodoalus § 3
                        mielde, leat vuoigatvuođat lága olis. Ovtta
                        doalloovttadagas sáhttet nappo leat máŋga
                        iešheanalis ja iešbirgejeaddji sierra
                        boazodoalli. Ovdal 1996 láhkarievdadeami lei
                        ieš láhka hehttehussan dása, go ii lean lohpi
                        doalus atnit bohccuid mat gullet dakkárii gii
                        doaimmahii boazodoalu iešheanalaš ealáhussan.
                        Geavatlaččat lei dilli liikká eará, dan dihte
                        go boazodoalus ledje ollu
                        <span type="quote">«suoivvanboazodoallit»</span>. Go doaba iešheanalaš
                        ealáhusdoalli ii lean definerejuvvon, ja
                        mearrádus máŋgga dáfus lei eahpečielggas ja
                        dárbbašmeahttun, de váldui dat eret. Sadjái
                        bođii goalmmát lađđasii gáibádus
                        eaiggátproseantta birra. Čujuhit lávdegotti
                        čielggadeami čuoggái 6.2.6.</p>
    <p type="text">Lea vealttakeahtes eaktu
                        boazodoalu doaimmaheapmái ahte lea
                        gullevašvuohta doalloovttadahkii. § 16 mielde
                        galget buot bohccot merkejuvvot eaiggáda
                        sisačálihuvvon merkii, ja § 17 njealját lađđasa
                        mielde lea eaktun oažžut sisačálihuvvot,
                        eaiggáduššat dahje atnit boazomearkka ahte
                        boazu gullá dohkkehuvvon doalloovttadahkii, mii
                        lea iežas nammii registrerejuvvon dahje eará
                        olbmui gii lea namuhuvvon § 4 nuppi lađđasis
                        dahje § 3 goalmmát lađđasis. Bohccuid nappo ii
                        sáhte diktit guohtut boazodoalloguovllus jus ii
                        leat diekkár gullevašvuohta
                        doalloovttadahkii.</p>
    <p type="text">Boazodoallolága 5. §:s leat
                        mearrádusat boazodoalu birra olggobealde sámi
                        boazodoalloguovlluid, geahča 2. §. Doppe
                        dárbbašit Eanandoallo- ja
                        borramušdepartemeantta sierralobi, ja eaktun
                        lea ahte ohccis lea rievttálaš vuođđu geavahit
                        doarvái stuora ja heivvolaš duovdagiid
                        boazodollui.</p>
    <p type="text">§§ 6 ja 7 sisttisdollet
                        mearrádusaid kollegiála stivrenorgánaid
                        boazodoallostivrra ja guovllustivrra
                        nammademiid birra. Sámediggi ja Eanandoallo- ja
                        borramušdepartemeanta nammadit
                        boazodoallostivrra ovttasráđiid, ja
                        guovllustivrraid ges Sámediggi ja fylkkadikkit.
                        Sámedikki nammadanváldi ásahuvvui
                        láhkarievdademiin 1996:s. Nammadeamis galgá
                        deattuhit govttolaš geográfalaš ovddasteami,
                        govda fágalaš duogáža ja servodatdieđu ja nu
                        ovtta meari ovddasteami goappaš sohkabeliin go
                        vejolaš. Miellahtuid gaskkas galget leat
                        beaivválaš bargi boazodoallit guoskevaš
                        boazodoalloguovllus, ja boazodoalu
                        organisašuvnnain galgá leat evttohanváldi.
                        Guovllustivrraid hárrái deattuhii
                        Eanandoallolávdegoddi gieđahallama oktavuođas
                        Stuoradikkis, ahte galggašii eanet deattu
                        bidjat boazodoalu organisašuvnnaid
                        evttohusaide, ja dábálaččat galget
                        boazoeaiggádat leat eanetlogus, geahča Evtt. O.
                        nr. 98 (1976 – 77) ja Evtt. O. nr. 37 (1977 –
                        78). Stivrenorgánain lea guovddáš ja deaŧalaš
                        sadji, ja dain leat ollu doaimmat lága ja
                        njuolggadusaid olis. Dat leat stáhtalaš
                        hálddašanorgánaid dássásaččat.</p>
    <p type="text">§ 8 vuosttaš lađđasa olis galgá
                        leat orohatstivra, man orohaga aktiiva
                        boazodoallit válljejit iežaset gaskkas.
                        Orohatstivrras leat vuosttažettiin
                        priváhtarievttálaš doaimmat, muhto maiddái
                        soames almmolašrievttálaš doaibma.
                        Almmolašrievttálaš doaimmat leat omd. gohččut
                        merket, rátkit ja lohkat § 8 goalmmát lađđasa
                        ja § 22 vuosttaš ja nuppi lađđasiid olis,
                        boazomearkka dárkkistit § 23 nuppi lađđasa
                        olis, ja gohččut vuojehit bohccuid lobálaš
                        guohtumii § 24 nuppi lađđasa mielde.
                        Viidáseappot lea orohatstivrra ovddasvástádus
                        ráhkadit orohatplána ja mearridit resursadivada
                        § 8 a ja § 8 b njealját lađđasa olis.</p>
    <p type="text">Orohatstivra lea muhtun
                        oktavuođain proseassuála riektesubjeaktan.
                        Čujuhit erenoamážit § 8 nuppi lađđasii gos
                        daddjo ahte orohatstivra jođiheaddji bokte
                        ovddasta orohaga beroštumiid ja sáhttá dahkat
                        soahpamušaid, áššáskuhttit ja áššáskuhttojuvvot
                        orohaga oktasaš áššiin. Proseassuála sajádat
                        sáhttá maiddái dahkat ahte oktasašvuohta oažžu
                        ávnnaslaš rivttiid dahje geatnegasvuođaid. § 25
                        mielde vahátbuhtadusa birra, sáhttá vaháguvvan
                        ovddidit gáibádusa njuolga orohahkii, mii dasto
                        šaddá buhtadangeatnegas jus vaháguvvan bealli
                        vuoitá.</p>
    <p type="text">Mearrádusat orohatplána birra §
                        8 a bohte láhkii ođasteami olis 1996:s.
                        Ulbmilin dáid mearrádusaiguin lei oažžut ođđa
                        ja ávkkálaš reaiddu resursastivrejupmái.
                        Orohatplána galgá sisttisdoallat máŋga dihto
                        oasi, ja guovddážis lea orohaga oppalaš
                        strategiija dasa movt ávkkástallat orohaga
                        resurssaid.</p>
    <p type="text">§ 8 b sisttisdoallá mearrádusaid
                        orohatplána rihkkuma váikkuhusaid birra. Daddjo
                        ahte buot doalloovttadagat orohagas leat
                        geatnegasat čuovvut mearriduvvon orohatplána,
                        ja jus plána rihkku mearkkašahtti láhkái, de
                        sáhttá gohččojuvvot čađahit bággodoaimmaid.</p>
    <p type="text">Jus doalloovttadat lea guohtumii
                        buktán eanet bohccuid go doallu oažžu, de
                        sáhttá orohatstivra gáibidit das resursadivada.
                        Dát lea reaidu mainna stivre orohagaid
                        boazologu, ja lea oassin boazodoalu siskkáldas
                        resursastivrejumis, go ná sáhttá ráŋggáštit dan
                        gii lea oktasašvuođas alcces váldán eanet go
                        sus lea vuoigatvuohta, gč. Od.prp. nr. 28 (1994
                        – 95).</p>
    <p type="text">§ 9 nanne ahte vuoigatvuohta
                        doaimmahit boazodoalu lea
                        geavahanvuoigatvuohta, beroškeahttá das gii lea
                        eananeaiggát, nu guhkás go eará ii leat
                        mearriduvvon erenoamáš riektediliid bokte ja
                        dat sisttisdoallá:</p>
    <list>
      <p type="listitem">vuoigatvuođa orrut ja
                            johtalit bohccuiguin, ja vuoigatvuođa
                            johtimii ja johtolagaide</p>
      <p type="listitem">vuoigatvuođa
                            boazoguohtumiidda</p>
      <p type="listitem">vuoigatvuođa ásahit
                            boazodollui dárbbašlaš rusttegiid</p>
      <p type="listitem">vuoigatvuođa boaldámuššii ja
                            muoraide</p>
      <p type="listitem">vuoigatvuođa bivdit ja
                            guolástit</p>
    </list>
    <p type="text">Dán sisdoallu lea dárkileappot
                        muitaluvvon 10. § rájes 14. § rádjái.</p>
    <p type="text">§ 10 sisttisdoallá mearrádusaid
                        orruma, johtaleami ja johtingeainnuid birra.
                        Johtingeainnuid birra daddjo ahte dat eai oaččo
                        giddejuvvot. Departemeanta datte sáhttá miehtat
                        ahte dat rievdaduvvojit jus dasa leat lágalaš
                        ákkat. Dát mearrádus lea áidna
                        areálageavahangielddus boazodoallolágas.
                        Johtingeainnut sáhttet datte guoskkahuvvot ja
                        vejolaččat giddejuvvot jus leat stuorát
                        doaimmat ja go lea bággolotnunvuođđu. Dat
                        sáhttá leat ovdamearkka dihte čázádathuksemiid
                        ja geaidnohuksemiid oktavuođas.</p>
    <p type="text">§ 11 sisttisdoallá ahte
                        vuoigatvuohta guohtumii addá lobi diktit
                        bohccuid guohtut váriin ja eará
                        meahcceeatnamiin, maiddái láidumiin: ovdalaš
                        gilvojuvvon eatnamiin ja ovdalaš ládjosajiin
                        jus dat leat sierra, eai ge ássanguovllu dahje
                        gilvojuvvon eatnama lahka, eai ge leat
                        áimmahuššon eai ge anus dikšojuvvon
                        guohtuneanamin. Jus dákkár eanan lea áidojuvvon
                        áiddiin mii doallá bohcco, de doppe ii leat
                        guohtunvuoigatvuohta. Olgonastinlága § 1a
                        definišuvdna das mii rehkenastojuvvo láidumin,
                        lea maiddái čujuheaddji definišuvdnan dás. Dat
                        mii dán dárkkuheami mielde ii leat láidun,
                        muhto meahcci, lea nappo boazoguohtuneanan.</p>
    <p type="text">§ 12 sisttisdoallá boazodoalu
                        vuoigatvuođa cegget áiddiid, gárddiid ja
                        rusttegiid. Deaŧaleamos rusttegat leat
                        oahceáiddit, gárddit ja njuovvanrusttegat.
                        Lágas leat dárkilet eavttut diekkár rusttegiid
                        ceggema birra. Galgá vuhtii váldit fysalaš
                        birrasiid, ja rusttegat eai galgga leat
                        mearkkašahtti vahágin dahje unohassan
                        eananeaiggádii dahje eará vuoiggalaš
                        beroštumiide. Dát mearkkaša ahte maiddái galgá
                        vuhtii váldit eará boazodolliid ja
                        almmolašvuođa.</p>
    <p type="text">Áiddiid ja rusttegiid mat galget
                        orrut guhkit go ovtta bargobotta jagis, galgá
                        nuppi lađđasa mielde departemeanta dohkkehit.
                        Stuorát rusttegiid hárrái ferte dasa lassin
                        vihkkedallat ollislaš biraslaš váikkuhusaid
                        boazodoallofágalaš darbbu ektui ásahit dakkár
                        rusttega. Jus eananeaiggat ii mieđit, de sáhttá
                        lohpi liikká addot, muhto galgá máksojuvvot
                        buhtadus vejolaš vahágiid ovddas. Dakkár
                        buhtadus mearriduvvo árvvoštusa bokte. Goalmmát
                        lađđasis addo váldi gaikut lobihis rusttegiid.
                        Jus eavttut leat devdojuvvon, de sáhttet
                        boazodoalloeiseválddit gaikkuhit rusttega. Ii
                        leat dárbbašlaš ohcat nammarievttis lobi,
                        geahča bággočađahanlága § 13 – 14.</p>
    <p type="text">Vuoigatvuohta boaldámuššii ja
                        muoraide § 13 mielde lea iežas atnui lobálaš
                        boazodoalu doaimmahettiin. Dát mielddisbuktá
                        ahte riekti lea doppe gos ain áigges áigái lea
                        ealuin, ja maiddái ássanvissui jus dat lea
                        dakkár báikkis ahte duođai doaibmá orrunbáikin
                        boazodoalu oktavuođas.</p>
    <p type="text">§ 14 addá mearrádusaid
                        vuoigatvuođa birra bivdit ja guolástit. Maiddái
                        dát vuoigatvuohta gusto doppe gos boazoguohtun
                        doaimmahuvvo lobálaččat. Nappo ii sáhte dán
                        mearrádusa olis guolástit dálveguohtuneatnamiin
                        geasset. Duopmostuolut leat gieđahallan ášši
                        mas dakkár áddejupmi lei gažaldahkan. Almmotge
                        lea adnon vuođđun ahte vuoigatvuohta ii gusto
                        dušše bivdui iežas dárbbu gokčat. Čujuhuvvo
                        muđui čielggadeami čuoggái 7.6.</p>
    <p type="text">§ 15 sisttisdoallá mearrádusaid
                        mat dárkileappot regulerejit gaskavuođa
                        boazodoallorievtti ja eananeaiggátrievtti
                        gaskka. Dán mearrádusas daddjo ahte
                        eananeaiggát dahje vuoigatvuođalaš geavaheaddji
                        ii galgga opmodaga hálddašit dainna lágiin ahte
                        šaddá mearkkašahtti vahágin dahje hehttehussan
                        boazodollui mii doaimmahuvvo dán lága olis.
                        Vuosttaš cealkka datte ii hehtte eatnama
                        dábálaš geavaheami eanandollui, vuovdedollui
                        dahje eará geavaheami eanandoalloulbmiliidda.
                        Ulbmilin mearrádusain lea vuosttažettiin dahkat
                        čielggasin máid eananeaiggát ja geavaheaddji
                        sáhttá dahkat eatnamiin almmá rihkukeahttá
                        boazodoallorievtti. Ulbmilin lea
                        čielggasmahttit maid friddja sáhttá dahkat,
                        masa dárbbašuvvo lagat čielggadeapmi dahje maid
                        ii sáhte dahkat almmá bággolotnuma haga.
                        Mearrádus vástida servitutt-lága § 2, mii
                        geatnegahttá sihke vuoigatvuođalačča ja
                        eaiggáda feret nu ahte ii govttohemet šatta
                        hehttehussan nuppi beallái. Dat ii leat
                        areálageavaheami almmolašrievttálaš reguleren,
                        muhto gusto
                        eananeaiggáda/geavahanvuoigatvuođalačča ja
                        boazodoalu priváhtarievttálaš
                        dilálašvuođaide.</p>
    <p type="text">§§ 16 – 18 sisttisdollet
                        njulggadusaid bohccuid merkema birra.</p>
    <p type="text">Bealljemerken lea árbevirolaš
                        vuohki ja merkenmearrádusat sisttisdollet
                        deaŧalaš ortnetnjuolggadusaid.</p>
    <p type="text">Buot bohccot galget merkejuvvot.
                        Bohccot galget merkejuvvot eaiggáda
                        sisačálihuvvon merkii ovdal golggotmánu 31.
                        beaivvi seamma jagi go leat šaddan. Jus boazu
                        ii leat merkejuvvon njuolggadusaid mielde ja nu
                        ii sáhte oaidnit gii lea eaiggát, de massá
                        eaiggát eaiggatvuođa ja dat manná
                        oktasašvuhtii.</p>
    <p type="text">Buot iešheanalis boazodoallit
                        sáhttet gáibidit sisačálihuvvot ovtta mearkka.
                        Náittosguimmežagat geat doaimmaheaba boazodoalu
                        ovttas, sáhttiba gáibidit mearkka goabbáinai ja
                        mearkka juohke mánnái. Máŋggas geat ovttas
                        doaimmahit boazodoalu boazodoalloguovllus,
                        sáhttet atnit dušše ovtta mearkka, jus
                        guovllustivra dohkkeha ahte sin bohccot
                        rehkenastojuvvojit oktan doalloovttadahkan.</p>
    <p type="text">Mearka ii sáhte valdojuvvot
                        atnui ovdal go lea sisačálihuvvon. Juohke
                        boazodoalloguovllus lea mearkalávdegoddi mii
                        gieđahallá mearkaohcamiid, geahča geassemánu
                        12. beaivvi 1984 mearkanjuolggadusaid.</p>
    <p type="text">§ 19 mielde galgá
                        doalloovttadaga eaiggát juohke jagi addit
                        orohatstivrii dieđáhusa boazodoalu birra
                        maŋemus doaibmajagi (cuoŋománu 1. beaivvis
                        njukčamánu 31. beaivái). Orohatstivra galgá
                        guovllustivrii addit dieđáhusa orohaga
                        boazodoalu birra.</p>
    <p type="text">§ 20 sisttisdoallá mearrádusaid
                        doallogeatnegasvuođa birra. Dát geatnegasvuohta
                        čuovvu vuoigatvuođas guohtumii, johtimii jna.
                        Sátni doallogeatnegasvuohta bođii
                        boazodoalloláhkii 1996:s ovdalaš doahpagiid
                        guođohangeatnegasvuođa ja bohcco lodjivuođa
                        sadjái, mat ledje gávnnahuvvon unnán
                        heivvolažžan dan ovdáneami hárrái mii
                        boazodoalus lei leamaš. § 20 mearrádusaid
                        ulbmil, nu movt dat leat dál, lea lága bokte
                        vuohkkaseappot ja ávkkálet vugiin čujuhit
                        fágalaš dási. Doallogeatnegasvuohta lea biddjon
                        njuolga doalloovttadahkii ja lea čadnon daidda
                        gáibádusaide mat leat orohatplánii § 8 a
                        mielde.</p>
    <p type="text">Bohccot galget leat dohkálaš
                        bearráigeahču vuolde ja galget doalahuvvot
                        lobálaš guohtumiin. Dat mielddisbuktá ahte
                        ovddasvástideaddji jođiheaddji galgá álo
                        diehtit gos eallu lea, ja galgá sáhttit
                        dakkaviđe vuojehit eret jus bohccot mannet
                        lobihis guohtumiidda.</p>
    <p type="text">Nuppi lađđasa mielde galgá
                        doalloovttadaga eaiggádis leat boazodoallu
                        fidnun ja váldodoaibman. Náittosguimmežagaide
                        geain lea oktasaš doalloovttadat, guoská dát
                        unnimusat nuppi náittosguoibmái.</p>
    <p type="text">Goalmmát lađđasa mielde sáhttá
                        doallogeatnegasvuođa bidjat gitta guovtti
                        jahkái fuolaheaddji háldui.</p>
    <p type="text">Njealját lađđasis lea váldi
                        heaittihit doalloovttadaga jus eaiggát suostá
                        iežas doallogeatnegasvuođa dahje jus son
                        earaládje fere dahje doaibmá nu ahte lea
                        mearkkašahtti vahágin boazodollui dahje eará
                        vuoigatvuođalaččaide. Lea iešalddis diehttelas
                        ahte galget leat govttolaš ákkat ovdal go
                        sáhttá mearridit heaittihit nuppi olbmo
                        boazodoalu.</p>
    <p type="text">§§ 21, 22 ja 23 sisttisdollet
                        mearrádusaid masttademiid, rátkkašemiid ja
                        čohkkemiid birra. Dáin
                        ovttasdoaibmanjuolggadusain lea mearkkašupmi
                        geavatlaš boazodollui, ja bidjet dárkilet
                        eavttuid iešguđet doaimmaid dieđiheami ja
                        čađaheami birra. Eiseválddit sáhttet dihto
                        dilálašvuođain seahkánit dáidda doaimmaide.
                        Orohatstivrras leat dákko almmolašrievtti
                        vuohkásaš doaimmat, geahča ovdalis.</p>
    <p type="text">§ 24 sisttisdoallá iešguđet
                        mearrádusaid lobihemet guohttu bohccuid
                        eretvuojeheami birra. Geatnegasvuohta gullá
                        oktii doallogeatnegasvuođain, muhto lea
                        deaŧalaš deattuhit ahte dát guokte
                        geatnegasvuođa leaba áibbas sierralaga. Ii
                        dárbbaš leat rihkkon doallogeatnegasvuođa
                        vaikko bohccot mannet ge lobihis báikái.
                        Iešguđet dilálašvuođat sáhttet dahkat
                        veadjemeahttumin hettet dan. Muhto go bohccot
                        leat boahtán lobihis guohtumii, de lea
                        geatnegasvuohta sirdit daid eret nu jođánit go
                        lea vejolaš dohkálaš láhkái dan dahkat.</p>
    <p type="text">§§ 25, 26 og 27 sisttisdollet
                        mearrádusaid ovddasvástádusa birra váhágiid
                        ovddas maid boazu lea dagahan. § 25 nanne ahte
                        boazoeaiggádis lea objektiivvalaš
                        ovddasvástádus, beroškeahttá sivas. Orohaga
                        boazoeaiggádat leat solidáralaččat
                        ovddasvástideaddjit, okta buohkaid ovddas ja
                        buohkat ovtta ovddas. Dárkilet čujuhusat
                        ovddasvástádusa ložžema ja buhtadusárvvoštusa
                        birra leat mearkkašumiin iešguđet
                        paragráfaide.</p>
    <p type="text">§ 28 sisttisdoallá mearrádusaid
                        johtaleami birra guovlluin gos bohccot guhtot.
                        Vuosttaš lađđasis nannejuvvo ahte juohkehaš lea
                        geatnegas geavahit iežas fuolalašvuođain ja
                        várrogasvuođain vai dárbbašmeahttumit ii
                        ráfehuhte dahje gavdnje bohccuid mat leat
                        guohtume, johtime jna. Nuppi lađđasis daddjo
                        ahte guovllustivra sáhttá guoskevaš
                        orohatstivrra ávžžuhusa mielde gieldit vissis
                        lágidemiid mat sáhttet šaddat vahágin
                        boazodollui.</p>
    <p type="text">§ 29 sisttisdoallá mearrádusaid
                        ovddasvástádusa birra beatnaga hárrái, ja nanne
                        ahte beanaláhka gusto maiddái dás.</p>
    <p type="text">§ 30 vuosttaš lađđasa mielde
                        sáhttá departemeanta láhkaásahusaid bokte
                        reguleret jeagelbordima.</p>
    <p type="text">§ 30 nuppi lađđasa mearrádusat
                        bohte láhkii 1996 láhkaođasteami olis. Ulbmilin
                        lei oažžut válddi gieldit boazodoalu man earát
                        go vuoigatvuođalaš boazosámit doaimmahit. Dás
                        addo čielga diehtu das ahte ii sáhte vuordit
                        oažžut lobi omd. áidut viiddis meahcceeatnama
                        boazodoalloguovllu siskkobealde <span type="quote">«boazofárpma»</span>
                        áigumušain. Dát mearkkaša ahte eananeaiggádis
                        ii leat boazodoallovuoigatvuohta.</p>
    <p type="text">1996-láhkarievdadeami olis
                        viiddiduvvui § 31 bággolotnunmearrádus nu ahte
                        addui oppalaš váldi bággolotnut priváhta
                        eatnamiid stáhtii boazodoalloguovllu
                        siskkobealde. Dát paragráfa lei ovdal mearrádus
                        eatnama luobaheami birra erenoamáš atnui, omd.
                        bohccuid fievrredeapmái dahje rusttegiid
                        ceggemii. Maŋŋel rievdadeami lei dás geavatlaš
                        mearkkašupmi erenoamážit jus lea nággu
                        boazodoallovuoigatvuođa hárrái muhtun guovllus,
                        ja boazodoallu duomu bokte lea vuoittahallan.
                        Mearrádus lea hábmejuvvon dábálaš
                        bággolotnunváldin man olis dábálaš vuogi mielde
                        galgá vihkkedallat ovdamuniid ja heajos beliid
                        ja ferte čielgasit boahtit ovdan ahte
                        bággolotnun lea eanet ávkin go vahágin. Nuppi
                        lađđasis leat mearrádusat áššegoluid birra. Dán
                        mielde sáhttá ášši vuolggaheaddji beassat
                        buhtadeamis vástideaddji áššegoluid jus
                        vástideaddji šiehtadallamiid maŋŋel lea hilgon
                        dahje ii leat vástidan fálaldaga, ja go son
                        árvvošteami vuođul ii oaččo eambbo dan mii lei
                        fállojuvvon.</p>
    <p type="text">§ 32 sisttisdoallá mearrádusaid
                        boazodoallofoandda birra. Fondii mannet oktasaš
                        ruđat mat bohtet omd. buhtadusain,
                        geažotbeljiid ja dovdameahttun bohccuid
                        vuovdimis, geahča § 16 goalmmát lađđasa.
                        Foandda ruđat galget ovddidit
                        boazodoalloguovlluid boazodoalu.</p>
    <p type="text">§ 33 addá departementii válddi
                        ráhkadit láhkaásahusaid.</p>
    <p type="text">§ 34 sisttisdoallá mearrádusaid
                        bággodoaimmaid birra. Guovddáš ja oppalaš váldi
                        čađahit mearrádusaid bákkuin lea § 34 nuppi
                        lađđasis. Dán mearrádusa mielde sáhttá
                        guovllustivra dahje boazodoallostivra mearridit
                        bággočađaheami jus mearkkašahtti láhkái lea
                        rihkkon lobálaš mearrádusa. Bággodoaibma sáhttá
                        leat ahte bohccuiguin dahje ealuin čađahuvvojit
                        dárbbašlaš doaimmat eaiggáda rehkega ala.
                        Bággodoaimmat sáhttet maiddái leat unnidit,
                        heaittihit dahje eará olbmui sirdit
                        doalloovttadaga. § 34 njealját lađđasa mielde
                        lea boazodoalloeiseválddiid
                        bággodoaibmamearrádus bággočađaheami vuođđun,
                        ja sáhttá ollašuhttojuvvot bággočađaheami lága
                        mearrádusaid mielde. Bággodoaimmaid § 34 olis
                        sáhttá nappo čađahit almmá duomu haga, mii
                        muđui lea dárbbašlaš ovdal go oažžu
                        bággočađahit. Geassemánu 26. beaivvi 1992
                        bággočađahanláhka nr. 86 § 13 – 2 mii gusto
                        eará bággočađaheapmái go ruđa bearramii, nanne
                        vuosttaš lađđasis ahte dilit mat leat
                        bággočađaheami vuođđun erenoamáš
                        láhkamearrádusa olis, sáhttet čađahuvvot lága
                        13. kapihttala mielde. Boazodoallolága § 34
                        njealját lađas lea nappo diekkár erenoamáš
                        láhkamearrádus.</p>
    <p type="text">§ 35 nanne ahte hálddašanláhka
                        gusto hálddahuslaš ja kollegiála ásahusaide.
                        Orohatstivrra dáfus boahtá ovdan ahte
                        hálddašanláhka gusto nu guhkás go
                        láhkaásahusaid bokte nu lea mearriduvvon.
                        Dakkár láhkaásahus ii leat ráhkaduvvon, muhto
                        liikká gusto hálddašanláhka áššiin main
                        orohatstivra rehkenasto doaimmahit almmolaš
                        válddi.</p>
    <p type="text">§ 36 sisttisdoallá mearrádusa
                        sáhkkoheami birra láhkaásahusaid, gohččosiid,
                        gildosiid dahje eará mearrádusaid rihkkuma
                        oktavuođas.</p>
    <section>
      <p type="title">5.4 Dárbu rievdadit lága</p>
    </section>
    <p type="text">Boazodoalloláhkalávdegoddi lea
                        iežas čielggadusas earret eará dadjan (čuoggás
                        9.1.2. siidu 88/89):</p>
    <p type="text">«1978-lága mearrádusain
                          boazodoalu siskkáldas áššiid birra lea
                          vuosttažettiin almmolašrievttálaš vuogádat.
                          Ollu áššiid sáhttet dušše eiseválddit
                          mearridit. Njuolggadusat leat hábmejuvvon nu
                          ahte ollu gažaldagaid ferte mearridit
                          árvvošteami bokte. Láhka lea hábmejuvvon nu
                          ahte mearrideaddji orgána sáhttá hui friddja
                          mearridit, leaš dál orohatstivra,
                          guovllustivra, boazodoallostivra dahje
                          departemeanta.</p>
    <p type="text">Nu leat eanas áššit biddjon
                          hálddašanorgána árvvošteami háldui. Dat
                          mielddisbuktá ahte leat unnán rievttálaš
                          njuolggadusat maid mielde hálddahus galgá
                          árvvoštallat, earret dábálaš hálddahuslaš
                          prinsihpat kontradiktoralaš gieđahallama ja
                          bealátkeahtesvuođa birra ja ahte mearrádus
                          galgá leat áššálaš ii ge dagahit áššehis
                          vealaheami. Lága ovdabargguin leat unnán
                          rávvagat dasa movt njuolggadusaid galgá
                          dulkot. Leat maiddái unnán johtočállosat ja
                          dárkilet čujuhusat dan hárrái movt lága
                          mearrádusaid galgá čađahit. Dát ásaha
                          hálddahusa ja boazodolliid guovdu
                          eahpesihkarvuođa lága mearrádusaid
                          hárrái.</p>
    <p type="text">Lágas leat unnán njuolggadusat
                          mat njuolga dadjet maidege boazodolliid
                          gaskasaš vuoigatvuođaid ja geatnegasvuođaid
                          birra. Láhka sáhttá ásahit dan áddejumi ahte
                          easkka eiseválddiid mearrádusaid bokte dihto
                          áššiin ožžot boazoeaiggádat geatnegasvuođa
                          čuovvut lága ja njuolggadusaid. Dalle šaddá
                          almmolaš stivrenorgánaid duohkái mearridit
                          prinsihpaid ja njuolggadusaid boazodolliid
                          gaskasaš áššiin. Dát addá boazodolliide unnán
                          vejolašvuođa ovddosguvlui diehtit ja plánet,
                          maiddái dan dihte go eai leat ráhkaduvvon
                          johtočállosat ja čujuhusat, nugo ovdalis
                          namuhuvvon.</p>
    <p type="text">Guovllustivrraid áššelisttut
                          maŋemus jagiid čájehit maiddái ahte dat
                          gieđahallet hui unnán áššiid boazodoallolága
                          mearrádusaid olis. Dan dihte leat unnán
                          konkrehta mearrádusat maid olis livččii
                          sáhttán ásahuvvot vuođđu dan hárrái movt lága
                          galgá áddet ja dulkot.</p>
    <p type="text">Otná boazodoalloláhka lea
                          huksejuvvon dan ala ahte almmolašvuohta oažžu
                          friddja organiseret boazodoalu nu movt heive
                          áigges áigái ráđđejeaddji politihkkii. Lea
                          omd. eiseválddiid duohken lága rámma ja
                          ulbmila olis mearridit orohatjuohkima,
                          doalloovttadagaid juolludeami ja boazologu
                          jna. daid árvvoštallamiid vuođul maid ieža
                          atnet heivvolažžan ja bealuštahttin.»</p>
    <p type="text">Váldomoaitámuššan otná lága
                        vuostá lea leamaš ahte das lea beare garra
                        <span type="quote">«dáčča»</span> oaidnu vuođđun ja ahte dat duođai ii
                        doaimma dohkálaččat boazosámi oktavuođas.
                        Erenoamážit lea doaba doalloovttadat, mii
                        ásahuvvui 1978-lága olis, adnon unohassan
                        guovddáš guovlluin. Boazodoallolága lea nappo
                        dárbbašlaš rievdadit vai bohtet mearrádusat
                        boazodoalu siskkáldas áššiid hárrái mat
                        heivejit buorebut go dálá láhka dahká.
                        Viidáseappot lea dárbu rievdadit soames
                        mearrádusaid ovttadássásašavuođa prinsihpaid
                        dihte. Boazodoallu lea maŋemus logiid jagiid
                        teknihkalaš ja ekonomalaš ovdánemiid geažil
                        eanet ahte eanet šaddan dievdduid ealáhussan.
                        Dát sávakeahtes ovdáneapmi geahččaluvvo dál
                        jorgaluvvot iešguđet doaibmabijuid bokte.</p>
    <p type="text">Nugo eará ge almmolaš doaimmat,
                        de ferte boazodoalu almmolaš hálddašeapmi nai
                        duos dás vuđolaččat árvvoštallojuvvot,
                        gávnnahan dihte lea go dat ulbmillaš daid
                        doaimmaid ektui mat galget čađahuvvot ja
                        mearriduvvon politihkalaš mihttomeriid ektui.
                        Dat lei ge maiddái láhkalávdegotti mandáhta
                        duogážin. Nugo 8. kapihttalis boahtá ovdan, de
                        ii leat departemeanta guorahallan lávdegotti
                        árvalusa dán hárrái, ii ge árvvoštallan eará
                        čovdosiid. Dát boahtá earret eará das go
                        Sámediggi lea ráđđádallamiid oktavuođas bivdán
                        ahte gažaldagat sámi iešmearrideami birra ja
                        oktavuohta boazodollui fertejit čielggaduvvot
                        dárkileappot. Departemeantta oaivila mielde
                        berre hálddašangažaldaga dárkileappot geahčadit
                        čielggadeamis Sámedikki oppalaš válddi ja
                        váikkuheami birra.</p>
    <p type="text">
                Bláđe dokumeanttas: 
                &lt; 4 Dálá boazodoallu | 
                6 Boazodoallolágat Ruoŧas... > | 
                Ovdasiidu</p>
  </body>
</document>
