<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="sme">
  <header>
    <title>Od.prp. nr. 25 (2006-2007)</title>
    <genre code="admin"/>
    <author>
      <unknown/>
    </author>
    <translator>
      <unknown/>
    </translator>
    <translated_from xml:lang="nob"/>
    <year>2007</year>
    <place>http://www.regjeringen.no/se/dep/lmd/Dokumeanttat-/regpubl/otprp/2006-2007/Odprp-nr-25-2006-2007-.html?id=461192</place>
    <publChannel>
      <publication>
        <publisher>Arbeids- og inkluderingsdepartementet</publisher>
      </publication>
    </publChannel>
    <availability>
      <free/>
    </availability>
    <multilingual>
      <language xml:lang="nob"/>
      <language xml:lang="swe"/>
    </multilingual>
    <origFileName>OTP200620070025000SE_12.html</origFileName>
    <parallel_text location="OTP200620070025000SE_12.html" xml:lang="nob"/>
    <metadata>
      <uncomplete/>
    </metadata>
    <version>XSLtemplate  1.16 ; file-specific xsl  $Revision: 1.7 $; common.xsl  $Revision: 42821 $; </version>
  </header>
  <body>
    <p type="title">Boazodoallolága birra</p>
    <p type="text"></p>
    <p type="text"></p>
    <p type="text">Oza Eanandoallo- ja
                biebmodepartemeantta siidduin</p>
    <p type="text">
                Oza olles ráđđehusa.no:as</p>
    <p type="text">
                Dás don leat:  &lt; 
                &lt;  &lt; </p>
    <p type="text"></p>
    <p type="text">Od.prp. nr. 25 (2006-2007)</p>
    <section>
      <p type="title">Boazodoallolága birra</p>
    </section>
    <p type="text">
                Bláđe dokumeanttas:  | | </p>
    <section>
      <p type="title">Evttohus</p>
    </section>
    <section>
      <p type="title">Boazodoalloláhka</p>
    </section>
    <section>
      <p type="title">Kapihtal 1 Álggaheaddji
                        mearrádusat</p>
    </section>
    <section>
      <p type="title">§ 1 Lága
                            ulbmil</p>
    </section>
    <p type="text">Sámi boazodoalloguovllus
                              galgá láhka lágidit dili boazodollui mii
                              lea ekologalaččat, ekonomalaččat ja
                              kultuvrralaččat guoddevaš ja mii lea
                              vuođđuduvvon sámi kultuvrra, árbevieruid
                              ja dábiid ala ávkin boazodollui alccesis
                              ja servodahkii muđui. Olahan dihte dáid
                              mihttomeriid galgá láhka addit vuođu
                              boazodoalu ulbmillaš organiseremii ja
                              hálddašeapmái. Boazodoallu galgá
                              bisuhuvvot sámi kultuvrra ja
                              servodateallima deaŧalaš vuođđun.</p>
    <p type="text">Láhka galgá leat mielde
                              sihkkarastime boazodoalloareálaid sámi
                              boazodoalloguovllus boazodoalu
                              deaŧaleamos resursavuođđun. Boazodoalu
                              areálaid sihkkarastima ovddasvástádus lea
                              sihke boazodoallovuoigatvuođalaččain,
                              eará vuoigatvuođalaččain ja
                              eiseválddiin.</p>
    <p type="text">Olggobealde sámi
                              boazodoalloguovllu galgá láhka lágidit
                              dilálašvuođaid dasa ahte boazoguohtumat
                              geavahuvvojit ekologalaččat guoddi
                              vugiin, guovlluin gos boazodoallu
                              doaimmahuvvo.</p>
    <section>
      <p type="title">§ 2 Doaibmaviidodat</p>
    </section>
    <p type="text">Dát láhka lea riikkas
                              fámus daid gáržžádusaiguin mat bohtet
                              ovdan lágas geassemánu 9. b. 1972 nr. 31
                              Ruoŧa boazoguohtuma birra Norggas ja
                              Norgga boazoguohtuma birra Ruoŧas.</p>
    <p type="text">Trollheimen boazodollui
                              gustojit mearrádusat juovlamánu 21. b.
                              1984 lágas nr. 101 boazodoalu birra
                              suohkaniin Meldal, Midtre Gauldal,
                              Oppdal, Rennebu, Rindal, Sunndal ja
                              Surnadal.</p>
    <section>
      <p type="title">§ 3 Boazodoalloláhka ja
                            álbmotriekti</p>
    </section>
    <p type="text">Láhka galgá adnot
                              álbmotrievtti mearrádusaid mielde
                              álgoálbmogiid ja unnitloguid birra.</p>
    <section>
      <p type="title">§ 4 Sámi
                            boazodoalloguovlu</p>
    </section>
    <p type="text">Sámi álbmogis lea dološ
                              áiggi rájes geavahemi vuođul
                              vuoigatvuohta doaimmahit boazodoalu dain
                              osiin Finnmárkku, Romssa, Nordlándda,
                              Davvi-Trøndelága, Lulli-Trøndelága ja
                              Hedmárkku fylkkain gos boazosámit doložis
                              leat doaimmahan boazodoalu (sámi
                              boazodoalloguovlu).</p>
    <p type="text">Sámi boazodoalloguovllu
                              siskkobealde galgá adnot vuođđun ahte
                              doppe lea boazoguohtunvuoigatvuohta dán
                              lága olis, jus eará ii čuvoš erenoamáš
                              riektedilálašvuođain.</p>
    <p type="text">Sisabahkkemiid ovddas
                              boazosámiid boazodoallovuoigatvuođaide
                              galgá máksot buhtadus dábálaš
                              bággolonistanrievttálaš vuođđoeavttuid
                              mielde.</p>
    <section>
      <p type="title">§ 5 Sámi
                            regiovnnalaš
                            boazodoalloguovllut</p>
    </section>
    <p type="text">Sámi boazodoalloguovlu
                              juhkkojuvvo sámi regiovnnalaš
                              boazodoalloguovlun gos boazodoallu oažžu
                              doaimmahuvvot dakkár erenoamáš
                              vuoigatvuođaiguin ja geatnegasvuođaiguin
                              mat leat mearriduvvon dán lágas dahje dán
                              lága olis. Gonagas mearrida juohkima.</p>
    <section>
      <p type="title">§ 6 Sámi
                            orohagat</p>
    </section>
    <p type="text">Boazodoallostivra juohká
                              regiovnnalaš boazodoalloguovlluid sámi
                              orohahkan § 42 mearrádusaid mielde.</p>
    <section>
      <p type="title">§ 7 Bággolotnun
                            sihkkarastit boazodollui
                            guohtumiid</p>
    </section>
    <p type="text">Gonagas sáhttá stáhtii
                              gáibidit luobahuvvot eatnama ja
                              vuoigatvuođaid, dás maiddái
                              vuoigatvuođaid namuhuvvon 3. kapihttalis,
                              ja maiddái vuoigatvuođa buhtadusaide
                              vahágiid ovddas maid bohccot leat
                              dagahan, go nu gávnnahuvvo dárbbašlažžan
                              boazodoalu geažil sámi
                              boazodoalloguovllus, ja go ferte vuordit
                              ahte dákkár dahku eahpitkeahttá gártá
                              eambbo ávkin go vahágin.</p>
    <p type="text">Jus áššin lea luobahit
                              vuoigatvuođaid namuhuvvon 3. kapihttalis,
                              de sáhttá ášši vuolggaheaddji beassat
                              buhtadeamis vástideaddji áššegoluid jus
                              vástideaddji šiehtadallamiid maŋŋel lea
                              hilgon dahje ii leat vástidan fálaldaga,
                              ja vástideaddji riekteárvvošteami
                              mearrádusa olis ii oaččo eambbo go
                              fálaldaga. Muđui gustojit
                              áššegollomearrádusat lágas geassemánu 1.
                              b. 1917 nr. 1 árvvoštus- ja
                              bággolotnunáššiid birra.</p>
    <section>
      <p type="title">§ 8 Boazodoallu
                            olggobealde sámi
                            boazodoalloguovllu</p>
    </section>
    <p type="text">Olggobealde sámi
                              boazodoalloguovllu ii oaččo boazodoallu
                              doaimmahuvvot Gonagasa addin erenoamáš
                              lobi haga. Dakkár lobi sáhttá oažžut
                              duššefal son guhte sáhttá čájehit čálalaš
                              duođaštusa das ahte guoskevaš
                              eananeaiggádat ja vuoigatvuođalaččat
                              geaidda su boazodoallu boahtá guoskat
                              leat addán sutnje lobi dahje eará vuođul
                              sáhttá geavahit doarvái viiddis ja
                              heivvolaččat ráddjejuvvon duovdagiid
                              boazodollui. Lohpi ii berre addojuvvot
                              goddeguovlluin. Berre maiddái leat
                              várrogas addimis lobiid guovlluin mat
                              leat dainna lágiin lahka
                              boazodoalloguovlluid ahte riiddut sáhttet
                              čuožžilit. Lohpi sáhttá addojuvvot vissis
                              áigái, ii ge dat leat guđege ládje
                              gustovaš maŋŋel go guohtunvuoigatvuohta
                              lea eret gahččan. Dollui sáhttet biddjot
                              dárkilet eavttut.</p>
    <p type="text">Searveopmodat olggobealde
                              boazodoalloguovllu sáhttá geavahuvvot
                              boazodollui eaiggátsearvvi eanetlogu
                              mearrádusa mielde lága vuođul geassemánu
                              18. b. 1965 nr. 6 searveopmodagaid
                              birra.</p>
    <p type="text">Jus eaiggádat ja
                              geavaheaddjit guđet hálddašit eanas oasi
                              dakkár duovdagiin mat leat heivvolaččat
                              boazodollui, háliidit duovdagiid
                              geavahuvvot dasa, muhto eai beasa go
                              muhtun eananeaiggádat eai dáhto mieđihit,
                              de sáhttet eananjuohkinlága § 2 e-bustáva
                              mearrádusat oktasaš doaimmaid birra
                              geavahuvvot dán dáfus.</p>
    <p type="text">Gonagasa dohkkehemiin
                              sáhttá almennetstivra gitta 10 jahkái
                              hávális addit lobi doaimmahit boazodoalu
                              gilialmmennegis olggobealde
                              boazodoalloguovllu, jus boazodoallu ii
                              šattaš mearkkašahtti vahágin dahje
                              hehttehussan sidjiide geain lea
                              geavahanvuoigatvuohta.</p>
    <p type="text">Boazodoalu birra stáhta
                              almennegiin olggobealde
                              boazodoalloguovllu gusto § 17 várrelágas
                              geassemánu 6. b.1975 nr. 31.</p>
    <section>
      <p type="title">Kapihtal 2 Boazodoallu sámi
                        boazodoalloguovllus</p>
    </section>
    <section>
      <p type="title">§ 9 Vuoigatvuohta
                            eaiggáduššat bohccuid sámi
                            boazodoalloguovllus</p>
    </section>
    <p type="text">Dušše sis geain lea
                              vuoigatvuohta atnit mearkka, gč. § 32,
                              lea vuoigatvuohta eaiggáduššat bohccuid
                              sámi boazodoalloguovllus.</p>
    <p type="text">Lea eaktun ahte bohccot
                              gullet siidaoassái dahje buohtalas
                              álggahansiidaoassái man jođiha
                              ovddasvástideaddji jođiheaddji § 10 ja č.
                              §§ mearrádusaid mielde.</p>
    <p type="text">Jus leat erenoamaš ákkat,
                              de sáhttá boazodoallostivra mieđihit ahte
                              olmmoš gii ii deavdde eavttuid vuosttaš
                              dahje nuppi lađđasis, oažžu eaiggáduššat
                              bohccuid sámi boazodoalloguovllus.</p>
    <p type="text">Boazodoallostivra sáhttá
                              maiddái mieđihit ovttaskas olbmuid dahje
                              ásahusaid eaiggáduššat bohccuid dutkamiid
                              ja geahččalemiid várás almmolaš jođiheami
                              ja geahču vuolde. Diekkár lobit galget
                              addojuvvot dihto áigái ja dihto eavttuid
                              vuođul.</p>
    <section>
      <p type="title">§ 10 Siidaoassi</p>
    </section>
    <p type="text">Siidaosiin oaivvilduvvo
                              bearaš dahje ovttaskas olmmoš mii gullá
                              siidii, gč. § 51, ja gii doaimmaha
                              boazodoalu ovtta olbmo jođiheami dahje
                              náittosguimmežagaid dahje ovttasássiid
                              oktasaš jođiheami vuolde. Siidaoasi
                              jođiheaddji galgá ássat Norggas.</p>
    <p type="text">Siidaoasi
                              ovddasvástideaddji jođiheaddji mearrida
                              gii oažžu eaiggáduššat bohccuid
                              siidaoasis ja man olu bohccuid.</p>
    <p type="text">Boazoeaiggát sáhttá leat
                              dušše ovtta siidaoasi ovddasvástideaddji
                              jođiheaddjin, ii ge sáhte eaiggáduššat
                              bohccuid eambbo go ovtta siidaoasis.
                              Agivuloš mánná gean váhnemat eai eale
                              ovttas, oažžu almmotge eaiggáduššat
                              bohccuid siidaoasis sihke eatni ja áhči
                              bealde.</p>
    <section>
      <p type="title">§ 11 Siidaoasi
                            ásaheapmi</p>
    </section>
    <p type="text">Doalloovttadat mii lága
                              fápmuiboahtimis lea sisačálihuvvon
                              guovllustivrii, rehkenasto siidaoassin
                              dán lága mearrádusaid mielde. Son gii
                              lága fápmuiboahtimis lea doalloovttadaga
                              eaiggát lea dán siidaoasi
                              ovddasvástideaddji jođiheaddji.</p>
    <p type="text">Jus leat ovttamielalaččat,
                              de sáhttet siidaosiid jođiheaddjit ásahit
                              siidii ođđa siidaoasi man jođiha dihto
                              olmmoš gii lea válddáláš ja gii deavdá §
                              9 eavttuid bohccuid eaiggáduššama birra.
                              Galgá fuolahuvvot ahte ásaheapmi ii dagat
                              siidda ekologalaš, ekonomalaš ja
                              kultuvrralaš guoddevašvuođa ovdii.</p>
    <p type="text">Ođđa siidaoasi ásahettiin
                              galgá boazolohku doalahuvvot siidda
                              alimus boazologu siskkobealde, gč. § 60
                              vuosttaš ja nuppi lađđasiid. Jus
                              ásaheapmi dagaha boazologu badjel
                              mearriduvvon logu, de ferte lohku
                              vuoliduvvot § 60 goalmmát ja njealját
                              lađđasiid mearrádusaid mielde.</p>
    <p type="text">Mearridettiin gii ođđa
                              siidaoasi galgá jođihit, galget ee.
                              siidda bargofámut ja ohcci
                              eallindilálašvuođat, ja lága ulbmil
                              vuhtii váldojuvvot.</p>
    <p type="text">Ođđa siidaoasi ásaheapmi
                              galgá dieđihuvvot guovllustivrii
                              dohkkeheapmái. Guovllustivra galgá
                              dárkkistit ahte ođđa siidaoasi ásaheami
                              formála eavttut leat devdojuvvon, maiddái
                              ahte ásaheapmi ii dagat siidda
                              ekologalaš, ekonomalaš ja kultuvrralaš
                              guoddevaš boazodolu ovdii. Guovllustivra
                              sáhttá biehttalit dohkkeheamis siidaoasi
                              jus siidaosiid gaskamearalaš boazolohku
                              šaddá vuollel 250 siidda alimus boazologu
                              ektui.</p>
    <p type="text">Mearrádusat nuppi lađđasis
                              gitta viđát lađđasii gustojit seammaládje
                              siidaoasi sirdima dáfus eará siidii.</p>
    <p type="text">Guovllustivra sáhttá,
                              erenoamáš ákkaid vuođul, gohččut orohaga
                              dahje siidda ásahit ovtta dahje eanet
                              ođđa siidaosiid. Ođđa siidaoasi
                              jođiheaddji nammaduvvo mearrádusaid
                              mielde nuppi lađđasis gitta viđát
                              lađđasii. Jus ii šatta
                              ovttamielalašvuohta, de galgá
                              guovllustivra nammadit jođiheaddji.</p>
    <section>
      <p type="title">§ 12 Buohtalas
                            álggahansiidaoassi</p>
    </section>
    <p type="text">Siidaoasi
                              ovddasvástideaddji jođiheaddji sáhttá
                              mearridit ahte ásahuvvo buohtalas
                              álggahansiidaoassi mii gullá
                              siidaoassái.</p>
    <p type="text">Buohtalas
                              álggahansiidaoasi ásaheami eaktun lea
                              ahte dábálaš siidaoassái ja buohtalas
                              álggahansiidaoassái mearriduvvo alimus
                              boazolohku man siskkobealde siidaoassi ja
                              buohtalas álggahansiidaoassi galgaba
                              doalahit logu.</p>
    <p type="text">Ii sáhte ásahuvvot eambbo
                              go okta buohtalas álggahansiidaoassi
                              guđenai siidaoassái.</p>
    <p type="text">Buohtalas
                              álggahansiidaoassi sáhttá doalahuvvot
                              gitta čieža jagi, ja diekkár buohtalas
                              siidaoasi ásaheamis eaktuduvvo ahte
                              seammás dahkkojuvvo soahpamuš badjelasás
                              váldit siidaoasi. Buohtalas
                              álggahansiidaoasi jođihanovddasvástádus
                              sáhttá addojuvvot dušše mánnái,
                              áddjubii/áhkkubii dahje eará nuorat
                              buolvva olbmui gii deavdá § 9 eavttuid
                              bohccuid eaiggáduššama birra. Son galgá
                              leat válddáláš ja galgá leat searvan buot
                              boazodoalu bargguide jođiheaddji fárus
                              unnimusat golbma jagi.</p>
    <p type="text">Buohtalas
                              álggahansiidaoasi jođiheaddjis leat
                              seamma vuoigatvuođat ja geatnegasvuođat
                              go dábálaš siidaoasi jođiheaddjis, jus
                              eará ii čuvoš dán lága olis.</p>
    <p type="text">Jus siidaoasi jođiheaddji
                              jápmá dahje heaitá ovddasvástideaddji
                              jođiheaddjin, de šaddá buohtalas
                              álggahansiidaoassi oktii siidaosiin ja
                              buohtalas álggahansiidaoasi jođiheaddji
                              šaddá ođđa jođiheaddjin.</p>
    <p type="text">Buohtalas
                              álggahansiidaoasi ásaheapmi galgá
                              dieđihuvvot guovllustivrii, mii dárkkista
                              ahte buohtalas álggahansiidaoasi ásaheami
                              formála eavttut leat devdojuvvon.</p>
    <section>
      <p type="title">§ 13 Náittosguoimmi
                            ja ovttasássi sadji</p>
    </section>
    <p type="text">Jus ovddasvástideaddji
                              siidaoasi jođiheaddji lea náitalan dahje
                              náitala, de sáhttiba goappaš
                              náittosguimmežagat leat siidaoasi
                              ovddasvástideaddji jođiheaddjit. Dat
                              gusto maiddái dalle go dušše nubbi sudnos
                              deavdá § 9 vuosttaš lađđasa eavttuid
                              bohccuid eaiggáduššama birra. Diekkár
                              oktasaš siidaoassi mearkkaša ahte
                              náittosguimmežagat leaba solidáralaččat
                              ovddasvástideaddji jođiheaddjit.</p>
    <p type="text">Jus náittosguimmežagat
                              soahpaba ahte goappašagat leaba siidaoasi
                              ovddasvástideaddji jođiheaddjit, de
                              ferteba dan dieđihit
                              boazodoallodieđáhusas, gč. § 18.</p>
    <p type="text">Náittosguimmežagat geat
                              goappašagat deavdiba § 9 vuosttaš lađđasa
                              eavttuid bohccuid eaiggáduššama birra,
                              sáhttiba leat goabbat siidaoasi
                              ovddasvástideaddji jođiheaddjin, daid
                              gáržžádusaiguin mat bohtet ovdan lágas
                              muđui.</p>
    <p type="text">Mearrádusat vuosttaš
                              lađđasa rájes goalmmát lađđasa rádjái
                              gustojit seammaládje náitalkeahtes
                              olbmuide geat ealliba ovttas
                              (ovttasássiide) jus</p>
    <section>
      <p type="title">§ 14 Jus
                            náittosdilli dahje ovttasássan
                            nohká</p>
    </section>
    <p type="text">Jus náittosguimmežagat
                              dahje ovttasássi guimmežagat leaba ovttas
                              jođihan siidaoasi, ja nubbi sudnos jápmá,
                              de šaddá báhcán bealli akto siidaoasi
                              ovddasvástideaddji jođiheaddjin. Dát
                              gusto maiddái dalle jus báhcán bealli ii
                              deavdde § 9 vuosttaš láđđasa eavttuid
                              bohccuid eaiggáduššama birra.</p>
    <p type="text">Jus náittosdilli dahje
                              ovttasássan loahpahuvvo eará árttaiguin
                              go jápmima geažil, de massá dat
                              náittosguoibmi dahje ovttasássi gii lea
                              mieldeovddasvástádusa ožžon náittosdili
                              dahje ovttasássama bokte, vuoigatvuođa
                              leat mieldeovddasvástideaddji
                              jođiheaddjin. Bealit sáhttiba soahpat
                              ahte son almmotge ain beassá atnit
                              bohccuid siidaoasis dahje ahte son akto
                              doaibmagoahtá siidaoasi jođiheaddjin. Dát
                              gusto maiddái dalle go son ii deavdde § 9
                              vuosttaš lađđasa eavttuid bohccuid
                              eaiggáduššama birra.</p>
    <p type="text">Jođihanovddasvástádusa
                              rievdamat vuosttaš ja nuppi lađđasa
                              mielde galget dieđihuvvot
                              guovllustivrii.</p>
    <section>
      <p type="title">§ 15 Siidaoasi
                            jođihanovddasvástádusa
                            sirdin</p>
    </section>
    <p type="text">Jus buohtalas
                              álggahansiidaoassi ii leat ásahuvvon, de
                              sáhttá siidaoasi jođiheaddji sirdit
                              siidaoasi jođihanovddasvástádusa mánnái,
                              áddjubii/áhkkubii dahje eará olbmui gii §
                              9 vuosttaš lađđasa mielde deavdá eavttuid
                              bohccuid eaiggáduššama birra
                              siidaoasis.</p>
    <p type="text">Siidaoasi ođđa jođiheaddji
                              galgá leat válddáláš ja galgá leat
                              searvan buot boazodoalu bargguide
                              jođiheaddji fárus unnimusat golbma jagi.
                              Guovllustivra sáhttá almmotge erenoamáš
                              dilálašvuođain dohkkehit sirdima mánnái
                              dahje áddjubii/áhkkubii gii ii deavdde
                              dáid gáibádusaid.</p>
    <p type="text">Maŋŋel siidaoasi
                              jođihanovddasvástádusa sirdima lea
                              siidaoasi ovdalaš jođiheaddjis ain
                              vuoigatvuohta atnit bohccuid
                              siidaoasis.</p>
    <p type="text">Jus siidaoasi jođiheaddji
                              jápmá ovdal go lea dahkkon mearrádus nugo
                              namuhuvvon vuosttaš lađđasis, de lea
                              mánás, áddjubis/áhkkubis dahje eará
                              fuolkkis gii deavdá § 9 vuosttaš lađđasa
                              eavttuid bohccuid eaiggáduššama birra,
                              vuoigatvuohta badjelasás váldit siidaoasi
                              ovddasvástádusa jus leaska dahje báhcán
                              ovttasássi ii váldde ovddasvástádusa
                              badjelasás § 14 njuolggadusaid mielde.
                              Nuppi lađđasa mearrádusat gustojit dán
                              dáfus.</p>
    <p type="text">Jápmima oktavuođas sáhttá
                              ohcat guovllustivrras lobi vurket
                              siidaoasi dassážii go mánná,
                              áddjut/áhkkut dahje eará olmmoš gii
                              deavdá § 9 vuosttaš lađđasa eavttuid
                              bohccuid eaiggáduššama birra, lea šaddan
                              válddáláš.</p>
    <p type="text">Siidaoasi sirdin galgá
                              dieđihuvvot guovllustivrii mii dárkkista
                              ahte sirdima formála eavttut leat
                              devdojuvvon.</p>
    <section>
      <p type="title">§ 16 Siidaoasi
                            heaittiheapmi</p>
    </section>
    <p type="text">Jus siidaoasi
                              ovddasvástideaddji jođiheaddji heaittiha
                              iežas boazodoalu dahje jus jápmá ja
                              ovddasvástádus ii sirdojuvvo earái § 12
                              ja §15 mearrádusaid mielde, de galgá
                              siidaoassi heaittihuvvot ja bohccot
                              vuvdojuvvot jus eai sirdojuvvo eará
                              siidaoassái dahje buohtalas
                              álggahansiidaoassái. Geassesiidda stivra,
                              gč. § 52, dahje § 53 nuppi lađđasa mielde
                              válljejuvvon gulahallanolmmoš, galgá
                              fuolahit ahte siidaoassi heaittihuvvo.
                              Heaittiheami golut gokčojuvvojit bohccuid
                              vuovdima bokte.</p>
    <p type="text">Jus buohtalas
                              álggahansiidaoasi ovddasvástideaddji
                              jođiheaddji heaittiha iežas boazodoalu
                              dahje jus son jápmá ja ovddasvástádus ii
                              sirdojuvvo earái, de manná buohtalas
                              álggahansiidaoassi dan siidaoassái mas
                              ásahuvvui.</p>
    <p type="text">Heaittiheapmi vuosttaš ja
                              nuppi lađđasiid mielde galgá dieđihuvvot
                              guovllustivrii.</p>
    <p type="text">Jus siidaoasi dahje
                              buohtalas álggahansiidaoasi boazolohku
                              lea leamaš vuollel 50 vihtta jagi, de
                              ferte dat heaittihuvvot siidaoassin.
                              Guovllustivra mearrida heaittiheami. Go
                              boazolohku lea njealját jagi vuollel 50
                              de galgá guovllustivra dieđihit siidaoasi
                              jođiheaddjái čuovvovaš heaittiheami
                              birra. Dieđihuvvot galgá unnimusat guhtta
                              mánu ovdal nuppe jagi
                              boazodoallodieđáhusa sáddema áigemeari.
                              Vuosttaš lađđasa mearrádus heaittiheami
                              čađaheami birra gusto dán dáfus.</p>
    <section>
      <p type="title">§ 17 Bohccuid
                            oamasteapmi 2. kapihttala njuolggadusaid
                            vuostá</p>
    </section>
    <p type="text">Son gii oamasta bohccuid
                              2. kapihttala njuolggadusaid vuostá,
                              sáhttá gohčohallat heaitit 11. kapihttala
                              njuolggadusaid mielde.</p>
    <section>
      <p type="title">§ 18 Boazodoallodieđáhus</p>
    </section>
    <p type="text">Siidaoasi jođiheaddji
                              galgá jahkásaččat addit
                              boazodoallodieđáhusa guovllustivrii.
                              Dieđáhusas galget siidaoasi boazolohku ja
                              boazoeaiggádat, ja siidagullevašvuohta
                              boahtit ovdan. Dieđáhusa kopiija
                              sáddejuvvo dan orohaga stivrii gos
                              boazodoallu doaimmahuvvo.</p>
    <p type="text">Departemeanta addá
                              dárkilet mearrádusaid dan birra mii muđui
                              galgá dieđihuvvot, áigemeari birra
                              jna.</p>
    <p type="text">Boazodoallodieđáhusa
                              dieđuid dáfus gusto jávohisvuođageasku
                              ovttaskas olbmuid boazologu ja sin eará
                              persovnnalaš dilálašvuođaid birra, jus
                              eará ii čuvoš ovttage lága olis.
                              Hálddašanlága § 13 a rájes § 13 e rádjái
                              gustojit dán dáfus.</p>
    <section>
      <p type="title">Kapihtal 3 Boazodoallovuoigatvuođa
                        sisdoallu</p>
    </section>
    <section>
      <p type="title">§ 19 Guohtunvuoigatvuohta</p>
    </section>
    <p type="text">Boazodoallovuoigatvuohta
                              sisttisdoallá vuoigatvuođa
                              boazoguohtumiidda váriin ja eará
                              duovdagiin, nu maiddái ovdalaš
                              gilvojuvvon eatnamiin ja ovdalaš
                              ládjosajiin mat leat sierra ja mat eai
                              gula ássanguovlluide eai ge dakkár
                              gilvojuvvon eatnamiidda mat leat anus,
                              jus dat eai leat áimmahuššon eai ge leat
                              anus dikšojuvvon guohtuneanamin, jus fal
                              eanan ii leat áidojuvvon dakkár áiddiin
                              mii doallá bohcco. Gonagas sáhttá addit
                              dárkilet mearrádusaid dan birra movt
                              galgá ipmirdit dajaldaga áidi mii doallá
                              bohcco.</p>
    <p type="text">Gonagas sáhttá mearridit
                              dihto goahccevuovdeguovlluide
                              boazoguohtungildosa vissis áigái, go
                              adnojuvvo dárbbašlažžan vuovddi
                              ođasmahttima ja ođđasit šaddama geažil.
                              Gonagas sáhttá maiddái muđui ráfáiduhttit
                              dárkileappot mearriduvvon guovlluid dihto
                              áigái go leat erenoamáš ákkat dasa.
                              Ráfáiduhttinmearrádus sáhttá maiddái
                              gustot johtimii bohccuiguin.</p>
    <p type="text">Eatnamat gos gildojuvvo
                              boazoguohtun, berrejit buhttejuvvot
                              seammasullasaš guohtuneatnamiiguin jus
                              dat lea vejolaš.</p>
    <section>
      <p type="title">§ 20 Áigodatguohtumat</p>
    </section>
    <p type="text">Guohtunvuoigatvuohta
                              sisttisdoallá vuoigatvuođa dárbbašlaš
                              áigodatguohtumiidda, namalassii giđđa-,
                              geasse-, čakča- ja dálveguohtumiidda, dás
                              maiddái johtingeainnuide, guottet- ja
                              ragatbáikkiide.</p>
    <section>
      <p type="title">§ 21 Vuoigatvuohta
                            visttiide, áittiide jna.</p>
    </section>
    <p type="text">Boazodoallovuoigatvuohta
                              addá mehciin vuoigatvuođa cegget
                              dárbbašlaš barttaid ja gođiid olbmuid
                              várás ja vuoigatvuođa cegget áittiid,
                              buvrriid, njalaid, luviid ja suonjiriid
                              biergasiid ja borramuša várás.</p>
    <p type="text">Boazodoalli sáhttá mávssu
                              ovddas oažžut čájehuvvot orrunviessosaji
                              jus son ii earaládje dábut orrunviesu
                              maid dárbbaša doaimmahit ulbmillaš
                              boazodoalu. Jus áššái gulli bealit eai
                              soabat dan alde leat go eavttut
                              devdojuvvon oažžut viessosaji čájehuvvot,
                              dahje gos viessosadji galgá leat,
                              viessosaji sturrodaga dahje ráddjema
                              alde, eavttuid alde dahje mávssu alde, de
                              mearriduvvo gažaldat eananjuohkindikki
                              árvvošteami bokte.</p>
    <p type="text">Eanan mii lea váldojuvvon
                              atnui dahje čájehuvvon ja visttit ja
                              rusttegat mat leat dán paragráfa vuosttaš
                              ja nuppi lađđasiid vuođul ceggejuvvon,
                              eai sáhte Gonagasa dohkkeheami haga ja
                              eananeaiggáda lobi haga geavahuvvot eará
                              ulbmiliidda go boazodollui eai ge
                              daguhuvvot earáide go boazodolliide ja
                              ulbmiliidda mat devdet vuosttaš ja nuppi
                              lađđasiid eavttuid.</p>
    <section>
      <p type="title" xml:lang="nob">§ 22 Johtingeainnut</p>
    </section>
    <p type="text">Boazodolliin lea lohpi
                              friddja ja hehttekeahttá vuojehit ja
                              sirdit bohccuid dain osiin
                              boazodoalloguovllus gos boazu lobálaččat
                              oažžu leat ja lohpi johtit bohccuiguin
                              árbevirolaš johtingeainnuid mielde.
                              Johtingeaidnun adnojuvvojit maiddái
                              bissovaš sisa- ja olggoslástensajit
                              boazofievrredeami várás.</p>
    <p type="text">Boazodoalu johtingeainnut
                              eai galgga giddejuvvot, muhto Gonagas
                              sáhttá addit lobi nuppástuhttit
                              johtingeainnu ja rahpat ođđa
                              johtingeainnuid go vuoiggalaš beroštumiid
                              geažil nu berre dahkkot.Vahát mii šattaš
                              nuppástuhttima geažil dahje ođđa
                              johtingeainnu rahpama geažil, galgá
                              buhttejuvvot árvvošteami olis man
                              eananjuohkindiggi jođiha, jus muđui ii
                              soabaduvvo. Gonagas sáhttá mearridit ahte
                              maiddái ođđa johtingeainnu dárkilet
                              mearrideapmi galgá biddjot árvvošteami
                              háldui.</p>
    <section>
      <p type="title">§ 23 Mohtorjohtolat</p>
    </section>
    <p type="text">Sus gii doaimmaha
                              boazodoalu, lea lohpi geavahit dárbbašlaš
                              fievrruid gustovaš orohatplána mielde,
                              vrd. § 62.</p>
    <p type="text">Galgá unnimus lági mielde
                              bievlan vuodjit meahccefievrruiguin ja
                              galgá dan muddui go vejolaš vuodjit dihto
                              máđijaid mielde. Mohtorjohtolat dahje
                              girdin guovllus mii lea ráfáidahtton lága
                              olis geassemánu 19. b.1970 nr. 63
                              luonddugáhttema birra galgá dáhpáhuvvat
                              mearriduvvon láhkaásahusaid mielde
                              gáhttema birra. Diekkár johtaleami birra
                              ráfáidahtton guovllus sáhttá guoskevaš
                              hálddašaneiseváldi láhkaásahusaid bokte
                              mearridit dárkilet njuolggadusaid
                              ovttasráđiid orohatstivrrain ja
                              guovllustivrrain.</p>
    <section>
      <p type="title">§ 24 Áiddit ja eará
                            rusttegat</p>
    </section>
    <p type="text">Vuoigatvuohta doaimmahit
                              boazodoalu addá vuoigatvuođa hukset
                              gárddiid ja áiddiid, njuovvanrusttegiid,
                              šaldiid ja eará rusttegiid maid
                              boazodoalus dárbbaša. Áiddit ja rusttegat
                              eai galgga biddjot nu ahte šaddet
                              dárbbašmeahttun fastin dahje
                              mearkkašahtti vahágin dahje hehttehussan
                              eananeaiggádii dahje eará vuoiggalaš
                              beroštumiid guovdu.</p>
    <p type="text">Áiddit ja rusttegat mat
                              galget čuožžut guhkit go ovtta áigodaga
                              jagis, eai galgga huksejuvvot
                              departemeantta dohkkeheami haga. Stuorát
                              bistevaš rusttegat eai sáhte dohkkehuvvot
                              ovdal go lea dollon buot biraslaš
                              váikkuhusaid fágamáhtolaš guorahallan ja
                              váikkuhusaid árvvoštallan rusttega
                              boazodoallofágalaš dárbbuid ektui. Jus
                              eananeaiggát ja vejolaš vuoigatvuođalaš
                              eanangeavaheaddjit eai mieđa dasa, de
                              sáhttá departemeanta addit lobi hukset
                              rusttega mávssu ovddas eananjuohkindikki
                              árvvošteami vuođul vahágiid ja
                              hehttehusaid birra.</p>
    <p type="text">Áiddiid ja rusttegiid mat
                              eai leat vuosttaš ja nuppi lađđasiid
                              mearrádusaid mielde, sáhttá guovllustivra
                              gáibidit ovddasvástideaddji njeaidit
                              dahje rievdadit. Jus dat ii leat
                              dahkkojuvvon dihto áigemeari sisa, de
                              sáhttá boazodoalloagronoma ovttatmanu
                              gaikkuhit dahje rievdadahttit daid.
                              Guovllustivra sáhttá válddi dán
                              mearrádusa mielde addit
                              boazodoalloagronomii. Goluid doaimmaide
                              dán mearrádusa mielde máksá
                              ovddasvástideaddji ja dat leat
                              bággobearrama vuođđun.</p>
    <p type="text">Departemeanta sáhttá addit
                              dárkilet mearrádusaid das gosa áiddit ja
                              eará rusttegat galget biddjot ja man
                              málle mielde galget ráhkaduvvot, nu
                              maiddái ee. áideávdnasiid hárrái.
                              Departemeanta sáhttá maiddái addit
                              mearrádusaid das mainna lágiin bissovaš
                              áiddit ja rusttegat galget ortnegis
                              dollojuvvot ja mearrádusaid
                              geatnegasvuođa birra gaikut áiddiid ja
                              rusttegiid mat eai dollojuvvo ortnegis
                              dahje mat eai leat šat anus.</p>
    <section>
      <p type="title">§ 25 Boaldámušat ja
                            muorat sámi
                            boazodoalloguovllus</p>
    </section>
    <p type="text">Sámi boazodoalloguovllus
                              mielddisbuktá boazodoallovuoigatvuohta
                              lobálaš boazodoalu doaimmahettiin,
                              vuoigatvuođa iežas atnui váldit
                              lastamuoraid, miestagiid, gaskasiid,
                              sieđggaid, soahkerissiid, sorvviid, goike
                              bieggagahčahasaid, gahččan ovssiid ja
                              rissiid, jalgŋáid ja gudduid, bessiid ja
                              bárkku, sihke almmolaš ja priváhta
                              eatnamis, go dat galget geavahuvvot:</p>
    <section>
      <p type="title">§ 26 Bivdu ja
                            guolásteapmi sámi
                            boazodoalloguovllus</p>
    </section>
    <p type="text">Sámi boazodoalloguovllus
                              mielddisbuktá boazodoallovuoigatvuohta
                              lobálaš boazodoalu doaimmahettiin
                              vuoigatvuođa bivdit ja guolástit stáhta
                              almennegiin, ja dakkár stáhtaeatnamiin
                              mat eai leat erenoamážit mihtiduvvon ja
                              Finnmárkkuopmodagas dan orohaga
                              siskkobealde gos boazodoallu
                              doaimmahuvvo, seamma eavttuiguin mat leat
                              gieldda, gili dahje báikegotti ássiin gos
                              almennet, stahtaeanan dahje
                              Finnmárkkuopmodaga guoskevaš eanan lea.
                              Stáhta mihtiduvvon vuvddiin ja duoddariin
                              boazodoalloguovllu siskkobealde galgá
                              boazodolliid bivdin- ja
                              guolástanvuoigatvuohta leat nu movt lea
                              leamaš doložis.</p>
    <p type="text">Gonagas sáhttá mearridit
                              ahte boazodolliin galgá leat
                              aktovuoigatvuohta geavahit gitta
                              guollebivdoneavvuid dárkileappot
                              mearriduvvon jávrriin ja johkaosiin eará
                              stáhtaeatnamiin go stáhta almmennegiin.
                              Gonagas sáhttá maiddái mearridit ahte
                              vissis jávrriid ja johkaosiid mat leat
                              eatnamiin namuhuvvon ovddit cealkagis,
                              galget beassat bivdit duššefal sii guđet
                              doaimmahit boazodoalu.</p>
    <p type="text">Bivddu ja guolásteami
                              ovddas dán paragráfa mearrádusaid vuođul
                              ii galgga máksojuvvot láigu ii ge
                              goartadivat.</p>
    <section>
      <p type="title">Kapihtal 4 Dábálaš mearrádusat
                        boazodoalu birra</p>
    </section>
    <section>
      <p type="title">§ 27 Boazodoallu</p>
    </section>
    <p type="text">Boazoeaiggát galgá iežas
                              boazodoalu doaimmahettiin vuhtii váldit
                              eará boazodolliid doaimma, ii ge geavahit
                              guohtumiid dainna lágiin ahte dat
                              hedjonit eará boazoeaiggádiidda.
                              Boazoeaiggát ii galgga earáid hehttet
                              doaimmaheamis sin vuoigatvuođalaš
                              boazodoalu.</p>
    <p type="text">Boazoeaiggát galgá
                              fuolahit ahte boazodoallu doaimmahuvvo
                              dán lága meriid mielde ja orohaga
                              doaibmanjuolggadusaid mielde.</p>
    <section>
      <p type="title">§ 28 Geahčču</p>
    </section>
    <p type="text">Bohccot galget
                              gehččojuvvot nu ahte buoremus lági mielde
                              hehttejuvvojit dahkamis vahága, mannamis
                              olggobeallái lobálaš guohtunguovllu dahje
                              mastamis eará ealuide.</p>
    <p type="text">Orohaga guohtungeavaheami
                              njuolggadusain sáhttá dárkileappot
                              mearridit geahču birra.</p>
    <section>
      <p type="title">§ 29 Geahčadeapmi</p>
    </section>
    <p type="text">Siiddas mas lea ágga
                              navdit ahte sin bohccot leat mastan eará
                              siidda ellui, lea vuoigatvuohta geahčadit
                              ealu gávnnahit leat go sis bohccot
                              doppe.</p>
    <p type="text">Geahčadit sáhttá dušše jus
                              dán siiddas lea ovddasteaddji das.
                              Ovddasteaddji galgá fuolahit ealu
                              geahčadeapmái. Muđui galgá geahčadeapmi
                              leat guovllu boazoeaiggádiid dábálaš
                              vieruid mielde.</p>
    <p type="text">Orohaga
                              doaibmanjuolggadusain sáhttá dárkileappot
                              mearridit geahčadeami birra.</p>
    <section>
      <p type="title">§ 30 Eará siiddaid
                            bohccot</p>
    </section>
    <p type="text">Siida mii iđiha
                              vierrobohcco iežas ellui, galgá
                              jođáneamos lági mielde dan dieđihit
                              guoskevaš siidii. Rátkkašeapmi čađahuvvo
                              § 31 mearrádusaid mielde.</p>
    <p type="text">Jus nuppi siidii lea
                              váttis viežžat iežaset bohccuid dahje ii
                              leat vejolaš rátkkašit, de lea dat siida
                              mii lea bohccuid iđihan, geatnegas
                              áittardit daid dassážii go sáhttet
                              rátkojuvvot ja vižžojuvvot.</p>
    <p type="text">Orohaga
                              doaibmanjuolggadusain sáhttá dárkileappot
                              mearridit eará siiddaid bohccuid
                              hálddašeami birra.</p>
    <section>
      <p type="title">§ 31 Rátkkašeapmi</p>
    </section>
    <p type="text">Son geas leat bohccot
                              ealus ovttas earáiguin, sáhttá gáibidit
                              rátkkašeami vai beassá bohccuidis sierra
                              rátkit.</p>
    <p type="text">Earát geain leat bohccot
                              ealus, leat geatnegasat lágidit
                              dilálašvuođaid nu ahte sáhttá rátkit. Ii
                              oktage galgga ráfehuhttit rátkkašeami.
                              Rátkit berre ovdal go eallu johtá eret
                              áigodatguohtumis.</p>
    <p type="text">Rátkkašeami ii sáhte
                              gáibidit guottet- ja ragatáigge dahje jus
                              rátkkašeapmi ii leat bealuštahtti
                              elliidsuodjalanákkaid vuođul.</p>
    <p type="text">Ovdal go eallu biddjo
                              gárdái, de galgá dieđihuvvot siiddaide
                              main sáhttet leat bohccot ealus.</p>
    <p type="text">Orohaga
                              doaibmanjuolggadusain sáhttá dárkileappot
                              mearridit rátkkašeami ja dieđiheami
                              birra.</p>
    <section>
      <p type="title">Kapihtal 5 Bohccuid merken ja
                        mearkkaid sisačáliheapmi</p>
    </section>
    <section>
      <p type="title">§ 32 Mearkavuoigatvuohta</p>
    </section>
    <p type="text">Mearkavuoigatvuohta lea
                              sámi sogat olbmuin:</p>
    <section>
      <p type="title">§ 33 Merkengeatnegasvuohta</p>
    </section>
    <p type="text">Buot bohccot sámi
                              boazodoalloguovllus galget merkejuvvot
                              eaiggáda sisačálihuvvon merkii.</p>
    <p type="text">Boazu galgá merkejuvvot
                              eaiggáda sisačálihuvvon merkii ovdal
                              golggotmánu 31. beaivvi seamma jagi go
                              lea riegádan. Guovllustivra sáhttá
                              erenoamáš dilálašvuođain mieđihit ahte
                              dát áigemearri guhkiduvvo, muhto ii
                              guđege dáfus maŋŋelii go miessemánu 31.
                              beaivái nuppe jagi.</p>
    <p type="text">Merken galgá dáhpáhuvvat
                              lága mielde juovlamánu 20. b.1974, nr. 73
                              elliidsuodjaleami birra.</p>
    <section>
      <p type="title">§ 34 Merkenvuogit</p>
    </section>
    <p type="text">Sámi boazodoalloguovllus
                              galget bohccot bealljemerkejuvvot
                              boazoeaiggáda sisačálihuvvon
                              bealljemerkii.</p>
    <p type="text">Váldomearkka lassin sáhttá
                              biddjot bealljegilkor go ovdalaččas
                              merkejuvvon boazu jorrá ođđa
                              eaiggádii.</p>
    <p type="text">Gaskaboddosaččat sáhttá
                              guolgamerket dahje bidjat bealljegilkora.
                              Gaskaboddosaš merken čájeha eaiggátvuođa
                              dassážii go boazu merkejuvvo vuosttaš
                              dahje nuppi lađđasa mielde.</p>
    <section>
      <p type="title">§ 35 Mearkka
                            rievdadeapmi</p>
    </section>
    <p type="text">Ii leat lohpi rievdadit
                              mearkka.</p>
    <p type="text">Rievdadeapmi ráŋggáštuvvo
                              ráŋggáštuslága 24. kapihttala
                              mearrádusaid mielde.</p>
    <section>
      <p type="title">§ 36 Geažotbeljiid
                            ja lobihemet merkejuvvon bohccuid
                            vuovdin</p>
    </section>
    <p type="text">Ovddit jagiid riegádan
                              boazu, mii ii leat miessemánu 31. beaivvi
                              rádjái merkejuvvon lobálaš merkii, galgá
                              dábálaččat vuvdojuvvot orohatstivrra,
                              dahje siidastivrra ovddasvástádusa
                              olis.</p>
    <p type="text">Vuovdima boahtu gahččá
                              eaiggádii. Jus eaiggát ii leat dihtosis,
                              de gahččá boahtu dan siidii masa boazu
                              gullá. Jus siida ge ii leat dihtosis, de
                              gahččá boahtu orohahkii.</p>
    <section>
      <p type="title">§ 37 Mearkalávdegoddi ja
                            váiddaásahus</p>
    </section>
    <p type="text">Juohke sámi regiovnnalaš
                              boazodoalloguovllus válljejuvvo
                              mearkalávdegoddi mas leat unnimusat
                              golbma ja eanemusat vihtta lahtu iešguđet
                              orohagain, ja persovnnalaš várrelahtut.
                              Orohatovdaolbmot válljejit lahtuid ja
                              várrelahtuid. Boazodoallohálddahus
                              nammada lávdegoddái čálli.
                              Boazodoallostivra nammada
                              váiddaásahusa.</p>
    <section>
      <p type="title">§ 38 Mearkka
                            sisačáliheapmi ja sihkkun</p>
    </section>
    <p type="text">Mearkalávdegoddi galgá
                              dohkkehit buot mearkkaid ovdal go dat
                              váldojit atnui regiovnnalaš
                              boazodoalloguovllus. Boazodoallohálddahus
                              sisačállá boazodoalloguovllu dohkkehuvvon
                              mearkkaid. Mearka galgá leat dakkár ahte
                              ii sáhte seahkánit dahje boastut
                              geavahuvvot. Mearkalávdegoddi galgá,
                              dohkálaš boazodoalu vuhtii válddidettiin,
                              doalahit mearkkaid árbevirolaš hámis ja
                              geavaheamis, earret eará doalahit soga
                              árbevirolaš mearkaoali.</p>
    <p type="text">Mearkka ii sáhte
                              registreret gálvomearkan njukčamánu 3.
                              b.1961 lága nr. 4 mielde.</p>
    <p type="text">Sisačálihuvvon mearka
                              galgá sihkkojuvvot go mearkaeaiggát jápmá
                              ja jus sus eai báze bohccot mat ovttas
                              mearkkain jorret beallelažžii dahje
                              árbbolažžii.</p>
    <p type="text">Jus mearka ii leat leamaš
                              anus maŋemus 4 jagi, de sáhttá
                              mearkalávdegoddi sihkkut mearkka.</p>
    <p type="text">Jus sisačálihuvvon mearka
                              lea dakkár ahte sáhttá seahkánit dahje
                              boastut geavahuvvot, de sáhttá
                              mearkalávdegoddi sihkkut mearkka.</p>
    <p type="text">Boazodoallostivrra
                              dohkkehemiin sáhttá mearkalávdegoddi
                              mearridit dievasmahtti njuolggadusaid
                              mearkkaid birra jna.</p>
    <section>
      <p type="title">§ 39 Áššegieđahallan</p>
    </section>
    <p type="text">Mearkalávdegoddi galgá
                              almmuhit mearkaohcamiid siidaosiid
                              jođiheddjiide guoskevaš orohagas ja
                              ránnjáorohagain. Galgá maiddái
                              almmuhuvvot Suomas ja Ruoŧas.
                              Mearkalávdegotti mearrádus ohcama hárrái
                              galgá almmuhuvvot seammaládje.</p>
    <p type="text">Mearkalávdegotti
                              mearrádusa sáhttá váidit
                              váiddaásahussii.</p>
    <p type="text">Departemeanta mearrida
                              dárkilet njuolggadusaid mearkalávdegotti
                              áššegieđahallamii, dás maiddái
                              čálihandivada, ja váiddagieđahallama
                              njuolggadusaid.</p>
    <section>
      <p type="title">§ 40 Dievasmahtti
                            njuolggadusat mearkkaid
                            birra</p>
    </section>
    <p type="text">Departemeanta sáhttá
                              mearridit dárkilet njuolggadusaid
                              bohccuid merkema ja mearkkaid
                              sisačáliheami birra, ja nu maiddái dakkár
                              mearkkaid sirdima ja sihkkuma birra mat
                              eai leat anus.</p>
    <section>
      <p type="title">§ 41 Merken
                            olggobealde sámi
                            boazodoalloguovllu</p>
    </section>
    <p type="text">Departemeanta mearrida
                              dárkilet njuolggadusaid mearkkaid ja
                              merkema birra olggobealde sámi
                              boazodoalloguovllu.</p>
    <section>
      <p type="title">Kapihtal 6 Boazodoalu organiseren –
                        orohat ja siida</p>
    </section>
    <section>
      <p type="title" xml:lang="swe">I Orohagat</p>
    </section>
    <section>
      <p type="title" xml:lang="swe">§ 42 Orohat</p>
    </section>
    <p type="text">Juogidettiin sámi
                              regiovnnalaš boazodoalloguovlluid
                              orohahkan galgá boazodoallostivra
                              deattuhit ahte orohaga boazodollui šaddet
                              vieruiduvvan geavaheami vuođul lunddolaš
                              ja ávkkálaš rájit.</p>
    <p type="text">Orohat galgá
                              vuosttažettiin sisttisdoallat buot
                              áigodatguohtumiid visot orohahkii gulli
                              boazodolliide. Jus lea ulbmillaš, de
                              sáhttet áigodatguohtumat leat máŋgga
                              orohagas.</p>
    <p type="text">Orohatjuohkin ii hehtte
                              boazodolliid ovttasbargamis orohatrájiid
                              rastá, jus fal dakkár ovttasbargu ii
                              dagat eará boazodolliid vuoigatvuođaid
                              ovdii. Orohatjuohkin ii hehtte guohtumiid
                              geavaheami ge eará orohagas go dat dahkko
                              erenoamáš riektevuođu mielde. Erenoamáš
                              riektevuođuin oaivvilduvvo riektegustovaš
                              duopmu dahje soahpamuš mii guoská buot
                              gullevaš siiddaide.</p>
    <section>
      <p type="title">§ 43 Orohatstivra</p>
    </section>
    <p type="text">Juohke orohagas galgá leat
                              orohatstivra man orohaga
                              jienastanvuoigatvuođalaččat válljejit
                              iežaset gaskkas nuppi ja goalmmát
                              lađđasiid mearrádusaid mielde.</p>
    <p type="text">Orohatjahkečoahkkin vállje
                              stivraovdaolbmo, gč. § 49. Muđui galget
                              orohaga buot geassesiiddat ovddastuvvot
                              stivrras, gč. § 54 vuosttaš lađđasa nr.
                              2. Siidajahkečoahkkin vállje siidda
                              stivralahtu, gč. § 53. Jus leat eanet go
                              čieža geassesiidda, de válljejuvvojit
                              guhtta stivralahtu vuorbádemiin siiddaid
                              evttohasaid gaskkas, earret dan siidda
                              mas lea ovdaolmmoš. Orohatjahkečoahkkin
                              sáhttá dan sadjái mearridit ahte
                              geassesiiddain galgá leat stivrasadji
                              vuoruid mielde. Dakkár njuolggadusaid
                              galgá guovllustivra dohkkehit.
                              Jođiheaddji ja eará stivralahtut ja
                              sidjiide persovnnalaš várrelahtut
                              válljejuvvojit guovtti jahkái
                              hávális.</p>
    <p type="text">Jus leat garra ákkat, de
                              sáhttá boazodoallostivra mearridit ahte
                              geassesiiddas mii lea mihá stuorát go
                              orohaga gaskamearálaš siiddat, galgá leat
                              stuorát ovddasteapmi stivrras go dat mii
                              boahtá ovdan nuppi lađđasa mearrádusain.
                              Dán geassesiiddas almmotge ii sáhte leat
                              eanetlohku stivrras.</p>
    <p type="text">Jus geassesiidda
                              boazoeaiggádat muđui jagis rátkkašit
                              unnit dálvesiidan, de sáhttet dálvesiidda
                              siidaosiid jođiheaddjit, dahje eanet
                              dálvesiiddat ovttas dahje eará joavku,
                              gáibidit ahte stivrasadji galgá leat
                              vurrolaga dálvesiiddaid/joavkkuid
                              gaskka.</p>
    <p type="text">Jus orohat lea seamma go
                              geassesiidda, de gustojit § 52
                              mearrádusat stivrra válljema birra, muhto
                              almmotge nu ahte stivra galgá juohke
                              dáfus válljejuvvot.</p>
    <p type="text">Stivra lea
                              mearridanválddáláš go unnimusat bealli
                              stivralahtuin leat čoahkis. Orohatstivra
                              mas leat unnit go golbma lahtu, lea datte
                              mearridanválddáláš dušše jus olles stivra
                              lea čoahkis. Jus jienasteamis šaddet
                              ovtta meari jienat, de mearrida
                              jođiheaddji jietna.</p>
    <section>
      <p type="title">§ 44 Orohatstivrra
                            doaibma ja váldi</p>
    </section>
    <p type="text">Orohatstivra ovddasta
                              orohaga boazodoalloberoštumiid.
                              Orohatstivrra doaibma lea fuolahit
                              orohaga boazoguohtumiid lágaid ja
                              doaibmanjuolggadusaid mielde.</p>
    <p type="text">Orohatstivra sáhttá earret
                              eará dahkat soahpamuša, áššáskuhttit ja
                              áššáskuhttojuvvot orohaga boazodolliid
                              namas orohaga oktasaš áššiin. Dat guoská
                              maid eanangáhttenáššiide vaikko dat eai
                              guoskkaše ge buot boazodolliide. Dat
                              almmotge ii hehtte ovttaskas siiddaid
                              dahje boazoeaiggádiid fuolaheamis iežaset
                              erenoamáš beroštumiid.</p>
    <section>
      <p type="title">§ 45 Fápmudus</p>
    </section>
    <p type="text">Orohatstivra sáhttá dihto
                              áššiin addit stivrajođiheaddjái ovttas
                              stivračálliin dahje ovttas eará
                              stivralahtuin fápmudusa doaibmat stivrra
                              ovddas.</p>
    <section>
      <p type="title">§ 46 Orohatkássa</p>
    </section>
    <p type="text">Juohke orohagas galgá leat
                              orohatkássa. Buot siidaoasit leat
                              geatnegasat máksit jahkásaš doarjaga
                              orohatkássii. Orohatkássa galgá máksit
                              orohatstivrra lahtuide buhtadusa barggu
                              ovddas ja orohaga eará
                              hálddašangoluid.</p>
    <p type="text">Doarjaga sturrodat
                              rehkenasto boazologu mielde ja dan
                              mearrida orohatjahkečoahkkin
                              orohatstivrra evttohusa mielde, gč. § 50
                              vuosttaš lađđasa nr. 7. Orohatstivra
                              rehkenastá juohke siidaoasi doarjaga
                              siidaoasi boazologu mielde, oktan
                              geahččobohccuiguin.</p>
    <p type="text">Mearrádusa siidaoasi
                              doarjaga birra sáhttá ovddidit
                              guovllustivrii, mii sáhttá rievdadit
                              mearrádusa jus doarjja ii leat govttolaš
                              orohaga doaimmaid ektui. Diekkár
                              dárkkisteami sáhttá gáibidit gávcci
                              vahkku sisa maŋŋel go siidaoassi oaččui
                              dieđu doarjjamearrádusa birra.</p>
    <p type="text">Jus doarjja ii máksojuvvo,
                              de massá siidaoassi iežas
                              jienastanvuoigatvuođa dassážii go vealgi
                              lea máksojuvvon. Doarjaga loahpalaš
                              mearrádus lea bággobearrama vuođđun.</p>
    <section>
      <p type="title">§ 47 Boazodoallofoanda</p>
    </section>
    <p type="text">Orohagas galgá leat
                              boazodoallofoanda. Fondii manná:</p>
    <section>
      <p type="title">§ 48 Rehketdoallodárkkisteapmi</p>
    </section>
    <p type="text">Jahkečoahkkin vállje
                              rehketdoallodárkkisteaddji mii galgá leat
                              registrerejuvvon dahje
                              stáhtaautoriserejuvvon, lága mielde
                              ođđajagemánu 15. b.1999 nr 2 revišuvnna
                              ja revisoraid birra.</p>
    <p type="text">Guovllustivra sáhttá
                              dohkkehit ahte bálkáhuvvon
                              rehketdoallodárkkisteaddji sadjái
                              ásahuvvo dárkkistanlávdegoddi masa
                              válljejuvvojit guokte dahje golbma lahtu
                              orohaga jienastanvuoigatvuođalaččaid
                              gaskkas. Lahtut eai galgga ieža leat
                              stivralahtut, ii ge sis galgga leat
                              erenoamáš gullevašvuohta
                              stivralahtuide.</p>
    <section>
      <p type="title">§ 49 Orohatjahkečoahkkin</p>
    </section>
    <p type="text">Orohaga boazoeaiggádat
                              galget doallat jahkečoahkkima juohke jagi
                              ovdal geassemánu loahpa. Čoahkkimii
                              gohččojuvvo orohaga dábálaš vieru mielde,
                              unnimusat njeallje vahkku ovdal
                              jahkečoahkkima.</p>
    <p type="text">Jahkečoahkkimis lea juohke
                              boazoeaiggádis ságastan- ja
                              evttohanvuoigatvuohta. Jienastemiin lea
                              juohke siidaoasis jienastanvuoigatvuohta
                              dainna lágiin ahte juohke siidaoasis leat
                              vihtta jiena. Buohtalas
                              álggahansiidaoasis leat guokte jiena.
                              Siidaoasi jođiheaddji mearrida jienaid
                              siidaoasi eará boazoeaiggádiidda.
                              Jođiheaddjis galgá alddis leat unnimusat
                              okta jietna, dahje unnimusat guokte jus
                              náittosguimmežagat dahje ovttasássit
                              ovttas jođiheaba siidaoasi.</p>
    <p type="text">Stivrra jahkedieđáhus ja
                              rehketdoallu, ja evttohus
                              boazodoallofoandda ruđaid geavaheapmái,
                              jahkečoahkkináššelistu ja diehtu vejolaš
                              jođiheaddjeevttohusa birra galget
                              sáddejuvvot orohaga siidaosiid
                              jođiheddjiide unnimusat njeallje vahkku
                              ovdal jahkečoahkkima.</p>
    <p type="text">Jahkečoahkkima jođiha
                              čoahkkinjođiheaddji man jahkečoahkkin
                              vállje. Čoahkkin lea gitta čoahkkin, jus
                              jahkečoahkkin ii mearrideačča eará.</p>
    <p type="text">
                              Jahkečoahkkinšiehtadallamiin ja
                              válljemiin galgá čállot beavdegirji, mii
                              lohkkojuvvo buohkaide čoahkkima loahpas
                              ja man guokte dasa válljejuvvon
                              čoahkkinoasseváldi vuolláičálliba.</p>
    <section>
      <p type="title">§ 50 Orohatjahkečoahkkima áššit ja
                            váldi</p>
    </section>
    <p type="text">Jahkečoahkkin galgá:</p>
    <section>
      <p type="title">II. Siida</p>
    </section>
    <section>
      <p type="title">§ 51 Siida</p>
    </section>
    <p type="text">Dán lágas mearkkaša siida
                              joavkku mas leat boazoeaiggádat mat
                              doaimmahit boazodoalu ovttas dihto
                              eatnamiin. Dát láhka earuha geassesiidda
                              ja dálvesiidda. Geassesiida doaimmaha
                              boazodoalu ovttas vuosttažettiin geasse-
                              ja čakčaguohtumiin. Dálvesiida doaimmaha
                              boazodoalu ovttas vuosttažettiin dálve-
                              ja giđđaguohtumiin.</p>
    <section>
      <p type="title">§ 52 Geassesiidastivra</p>
    </section>
    <p type="text">Geassesiidii galgá
                              válljejuvvot stivra man ovddasvástádus
                              lea lágidit dilálašvuođaid oktasaš
                              doaimmaide ja hálddašit siidda oktasaš
                              rusttegiid, nugo njuovvanrusttegiid,
                              gárddiid, áiddiid jna. Siidda
                              jahkečoahkkin vállje stivrra.
                              Jahkečoahkkin sáhttá mearridit ahte
                              siidii ii válljejuvvo stivra, gč. § 53
                              nuppi lađđasa.</p>
    <section>
      <p type="title">§ 53 Geassesiidda
                            jahkečoahkkin</p>
    </section>
    <p type="text">Geassesiida galgá doallat
                              jahkečoahkkima juohke jagi ovdal
                              miessemánu loahpa. Buohkain geain leat
                              bohccot siiddas, lea vuoigatvuohta
                              searvat jahkečoahkkimii ságastan- ja
                              evttohanvuoigatvuođain.
                              Jienastanvuoigatvuohta lea siidaosiin. §
                              49 nuppi lađđasa mearrádusat gustojit
                              seammaládje dás.</p>
    <p type="text">Jus geassesiiddas ii leat
                              sierra stivra, de ferte jahkečoahkkin
                              válljet muhtuma siidda olbmuin leat
                              gulahallanolmmožin siidda ja
                              orohatstivrra gaskka. Lea su
                              geatnegasvuohta gohččut
                              jahkečoahkkimii.</p>
    <section>
      <p type="title">§ 54 Siidajahkečoahkkima áššit ja
                            váldi</p>
    </section>
    <p type="text">Jahkečoahkkin galgá:</p>
    <section>
      <p type="title">§ 55 Siidakássa</p>
    </section>
    <p type="text">Jus lea válljejuvvon
                              siidastivra § 52 mielde, de galgá maiddái
                              ásahuvvot siidakássa. Jus geassesiiddas
                              ii leat sierra stivra, de sáhttá
                              jahkečoahkkin mearridit ahte ásahuvvo
                              siidakássa man gulahallanolmmoš hálddaša,
                              gč. § 53 nuppi lađđasa.</p>
    <p type="text">Siidakássa geavaheapmái
                              galget ráhkaduvvot njuolggadusat. § 46
                              njuolggadusat vuosttaš lađđasis gitta
                              goalmmát lađđasii gustojit dán dáfus.</p>
    <p type="text">Juohke siidaoasi
                              jođiheaddji sáhttá gáibidit ahte
                              rehketdoallodárkkisteaddji dárkkista
                              orohatkássa § 56 nuppi lađđasa
                              mearrádusaid mielde.</p>
    <section>
      <p type="title" xml:lang="swe">§ 56 Siidafoanda</p>
    </section>
    <p type="text">Jus siidii bohtet ruđat
                              nugo namuhuvvon §:s 47, de galgá
                              ásahuvvot boazodoallofoanda siidii, ja
                              galget ráhkaduvvot njuolggadusat foandda
                              ruđa geavaheapmái. Guovllustivra galgá
                              dohkkehit foandda njuolggadusaid.</p>
    <p type="text">Siidda jahkečoahkkin
                              vállje § 48 mearrádusaid mielde
                              rehketdoallodárkkisteaddji dárkkistit
                              foandda. Jus siiddas ii leat sierra
                              jahkečoahkkin, de válljejuvvo
                              rehketdoallodárkkisteaddji siidaosiid
                              jođiheddjiid soahpama mielde. Jus siida
                              ieš ii nammat rehketdoallodárkkisteaddji,
                              de galgá orohaga
                              rehketdoallodárkkisteaddji dárkkistit
                              siidafoandda.</p>
    <section>
      <p type="title">Kapihtal 7 Orohaga
                        doaibmanjuolggadusat. Orohatplána</p>
    </section>
    <section>
      <p type="title">§ 57 Doaibmanjuolggadusat</p>
    </section>
    <p type="text">Orohaga resurssaid
                              hálddašeapmái ja geavaheapmái galget
                              ráhkaduvvot doaibmanjuolggadusat.
                              Doaibmanjuolggadusat eai galgga rihkkut
                              dán lága.</p>
    <p type="text">Doaibmanjuolggadusat
                              galget sihkkarastit orohaga guohtumiid
                              ekologalaččat guoddi geavaheami ja
                              sisttisdoallat dárkilet mearrádusaid dáid
                              birra:</p>
    <section>
      <p type="title">§ 58 Doaibmanjuolggadusaid ráhkadeapmi ja
                            dohkkeheapmi</p>
    </section>
    <p type="text">Orohatstivra ráhkada
                              doaibmanjuolggadusaid ja daid galgá
                              guovllustivra dohkkehit. Guovllustivra
                              galgá, lassin dasa go dárkkistit ahte
                              lága mearrádusat doaibmanjuolggadusaid
                              ráhkadeami birra leat čuvvojuvvon,
                              maiddái árvvoštallat addet go
                              doaibmanjuolggadusat vuođu doaimmahit
                              ekologalaččat guoddevaš boazodoalu
                              orohagas.</p>
    <p type="text">Guohtungeavaheami
                              njuolggadusat § 59 mielde galget
                              ráhkaduvvot ovttasráđiid orohaga
                              siiddaiguin. Seammaládje lea boazologu
                              mearridemiin § 60 mielde.</p>
    <p type="text">Ovdal go
                              doaibmanjuolggadusat sáddejuvvojit
                              guovllustivrii dohkkeheapmái, de galgá
                              evttohus leat gieđahallon orohaga
                              jahkečoahkkimis. Evttohus galgá
                              sáddejuvvot orohaga siidaosiid
                              jođiheddjiide unnimusat guokte mánu ovdal
                              jahkečoahkkima. Cealkámušat mat bohtet
                              jahkečoahkkimis, sáddejuvvojit
                              guovllustivrii oktan evttohuvvon
                              doaibmanjuolggadusaiguin.</p>
    <p type="text">Jus guovllustivra ii
                              dohkket evttohuvvon
                              doaibmanjuolggadusaid, de galgá
                              boazodoalloagronoma veahkehit orohaga
                              ráhkadit ođđa evttohusa mii gieđahallo
                              dás ovdalis namuhuvvon vuogi mielde. Jus
                              dát ii lihkostuva, de galgá guovllustivra
                              ráhkadit orohahkii
                              doaibmanjuolggadusaid.</p>
    <p type="text">Jus eanetlohku orohaga
                              jahkečoahkkimis dan gáibida, dahje jus
                              guovllustivra gáibida, de galget
                              ráhkaduvvot ođđa doaibmanjuolggadusat dás
                              ovdalis namuhuvvon vuogi mielde.</p>
    <p type="text">Iešguđetge siidda
                              boazolohku galgá § 60 vuođul ovddiduvvot
                              boazodoallostivrii loahpalaš nannemii ja
                              dohkkeheapmái.</p>
    <section>
      <p type="title">§ 59 Guohtungeavaheapmi</p>
    </section>
    <p type="text">Guohtungeavaheami
                              njuolggadusaid bokte galget orohaga
                              boazoeaiggádiidda sihkkarastojuvvot
                              dárbbašlaš guohtumat, dás maiddái
                              guottetbáikkit, johtingeainnut ja
                              ragatbáikkit. Njuolggadusat galget vuhtii
                              váldit buori boazodoalu vuođđojurdagiid
                              sámi árbevieruid ja dábiid mielde.</p>
    <p type="text">Guohtungeavaheami
                              njuolggadusat galget vuhtii váldit
                              etnamiid árbevirolaš geavaheami ja
                              ovddidit ulbmillaš doaibmaortnegiid.
                              Guohtungeavaheami njuolggadusat eai
                              galgga leat vuostálaga siidda
                              vuoigatvuođaiguin mat leat erenoamáš
                              riektevuođu olis ásahuvvon.</p>
    <p type="text">Galget mearriduvvot
                              njuolggadusat guohtunáiggiid birra, jus
                              guovllustivra ii leačča daid mearridan §
                              61 olis.</p>
    <p type="text">Siidaoasi jođiheaddji
                              sáhttá ovddidit guohtungeavaheami
                              njuolggadusaid eananjuohkindiggái guđa
                              mánu sisa maŋŋel go guovllustivra lea
                              daid dohkkehan. Eananjuohkindiggi sáhttá
                              duššindahkat guohtungeavaheami
                              njuolggadusaid mat leat soapmásiidda
                              govttoheamit, dahje rihkkot
                              vuoigatvuođaid mat leat erenoamáš
                              riektevuođu olis ásahuvvon.</p>
    <p type="text">Jus leat garra ákkat, de
                              sáhttá guovllustivra sierralobi
                              (dispensašuvnna) bokte ložžet
                              guohtungeavaheami njuolggadusaid.</p>
    <p type="text">Guohtungeavaheami
                              njuolggadusaid rihkkun gieđahallojuvvo
                              11. kapihttala njuolggadusaid mielde.</p>
    <section>
      <p type="title">§ 60 Boazolohku</p>
    </section>
    <p type="text">Doaibmanjuolggadusain, gč.
                              § 57, galgá mearriduvvot bajimus
                              boazolohku juohke geassesiidii.
                              Boazolohku mearriduvvo daid eatnamiid
                              ektui mat iešguđege siiddas leat.
                              Doaibmanjuolggadusain galgá dárkileappot
                              čilget doaibma- ja guohtundilálašvuođalaš
                              beliid mat leat mearriduvvon boazologu
                              vuođđun. Jus lea dárbbašlaš olahan dihte
                              bealuštahtti dálveguohtuma, de sáhttá
                              maiddái mearriduvvot boazolohku iešguđet
                              dálvesiiddaide.</p>
    <p type="text">Dálvesiida dahje eará
                              čoahkkádus sáhttá bivdit alcces
                              mearriduvvot boazologu.</p>
    <p type="text">Jus siidda boazolohku lea
                              alit go boazolohku mii lea mearriduvvon
                              vuosttaš dahje nuppi lađđasa mielde, de
                              galgá siida ráhkadit unnidanplána
                              .Jus siida ii daga
                              dan, dahje ii nagot čađahit plána, de
                              galgá juohke siidaoassi unnidit
                              badjelmearálaš boazologu gorrelogu
                              mielde. Lea boazodoallostivrra
                              ovddasvástádus ahte diekkár unnideapmi
                              čađahuvvo. Galget mearriduvvot áigemearit
                              plánaid ráhkadeami ja boazologu unnideami
                              hárrái.</p>
    <p type="text">Sáhttá mearriduvvot alimus
                              boazolohku juohke siidaoassái. Siidda
                              boazologu vuolideapmi goalmmát lađđasa
                              mielde galgá dalle dáhpáhuvvat dainna
                              lágiin ahte siidaoasit main lea alit
                              boazolohku go dat mii lea mearriduvvon
                              siidaoassái, vuos vuolidit mearriduvvon
                              lohkui.</p>
    <p type="text">Departemeanta sáhttá
                              láhkaásahusaid bokte mearridit
                              dievasmahtti njuolggadusaid boazologu
                              mearrideami hárrái. Diekkár njuolggadusat
                              sáhttet ráddjejuvvot guoskat ovtta dahje
                              eanet orohagaide dahje ovtta dahje eanet
                              boazodoalloguovlluide.</p>
    <section>
      <p type="title">§ 61 Guohtunáiggit</p>
    </section>
    <p type="text">Go lea dárbbašlaš
                              áigodatguohtumiid gáhttema dihte, de
                              sáhttá guovllustivra mearridit iešguđet
                              áigodatguohtumiidda guohtunáiggiid.
                              Siidaoasi jođiheaddji galgá fuolahit ahte
                              su ealu bohccot eai leat guohtuneatnamiin
                              dáid mearrádusaid vuostá.</p>
    <p type="text">Go dilálašvuođat dahket
                              dárbbašlažžan, de sáhttá guohtunáiggiid
                              ložžet boazodoalloagronoma addin lobi
                              mielde. Dat guoská maiddái
                              guohtunáiggiide mearriduvvon § 59 mielde.
                              Guohtunáiggiid ložžema eambbo go njealji
                              vahkkui mearrida guovllustivra.</p>
    <section>
      <p type="title">§ 62 Orohatplánat</p>
    </section>
    <p type="text">Orohatstivra galgá
                              ráhkadit orohatplána mas galget leat
                              orohaga doaimmaid birra dieđut mat leat
                              dárbbašlaččat almmolaš plánemis.</p>
    <p type="text">Orohatplánas galgá:</p>
    <section>
      <p type="title">Kapihtal 8 Oktavuohta eará
                        geavaheapmái</p>
    </section>
    <section>
      <p type="title">§ 63 Opmodaga
                            geavaheapmi
                            boazodoalloguovlluin</p>
    </section>
    <p type="text">Eananeaiggát dahje son
                              geas lea geavahanvuoigatvuohta, ii galgga
                              geavahit iežas eatnama
                              boazodoalloguovllus man ge ládje mii lea
                              mearkkašahtti vahágin dahje hehttehussan
                              boazodollui mii doaimmahuvvo dán lága
                              mielde. Ovddit cealkka ii datte hehtte
                              eatnama dábálaš geavaheami eanandollui,
                              vuovdedollui dahje duovdagiid eará
                              geavaheami eanandoalloulbmiliidda.</p>
    <p type="text">Ovdal go álggahuvvo dakkár
                              doaibma mii sáhttá šaddat mearkkašahtti
                              vahágin dahje hehttehussan boazodollui,
                              de galgá dat dieđihuvvot guoskevaš
                              orohatstivrii. Diehtu galgá addojuvvot
                              maŋemusta golbma vahkku ovdal go lea
                              jurdda álggahit. Jus diehtu ii leat
                              addojuvvon, dahje bealit eai soaba dan
                              alde gusto go vuosttaš lađđasa mearrádus
                              doibmii, de sáhttá guovllustivra gieldit
                              álggaheami dassážii go soahpamuš lea
                              dahkkon dahje eananjuohkindiggi lea
                              gieđahallan ášši.</p>
    <p type="text">Gažaldat, šaddá go doaibma
                              vuostálaga vuosttaš lađđasa mearrádusain,
                              sáhttá ovdalgihtii čilgejuvvot
                              eananjuohkindikki árvvošteami bokte.
                              Árvvošteapmi sáhttá maiddái mearridit
                              movt ja makkár eavttuiguin doaibma sáhttá
                              čađahuvvot. Árvvošteami dollojuvvot
                              sáhttá gáibidit son guhte áigu doaimma
                              álggahit dahje orohatstivra
                              orohatovdaolbmo bokte. Jus orohatstivra
                              ii leat ásahuvvon, de sáhttá boazodoalli
                              dan orohagas masa doaibma gártá guoskat
                              gáibidit árvvošteami dollojuvvot.</p>
    <section>
      <p type="title">§ 64 Jeagelbordin
                            (jeageldoahpun)</p>
    </section>
    <p type="text">Gonagas sáhttá
                              láhkaásahusaid bokte heivehit
                              jeagelbordima boazoorohagain ja sáhttá
                              dárkileappot ráddjejuvvon guovllus áibbas
                              gieldit jeagelbordima, jus nu adnojuvvo
                              dárbbašlažžan boazodoalu vuhtii váldima
                              dihte.</p>
    <section>
      <p type="title">§ 65 Johtaleapmi
                            guovlluin gos bohccot
                            guhtot</p>
    </section>
    <p type="text">Juohkehaš guhte johtala
                              guovlluin gos bohccot guhtot, lea
                              geatnegas geavahit iežas fuolalašvuođain
                              ja várrogasvuođain nu ahte
                              dárbbašmeahttumit ii ráfehuhte ii ge
                              gavdnje bohccuid mat leat guohtume,
                              johtime jna. Erenoamáš fuolalaš galgá
                              leat bohccuid ragatáigge, guottetáigge,
                              mearkun-, rátkkašan- ja
                              njuovadanáigge.</p>
    <p type="text">Guovllustivra sáhttá,
                              guoskevaš orohatstivrra dahje guovllu
                              boazoeaiggádiid ávžžuhusa mielde, bidjat
                              eavttuid dahje dihto áigái áibbas gieldit
                              stuorát lágidemiid, valáštallamiid,
                              bivdobeanageahččalemiid dahje sullasaš
                              doaimmaid mat sáhttet leat erenoamáš
                              vahágain boazodollui. Mearrádus galgá
                              gustot dihto mearriduvvon guovllus ii ge
                              sáhte dahkkot ovdal go eananeaiggát ja
                              suohkan leat oainnuideaset cealkán. Jus
                              mearrádus gusto dihto lágideapmái, de
                              galgá maiddái lágideaddji beassat oainnus
                              cealkit.</p>
    <section>
      <p type="title">§ 66 Beatnagat</p>
    </section>
    <p type="text">Beatnaga sihkkarastima,
                              luovosbeatnaga gitta váldima, beatnaga
                              heakkahuhttima, reakšuvnnaid hárrái
                              beanahálddašeaddji vuostá jna. gusto
                              beanaláhka.</p>
    <p type="text">Beanaeaiggát ja beatnaga
                              hálddašeaddji leaba geatnegasat nubbi
                              nuppi ovddas máksit buhtadusa vahága
                              ovddas maid beana dagaha bohccuide ja
                              goluid ja hehttehusaid ovddas mat
                              boazoeaiggádii gárttažet go beana
                              lágahemet oaguha dahje gavdnje bohccuid
                              mat lobálaččat leat orrume dahje johtime,
                              geahčakeahttá siva.</p>
    <section>
      <p type="title">Kapihta 9 Ovddasvástádus vahágiid
                        ovddas. Árvvoštus</p>
    </section>
    <section>
      <p type="title">§ 67 Objektiivvalaš
                            ja oktasaš ovddasvástádus</p>
    </section>
    <p type="text">Earret dán lága
                              čuoldimiid, de lea boazoeaiggádis
                              ovddasvástádus vahága ovddas maid boazu
                              dagaha, geahčakeahttá siva.</p>
    <p type="text">Vahága ovddas maid boazu
                              dagaha orohaga siskkobealde, lea buot
                              orohaga boazodolliin ovddasvástádus
                              buohkaid ovddas ja buohkain ovtta ovddas.
                              Jus olggobealde orohaga leat vahága
                              dagahan bohccot mat navdojuvvojit gullat
                              eaiggádiidda mat doaimmahit boazodoalu
                              orohagain das lahka, de lea daid
                              orohagaid boazodolliin seammaládje nuppis
                              nuppi ovddas ovddasvástádus sin ektui
                              geat leat vahága gillán. Gonagas sáhttá
                              ráddjet man guhkás olggobeallái orohaga
                              dakkár solidáralaš ovddasvástádus galgá
                              gustot.</p>
    <p type="text">Vahága ovddas maid dakkár
                              olbmuid bohccot dagahit geat § 8 vuođul,
                              gč. várrelága § 17, doaimmahit boazodoalu
                              olggobealde boazodoalloguovllu, leat sii
                              guđet doaimmahit boazodoalu dan guovllus
                              gosa vahágahtti bohccot navdojuvvojit
                              gullat, ovddasvástideaddjin okta buohkaid
                              ovddas ja buohkat ovtta ovddas.</p>
    <p type="text">Buhtadus vahága ovddas
                              nuppi lađđasa vuođul sáhttá gáibiduvvot
                              guoskevaš orohagas ovdaolbmo bokte dahje
                              njuolga daid bohccuid eaiggádis, mat leat
                              dagahan vahága.</p>
    <p type="text">Buhtadus mii gáibiduvvo
                              orohagas orohatstivrra bokte, galgá
                              orohaga jahkečoahkkin livdnet
                              boazoeaiggádiidda guđege boazologu ektui,
                              muhto fal nu ahte boazoeaiggádat geat
                              duođaštit ahte sin bohccot eai leat
                              leamaš mielde vahága dahkamis, eai leat
                              geatnegasat máksit maidege vahágis.
                              Livdnejuvvon buhtadusmáksu lea
                              bággobearrama vuođđun.</p>
    <p type="text">Jus duođaštuvvo ahte leat
                              eará orohaga bohccot dagahan vahága dahje
                              leat leamaš mielde vahága dagaheamis, de
                              sáhttá dán paragráfa mearrádusaid olis
                              gáibiduvvot dan orohagas máksu
                              ruovttoluotta (regressa).</p>
    <section>
      <p type="title">§ 68 Objektiiva
                            ovddasvástádusas čuoldin</p>
    </section>
    <p type="text">§ 67 mearrádusat
                              buhttenovddasvástádusa birra
                              geahčakeahttá siva eai gusto vahágiidda
                              mat šattažet lobálaš johtima geažil,
                              bisáneami dahje guohtuma geažil
                              johtolagaid alde dahje guohtuneatnamiin
                              váriin dahje duovdagiin mat leat
                              namuhuvvon §:s 19 jus ii leačča šaddan
                              mearkkašahtti stuorát vahát go mii
                              adnojuvvo dábálažžan ulbmillaš ja
                              dohkálaš doalus, dego omd. jus
                              guohtunlohpi jna. lea adnojuvvon
                              dainnalágiin ahte boazodoallu lea muhtun
                              eananeaiggáda dahje vuoigatvuođalaš
                              geavaheaddji oapmeláidumiidda dahje
                              vuovdái sierranassii čuohcan.</p>
    <p type="text">§ 67 mearrádusat
                              ovddasvástádusa birra geahčakeahttá siva
                              eai gusto vahágiidda ge maid boazu
                              lobálaš orodettiin dagaš láddjejuvvon
                              šaddui jus šaddu ii leat áidojuvvon
                              áiddiin mii doallá bohcco, dahje
                              earaládje dohkálaččat suodjaluvvon.</p>
    <section>
      <p type="title">§ 69 Áideárvvoštus</p>
    </section>
    <p type="text">Jus earaládje ii
                              sohppojuvvo dan hárrái, de sáhttá
                              orohagas sihke orohatstivra ja ovttaskas
                              boazoeaiggát oažžut eananjuohkindikki
                              árvvošteami bokte čielggaduvvot galgá go
                              boazoeaiggát beassat hukset áiddi mii lea
                              veahkkin sutnje ollašuhttit
                              doallogeatnegasvuođa dahje mii gáhtte su
                              buhttenovddasvástádusain.
                              Eananjuohkindiggi galgá dalle maiddái
                              mearridit gokko áidi galgá ceggejuvvot ja
                              movt dat galgá huksejuvvot.
                              Eananjuohkindiggi sáhttá maiddái bidjat
                              guoskevaš eananeaiggáda ala govttolaš
                              oasi huksengoluin ja áiddi divondangoluin
                              maŋit áiggiid, dan ektui movt
                              eananeaiggát bealistis gártá atnit ávkki
                              áiddis.</p>
    <p type="text">Seammaládje sáhttá
                              eananeaiggát oažžut eananjuohkindikki
                              árvvošteami mearridit berre go oassi
                              diekkár áiddi huksema goluin mii lea
                              namuhuvvon §:s 19 ja § 68 nuppi lađđasis
                              biddjojuvvot boazoeaiggádiid ala.</p>
    <section>
      <p type="title">§ 70 Buhtadusárvvoštus</p>
    </section>
    <p type="text">Jus ii leat
                              ovttamielalašvuohta man boazoeaiggát
                              dahje orohatstivra ovdaolbmo bokte lea
                              čálalaččat duođaštan, de mearriduvvo
                              buhtadusgáibádus vahága ovddas maid
                              bohccot leat dagahan, eananjuohkindikki
                              dahje diggerievtti árvvošteami bokte.</p>
    <p type="text">Gáibádus doallat
                              árvvošteami galgá ovddiduvvot jođáneamos
                              lági mielde. Árvvošteami gáibádusas
                              galget addojuvvot nu dárkilis dieđut go
                              vejolaš áiggi birra ja saji birra goas ja
                              gos vahát lea dahkkojuvvon, vahága šlája
                              birra ja viidodaga ja buhtadusgáibádusa
                              sturrodaga birra. Jus lea vejolaš, de
                              berrejit maiddái addojuvvot dakkár dieđut
                              main sáhttá leat ávki go galgá gávnnahit
                              geasa gullet bohccot mat vahága leat
                              dagahan.Vejolaš vihtanat ja eará
                              duođaštusat berrejit maiddái
                              dieđihuvvot.</p>
    <p type="text">Dikki jođiheaddji galgá
                              farggamusat mannat geahčadit vahága go
                              árvvošteami gáibádus lea ovddiduvvon.
                              Geahčadeamis galget guoskevaš suohkana ja
                              boazodoallohálddahusa ovddasteaddjit leat
                              mielde dikki jođiheaddjái fágalaš
                              árvvoštallanveahkkin. Jus vejolaš de
                              galgá maiddái guoskevaš orohaga
                              ovdaolmmoš leat mielde, ja maiddái son
                              guhte lea árvvošteami gáibidan. Jus lea
                              čielggas ahte ii leat dáhpáhuvvan vahát
                              bohccuid geažil, de sáhttá dikki
                              jođiheaddji iežas válddiin hilgut
                              árvvošteami gáibádusa.</p>
    <p type="text">Árvvošteapmi galgá
                              ovddiduvvot nu fargga go vejolaš. Jus
                              vahága leat dahkan bohccot mat
                              navdojuvvojit gullat dihto orohahkii, de
                              galgá orohatstivra ovdaolbmo bokte álo
                              gohččojuvvot árvvošteapmái.</p>
    <p type="text">Árvvošteami jođiheaddji
                              sáhttá juohke dásis áššemeannudeamis
                              geahččalit áššebeliid soabahit joksan
                              várás soabatlaš čovdosa.</p>
    <p type="text">Árvvošteamis galgá
                              guorahallot leat go bohccot dagahan
                              vahága ja lea go vahát dakkár ahte sáhttá
                              buhtadusa gáibidit ja jus nu, de
                              mearridit vahága árvvu ja mearridit
                              buhtadusmávssu.</p>
    <section>
      <p type="title">Kapihtal 10 Váldeásahusat</p>
    </section>
    <section>
      <p type="title">§ 71 Boazodoallostivra</p>
    </section>
    <p type="text">Nammaduvvo
                              boazodoallostivra mas leat čieža lahtu ja
                              persovnnalaš várrelahtut, geain Gonagas
                              nammada njeallje lahtu ja várrelahtuid ja
                              Sámediggi golbma lahtu ja várrelahtuid.
                              Boazodoallostivra lea guovddáš
                              boazodoallohálddahusa, boazodutkamiid ja
                              bagadanbálvalusa fágalaš ráđđeaddi, ja
                              galgá gieđahallat áššiid mat čuvvot dán
                              lága ja Gonagasa addin dárkilet
                              mearrádusaid olis. Boazodoallostivrra
                              doaibmaviidodat sáhttá gáržžiduvvot
                              fátmmastit duššefal boazodoalu mii
                              doaimmahuvvo sámi
                              boazodoalloguovllus.</p>
    <p type="text">Go boazodoallostivrii
                              nammada lahtuid de galgá deattuhit
                              govttolaš ovddasteami iešguđet guovlluin,
                              viiddis fágalaš duogáža ja
                              servodathárjáneami, ja nu ovtta meari
                              olbmuid goappá nai sohkabealis go
                              vejolaš. Stivrra lahtuid gaskkas galget
                              leat beaivválaš bargi boazodoallit
                              boazodoalloguovlluin. Boazoealáhusa
                              organisašuvnnain lea
                              evttohanvuoigatvuohta.</p>
    <p type="text">Gonagas addá dárkilet
                              mearrádusaid boazodoallostivrra doaimma,
                              válddi ja bargoortnega birra.</p>
    <section>
      <p type="title">§ 72 Guovllustivra</p>
    </section>
    <p type="text">Juohke boazodoalloguovllus
                              galgá leat guovllustivra mas leat vihtta
                              dahje čieža lahtu ja persovnnalaš
                              várrelahtut. Fylkkadiggi nammada golbma,
                              vejolaččat njeallje lahtu ja várrelahtuid
                              ja Sámediggi nammada guokte, vejolaččat
                              golbma lahtu ja várrelahtuid.
                              Guovllustivra nammaduvvo 4 jahkái hávális
                              vuhtii válddidettiin seamma eavttuid go §
                              71 nuppi lađđasis.</p>
    <p type="text">Gonagas addá dárkilet
                              mearrádusaid guovllustivrra doaimma ja
                              mearridanválddi birra lassin dasa mii
                              njulgestaga čuovvu lágas. Gonagas sáhttá
                              addit mearrádusaid guovllustivrra
                              bargoortnega birra.</p>
    <p type="text">Gonagas sáhttá addit
                              dievasmahtti mearrádusaid guovllustivrra
                              válljema birra, earret eará dasa jus
                              boazodoalloguovlu ii ollásit leat ovtta
                              fylkka rájiid siskkobealde ja
                              stivralahtuid doaibmaáiggi birra vuosttaš
                              válljemis.</p>
    <p type="text">Jus erenoamáš ákkaid
                              geažil ii leat muhtun boazodoalloguovllus
                              dárbu guovllustivrii, de sáhttá Gonagas
                              čuoldit geatnegasvuođas nammadit
                              guovllustivrra.</p>
    <section>
      <p type="title">§ 73 Soabaheapmi</p>
    </section>
    <p type="text">Guovllustivra sáhttá iežas
                              fápmudusa mielde dahje siidaoasi
                              jođiheaddji, siidda dahje oroahga dáhtu
                              mielde mearridit ahte galgá dollot
                              soabaheapmi jus guokte beali eai nákce
                              ovttasbarggu bokte riiddu čoavdit.</p>
    <p type="text">Guovllustivra dahje
                              boazodoallostivra nammada soabaheaddjin
                              olbmo geasa navdá leat goappaš beliin
                              luohttámuš. Soabaheaddji gohčču
                              čoahkkimii govttolaš áigemeriin, ja
                              goappaš bealit leat geatnegasat
                              boahtit.</p>
    <p type="text">Departemeanta mearrida
                              dárkilet njuolggadusaid soabaheami
                              čađaheami birra.</p>
    <section>
      <p type="title">Kapihtal 11 Ráŋggáštusat ja
                        bággodoaimmat</p>
    </section>
    <section>
      <p type="title">§ 74 Geatnegasvuohta čuovvut
                            lága</p>
    </section>
    <p type="text">Juohkehaš lea geatnegas
                              čuovvut mearrádusaid dán lágas dahje dan
                              olis. Seamma guoská mearrádusaide mat
                              leat dáid mearrádusaid olis dahkkojuvvon.
                              Rihkkun sáhttá mielddisbuktit
                              ráŋggášteami dahje bággodoaimmaid dán
                              kapihttala mearrádusaid mielde.</p>
    <section>
      <p type="title">§ 75 Lobihis diliid
                            heaittiheami gohččun</p>
    </section>
    <p type="text">Jus juoga doaimmahuvvo
                              dáid mearrádusaid dahje dán lága olis
                              addojuvvon mearrádusaid vuostá, de galgá
                              boazodoallostivra dahje guovllustivra, go
                              almmolaš fuolaid geažil nu berre, addit
                              dárbbašlaš gohččumiid heaittihit
                              lobihisvuođa, dás maiddái gohččut njulget
                              ja gaikut lobihemet ceggejuvvon visttiid,
                              rusttegiid jna. Dan sáhttá gohččut dahkat
                              dihto áigemearis. Boazodoallostivra dahje
                              guovllustivra sáhttet sirdit válddi dán
                              paragráfa mielde nappo boazodoallohovdii
                              ja boazodoalloagronomii.</p>
    <section>
      <p type="title">§ 76 Bággensáhkku</p>
    </section>
    <p type="text">Gohččumis § 75 mielde
                              sáhttá boazodoallostivra dahje
                              guovllustivra mearridit bággensáhku
                              juohke beaivvi, vahkku dahje mánu nammii
                              mii gollá maŋŋelii áigemeari mii lei
                              biddjon gohččuma ollašuhttimii, dassážii
                              go dat lea ollašuhttojuvvon. Gonagas
                              sáhttá addit dárkilet njuolggadusaid
                              bággensáhku mearrideami ja sturrodaga
                              birra.</p>
    <p type="text">Boazodoallostivra dahje
                              guovllustivra sáhttá oalát dahje
                              belohahkii sihkkut gártan bággensáhku jus
                              dasa leat garra ákkat.</p>
    <p type="text">Bággensáhkku lea
                              bággobearrama vuođđun.</p>
    <section>
      <p type="title">§ 77 Doaibmanjuolggadusaid rihkkuma
                            divat</p>
    </section>
    <p type="text">Boazodoallostivra dahje
                              guovllustivra sáhttá, Gonagasa addin
                              dárkilet mearrádusaid mielde, mearridit
                              siidaoasi jođiheaddjái divada § 57 olis
                              mearriduvvon doaibmanjuolggadusaid
                              rihkkuma ovddas. Diekkár divat manná
                              guoskevaš fondii, gč. § 47.</p>
    <p type="text">Divada mearrádus lea
                              bággobearrama vuođđun.</p>
    <section>
      <p type="title">§ 78 Sáhkkocealkkus</p>
    </section>
    <p type="text">Boazodoallostivra dahje
                              guovllustivra sáhttá sáhkkohit su gii
                              dihto áigemearis ii leat ollašuhttán
                              gohččuma § 75 mielde. Jus lea gollan
                              badjel 6 mánu dan rájes go gohččun
                              addojuvvui, de galgá son gii sáhkkohuvvo,
                              beassat cealkámuša buktit ovdal go sáhkku
                              mearriduvvo. Sáhkkocelkosis galget
                              almmuhuvvot mearrádusat mat bohtet ovdan
                              nuppi lađđasis ja dan muddui go lea
                              vejolaš galgá sáhkkocealkkus dieđihuvvot
                              sutnje geasa guoská.</p>
    <p type="text">Son gii sáhkkohuvvo,
                              sáhttá čuoččaldahttit ášši stáhta vuostá
                              oažžun dihte sáhkkocelkosa
                              guorahallojuvvot. Jus ášši ii
                              čuoččaldahttojuvvo 60 beaivvi sisa
                              dieđiheami rájes, de lea sáhkkocelkosis
                              seamma vuoibmi go loahpalaš duomus, ja
                              sáhttá čađahuvvot mearrádusaid mielde
                              duomuid birra. Boazodoallostivra dahje
                              guovllustivra sáhttá guhkidit áigemeari.
                              Sáhkkocelkosa ii sáhte váidit.</p>
    <p type="text">Jus loahpalaš duomu dahje
                              seammadássásaš sáhkkocelkosa gohččun ii
                              čuvvojuvvo, de sáhttá boazodoallostivra
                              dahje guovllustivra čađahit dárbbašlaš
                              doaimmaid su rehkega ala geasa
                              sáhkkocealkkus dahje duopmu guoská, almmá
                              riektecealkámuša haga bággočađahanlága §
                              13 – 14 mielde.</p>
    <section>
      <p type="title">§ 79 Bággodoaimmat</p>
    </section>
    <p type="text">Boazodoallostivra dahje
                              guovllustivra sáhtta, jus gohččun § 75
                              mielde ii leat čuvvojuvvon, ja eará
                              doaimmat eai adno ulbmillažžan, mearridit
                              bággočađaheami. Bággodoaimmat sáhttet
                              leat:</p>
    <section>
      <p type="title">§ 80 Ráŋggáštusovddasvástádus</p>
    </section>
    <p type="text">Jus oktage rihkku dán lága
                              dahje láhkaásahusaid, gohččumiid,
                              gildosiid dahje eará mearrádusaid mat
                              leat addojuvvon dahje doalahuvvon dán
                              lága vuođul, de sáhkkohuvvo son jus
                              rihkkumii eai guoskka garraset
                              ráŋggáštusmearrádusat. Geahččaleapmi
                              ráŋggáštuvvo seammaládje go
                              ollašuhttojuvvon rihkus. Maiddái várahis
                              rihkkun ja searvan sáhttá
                              ráŋggáštuvvot.</p>
    <section>
      <p type="title">Kapihtal 12 Loahpaheaddji
                        mearrádusat</p>
    </section>
    <section>
      <p type="title">§ 81 Láhkaásahusat</p>
    </section>
    <p type="text">Departemeanta sáhttá
                              mearridit dárkilet láhkaásahusaid dán
                              lága čađaheapmái.</p>
    <section>
      <p type="title">§ 82 Fápmuiboahtin</p>
    </section>
    <p type="text">Láhka boahtá fápmui dan
                              rájes go Gonagas mearrida. Seammás
                              heaittihuvvo láhka geassemánu 9. b.1978
                              nr. 49 boazodoalu birra.</p>
    <p type="text">Gonagas sáhttá addit
                              gaskaboddosaš mearrádusaid, dás maiddái
                              mearridit man muddui mearrádusat ovddit
                              lága olis ain leat fámus, jus fal eai
                              leat vuostálaga dán lága
                              mearrádusaiguin.</p>
    <section>
      <p type="title">§ 83 Eará lágaid
                            rievdamat</p>
    </section>
    <p type="text">Dan rájes go dát láhka
                              boahtá fápmui, rivdet čuovvovaš eará
                              lágat ná:</p>
    <p type="text">1. Lágas golggotmánu
                              23. b.1959 nr. 3 om oreigning av fast
                              eigedom § 30 sihkkojuvvo čujuhus láhkii
                              geassemánu 9. b. 1978 nr. 49 boazodoalu
                              birra ja lasihuvvo ođđa čujuhus láhkii
                              DDMM 2007 nr. XX boazodoalu birra.</p>
    <p type="text">2. Láhka juovlamánu
                              21. b.1979 nr. 77 eananjuohkima j.e.
                              birra rievdaduvvo čuovvovaččat:</p>
    <section>
      <p type="title">§ 2 bustávva c nr. 3 galgá
                            čuodjat:</p>
    </section>
    <p type="text" xml:lang="nob">gi reglar om bruken i
                              område i
                              det samiske reinbeiteområdet der
                              det går føre seg reindrift.
                              Retten kan ikkje regulere tilhøva mellom
                              dei som utøver slik reindrift.</p>
    <section>
      <p type="title">§ 6 a vuosttaš lađđasa vuosttaš
                            cealkka galgá čuodjat:</p>
    </section>
    <p type="text" xml:lang="nob">Jordskifteretten kan i
                              særskild sak eller i samband med
                              jordskifte halde skjønn etter
                              reindriftslova.</p>
    <section>
      <p type="title">§ 6a ođđa nubbi lađas galgá
                            čuodjat:</p>
    </section>
    <p type="text" xml:lang="nob">Jordskifteretten skal
                              behandle saker etter reindriftslova § 59
                              fjerde ledd.</p>
    <section>
      <p type="title">§ 35 bustávva i galgá
                            čuodjat:</p>
    </section>
    <p type="text" xml:lang="nob">ordne tilhøva mellom
                              reindrifta og grunneigarar og andre
                              rettshavarar i område i det samiske
                              reinbeiteområdet der det går føre
                              seg reindrift, når
                              det gjeld beite, flyttlei og
                              liknande.</p>
    <section>
      <p type="title">§ 36 nubbi lađas galgá
                            čuodjat:</p>
    </section>
    <p type="text" xml:lang="nob">Rett til reindrift
                              i det
                              samiske reinbeiteområdet kan ikkje
                              avløysast.</p>
    <section>
      <p type="title">§ 88 nubbi lađas nubbi cealkka
                            galgá čuodjat:</p>
    </section>
    <p type="text" xml:lang="nob">I område i det samiske
                              reinbeiteområdet der det går føre
                              seg reindrift,kan
                              og leiar av reinbeitedistrikt krevje
                              grensegang.</p>
    <section>
      <p type="title">§ 88 a vuosttaš lađas galgá
                            čuodjat:</p>
    </section>
    <p type="text" xml:lang="nob">Eigar eller innehavar av
                              alltidvarande bruksrett kan krevje at
                              jordskifteretten skal klarleggje og
                              fastsette eigedoms- og bruksrettstilhøva
                              i sameiger, i
                              andre område der det er sambruk mellom
                              eigedomar og i område i det
                              samiske reinbeiteområdet der
                              detgår føre seg reindrift, når
                              dette er nødvendig av omsyn til ein
                              rasjonell bruk av området eller for registrering
                              av uregistrert jordsameige.</p>
    <section>
      <p type="title">3. Lágas miessemánu 29.
                            b.1981 nr. 38 fuođđuid birra galgá § 31
                            vuosttaš lađđasa nubbi cealkka
                            čuodjat:</p>
    </section>
    <p type="text" xml:lang="nob">Reindriftsamenes jakt og
                              fangst reguleres av reindriftsloven §
                              26.</p>
    <section>
      <p type="title">4. Láhka juovlamánu 21.
                            b.1984 nr. 101 boazodoalu birra gielddain
                            Meldal, Midtre Gauldal, Oppdal, Rennebu,
                            Rindal, Sunndal ja Surnadal rievdaduvvo
                            čuovvovaččat:</p>
    </section>
    <section>
      <p type="title">§ 2 vuosttaš ja nubbi cealkagat
                            galget čuodjat:</p>
    </section>
    <p type="text" xml:lang="nob">Utøvelse av reindrift i de
                              kommunene loven omfatter krever særskilt
                              tillatelse av Kongen i samsvar med
                              reindriftsloven §
                              8. Tillatelse kan bare gis til
                              personer som oppfyller vilkårene i
                              reindriftsloven § 9
                              for å eie rein i det samiske
                              reinbeiteområdet.</p>
    <section>
      <p type="title">§ 3 vuosttaš lađas galgá
                            čuodjat:</p>
    </section>
    <p type="text" xml:lang="nob">I kommunene Meldal, Midtre
                              Gauldal, Oppdal, Rennebu, Rindal, Sunndal
                              og Surnadal kan Kongen mot vederlag etter
                              skjønn kreve avstått til staten rett til
                              å utøve reindrift slik denne beskrives i
                              reindriftsloven §§ 19
                              til 24, når dette finnes nødvendig
                              for å sikre fortsatt samisk reindrift i
                              området og det må regnes med at inngrepet
                              utvilsomt vil være til mer gagn enn
                              skade.</p>
    <section>
      <p type="title">§ 4 vuosttaš lađas galgá
                            čuodjat:</p>
    </section>
    <p type="text" xml:lang="nob">Reindriftslovens regler om
                              reindrift i samiske regionale
                              reinbeiteområder og samiske
                              reinbeitedistrikter gjelder
                              tilsvarende for reindriften i området som
                              omfattes av denne lov, så langt de
                              passer. Bestemmelsene i reindriftsloven §§ 25,
                              26 og 63 gjelder likevel ikke.</p>
    <section>
      <p type="title">5. Lágas miessemánu 15.
                            b.1992 nr. 47 luossaguliid ja sáivaguliid
                            j.e. birra galgá § 22 nubbi lađas
                            čuodjat:</p>
    </section>
    <p type="text" xml:lang="nob">Reindriftssamenes fiske
                              reguleres av reindriftsloven §
                              26.</p>
    <section>
      <p type="title">6. Láhka suoidnemánu 4. b.
                            2003 nr. 74 beanadoallama birra rievdaduvvo
                            čuovvovaččat:</p>
    </section>
    <section>
      <p type="title">§ 7 nubbi lađas galgá
                            čuodjat:</p>
    </section>
    <p type="text" xml:lang="nob">Om ferdsel med hund i
                              område hvor tamrein beiter, gjelder også
                              reindriftsloven §
                              65.</p>
    <section>
      <p type="title">§ 8 nubbi lađas galgá
                            čuodjat:</p>
    </section>
    <p type="text" xml:lang="nob">For bruk av hund under
                              jakt og fangst mv. gjelder også viltloven
                              § 23, jf. § 26, og reindriftsloven §
                              65.</p>
    <section>
      <p type="title">§ 27 vuosttaš lađas galgá
                            čuodjat:</p>
    </section>
    <p type="text" xml:lang="nob">Om erstatningsansvar for
                              skade voldt av hund gjelder det som
                              følger av andre lovfestede og ulovfestede
                              regler, bl.a. skadeserstatningsloven § 1
                              – 5 om ansvar for dyr og reindriftsloven §
                              66 om hunder.</p>
    <section>
      <p type="title">7. Lágas geassemánu 17. b.
                            2005 nr. 101 opmodatregistrerema birra § 52
                            nr. 9 galgá juovlamánu 21. b.1979 nr. 77
                            lága eananjuohkima j.e. birra § 88
                            rievdadeapmi ná čuodjat:</p>
    </section>
    <p type="text" xml:lang="nob">Eigar eller innehavar av
                              alltidvarande bruksrett kan krevje at
                              jordskifteretten skal klarleggje og
                              fastsette eigedoms- og bruksrettstilhøva
                              i sameiger, i
                              andre område der det er sambruk mellom
                              eigedomar og i område i det
                              samiske reinbeiteområdet der
                              detgår føre seg reindrift, når
                              dette er nødvendig av omsyn til ein
                              rasjonell bruk av området eller for registrering
                              av uregistrert jordsameige.</p>
    <p type="text">
                Bláđe dokumeanttas:  | | </p>
    <p type="text" xml:lang="swe">Skip left menu
                navigation</p>
    <p type="text">Eanandoallo- ja biebmodepartemeanta, Akersgt.
      59 (R5), Postboks 8007 Dep. 0030 Oslo  
      Telefovdna: 22 24 90 90, Fáksa: 22 24 95 55 
      l  E-poastta: 
      Váldodoaimmaheaddji:  l  Webdoaimmaheaddji: </p>
  </body>
</document>
