<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="sme">
  <header>
    <title>Boazodoalloláhka  - regjeringen.no</title>
    <genre/>
    <author>
      <unknown/>
    </author>
    <translator>
      <unknown/>
    </translator>
    <translated_from xml:lang="nob"/>
    <wordcount>8415</wordcount>
    <availability>
      <free/>
    </availability>
    <submitter email="divvun@samediggi.no" name=""/>
    <multilingual>
      <language xml:lang="nob"/>
    </multilingual>
    <origFileName>http://regjeringen.no/se/dok/lagat-ja-njuolggadusat-/lover/boazodoallolahka-.html?id=475631</origFileName>
    <parallel_text location="hl-20070615-040.html" xml:lang="nob"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision$; </version>
  </header>
  <body>
    <section>
      <p type="title">LÁHKA 2007-06-15 NR. 40: Boazodoalloláhka</p>
    </section>
    <section>
      <p type="title">Eanandoallo- ja
                    borramušdepartemeanta</p>
    </section>
    <p>Almmuhuvvon: I 2007 gihpa 6
                    Fápmuiboahtin: 2007-07-01
                    Rievdada: Láhka-1959-10-23-3, Láhka 1978-06-09-49,
                    Láhka-1979-12-21-77. Láhka-1981-05-29-38,
                    Láhka-1984-12-21-101, Láhka-1992-05-15-47,
                    Láhka-2003-07-04-74, Láhka-2005-07-17-101</p>
    <p>Vrd. ovdalaš lága geassemánu 9. beaivvi nr. 49
                    boazodoalu birra.</p>
    <p>
      <em type="italic">Kapihtal 1 Álggaheaddji
                    mearrádusat</em>
    </p>
    <p>
      <em type="italic">§ 1 Lága ulbmil</em>
    </p>
    <p>Sámi boazodoalloguovllus galgá láhka lágidit
                    dili boazodollui mii lea ekologalaččat,
                    ekonomalaččat ja kultuvrralaččat guoddevaš ja mii
                    lea vuođđuduvvon sámi kultuvrra, árbevieruid ja
                    dábiid ala ávkin boazodollui alccesis ja
                    servodahkii muđui. Olahan dihte dáid mihttomeriid
                    galgá láhka addit vuođu boazodoalu ulbmillaš
                    organiseremii ja hálddašeapmái. Boazodoallu galgá
                    bisuhuvvot sámi kultuvrra ja servodateallima
                    deaŧalaš vuođđun.</p>
    <p>Láhka galgá leat mielde sihkkarastime
                    boazodoalloareálaid sámi boazodoalloguovllus
                    boazodoalu deaŧaleamos resursavuođđun. Boazodoalu
                    areálaid sihkkarastima ovddasvástádus lea sihke
                    boazodoallovuoigatvuođalaččain, eará
                    vuoigatvuođalaččain ja eiseválddiin.</p>
    <p>Olggobealde sámi boazodoalloguovllu galgá láhka
                    lágidit dilálašvuođaid dasa ahte boazoguohtumat
                    geavahuvvojit ekologalaččat ja ekonomalaččat guoddi
                    vugiin, báikkálaš kultuvrra ja árbevieruid vuođul
                    dain guovlluin gosa lea addon lohpi doaimmahit
                    boazodoalu § 8 mearrádusaid olis.</p>
    <p>Sihke sámi boazodoalloguovlluin ja daid
                    olggobealde galgá láhka leat mielde sihkkarastime
                    bohccuide bealuštahtti elliidsuodjalusa.</p>
    <p>
      <em type="italic">§ 2 Doaibmaviidodat</em>
    </p>
    <p>Dát láhka lea riikkas fámus daid gáržžádusaiguin
                    mat bohtet ovdan lágas geassemánu 9. b. 1972 nr. 31
                    Ruoŧa boazoguohtuma birra Norggas ja Norgga
                    boazoguohtuma birra Ruoŧas.</p>
    <p>Trollheimen ja biras boazodollui gustojit
                    mearrádusat juovlamánu 21. b. 1984 lágas nr. 101
                    boazodoalu birra suohkaniin Meldal, Midtre Gauldal,
                    Oppdal, Rennebu, Rindal, Sunndal ja Surnadal.</p>
    <p>
      <em type="italic">§ 3 Boazodoalloláhka ja
                    álbmotriekti</em>
    </p>
    <p>Láhka galgá adnot álbmotrievtti mearrádusaid
                    mielde álgoálbmogiid ja unnitloguid birra.</p>
    <p>
      <em type="italic">§ 4 Sámi boazodoalloguovlu</em>
    </p>
    <p>Sámi álbmogis lea dološ áiggi rájes geavahemi
                    vuođul vuoigatvuohta doaimmahit boazodoalu dain
                    osiin Finnmárkku, Romssa, Nordlándda,
                    Davvi-Trøndelága, Lulli-Trøndelága ja Hedmárkku
                    fylkkain gos boazosámit doložis leat doaimmahan
                    boazodoalu (sámi boazodoalloguovlu).</p>
    <p>Sámi boazodoalloguovllu siskkobealde galgá adnot
                    vuođđun ahte doppe lea boazoguohtunvuoigatvuohta
                    dán lága olis, jus eará ii čuvoš erenoamáš
                    riektedilálašvuođain.</p>
    <p>Sisabahkkemiid ovddas boazosámiid
                    boazodoallovuoigatvuođaide galgá máksot buhtadus
                    dábálaš bággolonistanrievttálaš vuođđoeavttuid
                    mielde.</p>
    <p>
      <em type="italic">§ 5 Sámi regiovnnalaš
                    boazodoalloguovllut</em>
    </p>
    <p>Sámi boazodoalloguovlu juhkkojuvvo sámi
                    regiovnnalaš boazodoalloguovlun gos boazodoallu
                    oažžu doaimmahuvvot dakkár erenoamáš
                    vuoigatvuođaiguin ja geatnegasvuođaiguin mat leat
                    mearriduvvon dán lágas dahje dán lága olis. Gonagas
                    mearrida juohkima.</p>
    <p>
      <em type="italic">§ 6 Sámi orohagat</em>
    </p>
    <p>Boazodoallostivra juohká regiovnnalaš
                    boazodoalloguovlluid sámi orohahkan § 42
                    mearrádusaid mielde.</p>
    <p>
      <em type="italic">§ 7 Bággolotnun sihkkarastit boazodollui
                    guohtumiid</em>
    </p>
    <p>Gonagas sáhttá stáhtii gáibidit luobahuvvot
                    eatnama ja vuoigatvuođaid, dás maiddái
                    vuoigatvuođaid namuhuvvon 3. kapihttalis, ja
                    maiddái vuoigatvuođa buhtadusaide vahágiid ovddas
                    maid bohccot leat dagahan, go nu gávnnahuvvo
                    dárbbašlažžan boazodoalu geažil sámi
                    boazodoalloguovllus, ja go ferte vuordit ahte
                    dákkár dahku eahpitkeahttá gártá eambbo ávkin go
                    vahágin.</p>
    <p>Jus áššin lea luobahit vuoigatvuođaid namuhuvvon
                    3. kapihttalis, de sáhttá ášši vuolggaheaddji
                    beassat buhtadeamis vástideaddji áššegoluid jus
                    vástideaddji šiehtadallamiid maŋŋel lea hilgon
                    dahje ii leat vástidan fálaldaga, ja vástideaddji
                    riekteárvvošteami mearrádusa olis ii oaččo eambbo
                    go fálaldaga. Muđui gustojit áššegollomearrádusat
                    lágas geassemánu 1. b. 1917 nr. 1 árvvoštus- ja
                    bággolotnunáššiid birra.</p>
    <p>
      <em type="italic">§ 8 Boazodoallu olggobealde sámi
                    boazodoalloguovllu</em>
    </p>
    <p>Olggobealde sámi boazodoalloguovllu ii oaččo
                    boazodoallu doaimmahuvvot Gonagasa addin erenoamáš
                    lobi haga. Dakkár lobi sáhttá oažžut duššefal son
                    guhte sáhttá čájehit čálalaš duođaštusa das ahte
                    guoskevaš eananeaiggádat ja vuoigatvuođalaččat
                    geaidda su boazodoallu boahtá guoskat leat addán
                    sutnje lobi dahje jus son eará vuođul sáhttá
                    geavahit doarvái viiddis ja heivvolaččat
                    ráddjejuvvon duovdagiid boazodollui. Lohpi ii berre
                    addojuvvot goddeguovlluin. Berre maiddái leat
                    várrogas addimis lobiid guovlluin mat leat dainna
                    lágiin lahka boazodoalloguovlluid ahte riiddut
                    sáhttet čuožžilit. Lohpi sáhttá addojuvvot vissis
                    áigái, ii ge dat leat guđege ládje gustovaš maŋŋel
                    go guohtunvuoigatvuohta lea eret gahččan. Dollui
                    sáhttet biddjot dárkilet eavttut.</p>
    <p>Searveopmodat olggobealde boazodoalloguovllu
                    sáhttá geavahuvvot boazodollui eaiggátsearvvi
                    eanetlogu mearrádusa mielde lága vuođul geassemánu
                    18. b. 1965 nr. 6 searveopmodagaid birra.</p>
    <p>Jus eaiggádat ja geavaheaddjit guđet hálddašit
                    eanas oasi dakkár duovdagiin mat leat heivvolaččat
                    boazodollui, háliidit duovdagiid geavahuvvot dasa,
                    muhto eai beasa go muhtun eananeaiggádat eai dáhto
                    mieđihit, de sáhttet eananjuohkinlága § 2 e-bustáva
                    mearrádusat oktasaš doaimmaid birra geavahuvvot dán
                    dáfus.</p>
    <p>Gonagasa dohkkehemiin sáhttá almennetstivra
                    gitta 10 jahkái hávális addit lobi doaimmahit
                    boazodoalu gilialmmennegis olggobealde
                    boazodoalloguovllu, jus boazodoallu ii šattaš
                    mearkkašahtti vahágin dahje hehttehussan sidjiide
                    geain lea geavahanvuoigatvuohta.</p>
    <p>Boazodoalu birra stáhta almennegiin olggobealde
                    boazodoalloguovllu gusto § 17 várrelágas geassemánu
                    6. b.1975 nr. 31.</p>
    <p>
      <em type="italic">Kapihtal 2 Boazodoallu sámi
                    boazodoalloguovllus</em>
    </p>
    <p>
      <em type="italic">§ 9 Vuoigatvuohta eaiggáduššat bohccuid sámi
                    boazodoalloguovllus</em>
    </p>
    <p>Dušše sis geain lea mearkavuoigatvuohta, gč. §
                    32, lea vuoigatvuohta eaiggáduššat bohccuid sámi
                    boazodoalloguovllus.</p>
    <p>Lea eaktun ahte bohccot gullet siidaoassái dahje
                    buohtalas álggahanoassái man jođiha
                    ovddasvástideaddji jođiheaddji § 10 ja č. §§
                    mearrádusaid mielde.</p>
    <p>Jus leat erenoamaš ákkat, de sáhttá
                    Boazodoallostivra mieđihit ahte olmmoš gii ii
                    deavdde eavttuid vuosttaš dahje nuppi lađđasis,
                    oažžu eaiggáduššat bohccuid sámi
                    boazodoalloguovllus.</p>
    <p>Boazodoallostivra sáhttá maiddái mieđihit
                    ovttaskas olbmuid dahje ásahusaid eaiggáduššat
                    bohccuid dutkamiid ja geahččalemiid várás almmolaš
                    jođiheami dahje geahču vuolde. Diekkár lobit galget
                    addojuvvot dihto áigái ja dihto eavttuid
                    vuođul.</p>
    <p>
      <em type="italic">§ 10 Siidaoasi</em>
    </p>
    <p>Siidaosiin oaivvilduvvo bearaš dahje ovttaskas
                    olmmoš mii gullá siidii, gč. § 51, ja gii doaimmaha
                    boazodoalu ovtta olbmo jođiheami dahje
                    náittosguimmežagaid dahje ovttasássiid oktasaš
                    jođiheami vuolde. Siidaoasi jođiheaddji galgá ássat
                    Norggas.
                    Siidaoasi ovddasvástideaddji jođiheaddji mearrida
                    gii oažžu eaiggáduššat bohccuid siidaoasis ja man
                    olu bohccuid.</p>
    <p>Boazoeaiggát sáhttá leat dušše ovtta siidaoasi
                    ovddasvástideaddji jođiheaddjin, ii ge sáhte
                    eaiggáduššat bohccuid eambbo go ovtta siidaoasis.
                    Agivuloš mánná gean váhnemat eai eale ovttas, oažžu
                    almmotge eaiggáduššat bohccuid siidaoasis sihke
                    eatni ja áhči bealde.</p>
    <p>
      <em type="italic">§ 11 Siidaoasi ásaheapmi</em>
    </p>
    <p>Doalloovttadat mii lága fápmuiboahtimis lea
                    sisačálihuvvon guovllustivrii, rehkenasto
                    siidaoassin dán lága mearrádusaid mielde. Son gii
                    lága fápmuiboahtimis lea doalloovttadaga eaiggát
                    lea dán siidaoasi ovddasvástideaddji
                    jođiheaddji.</p>
    <p>Jus leat ovttamielalaččat, de sáhttet siidaosiid
                    jođiheaddjit ásahit siidii ođđa siidaoasi man
                    jođiha dihto olmmoš gii lea válddáláš ja gii deavdá
                    § 9 eavttuid bohccuid eaiggáduššama birra. Galgá
                    fuolahuvvot ahte ásaheapmi ii dagat siidda
                    ekologalaš, ekonomalaš ja kultuvrralaš
                    guoddevašvuođa ovdii.</p>
    <p>Ođđa siidaoasi ásahettiin galgá boazolohku
                    doalahuvvot siidda alimus boazologu siskkobealde,
                    gč. § 60 vuosttaš ja nuppi lađđasiid. Jus ásaheapmi
                    dagaha boazologu badjel mearriduvvon logu, de ferte
                    lohku vuoliduvvot § 60 goalmmát ja njealját
                    lađđasiid mearrádusaid mielde.</p>
    <p>Mearridettiin gii ođđa siidaoasi galgá jođihit,
                    galget ee. siidda bargofámut ja ohcci
                    eallindilálašvuođat, ja lága ulbmil vuhtii
                    váldojuvvot.</p>
    <p>Ođđa siidaoasi ásaheapmi galgá dieđihuvvot
                    guovllustivrii dohkkeheapmái. Guovllustivra galgá
                    dárkkistit ahte ođđa siidaoasi ásaheami formála
                    eavttut leat devdojuvvon, maiddái ahte ásaheapmi ii
                    dagat siidda ekologalaš, ekonomalaš ja kultuvrralaš
                    guoddevaš boazodolu ovdii. Guovllustivra sáhttá
                    biehttalit dohkkeheamis siidaoasi jus siidaosiid
                    gaskamearalaš boazolohku šaddá vuollel 250 siidda
                    alimus boazologu ektui.</p>
    <p>Mearrádusat nuppi lađđasis gitta viđát lađđasii
                    gustojit seammaládje siidaoasi sirdima dáfus eará
                    siidii.</p>
    <p>Guovllustivra sáhttá, erenoamáš ákkaid vuođul,
                    gohččut orohaga dahje siidda ásahit ovtta dahje
                    eanet ođđa siidaosiid. Ođđa siidaoasi jođiheaddji
                    nammaduvvo mearrádusaid mielde nuppi lađđasis gitta
                    viđát lađđasii. Jus ii šatta ovttamielalašvuohta,
                    de galgá guovllustivra nammadit jođiheaddji.</p>
    <p>
      <em type="italic">§ 12 Buohtalas álggahanoassi</em>
    </p>
    <p>Siidaoasi ovddasvástideaddji jođiheaddji sáhttá
                    mearridit ahte ásahuvvo buohtalas álggahanoassi mii
                    gullá siidaoassái.</p>
    <p>Buohtalas álggahanoasi ásaheami eaktun lea ahte
                    dábálaš siidaoassái ja buohtalas álggahanoassái
                    mearriduvvo alimus boazolohku man siskkobealde
                    siidaoassi ja buohtalas álggahanoassi galgaba
                    doalahit logu.</p>
    <p>Ii sáhte ásahuvvot eambbo go okta buohtalas
                    álggahanoassi guđenai siidaoassái.
                    Buohtalas álggahanoassi sáhttá doalahuvvot gitta
                    čieža jagi, ja diekkár buohtalas siidaoasi
                    ásaheamis eaktuduvvo ahte seammás dahkkojuvvo
                    soahpamuš badjelasás váldit siidaoasi. Buohtalas
                    álggahanoasi jođihanovddasvástádus sáhttá
                    addojuvvot dušše mánnái, áddjubii/áhkkubii dahje
                    eará nuorat buolvva olbmui gii deavdá § 9 eavttuid
                    bohccuid eaiggáduššama birra. Son galgá leat
                    válddáláš ja galgá leat searvan buot boazodoalu
                    bargguide jođiheaddji fárus unnimusat golbma
                    jagi.</p>
    <p>Buohtalas álggahanoasi jođiheaddjis leat seamma
                    vuoigatvuođat ja geatnegasvuođat go dábálaš
                    siidaoasi jođiheaddjis, jus eará ii čuvoš dán lága
                    olis.
                    Jus siidaoasi jođiheaddji jápmá dahje heaitá
                    ovddasvástideaddji jođiheaddjin, de šaddá buohtalas
                    álggahanoassi oktii siidaosiin ja buohtalas
                    álggahanoasi jođiheaddji šaddá ođđa
                    jođiheaddjin.</p>
    <p>Buohtalas álggahanoasi ásaheapmi galgá
                    dieđihuvvot guovllustivrii, mii dárkkista ahte
                    buohtalas álggahanoasi ásaheami formála eavttut
                    leat devdojuvvon.</p>
    <p>
      <em type="italic">§ 13 Náittosguoimmi ja ovttasássi
                    sadji</em>
    </p>
    <p>Jus ovddasvástideaddji siidaoasi jođiheaddji lea
                    náitalan dahje náitala, de sáhttiba goappaš
                    náittosguimmežagat leat siidaoasi
                    ovddasvástideaddji jođiheaddjit. Dat gusto maiddái
                    dalle go dušše nubbi sudnos deavdá § 9 vuosttaš
                    lađđasa eavttuid bohccuid eaiggáduššama birra.
                    Diekkár oktasaš siidaoassi mearkkaša ahte
                    náittosguimmežagat leaba solidáralaččat
                    ovddasvástideaddji jođiheaddjit.</p>
    <p>Jus náittosguimmežagat soahpaba ahte goappašagat
                    leaba siidaoasi ovddasvástideaddji jođiheaddjit, de
                    ferteba dan dieđihit boazodoallodieđáhusas, gč. §
                    18.</p>
    <p>Náittosguimmežagat geat goappašagat deavdiba § 9
                    vuosttaš lađđasa eavttuid bohccuid eaiggáduššama
                    birra, sáhttiba leat goabbat siidaoasi
                    ovddasvástideaddji jođiheaddjin, daid
                    gáržžádusaiguin mat bohtet ovdan lágas muđui.</p>
    <p>Mearrádusat vuosttaš lađđasa rájes goalmmát
                    lađđasa rádjái gustojit seammaládje náitalkeahtes
                    olbmuide geat ealliba ovttas (ovttasássiide)
                    jus
                    1.  sudnos leat dahje leat leamaš oktasaš
                    mánát,
                    2.  soai ovdal leaba goabbat guimmiineaska
                    leamaš náitalan, dahje
                    3.  leaba ovttas eallán guokte jagi
                    náittosdili sullasaš oktavuođas.</p>
    <p>
      <em type="italic">§ 14 Jus náittosdilli dahje ovttasássan
                    nohká</em>
    </p>
    <p>Jus náittosguimmežagat dahje ovttasássi
                    guimmežagat leaba ovttas jođihan siidaoasi, ja
                    nubbi sudnos jápmá, de šaddá báhcán bealli akto
                    siidaoasi ovddasvástideaddji jođiheaddjin.
                    Dát gusto maiddái dalle go báhcán bealli ii deavdde
                    § 9 vuosttaš láđđasa eavttuid bohccuid
                    eaiggáduššama birra.</p>
    <p>Jus náittosdilli dahje ovttasássan loahpahuvvo
                    eará árttaiguin go jápmima geažil, de massá dat
                    náittosguoibmi dahje ovttasássi gii lea
                    mieldeovddasvástádusa ožžon náittosdili dahje
                    ovttasássama bokte, vuoigatvuođa leat
                    mieldeovddasvástideaddji jođiheaddjin. Bealit
                    sáhttiba soahpat ahte son almmotge ain beassá atnit
                    bohccuid siidaoasis dahje ahte son akto
                    doaibmagoahtá siidaoasi jođiheaddjin. Dát gusto
                    maiddái dalle go son ii deavdde § 9 vuosttaš
                    lađđasa eavttuid bohccuid eaiggáduššama birra.</p>
    <p>Jođihanovddasvástádusa rievdamat vuosttaš ja
                    nuppi lađđasa mielde galget dieđihuvvot
                    guovllustivrii.</p>
    <p>
      <em type="italic">§ 15 Siidaoasi jođihanovddasvástádusa
                    sirdin</em>
    </p>
    <p>Jus ii leat ásahuvvon buohtalas álggahanoassi,
                    de sáhttá siidaoasi jođiheaddji sirdit siidaoasi
                    jođihanovddasvástádusa mánnái, áddjubii/áhkkubii
                    dahje eará olbmui gii § 9 vuosttaš lađđasa mielde
                    deavdá eavttuid bohccuid eaiggáduššama birra
                    siidaoasis.</p>
    <p>Siidaoasi ođđa jođiheaddji galgá leat válddáláš
                    ja galgá leat searvan buot boazodoalu bargguide
                    jođiheaddji fárus unnimusat golbma jagi.
                    Guovllustivra sáhttá almmotge erenoamáš
                    dilálašvuođain dohkkehit sirdima mánnái dahje
                    áddjubii/áhkkubii gii ii deavdde dáid
                    gáibádusaid.</p>
    <p>Maŋŋel siidaoasi jođihanovddasvástádusa sirdima
                    lea siidaoasi ovdalaš jođiheaddjis ain
                    vuoigatvuohta atnit bohccuid siidaoasis.</p>
    <p>Jus siidaoasi jođiheaddji jápmá ovdal go lea
                    dahkkon mearrádus nugo namuhuvvon vuosttaš
                    lađđasis, de lea mánás, áddjubis/áhkkubis dahje
                    eará fuolkkis gii deavdá § 9 vuosttaš lađđasa
                    eavttuid bohccuid eaiggáduššama birra,
                    vuoigatvuohta badjelasás váldit siidaoasi
                    ovddasvástádusa jus leaska dahje báhcán ovttasássi
                    ii váldde ovddasvástádusa badjelasás § 14
                    njuolggadusaid mielde. Nuppi lađđasa mearrádusat
                    gustojit dán dáfus.</p>
    <p>Jápmima oktavuođas sáhttá ohcat guovllustivrras
                    lobi vurket siidaoasi dassážii go mánná,
                    áddjut/áhkkut dahje eará olmmoš gii deavdá § 9
                    vuosttaš lađđasa eavttuid bohccuid eaiggáduššama
                    birra, lea šaddan válddáláš.</p>
    <p>Siidaoasi sirdin galgá dieđihuvvot
                    guovllustivrii mii dárkkista ahte sirdima formála
                    eavttut leat devdojuvvon.</p>
    <p>
      <em type="italic">§ 16 Siidaoasi heaittiheapmi</em>
    </p>
    <p>Jus siidaoasi ovddasvástideaddji jođiheaddji
                    heaittiha iežas boazodoalu dahje jus jápmá ja
                    ovddasvástádus ii sirdojuvvo earái § 12 ja §15
                    mearrádusaid mielde, de galgá siidaoassi
                    heaittihuvvot ja bohccot vuvdojuvvot jus eai
                    sirdojuvvo eará siidaoassái dahje buohtalas
                    álggahanoassái. Geassesiidda stivra, gč. § 52,
                    dahje § 53 nuppi lađđasa mielde válljejuvvon
                    gulahallanolmmoš, galgá fuolahit ahte siidaoassi
                    heaittihuvvo. Heaittiheami golut gokčojuvvojit
                    bohccuid vuovdima bokte.</p>
    <p>Jus buohtalas álggahanoasi ovddasvástideaddji
                    jođiheaddji heaittiha iežas boazodoalu dahje jus
                    son jápmá ja ovddasvástádus ii sirdojuvvo earái, de
                    manná buohtalas álggahanoassi dan siidaoassái mas
                    ásahuvvui.</p>
    <p>Heaittiheapmi vuosttaš ja nuppi lađđasiid mielde
                    galgá dieđihuvvot guovllustivrii.</p>
    <p>Jus siidaoasi dahje buohtalas álggahanoasi
                    boazolohku lea leamaš vuollel 50 vihtta jagi, de
                    ferte dat heaittihuvvot siidaoassin. Guovllustivra
                    mearrida heaittiheami. Go boazolohku lea njealját
                    jagi vuollel 50 de galgá guovllustivra dieđihit
                    siidaoasi jođiheaddjái čuovvovaš heaittiheami
                    birra. Dieđihuvvot galgá unnimusat guhtta mánu
                    ovdal nuppe jagi boazodoallodieđáhusa sáddema
                    áigemeari. Vuosttaš lađđasa mearrádus heaittiheami
                    čađaheami birra gusto dán dáfus.</p>
    <p>
      <em type="italic">§ 17 Bohccuid oamasteapmi 2. kapihttala
                    njuolggadusaid vuostá</em>
    </p>
    <p>Son gii oamasta bohccuid 2. kapihttala
                    njuolggadusaid vuostá, sáhttá gohčohallat heaitit
                    11. kapihttala njuolggadusaid mielde.</p>
    <p>
      <em type="italic">§ 18 Boazodoallodieđáhus</em>
    </p>
    <p>Siidaoasi jođiheaddji galgá jahkásaččat addit
                    boazodoallodieđáhusa guovllustivrii. Dieđáhusas
                    galget siidaoasi boazolohku ja boazoeaiggádat, ja
                    siidagullevašvuohta boahtit ovdan. Dieđáhusa
                    kopiija sáddejuvvo dan orohaga stivrii gos
                    boazodoallu doaimmahuvvo.</p>
    <p>Departemeanta addá dárkilet mearrádusaid dan
                    birra mii muđui galgá dieđihuvvot, áigemeari birra
                    jna.</p>
    <p>Boazodoallodieđáhusa dieđuid dáfus gusto
                    jávohisvuođageasku ovttaskas olbmuid boazologu ja
                    sin eará persovnnalaš dilálašvuođaid birra, jus
                    eará ii čuvoš ovttage lága olis. Hálddašanlága § 13
                    a rájes § 13 e rádjái gustojit dán dáfus.</p>
    <p>
      <em type="italic">Kapihtal 3 Boazodoallovuoigatvuođa
                    sisdoallu</em>
    </p>
    <p>
      <em type="italic">§ 19 Guohtunvuoigatvuohta</em>
    </p>
    <p>Boazodoallovuoigatvuohta sisttisdoallá
                    vuoigatvuođa boazoguohtumiidda váriin ja eará
                    duovdagiin, nu maiddái ovdalaš gilvojuvvon
                    eatnamiin ja ovdalaš ládjosajiin mat leat sierra ja
                    mat eai gula ássanguovlluide eai ge dakkár
                    gilvojuvvon eatnamiidda mat leat anus, jus dat eai
                    leat áimmahuššon eai ge leat anus dikšojuvvon
                    guohtuneanamin, jus fal eanan ii leat áidojuvvon
                    dakkár áiddiin mii doallá bohcco. Gonagas sáhttá
                    addit dárkilet mearrádusaid dan birra mii
                    oaivvilduvvo dajaldagain áidi mii doallá
                    bohcco.</p>
    <p>Gonagas sáhttá mearridit dihto
                    goahccevuovdeguovlluide boazoguohtungildosa vissis
                    áigái, go adnojuvvo dárbbašlažžan vuovddi
                    ođasmahttima ja ođđasit šaddama geažil. Gonagas
                    sáhttá maiddái muđui ráfáiduhttit dárkileappot
                    mearriduvvon guovlluid dihto áigái go leat
                    erenoamáš ákkat dasa. Ráfáiduhttinmearrádus sáhttá
                    maiddái gustot johtimii bohccuiguin.</p>
    <p>Eatnamat gos gildojuvvo boazoguohtun, berrejit
                    buhttejuvvot seammasullasaš guohtuneatnamiiguin jus
                    dat lea vejolaš.</p>
    <p>
      <em type="italic">§ 20 Áigodatguohtumat</em>
    </p>
    <p>Guohtunvuoigatvuohta sisttisdoallá vuoigatvuođa
                    dárbbašlaš áigodatguohtumiidda, namalassii giđđa-,
                    geasse-, čakča- ja dálveguohtumiidda, dás maiddái
                    johtingeainnuide, guottet- ja ragatbáikkiide.</p>
    <p>
      <em type="italic">§ 21 Vuoigatvuohta visttiide, áittiide
                    jna.</em>
    </p>
    <p>Boazodoallovuoigatvuohta addá mehciin
                    vuoigatvuođa cegget dárbbašlaš barttaid ja gođiid
                    olbmuid várás ja vuoigatvuođa cegget áittiid,
                    buvrriid, luviid ja suonjiriid biergasiid ja
                    borramuša várás.</p>
    <p>Boazodoalli sáhttá mávssu ovddas oažžut
                    čájehuvvot orrunviessosaji jus son ii earaládje
                    dábut orrunviesu maid dárbbaša doaimmahit ulbmillaš
                    boazodoalu. Jus áššái gulli bealit eai soabat dan
                    alde leat go eavttut devdojuvvon oažžut viessosaji
                    čájehuvvot, dahje gos viessosadji galgá leat,
                    viessosaji sturrodaga dahje ráddjema alde, eavttuid
                    alde dahje mávssu alde, de mearriduvvo gažaldat
                    eananjuohkindikki árvvošteami bokte.</p>
    <p>Eanan mii lea váldojuvvon atnui dahje čájehuvvon
                    ja visttit ja rusttegat mat leat dán paragráfa
                    vuosttaš ja nuppi lađđasiid vuođul ceggejuvvon, eai
                    sáhte Gonagasa dohkkeheami haga ja eananeaiggáda
                    lobi haga geavahuvvot eará ulbmiliidda go
                    boazodollui eai ge daguhuvvot earáide go
                    boazodolliide ja ulbmiliidda mat devdet vuosttaš ja
                    nuppi lađđasiid eavttuid.</p>
    <p xml:lang="nob">
      <em type="italic">§ 22 Johtingeainnut</em>
    </p>
    <p>Boazodolliin lea lohpi friddja ja hehttekeahttá
                    vuodjelit ja sirdit bohccuid dain osiin
                    boazodoalloguovllus gos boazu lobálaččat oažžu leat
                    ja lohpi johtit bohccuiguin árbevirolaš
                    johtingeainnuid mielde. Johtingeaidnun
                    oaivvilduvvojit maiddái bissovaš sisa- ja
                    olggoslástensajit boazofievrredeami várás.</p>
    <p>Boazodoalu johtingeainnut eai galgga
                    giddejuvvot, muhto Gonagas sáhttá addit lobi
                    nuppástuhttit johtingeainnu ja rahpat ođđa
                    johtingeainnuid go vuoiggalaš beroštumiid geažil nu
                    berre dahkkot.Vahát mii šattaš nuppástuhttima
                    geažil dahje ođđa johtingeainnu rahpama geažil,
                    galgá buhttejuvvot árvvošteami olis man
                    eananjuohkindiggi jođiha, jus muđui ii soabaduvvo.
                    Gonagas sáhttá mearridit ahte maiddái ođđa
                    johtingeainnu dárkilet mearrideapmi galgá biddjot
                    árvvošteami háldui.</p>
    <p>
      <em type="italic">§ 23 Mohtorjohtolat</em>
    </p>
    <p>Sus gii doaimmaha boazodoalu, lea lohpi geavahit
                    dárbbašlaš fievrruid gustovaš orohatplána mielde,
                    vrd. § 62.</p>
    <p>Galgá unnimus lági mielde bievlan vuodjit
                    meahccefievrruiguin ja galgá dan muddui go vejolaš
                    vuodjit dihto máđijaid mielde. Mohtorjohtolat dahje
                    girdin guovllus mii lea ráfáidahtton lága olis
                    geassemánu 19. b.1970 nr. 63 luonddugáhttema birra
                    galgá dáhpáhuvvat mearriduvvon láhkaásahusaid
                    mielde gáhttema birra. Diekkár johtaleami birra
                    ráfáidahtton guovllus sáhttá guoskevaš
                    hálddašaneiseváldi láhkaásahusaid bokte mearridit
                    dárkilet njuolggadusaid ovttasráđiid
                    orohatstivrrain ja guovllustivrrain.</p>
    <p>
      <em type="italic">§ 24 Áiddit ja eará rusttegat</em>
    </p>
    <p>Vuoigatvuohta doaimmahit boazodoalu addá
                    vuoigatvuođa hukset gárddiid ja áiddiid,
                    njuovvanrusttegiid, šaldiid ja eará rusttegiid maid
                    boazodoalus dárbbaša. Áiddit ja rusttegat eai
                    galgga biddjot nu ahte šaddet dárbbašmeahttun
                    fastin dahje mearkkašahtti vahágin dahje
                    hehttehussan eananeaiggádii dahje eará vuoiggalaš
                    beroštumiid guovdu.</p>
    <p>Áiddit ja rusttegat mat galget čuožžut guhkit go
                    ovtta áigodaga jagis, eai galgga huksejuvvot
                    departemeantta dohkkeheami haga. Stuorát bistevaš
                    rusttegat eai sáhte dohkkehuvvot ovdal go lea
                    dollon buot biraslaš váikkuhusaid fágamáhtolaš
                    guorahallan ja váikkuhusaid árvvoštallan rusttega
                    boazodoallofágalaš dárbbuid ektui. Jus eananeaiggát
                    ja vejolaš vuoigatvuođalaš eanangeavaheaddjit eai
                    mieđa dasa, de sáhttá departemeanta addit lobi
                    hukset rusttega mávssu ovddas eananjuohkindikki
                    árvvošteami vuođul vahágiid ja hehttehusaid
                    birra.</p>
    <p>Áiddiid ja rusttegiid mat eai leat vuosttaš
                    dahje nuppi lađđasiid mearrádusaid mielde, sáhttá
                    guovllustivra gáibidit ovddasvástideaddji njeaidit
                    dahje rievdadit. Jus dat ii leat dahkkojuvvon dihto
                    áigemeari sisa, de sáhttá boazodoalloagronoma
                    ovttatmanu gaikkuhit dahje rievdadahttit daid.
                    Guovllustivra sáhttá válddi dán mearrádusa mielde
                    addit boazodoalloagronomii. Goluid doaimmaide dán
                    mearrádusa mielde máksá ovddasvástideaddji ja dat
                    leat bággobearrama vuođđun.</p>
    <p>Departemeanta sáhttá addit dárkilet mearrádusaid
                    das gosa áiddit ja eará rusttegat galget biddjot ja
                    man málle mielde galget ráhkaduvvot, nu maiddái ee.
                    áideávdnasiid hárrái. Departemeanta sáhttá maiddái
                    addit mearrádusaid das mainna lágiin bissovaš
                    áiddit ja rusttegat galget ortnegis dollojuvvot ja
                    mearrádusaid geatnegasvuođa birra gaikut áiddiid ja
                    rusttegiid mat eai dollojuvvo ortnegis dahje mat
                    eai leat šat anus.</p>
    <p>
      <em type="italic">§ 25 Boaldámušat ja muorat sámi
                    boazodoalloguovllus</em>
    </p>
    <p>Sámi boazodoalloguovllus mielddisbuktá
                    boazodoallovuoigatvuohta lobálaš boazodoalu
                    doaimmahettiin, vuoigatvuođa iežas atnui váldit
                    lastamuoraid, miestagiid, gaskasiid, sieđggaid,
                    soahkerissiid, sorvviid, goike bieggagahčahasaid,
                    gahččan ovssiid ja rissiid, jalgŋáid ja gudduid,
                    bessiid ja bárkku, sihke almmolaš ja priváhta
                    eatnamis, go dat galget geavahuvvot:
                    1.  boaldámuššan,
                    2.  gođiide, gámmiide, áittiide, buvrriide,
                    suonjiriidda ja luviide biergasiid ja borramušaid
                    várás,
                    3.  goahtemuorran/lávvomuorran, bargoneavvun
                    ja smávit atnubiergasiid ávnnasin
                    4.  gárddiide (jorriide/girtnuide,
                    gárddiide),
                    5.  ostemii ja bárkemii.</p>
    <p>Varas lastamuoraid ja varas rissiid ii galgga
                    váldit jus dakko dahje dakko lahkosiin gávdnojit
                    eará muorat mat heivejit seamma atnui.</p>
    <p>Vuovdeeaiggát sáhttá gáibidit mávssu varas
                    lastamuoraid ovddas mat váldojuvvojit priváhta
                    vuovddis, muhto muđui ii sáhte gáibiduvvot máksu
                    muoraid ovddas mat lobálaččat váldojuvvoit dán
                    paragráfa vuođul. Eananeaiggádii galgá dakkaviđe
                    dieđihuvvot go dakkár muorat váldojuvvojit maid
                    ovddas son sáhttá mávssu gáibidit. Jus ii šatta
                    ovttamielalašvuohta mávssu alde, de sáhttá gáibidit
                    ahte mávssu sturrodat mearriduvvo eananjuohkindikki
                    árvvošteami bokte. Finnmárkkuopmodat ii sáhte dán
                    lađđasa mearrádusaid olis gáibidit mávssu.</p>
    <p>Nu guhkás go čájehuvvo leat dárbbašlažžan
                    vuovddi seailluheami, ođasmahttima dahje ođđasit
                    šaddama dihte dahje dan dihte go guovllus lea
                    muorravátni, de sáhttá Gonagas láhkaásahusaid bokte
                    gáržžidit dahje áibbas gieldit muoraid váldima
                    dárkileappot mearriduvvon guovlluin, ja dan olis
                    mearridit ee. ahte varas muorat sáhttet váldot
                    duššefal čájeheami mielde.</p>
    <p>
      <em type="italic">§ 26 Bivdu ja guolásteapmi sámi
                    boazodoalloguovllus</em>
    </p>
    <p>Sámi boazodoalloguovllus mielddisbuktá
                    boazodoallovuoigatvuohta lobálaš boazodoalu
                    doaimmahettiin vuoigatvuođa bivdit ja guolástit
                    stáhta almennegiin, ja dakkár stáhtaeatnamiin mat
                    eai leat erenoamážit mihtiduvvon ja
                    Finnmárkkuopmodagas dan orohaga siskkobealde gos
                    boazodoallu doaimmahuvvo, seamma eavttuiguin mat
                    leat gieldda, gili dahje báikegotti ássiin gos
                    almennet, stahtaeanan dahje Finnmárkkuopmodaga
                    guoskevaš eanan lea. Stáhta mihtiduvvon vuvddiin ja
                    duoddariin boazodoalloguovllu siskkobealde galgá
                    boazodolliid bivdin- ja guolástanvuoigatvuohta leat
                    nu movt lea leamaš doložis.</p>
    <p>Gonagas sáhttá mearridit ahte boazodolliin galgá
                    leat aktovuoigatvuohta geavahit gitta
                    guollebivdoneavvuid dárkileappot mearriduvvon
                    jávrriin ja johkaosiin eará stáhtaeatnamiin go
                    stáhta almmennegiin. Gonagas sáhttá maiddái
                    mearridit ahte vissis jávrriid ja johkaosiid mat
                    leat eatnamiin namuhuvvon ovddit cealkagis, galget
                    beassat bivdit duššefal sii guđet doaimmahit
                    boazodoalu.</p>
    <p>Bivddu ja guolásteami ovddas dán paragráfa
                    mearrádusaid vuođul ii galgga máksojuvvot láigu ii
                    ge goartadivat.</p>
    <p>
      <em type="italic">Kapihtal 4  Dábálaš mearrádusat
                    boazodoalu birra</em>
    </p>
    <p>
      <em type="italic">§ 27 Boazodoallu</em>
    </p>
    <p>Boazoeaiggát galgá iežas boazodoalu
                    doaimmahettiin vuhtii váldit eará boazodolliid
                    doaimma, ii ge geavahit guohtumiid dainna lágiin
                    ahte dat hedjonit eará boazoeaiggádiidda.
                    Boazoeaiggát ii galgga earáid hehttet doaimmaheamis
                    sin vuoigatvuođalaš boazodoalu.</p>
    <p>Boazoeaiggát galgá fuolahit ahte boazodoallu
                    doaimmahuvvo dán lága meriid mielde ja orohaga
                    doaibmanjuolggadusaid mielde.</p>
    <p>
      <em type="italic">§ 28 Geahčču</em>
    </p>
    <p>Bohccot galget gehččojuvvot nu ahte buoremus
                    lági mielde hehttejuvvojit dahkamis vahága,
                    mannamis olggobeallái lobálaš guohtunguovllu dahje
                    mastamis eará ealuide.</p>
    <p>Orohaga guohtungeavaheami njuolggadusain sáhttá
                    dárkileappot mearridit geahču birra.
                     <em type="italic">§ 29 Geahčadeapmi</em></p>
    <p>Siiddas mas lea ágga navdit ahte sin bohccot
                    leat mastan eará siidda ellui, lea vuoigatvuohta
                    geahčadit ealu gávnnahit leat go sis bohccot
                    doppe.</p>
    <p>Geahčadit sáhttá dušše jus dán siiddas lea
                    ovddasteaddji das. Ovddasteaddji galgá fuolahit
                    ealu geahčadeapmái. Muđui galgá geahčadeapmi leat
                    guovllu boazoeaiggádiid dábálaš vieruid mielde.</p>
    <p>Orohaga doaibmanjuolggadusain sáhttá
                    dárkileappot mearridit geahčadeami birra.</p>
    <p>
      <em type="italic">§ 30 Eará siiddaid bohccot</em>
    </p>
    <p>Siida mii iđiha vierrobohcco iežas ellui, galgá
                    jođáneamos lági mielde dan dieđihit guoskevaš
                    siidii. Rátkkašeapmi čađahuvvo § 31 mearrádusaid
                    mielde.</p>
    <p>Jus nuppi siidii lea váttis viežžat iežaset
                    bohccuid dahje ii leat vejolaš rátkkašit, de lea
                    dat siida mii lea bohccuid iđihan, geatnegas
                    áittardit daid dassážii go sáhttet rátkojuvvot ja
                    vižžojuvvot.</p>
    <p>Orohaga doaibmanjuolggadusain sáhttá
                    dárkileappot mearridit eará siiddaid bohccuid
                    hálddašeami birra.</p>
    <p>
      <em type="italic">§ 31 Rátkkašeapmi</em>
    </p>
    <p>Son geas leat bohccot ealus ovttas earáiguin,
                    sáhttá gáibidit rátkkašeami vai beassá bohccuidis
                    sierra rátkit.</p>
    <p>Earát geain leat bohccot ealus, leat geatnegasat
                    lágidit dilálašvuođaid nu ahte sáhttá rátkit. Ii
                    oktage galgga ráfehuhttit rátkkašeami. Rátkit berre
                    ovdal go eallu johttá eret áigodatguohtumis.</p>
    <p>Rátkkašeami ii sáhte gáibidit guottet- ja
                    ragatáigge dahje jus rátkkašeapmi ii leat
                    bealuštahtti elliidsuodjalanákkaid vuođul.</p>
    <p>Ovdal go eallu biddjo gárdái, de galgá
                    dieđihuvvot siiddaide main sáhttet leat bohccot
                    ealus.</p>
    <p>Orohaga doaibmanjuolggadusain sáhttá
                    dárkileappot mearridit rátkkašeami ja dieđiheami
                    birra.</p>
    <p>
      <em type="italic">Kapihtal 5  Bohccuid merken ja
                    mearkkaid sisačáliheapmi</em>
    </p>
    <p>
      <em type="italic">§ 32 Mearkavuoigatvuohta</em>
    </p>
    <p>Mearkavuoigatvuohta lea sámi sogat
                    olbmuin:
                    1.  geain lága fápmuiboahtimis alddiineaset
                    lea boazodoallu váldoealáhussan orohagas lága
                    mielde geassemánu 9. b. 1978 nr. 49 boazodoalu
                    birra, gč. § 4, vrd. § 3, dahje
                    2.  geain váhnemiin dahje váhnenváhnemiin lea
                    boazodoallu leamaš váldoealáhussan, ja
                    3.  geat gullet siidaoassái dahje bohtet
                    gullat siidaoassái mearrádusa mielde § 10 nuppi
                    lađđasa olis dahje geat galget jođihit siidaoasi
                    dahje buohtalas álggahanoasi § 11 rájes gitta § 15
                    olis.</p>
    <p>Son gii adopterejuvvo, oažžu seamma
                    mearkavuoigatvuođa dego jus livččii leamaš
                    adoptiivaváhnemiid iežasriegádahtton mánná, vaikko
                    son ii livčče ge sámi sogas.</p>
    <p>Sus gii lea náitalan siidaoasi
                    ovddasvástideaddji jođiheddjiin, muhto ieš ii
                    deavdde mearkavuoigatvuođa eavttuid vuosttaš
                    lađđasa mielde, lea mearkavuoigatvuohta. Seamma
                    vuoigatvuohta lea ovttasássis, gč. § 13 njealját
                    lađđasa.</p>
    <p>Jus goalmmát lađđasis namuhuvvon olmmoš váldá
                    badjelasás siidaoasi jođiheami, gč. § 14, de lea
                    sus mearkavuoigatvuohta nu guhká go son lea
                    siidaoasi ovddasvástideaddji jođiheaddjin. Su ođđa
                    náittosguoimmis dahje ovttasássis ii leat
                    mearkavuoigatvuohta goalmmát lađđasa mielde.</p>
    <p>Jus Boazodoallostivra lea § 9 goalmmát lađđasa
                    mielde addán olbmui vuoigatvuođa eaiggáduššat
                    bohccuid, de sáhttá Boazodoallostivra maiddái addit
                    sutnje mearkavuoigatvuođa dalle go lea dárbbašlaš
                    dohkálaš boazodoalu doaimmaheapmái.</p>
    <p>
      <em type="italic">§ 33 Merkengeatnegasvuohta</em>
    </p>
    <p>Buot bohccot sámi boazodoalloguovllus galget
                    merkejuvvot eaiggáda sisačálihuvvon merkii.
                    Boazu galgá merkejuvvot eaiggáda sisačálihuvvon
                    merkii ovdal golggotmánu 31. beaivvi seamma jagi go
                    lea riegádan. Guovllustivra sáhttá erenoamáš
                    dilálašvuođain mieđihit ahte dát áigemearri
                    guhkiduvvo, muhto ii guđege dáfus maŋŋelii go
                    miessemánu 31. beaivái nuppe jagi.</p>
    <p>Merken galgá dáhpáhuvvat lága mielde juovlamánu
                    20. b.1974, nr. 73 elliidsuodjaleami birra.</p>
    <p>
      <em type="italic">§ 34 Merkenvuogit</em>
    </p>
    <p>Sámi boazodoalloguovllus galget bohccot
                    bealljemerkejuvvot boazoeaiggáda sisačálihuvvon
                    bealljemerkii.</p>
    <p>Váldomearkka lassin sáhttá biddjot bealljegilkor
                    go ovdalaččas merkejuvvon boazu jorrá ođđa
                    eaiggádii.</p>
    <p>Gaskaboddosaččat sáhttá guolgamerket dahje
                    bidjat bealljegilkora. Gaskaboddosaš merken čájeha
                    eaiggátvuođa dassážii go boazu merkejuvvo vuosttaš
                    dahje nuppi lađđasa mielde.</p>
    <p>
      <em type="italic">§ 35 Mearkka rievdadeapmi</em>
    </p>
    <p>Ii leat lohpi rievdadit mearkka.</p>
    <p>Rievdadeapmi ráŋggáštuvvo ráŋggáštuslága 24.
                    kapihttala mearrádusaid mielde.</p>
    <p>
      <em type="italic">§ 36 Geažotbeljiid ja lobihemet merkejuvvon
                    bohccuid vuovdin</em>
    </p>
    <p>Ovddit jagiid riegádan boazu, mii ii leat
                    miessemánu 31. beaivvi rádjái merkejuvvon lobálaš
                    merkii, galgá dábálaččat vuvdojuvvot orohatstivrra,
                    dahje siidastivrra ovddasvástádusa olis.</p>
    <p>Vuovdima boahtu gahččá eaiggádii. Jus eaiggát ii
                    leat dihtosis, de gahččá boahtu dan siidii masa
                    boazu gullá. Jus siida ge ii leat dihtosis, de
                    gahččá boahtu orohahkii.</p>
    <p>
      <em type="italic">§ 37 Mearkalávdegoddi ja
                    váiddaásahus</em>
    </p>
    <p>Juohke sámi regiovnnalaš boazodoalloguovllus
                    válljejuvvo mearkalávdegoddi mas leat unnimusat
                    golbma ja eanemusat vihtta lahtu iešguđet
                    orohagain, ja persovnnalaš várrelahtut.
                    Orohatovdaolbmot válljejit lahtuid ja várrelahtuid.
                    Boazodoallohálddahus nammada lávdegoddái čálli.
                    Boazodoallostivra nammada váiddaásahusa.</p>
    <p>
      <em type="italic">§ 38 Mearkka sisačáliheapmi ja
                    sihkkun</em>
    </p>
    <p>Mearkalávdegoddi galgá dohkkehit buot mearkkaid
                    ovdal go dat váldojit atnui regiovnnalaš
                    boazodoalloguovllus. Boazodoallohálddahus sisačállá
                    boazodoalloguovllu dohkkehuvvon mearkkaid. Mearka
                    galgá leat dakkár ahte ii sáhte seahkánit dahje
                    boastut geavahuvvot. Mearkalávdegoddi galgá,
                    dohkálaš boazodoalu vuhtii válddidettiin, doalahit
                    mearkkaid árbevirolaš hámis ja geavaheamis, earret
                    eará doalahit soga árbevirolaš mearkaoali.</p>
    <p>Mearkka ii sáhte registreret gálvomearkan
                    njukčamánu 3. b.1961 lága nr. 4 mielde.</p>
    <p>Sisačálihuvvon mearka galgá sihkkojuvvot go
                    mearkaeaiggát jápmá ja jus sus eai báze bohccot mat
                    ovttas mearkkain jorret beallelažžii dahje
                    árbbolažžii.</p>
    <p>Jus mearka ii leat leamaš anus maŋemus 4 jagi,
                    de sáhttá mearkalávdegoddi sihkkut mearkka.</p>
    <p>Jus sisačálihuvvon mearka lea dakkár ahte sáhttá
                    seahkánit dahje boastut geavahuvvot, de sáhttá
                    mearkalávdegoddi sihkkut mearkka.</p>
    <p>Boazodoallostivrra dohkkehemiin sáhttá
                    mearkalávdegoddi mearridit dievasmahtti
                    njuolggadusaid mearkkaid birra jna.</p>
    <p>
      <em type="italic">§ 39 Áššegieđahallan</em>
    </p>
    <p>Mearkalávdegoddi galgá almmuhit mearkaohcamiid
                    siidaosiid jođiheddjiide guoskevaš orohagas ja
                    ránnjáorohagain. Galgá maiddái almmuhuvvot Suomas
                    ja Ruoŧas.
                    Mearkalávdegotti mearrádus ohcama hárrái galgá
                    almmuhuvvot seammaládje.</p>
    <p>Mearkalávdegotti mearrádusa sáhttá váidit
                    váiddaásahussii.</p>
    <p>Departemeanta mearrida dárkilet njuolggadusaid
                    mearkalávdegotti áššegieđahallamii, dás maiddái
                    čálihandivada, ja váiddagieđahallama
                    njuolggadusaid.</p>
    <p>
      <em type="italic">§ 40 Dievasmahtti njuolggadusat mearkkaid
                    birra</em>
    </p>
    <p>Departemeanta sáhttá mearridit dárkilet
                    njuolggadusaid bohccuid merkema ja mearkkaid
                    sisačáliheami birra, ja nu maiddái dakkár mearkkaid
                    sirdima ja sihkkuma birra mat eai leat anus.</p>
    <p>
      <em type="italic">§ 41 Merken olggobealde sámi
                    boazodoalloguovllu</em>
    </p>
    <p>Departemeanta mearrida dárkilet njuolggadusaid
                    mearkkaid ja merkema birra olggobealde sámi
                    boazodoalloguovllu.</p>
    <p>
      <em type="italic">Kapihtal 6 Boazodoalu organiseren – orohat
                    ja siida</em>
    </p>
    <p xml:lang="nob">I Orohagat</p>
    <p>
      <em type="italic">§ 42 Orohat</em>
    </p>
    <p>Juogidettiin sámi regiovnnalaš
                    boazodoalloguovlluid orohahkan galgá
                    Boazodoallostivra deattuhit ahte orohaga
                    boazodollui šaddet vieruiduvvan geavaheami vuođul
                    lunddolaš ja ávkkálaš rájit.</p>
    <p>Orohat galgá vuosttažettiin sisttisdoallat buot
                    áigodatguohtumiid orohahkii gulli boazodolliide.
                    Jus lea ulbmillaš, de sáhttet áigodatguohtumat leat
                    máŋgga orohagas.</p>
    <p>Orohatjuohkin ii hehtte boazodolliid
                    ovttasbargamis orohatrájiid rastá, jus fal dakkár
                    ovttasbargu ii dagat eará boazodolliid
                    vuoigatvuođaid ovdii. Orohatjuohkin ii hehtte
                    guohtumiid geavaheami ge eará orohagas go dat
                    dahkko erenoamáš riektevuođu mielde.</p>
    <p>
      <em type="italic">§ 43 Orohatstivra</em>
    </p>
    <p>Juohke orohagas galgá leat orohatstivra man
                    orohaga jienastanvuoigatvuođalaččat válljejit
                    iežaset gaskkas nuppi ja goalmmát lađđasiid
                    mearrádusaid mielde.
                    Orohatjahkečoahkkin vállje stivraovdaolbmo, gč. §
                    49. Muđui galget orohaga buot geassesiiddat
                    ovddastuvvot stivrras, gč. § 54 vuosttaš lađđasa
                    nr. 2. Siidajahkečoahkkin vállje siidda
                    stivralahtu, gč. § 53. Jus leat eanet go čieža
                    geassesiidda, de válljejuvvojit guhtta stivralahtu
                    vuorbádemiin siiddaid evttohasaid gaskkas, earret
                    dan siidda mas lea ovdaolmmoš. Orohatjahkečoahkkin
                    sáhttá dan sadjái mearridit ahte geassesiiddain
                    galgá leat stivrasadji vuoruid mielde. Dakkár
                    njuolggadusaid galgá guovllustivra dohkkehit.
                    Jođiheaddji ja eará stivralahtut ja sidjiide
                    persovnnalaš várrelahtut válljejuvvojit guovtti
                    jahkái hávális.</p>
    <p>Jus leat erenoamáš ákkat, de sáhttá
                    Boazodoallostivra mearridit ahte stivrras galget
                    leat gitta 11 lahtu. Jus leat garra ákkat, de
                    sáhttá Boazodoallostivra mearridit ahte
                    geassesiiddas mii lea mihá stuorát go orohaga
                    gaskamearálaš geassesiiddat, galgá leat stuorát
                    ovddasteapmi stivrras go dat mii boahtá ovdan nuppi
                    lađđasa mearrádusain. Dán geassesiiddas almmotge ii
                    sáhte leat eanetlohku stivrras.</p>
    <p>Jus geassesiidda boazoeaiggádat muđui jagis
                    rátkkašit unnit dálvesiidan, de sáhttet dálvesiidda
                    siidaosiid jođiheaddjit, dahje eanet dálvesiiddat
                    ovttas dahje eará joavku, gáibidit ahte stivrasadji
                    galgá leat vurrolaga dálvesiiddaid/joavkkuid
                    gaskka.</p>
    <p>Jus orohat lea seamma go geassesiidda, de
                    gustojit § 52 mearrádusat stivrra válljema birra,
                    muhto almmotge nu ahte stivra galgá juohke dáfus
                    válljejuvvot.</p>
    <p>Stivra lea mearridanválddáláš go unnimusat
                    bealli stivralahtuin leat čoahkis. Orohatstivra mas
                    leat unnit go golbma lahtu, lea datte
                    mearridanválddáláš dušše jus olles stivra lea
                    čoahkis. Jus jienasteamis šaddet ovtta meari
                    jienat, de mearrida jođiheaddji jietna.</p>
    <p>
      <em type="italic">§ 44 Orohatstivrra doaibma ja váldi</em>
    </p>
    <p>Orohatstivra ovddasta orohaga
                    boazodoalloberoštumiid. Orohatstivrra doaibma lea
                    fuolahit orohaga boazoguohtumiid lágaid ja
                    doaibmanjuolggadusaid mielde.</p>
    <p>Orohatstivra sáhttá earret eará dahkat
                    soahpamuša, áššáskuhttit ja áššáskuhttojuvvot
                    orohaga boazodolliid namas orohaga oktasaš áššiin.
                    Dat guoská maid eanangáhttenáššiide vaikko dat eai
                    guoskkaše ge buot boazodolliide. Dat almmotge ii
                    hehtte ovttaskas siiddaid dahje boazoeaiggádiid
                    fuolaheamis iežaset erenoamáš beroštumiid.</p>
    <p>
      <em type="italic">§ 45 Fápmudus</em>
    </p>
    <p>Orohatstivra sáhttá dihto áššiin addit
                    stivrajođiheaddjái ovttas stivračálliin dahje
                    ovttas eará stivralahtuin fápmudusa doaibmat
                    stivrra ovddas.</p>
    <p>
      <em type="italic">§ 46 Orohatkássa</em>
    </p>
    <p>Juohke orohagas galgá leat orohatkássa. Buot
                    siidaoasit leat geatnegasat máksit jahkásaš
                    doarjaga orohatkássii. Orohatkássa galgá máksit
                    orohatstivrra lahtuide buhtadusa barggu ovddas ja
                    orohaga eará hálddašangoluid.</p>
    <p>Doarjaga sturrodat rehkenasto boazologu mielde
                    ja dan mearrida orohatjahkečoahkkin orohatstivrra
                    evttohusa mielde, gč. § 50 vuosttaš lađđasa nr. 7.
                    Orohatstivra rehkenastá juohke siidaoasi doarjaga
                    siidaoasi boazologu mielde, oktan
                    geahččobohccuiguin.</p>
    <p>Mearrádusa siidaoasi doarjaga birra sáhttá
                    ovddidit guovllustivrii, mii sáhttá rievdadit
                    mearrádusa jus doarjja ii leat govttolaš orohaga
                    doaimmaid ektui. Diekkár mearrideami sáhttá
                    siidaoassi gáibidit gávcci vahkku sisa maŋŋel go
                    oaččui dieđu doarjjamearrádusa birra.</p>
    <p>Jus doarjja ii máksojuvvo, de massá siidaoassi
                    iežas jienastanvuoigatvuođa dassážii go vealgi lea
                    máksojuvvon. Doarjaga loahpalaš mearrádus lea
                    bággobearrama vuođđun.</p>
    <p>
      <em type="italic">§ 47 Boazodoallofoanda</em>
    </p>
    <p>Orohagas galgá leat boazodoallofoanda. Fondii
                    manná:
                    1.  buhtadus orohahkii guohtunvuoigatvuođaid
                    bággolonisteami ovddas jna.
                    2.  buhtadus orohahkii vahágiid, hehttehusaid
                    ovddas jna.
                    3.  doaibmalobi divat (konsešuvdnadivat)
                    orohahkii bággolotnuma ovddas,
                    4.  boahtu geažotbeljiid ja lobihemet
                    merkejuvvon bohccuid vuovdimis,
                    5.  doaibmanjuolggadusaid rihkkuma divat, gč.
                    § 77,
                    6.  eará ruđat mat bohtet orohahkii.</p>
    <p>Orohatstivra hálddaša ja mearrida foandda ruđaid
                    njuolggadusaid mielde ásahuvvon § 57 nuppi lađđasa
                    nr. 5 olis.</p>
    <p>
      <em type="italic">§ 48 Rehketdoallodárkkisteapmi</em>
    </p>
    <p>Jahkečoahkkin vállje rehketdoallodárkkisteaddji
                    mii galgá leat ámmátregistrerejuvvon dahje
                    stáhtaautoriserejuvvon, lága mielde ođđajagemánu
                    15. b.1999 nr 2 revišuvnna ja revisoraid birra.</p>
    <p>Guovllustivra sáhttá dohkkehit ahte
                    ámmátrehketdoallodárkkisteaddji sadjái ásahuvvo
                    dárkkistanlávdegoddi masa válljejuvvojit guokte
                    dahje golbma lahtu orohaga
                    jienastanvuoigatvuođalaččaid gaskkas. Lahtut eai
                    galgga ieža leat stivralahtut, ii ge sis galgga
                    leat erenoamáš gullevašvuohta stivralahtuide.</p>
    <p>
      <em type="italic">§ 49 Orohatjahkečoahkkin</em>
    </p>
    <p>Orohaga boazoeaiggádat galget doallat
                    jahkečoahkkima juohke jagi ovdal geassemánu loahpa.
                    Čoahkkimii gohččojuvvo orohaga dábálaš vieru
                    mielde, unnimusat njeallje vahkku ovdal
                    jahkečoahkkima.</p>
    <p>Jahkečoahkkimis lea juohke boazoeaiggádis
                    ságastan- ja evttohanvuoigatvuohta. Jienastemiin
                    lea juohke siidaoasis jienastanvuoigatvuohta dainna
                    lágiin ahte juohke siidaoasis leat vihtta jiena.
                    Buohtalas álggahanoasis leat guokte jiena.
                    Siidaoasi jođiheaddji mearrida jienaid siidaoasi
                    eará boazoeaiggádiidda. Jođiheaddjis galgá alddis
                    leat unnimusat okta jietna, dahje unnimusat guokte
                    jus náittosguimmežagat dahje ovttasássit ovttas
                    jođiheaba siidaoasi.</p>
    <p>Stivrra jahkedieđáhus ja rehketdoallu, ja
                    evttohus boazodoallofoandda ruđaid geavaheapmái,
                    jahkečoahkkináššelistu ja diehtu vejolaš
                    jođiheaddjeevttohusa birra galget sáddejuvvot
                    orohaga siidaosiid jođiheddjiide unnimusat njeallje
                    vahkku ovdal jahkečoahkkima.</p>
    <p>Jahkečoahkkima jođiha čoahkkinjođiheaddji man
                    jahkečoahkkin vállje. Čoahkkin lea gitta čoahkkin,
                    jus jahkečoahkkin ii mearrideačča eará.</p>
    <p>Jahkečoahkkinšiehtadallamiin ja válljemiin galgá
                    čállot beavdegirji, mii lohkkojuvvo buohkaide
                    čoahkkima loahpas ja man guokte dasa válljejuvvon
                    čoahkkinoasseváldi vuolláičálliba.</p>
    <p>
      <em type="italic">§ 50 Orohatjahkečoahkkima áššit ja
                    váldi</em>
    </p>
    <p>Jahkečoahkkin galgá:
                    1.  addit cealkámuša orohatstivrra
                    jahkedieđáhussii ja mearridit
                    jahkerehketdoalu
                    2.  addit cealkámuša orohatstivrra evttohan
                    doaibmanjuolggadusaide, gč. § 57
                    3.  addit cealkámuša orohatstivrra evttohan
                    orohatplánii, gč. § 62
                    4.  válljet orohatstivrra ovdaolbmo § 43
                    mielde
                    5.  mearridit orohatstivrra válljema
                    njuolggadusaid § 43 nuppi lađđasa mielde
                    6.  mearridit orohatstivrra lahtuide buhtadusa
                    barggu ovddas
                    7.  mearridit orohatkássii doarjaga bohcco
                    nammii, gč. § 46
                    8.  válljet rehketdoallodárkkisteaddji
                    (revisora), dahje dárkkistanlávdegotti, gč. §
                    48
                    9.  addit cealkámuša áššái man soames, geas
                    lea vuoigatvuohta boahtit jahkečoahkkimii, lea
                    unnimusat vahkku ovdal jahkečoahkkima ovddidan
                    orohatstivrii ja gáibidan gieđahallot
                    10.  addit cealkámuša eará áššiide maid
                    orohatstivra ovddida ja maidda bivdá
                    jahkečoahkkimis cealkámuša.</p>
    <p>Áššiin main jahkečoahkkimis lea
                    cealkinvuoigatvuohta, lea cealkámuš čujuheaddjin
                    stivrii, muhto ii geatnegahtti.</p>
    <p>Jahkedieđáhus galgá sáddejuvvot
                    guovllustivrii.</p>
    <p>Departemeanta addá dárkilet njuolggadusaid
                    jahkedieđáhusa sisdoalu birra.</p>
    <p>
      <em type="italic">II. Siida</em>
    </p>
    <p>
      <em type="italic">§ 51 Siida</em>
    </p>
    <p>Dán lágas mearkkaša siida joavkku mas leat
                    boazoeaiggádat mat doaimmahit boazodoalu ovttas
                    dihto eatnamiin. Dát láhka earuha geassesiidda ja
                    dálvesiidda. Geassesiida doaimmaha boazodoalu
                    ovttas vuosttažettiin geasse- ja čakčaguohtumiin.
                    Dálvesiida doaimmaha boazodoalu ovttas
                    vuosttažettiin dálve- ja giđđaguohtumiin.</p>
    <p>
      <em type="italic">§ 52 Geassesiidastivra</em>
    </p>
    <p>Geassesiidii galgá válljejuvvot stivra man
                    ovddasvástádus lea lágidit dilálašvuođaid oktasaš
                    doaimmaide ja hálddašit siidda oktasaš rusttegiid,
                    nugo njuovvanrusttegiid, gárddiid, áiddiid jna.
                    Siidda jahkečoahkkin vállje stivrra. Jahkečoahkkin
                    sáhttá mearridit ahte siidii ii válljejuvvo stivra,
                    gč. § 53 nuppi lađđasa.</p>
    <p>
      <em type="italic">§ 53 Geassesiidda jahkečoahkkin</em>
    </p>
    <p>Geassesiida galgá doallat jahkečoahkkima juohke
                    jagi ovdal miessemánu loahpa. Buohkain geain leat
                    bohccot siiddas, lea vuoigatvuohta searvat
                    jahkečoahkkimii ságastan- ja
                    evttohanvuoigatvuođain. Jienastanvuoigatvuohta lea
                    siidaosiin. § 49 nuppi lađđasa mearrádusat gustojit
                    dán dáfus.</p>
    <p>Jus geassesiiddas ii leat sierra stivra, de
                    ferte jahkečoahkkin válljet muhtuma siidda olbmuin
                    leat gulahallanolmmožin siidda ja orohatstivrra
                    gaskka. Lea su geatnegasvuohta gohččut
                    jahkečoahkkimii.</p>
    <p>
      <em type="italic">§ 54 Siidajahkečoahkkima áššit ja
                    váldi</em>
    </p>
    <p>Jahkečoahkkin galgá:</p>
    <p>1.  válljet siidastivrra § 52 mielde
                    2.  válljet evttohasa orohatstivrii § 43
                    mielde
                    3.  mearridit doarjaga siidakássii, gč. §
                    55
                    4.  mearridit siidakássa njuolggadusaid, gč. §
                    55
                    5.  mearridit siidafoandda njuolggadusaid, gč.
                    § 56 vuosttaš lađđasa
                    6.  válljet rehketdoallodárkkisteaddji
                    (revisora), gč. § 56 nuppi lađđasa
                    7.  válljet gulahallanolbmo, gč. § 53 nuppi
                    lađđasa</p>
    <p>Jahkečoahkkin sáhttá njuolggadusaid bokte
                    mearridit ahte okta dahje eanet mearrádusat mat
                    gustojit orohatjahkečoahkkimii, gč. § 50, maiddái
                    galget gustot siidajahkečoahkkimii.</p>
    <p>
      <em type="italic">§ 55 Siidakássa</em>
    </p>
    <p>Jus lea válljejuvvon siidastivra § 52 mielde, de
                    galgá maiddái ásahuvvot siidakássa. Jus
                    geassesiiddas ii leat sierra stivra, de sáhttá
                    jahkečoahkkin mearridit ahte ásahuvvo siidakássa
                    man gulahallanolmmoš hálddaša, gč. § 53 nuppi
                    lađđasa.</p>
    <p>Siidakássa geavaheapmái galget ráhkaduvvot
                    njuolggadusat. § 46 njuolggadusat vuosttaš lađđasis
                    gitta goalmmát lađđasii gustojit dán dáfus.</p>
    <p>Juohke siidaoasi jođiheaddji sáhttá gáibidit
                    ahte rehketdoallodárkkisteaddji dárkkista
                    orohatkássa § 56 nuppi lađđasa mearrádusaid
                    mielde.</p>
    <p xml:lang="nob">
      <em type="italic">§ 56 Siidafoanda</em>
    </p>
    <p>Jus siidii bohtet ruđat nugo namuhuvvon §:s 47,
                    de galgá ásahuvvot boazodoallofoanda siidii, ja
                    galget ráhkaduvvot njuolggadusat foandda ruđa
                    geavaheapmái. Guovllustivra galgá dohkkehit foandda
                    njuolggadusaid.</p>
    <p>Siidda jahkečoahkkin vállje § 48 mearrádusaid
                    mielde rehketdoallodárkkisteaddji dárkkistit
                    foandda. Jus siiddas ii leat sierra jahkečoahkkin,
                    de válljejuvvo rehketdoallodárkkisteaddji
                    siidaosiid jođiheddjiid soahpama mielde. Jus siida
                    ieš ii nammat rehketdoallodárkkisteaddji, de galgá
                    orohaga rehketdoallodárkkisteaddji dárkkistit
                    siidafoandda.</p>
    <p>
      <em type="italic">Kapihtal 7 Orohaga doaibmanjuolggadusat.
                    Orohatplána</em>
    </p>
    <p>
      <em type="italic">§ 57 Doaibmanjuolggadusat</em>
    </p>
    <p>Orohaga resurssaid hálddašeapmái ja geavaheapmái
                    galget ráhkaduvvot doaibmanjuolggadusat.
                    Doaibmanjuolggadusat eai galgga rihkkut dán
                    lága.</p>
    <p>Doaibmanjuolggadusat galget sihkkarastit orohaga
                    guohtumiid ekologalaččat guoddi geavaheami ja
                    sisttisdoallat dárkilet mearrádusaid dáid
                    birra:</p>
    <p>1.  guohtungeavaheami birra, gč. § 59
                    2.  boazologu birra, gč. § 60
                    3.  gárddiid, áiddiid ja eará oktasaš
                    rusttegiid geavaheami ja máŧasdoallama birra
                    4.  mohtorfievrruid geavaheami birra
                    5.  boazodoallofoandda geavaheami birra, gč. §
                    47
                    6.  orohaga eará opmodaga hálddašeami
                    birra
                    7.  bargogeatnegasvuođaid ja investeremiid
                    juogu birra
                    8.  eará áššiid birra maid lea vuogas
                    čielggadit orohaga doaibmanjuolggadusain.</p>
    <p>Dalle go lea dárbbašlaš, de sáhttá guovllustivra
                    gohččut guokte dahjet eanet orohagaid ráhkadit
                    oktasaš doaibmanjuolggadusaid ovtta dahje eanet
                    áššiin mat leat vuosttaš lađđasis namuhuvvon.</p>
    <p>
      <em type="italic">§ 58 Doaibmanjuolggadusaid ráhkadeapmi ja
                    dohkkeheapmi</em>
    </p>
    <p>Orohatstivra ráhkada doaibmanjuolggadusaid ja
                    daid galgá guovllustivra dohkkehit. Guovllustivra
                    galgá, lassin dasa go dárkkistit ahte lága
                    mearrádusat doaibmanjuolggadusaid ráhkadeami birra
                    leat čuvvojuvvon, maiddái árvvoštallat addet go
                    doaibmanjuolggadusat vuođu doaimmahit ekologalaččat
                    guoddevaš boazodoalu orohagas.</p>
    <p>Guohtungeavaheami njuolggadusat § 59 mielde
                    galget ráhkaduvvot ovttasráđiid orohaga
                    siiddaiguin. Seammaládje lea boazologu mearridemiin
                    § 60 mielde.</p>
    <p>Ovdal go doaibmanjuolggadusat sáddejuvvojit
                    guovllustivrii dohkkeheapmái, de galgá evttohus
                    leat gieđahallon orohaga jahkečoahkkimis. Evttohus
                    galgá sáddejuvvot orohaga siidaosiid jođiheddjiide
                    unnimusat guokte mánu ovdal jahkečoahkkima.
                    Cealkámušat mat bohtet jahkečoahkkimis,
                    sáddejuvvojit guovllustivrii oktan evttohuvvon
                    doaibmanjuolggadusaiguin.</p>
    <p>Jus guovllustivra ii dohkket evttohuvvon
                    doaibmanjuolggadusaid, de galgá boazodoalloagronoma
                    veahkehit orohaga ráhkadit ođđa evttohusa mii
                    gieđahallo dás ovdalis namuhuvvon vuogi mielde. Jus
                    dát ii lihkostuva, de galgá guovllustivra ráhkadit
                    orohahkii doaibmanjuolggadusaid.</p>
    <p>Jus eanetlohku orohaga jahkečoahkkimis dan
                    gáibida, dahje jus guovllustivra gáibida, de galget
                    ráhkaduvvot ođđa doaibmanjuolggadusat dás ovdalis
                    namuhuvvon vuogi mielde.</p>
    <p>Iešguđetge siidda boazolohku galgá § 60 vuođul
                    ovddiduvvot Boazodoallostivrii loahpalaš nannemii
                    ja dohkkeheapmái.</p>
    <p>
      <em type="italic">§ 59 Guohtungeavaheapmi</em>
    </p>
    <p>Guohtungeavaheami njuolggadusaid bokte galget
                    orohaga boazoeaiggádiidda sihkkarastojuvvot
                    dárbbašlaš guohtumat, dás maiddái guottetbáikkit,
                    johtingeainnut ja ragatbáikkit. Njuolggadusat
                    galget vuhtii váldit buori boazodoalu
                    vuođđojurdagiid sámi árbevieruid ja dábiid
                    mielde.</p>
    <p>Guohtungeavaheami njuolggadusat galget vuhtii
                    váldit etnamiid árbevirolaš geavaheami ja ovddidit
                    ulbmillaš doaibmaortnegiid. Guohtungeavaheami
                    njuolggadusat eai galgga leat vuostálaga siidda
                    vuoigatvuođaiguin mat leat erenoamáš riektevuođu
                    olis ásahuvvon.</p>
    <p>Galget mearriduvvot njuolggadusat guohtunáiggiid
                    birra, jus guovllustivra ii leačča daid mearridan §
                    61 olis.</p>
    <p>Siidaoasi jođiheaddji sáhttá ovddidit
                    guohtungeavaheami njuolggadusaid eananjuohkindiggái
                    guđa mánu sisa maŋŋel go guovllustivra lea daid
                    dohkkehan. Eananjuohkindiggi sáhttá duššindahkat
                    guohtungeavaheami njuolggadusaid mat leat soapmásii
                    govttoheamit, dahje rihkkot vuoigatvuođaid mat leat
                    erenoamáš riektevuođu olis ásahuvvon.</p>
    <p>Jus leat garra ákkat, de sáhttá guovllustivra
                    sierralobi (dispensašuvnna) bokte ložžet
                    guohtungeavaheami njuolggadusaid.</p>
    <p>Guohtungeavaheami njuolggadusaid rihkkun sáhttá
                    gieđahallojuvvot 11. kapihttala njuolggadusaid
                    mielde.</p>
    <p>
      <em type="italic">§ 60 Boazolohku</em>
    </p>
    <p>Doaibmanjuolggadusain, gč. § 57, galgá
                    mearriduvvot bajimus boazolohku juohke
                    geassesiidii. Boazolohku mearriduvvo daid eatnamiid
                    ektui mat iešguđege siiddas leat.
                    Doaibmanjuolggadusain galgá dárkileappot čilget
                    doaibma- ja guohtundilálašvuođalaš beliid mat leat
                    mearriduvvon boazologu vuođđun. Jus lea dárbbašlaš
                    olahan dihte bealuštahtti dálveguohtuma, de sáhttá
                    maiddái mearriduvvot boazolohku iešguđet
                    dálvesiiddaide.</p>
    <p>Dálvesiida dahje eará čoahkkádus sáhttá bivdit
                    alcces mearriduvvot boazologu.</p>
    <p>Jus siidda boazolohku lea alit go boazolohku mii
                    lea mearriduvvon vuosttaš dahje nuppi lađđasa
                    mielde, de galgá siida ráhkadit unnidanplána. Jus
                    siida ii daga dan, dahje ii nagot čađahit plána, de
                    galgá juohke siidaoassi unnidit badjelmearálaš
                    boazologu gorrelogu mielde. Lea Boazodoallostivrra
                    ovddasvástádus ahte diekkár unnideapmi čađahuvvo.
                    Galget mearriduvvot áigemearit plánaid ráhkadeami
                    ja boazologu unnideami hárrái.</p>
    <p>Sáhttá mearriduvvot alimus boazolohku juohke
                    siidaoassái. Siidda boazologu vuolideapmi goalmmát
                    lađđasa mielde galgá dalle dáhpáhuvvat dainna
                    lágiin ahte siidaoasit main lea alit boazolohku go
                    dat mii lea mearriduvvon siidaoassái, vuos vuolidit
                    mearriduvvon lohkui.</p>
    <p>Departemeanta sáhttá láhkaásahusaid bokte
                    mearridit dievasmahtti njuolggadusaid boazologu
                    mearrideami hárrái. Diekkár njuolggadusat sáhttet
                    ráddjejuvvot guoskat ovtta dahje eanet orohagaide
                    dahje ovtta dahje eanet boazodoalloguovlluide.</p>
    <p>
      <em type="italic">§ 61 Guohtunáiggit</em>
    </p>
    <p>Go lea dárbbašlaš áigodatguohtumiid gáhttema
                    dihte, de sáhttá guovllustivra mearridit iešguđet
                    áigodatguohtumiidda guohtunáiggiid. Siidaoasi
                    jođiheaddji galgá fuolahit ahte sin ealu bohccot
                    eai leat guohtuneatnamiin dáid mearrádusaid
                    vuostá.</p>
    <p>Go dilálašvuođat dahket dárbbašlažžan, de sáhttá
                    boazodoalloagronoma ložžet guohtunáiggiid. Dat
                    guoská maiddái guohtunáiggiide mearriduvvon § 59
                    mielde. Guohtunáiggiid ložžema eambbo go njealji
                    vahkkui mearrida guovllustivra.</p>
    <p>
      <em type="italic">§ 62 Orohatplánat</em>
    </p>
    <p>Orohatstivra galgá ráhkadit orohatplána mas
                    galget leat orohaga doaimmaid birra dieđut mat leat
                    dárbbašlaččat almmolaš plánemis.</p>
    <p>Orohatplánas galgá:</p>
    <p>1.  čilget orohaga johtinvieruid
                    2.  muitalit áigodatguohtumiid,
                    guottetbáikkiid jna.
                    3.  muitalit makkár dárbbašlaš fievrrut leat,
                    maiddái guđiid meahccefievrruid orohat
                    geavaha    
                         ja vejolaš
                    áigeráddjejuvvon helikoptera dahje eará
                    áibmofievrru geavaheami. Plánas galget
                         maiddái
                    bievlavuodjinnjuolggadusat boahtit ovdan
                    4.  muitalit buot bistevaš áiddiid ja
                    rusttegiid, ja dan muddui go vejolaš maiddái
                         gaskaboddosaš áiddiid ja
                    rusttegiid
                    5.  čilget vejolaš johtolatjuogu
                    (guohtunguovlojuogu)</p>
    <p>Siidaoasi jođiheaddji lea geatnegas addit plána
                    ráhkadeapmái dárbbašlaš dieđuid.</p>
    <p>Suohkaniidda/gielddaide, fylkkagildii ja
                    fylkkamánnái berre dieđihit plánabarggu birra ja
                    daidda galgá plána váldosisdoallu almmuhuvvot ovdal
                    go dat mearriduvvo. Mearriduvvon plána galgá
                    sáddejuvvot suohkaniidda/gielddaide, fylkkagildii
                    ja fylkkamánnái, ja guoskeváš ránnjáorohagaide.
                    Plána galgá maiddái sáddejuvvot guovllustivrii.</p>
    <p>
      <em type="italic">Kapihtal 8  Oktavuohta eará
                    geavaheapmái</em>
    </p>
    <p>
      <em type="italic">§ 63 Opmodaga geavaheapmi
                    boazodoalloguovlluin</em>
    </p>
    <p>Eananeaiggát dahje son geas lea
                    geavahanvuoigatvuohta, ii galgga geavahit iežas
                    eatnama boazodoalloguovllus man ge ládje mii lea
                    mearkkašahtti vahágin dahje hehttehussan
                    boazodollui mii doaimmahuvvo dán lága mielde.
                    Ovddit cealkka ii datte hehtte eatnama dábálaš
                    geavaheami eanandollui, vuovdedollui dahje
                    duovdagiid eará geavaheami
                    eanandoalloulbmiliidda.</p>
    <p>Ovdal go álggahuvvo dakkár doaibma mii sáhttá
                    šaddat mearkkašahtti vahágin dahje hehttehussan
                    boazodollui, de galgá dat dieđihuvvot guoskevaš
                    orohatstivrii. Diehtu galgá addojuvvot maŋemusta
                    golbma vahkku ovdal go lea jurdda álggahit. Jus
                    diehtu ii leat addojuvvon, dahje bealit eai soaba
                    dan alde gusto go vuosttaš lađđasa mearrádus
                    doibmii, de sáhttá guovllustivra gieldit álggaheami
                    dassážii go soahpamuš lea dahkkon dahje
                    eananjuohkindiggi lea gieđahallan ášši.</p>
    <p>Gažaldat, šaddá go doaibma vuostálaga vuosttaš
                    lađđasa mearrádusain, sáhttá ovdalgihtii
                    čilgejuvvot eananjuohkindikki árvvošteami bokte.
                    Árvvošteapmi sáhttá maiddái mearridit movt ja
                    makkár eavttuiguin doaibma sáhttá čađahuvvot.
                    Árvvošteami dollojuvvot sáhttá gáibidit son guhte
                    áigu doaimma álggahit dahje orohatstivra
                    orohatovdaolbmo bokte. Jus orohatstivra ii leat
                    ásahuvvon, de sáhttá boazodoalli dan orohagas masa
                    doaibma gártá guoskat gáibidit árvvošteami
                    dollojuvvot.</p>
    <p>
      <em type="italic">§ 64 Jeagelbordin (jeageldoahpun)</em>
    </p>
    <p>Gonagas sáhttá láhkaásahusaid bokte heivehit
                    jeagelbordima boazoorohagain ja sáhttá dárkileappot
                    ráddjejuvvon guovllus áibbas gieldit jeagelbordima,
                    jus nu adnojuvvo dárbbašlažžan boazodoalu vuhtii
                    váldima dihte.</p>
    <p>
      <em type="italic">§ 65 Johtaleapmi guovlluin gos bohccot
                    guhtot</em>
    </p>
    <p>Juohkehaš guhte johtala guovlluin gos bohccot
                    guhtot, lea geatnegas geavahit iežas
                    fuolalašvuođain ja várrogasvuođain nu ahte
                    dárbbašmeahttumit ii ráfehuhte ii ge gavdnje
                    bohccuid mat leat guohtume, johtime jna. Erenoamáš
                    fuolalaš galgá leat ragatáigge, guottetáigge,
                    mearkun-, rátkkašan- ja njuovadanáigge.</p>
    <p>Guovllustivra sáhttá, guoskevaš orohatstivrra
                    dahje guovllu boazoeaiggádiid ávžžuhusa mielde,
                    bidjat eavttuid dahje dihto áigái áibbas gieldit
                    stuorát lágidemiid, valáštallamiid,
                    bivdobeanageahččalemiid dahje sullasaš doaimmaid
                    mat sáhttet leat erenoamáš vahágain boazodollui.
                    Mearrádus galgá gustot dihto mearriduvvon guovllus
                    ii ge sáhte dahkkot ovdal go eananeaiggát ja
                    suohkan leat oainnuideaset cealkán. Jus mearrádus
                    gusto dihto lágideapmái, de galgá maiddái
                    lágideaddji beassat oainnus cealkit.</p>
    <p>
      <em type="italic">§ 66 Beatnagat</em>
    </p>
    <p>Beatnaga sihkkarastima, luovosbeatnaga gitta
                    váldima, beatnaga heakkahuhttima, reakšuvnnaid
                    hárrái beanahálddašeaddji vuostá jna. gusto
                    beanaláhka.</p>
    <p>Beanaeaiggát ja beatnaga hálddašeaddji leaba
                    geatnegasat nubbi nuppi ovddas máksit buhtadusa
                    vahága ovddas maid beana dagaha bohccuide ja goluid
                    ja hehttehusaid ovddas mat boazoeaiggádii gárttažet
                    go beana lágahemet oaguha dahje gavdnje bohccuid
                    mat lobálaččat leat orrume dahje johtime,
                    geahčakeahttá siva.</p>
    <p>
      <em type="italic">Kapihta 9  Ovddasvástádus vahágiid
                    ovddas. Árvvoštus</em>
    </p>
    <p>
      <em type="italic">§ 67 Objektiivvalaš ja oktasaš
                    ovddasvástádus</em>
    </p>
    <p>Earret dán lága čuoldimiid, de lea
                    boazoeaiggádis ovddasvástádus vahága ovddas maid
                    boazu dagaha, geahčakeahttá siva.</p>
    <p>Vahága ovddas maid boazu dagaha orohaga
                    siskkobealde, lea buot orohaga boazodolliin
                    ovddasvástádus buohkaid ovddas ja buohkain ovtta
                    ovddas. Jus olggobealde orohaga leat vahága dagahan
                    bohccot mat navdojuvvojit gullat eaiggádiidda mat
                    doaimmahit boazodoalu orohagas das lahka, de lea
                    dán orohaga boazodolliin seammaládje nuppis nuppi
                    ovddas ovddasvástádus sin ektui geat leat vahága
                    gillán. Gonagas sáhttá ráddjet man guhkás
                    olggobeallái orohaga dakkár solidáralaš
                    ovddasvástádus galgá gustot.</p>
    <p>Vahága ovddas maid dakkár olbmuid bohccot
                    dagahit geat § 8 vuođul, gč. várrelága § 17,
                    doaimmahit boazodoalu olggobealde
                    boazodoalloguovllu, leat sii guđet doaimmahit
                    boazodoalu dan guovllus gosa vahágahtti bohccot
                    navdojuvvojit gullat, ovddasvástideaddjin okta
                    buohkaid ovddas ja buohkat ovtta ovddas.</p>
    <p>Buhtadus vahága ovddas nuppi lađđasa vuođul
                    sáhttá gáibiduvvot guoskevaš orohagas ovdaolbmo
                    bokte dahje njuolga daid bohccuid eaiggádis, mat
                    leat dagahan vahága.</p>
    <p>Buhtadus mii gáibiduvvo orohagas orohatstivrra
                    bokte, galgá orohaga jahkečoahkkin livdnet
                    boazoeaiggádiidda guđege boazologu ektui, muhto fal
                    nu ahte boazoeaiggádat geat duođaštit ahte sin
                    bohccot eai leat leamaš mielde vahága dahkamis, eai
                    leat geatnegasat máksit maidege vahágis.
                    Livdnejuvvon buhtadusmáksu lea bággobearrama
                    vuođđun.</p>
    <p>Jus duođaštuvvo ahte leat eará orohaga bohccot
                    dagahan vahága dahje leat leamaš mielde vahága
                    dagaheamis, de sáhttá dán paragráfa mearrádusaid
                    olis gáibiduvvot dan orohagas máksu ruovttoluotta
                    (regressa).</p>
    <p>
      <em type="italic">§ 68 Objektiiva ovddasvástádusas
                    čuoldin</em>
    </p>
    <p>§ 67 mearrádusat buhttenovddasvástádusa birra
                    geahčakeahttá siva eai gusto vahágiidda mat
                    šattažet lobálaš johtima geažil, bisáneami dahje
                    guohtuma geažil johtolagaid alde dahje
                    guohtuneatnamiin váriin dahje duovdagiin mat leat
                    namuhuvvon §:s 19 jus ii leačča šaddan
                    mearkkašahtti stuorát vahát go mii adnojuvvo
                    dábálažžan ulbmillaš ja dohkálaš doalus, dego omd.
                    jus guohtunlohpi jna. lea adnojuvvon dainnalágiin
                    ahte boazodoallu lea muhtun eananeaiggáda dahje
                    vuoigatvuođalaš geavaheaddji oapmeláidumiidda dahje
                    vuovdái sierranassii čuohcan.</p>
    <p>§ 67 mearrádusat ovddasvástádusa birra
                    geahčakeahttá siva eai gusto vahágiidda ge maid
                    boazu lobálaš orodettiin dagaš láddjejuvvon šaddui
                    jus šaddu ii leat áidojuvvon áiddiin mii doallá
                    bohcco, dahje earaládje dohkálaččat
                    suodjaluvvon.</p>
    <p>
      <em type="italic">§ 69 Áideárvvoštus</em>
    </p>
    <p>Jus earaládje ii sohppojuvvo dan hárrái, de
                    sáhttá orohagas sihke orohatstivra ja ovttaskas
                    boazoeaiggát oažžut eananjuohkindikki árvvošteami
                    bokte čielggaduvvot galgá go boazoeaiggát beassat
                    hukset áiddi mii lea veahkkin sutnje ollašuhttit
                    doallogeatnegasvuođa dahje mii gáhtte su
                    buhttenovddasvástádusain. Eananjuohkindiggi galgá
                    dalle maiddái mearridit gokko áidi galgá
                    ceggejuvvot ja movt dat galgá huksejuvvot.
                    Eananjuohkindiggi sáhttá maiddái bidjat guoskevaš
                    eananeaiggáda ala govttolaš oasi huksengoluin ja
                    áiddi divondangoluin maŋit áiggiid, dan ektui movt
                    eananeaiggát bealistis gártá atnit ávkki
                    áiddis.</p>
    <p>Seammaládje sáhttá eananeaiggát oažžut
                    eananjuohkindikki árvvošteami mearridit berre go
                    oassi diekkár áiddi huksema goluin mii lea
                    namuhuvvon §:s 19 ja § 68 nuppi lađđasis
                    biddjojuvvot boazoeaiggádiid ala.</p>
    <p>
      <em type="italic">§ 70 Buhtadusárvvoštus</em>
    </p>
    <p>Jus ii leat ovttamielalašvuohta man boazoeaiggát
                    dahje orohatstivra ovdaolbmo bokte lea čálalaččat
                    duođaštan, de mearriduvvo buhtadusgáibádus vahága
                    ovddas maid bohccot leat dagahan, eananjuohkindikki
                    dahje diggerievtti árvvošteami bokte.</p>
    <p>Gáibádus doallat árvvošteami galgá ovddiduvvot
                    jođáneamos lági mielde. Árvvošteami gáibádusas
                    galget addojuvvot nu dárkilis dieđut go vejolaš
                    áiggi birra ja saji birra goas ja gos vahát lea
                    dahkkojuvvon, vahága šlája birra ja viidodaga ja
                    buhtadusgáibádusa sturrodaga birra. Jus lea
                    vejolaš, de berrejit maiddái addojuvvot dakkár
                    dieđut main sáhttá leat ávki go galgá gávnnahit
                    geasa gullet bohccot mat vahága leat
                    dagahan.Vejolaš vihtanat ja eará duođaštusat
                    berrejit maiddái dieđihuvvot.</p>
    <p>Dikki jođiheaddji galgá farggamusat mannat
                    geahčadit vahága go árvvošteami gáibádus lea
                    ovddiduvvon. Geahčadeamis galget guoskevaš suohkana
                    ja boazodoallohálddahusa ovddasteaddjit leat mielde
                    dikki jođiheaddjái fágalaš árvvoštallanveahkkin.
                    Jus vejolaš de galgá maiddái guoskevaš orohaga
                    ovdaolmmoš leat mielde, ja maiddái son guhte lea
                    árvvošteami gáibidan. Jus lea čielggas ahte ii leat
                    dáhpáhuvvan vahát bohccuid geažil, de sáhttá dikki
                    jođiheaddji iežas válddiin hilgut árvvošteami
                    gáibádusa.</p>
    <p>Árvvošteapmi galgá ovddiduvvot nu fargga go
                    vejolaš. Jus vahága leat dahkan bohccot mat
                    navdojuvvojit gullat dihto orohahkii, de galgá
                    orohatstivra ovdaolbmo bokte álo gohččojuvvot
                    árvvošteapmái.</p>
    <p>Árvvošteami jođiheaddji sáhttá juohke dásis
                    áššemeannudeamis geahččalit áššebeliid soabahit
                    joksan várás soabatlaš čovdosa.</p>
    <p>Árvvošteamis galgá guorahallot leat go bohccot
                    dagahan vahága ja lea go vahát dakkár ahte sáhttá
                    buhtadusa gáibidit ja jus nu, de mearridit vahága
                    árvvu ja mearridit buhtadusmávssu.</p>
    <p>
      <em type="italic">Kapihtal 10 
                    Váldeásahusat</em>
    </p>
    <p>
      <em type="italic">§ 71 Boazodoallostivra</em>
    </p>
    <p>Nammaduvvo Boazodoallostivra mas leat čieža
                    lahtu ja persovnnalaš várrelahtut, geain Gonagas
                    nammada njeallje lahtu ja várrelahtuid ja Sámediggi
                    golbma lahtu ja várrelahtuid. Boazodoallostivra lea
                    guovddáš boazodoallohálddahusa, boazodutkamiid ja
                    bagadanbálvalusa fágalaš ráđđeaddi, ja galgá
                    gieđahallat áššiid mat čuvvot dán lága ja Gonagasa
                    addin dárkilet mearrádusaid olis.
                    Boazodoallostivrra doaibmaviidodat sáhttá
                    gáržžiduvvot fátmmastit duššefal boazodoalu mii
                    doaimmahuvvo sámi boazodoalloguovllus.</p>
    <p>Go Boazodoallostivrii nammada lahtuid de galgá
                    deattuhit govttolaš ovddasteami iešguđet guovlluin,
                    viiddis fágalaš duogáža ja servodathárjáneami, ja
                    nu ovtta meari olbmuid goappá nai sohkabealis go
                    vejolaš. Stivrra lahtuid gaskkas galget leat
                    beaivválaš bargi boazodoallit boazodoalloguovlluin.
                    Boazoealáhusa organisašuvnnain lea
                    evttohanvuoigatvuohta.</p>
    <p>Gonagas addá dárkilet mearrádusaid
                    Boazodoallostivrra doaimma, válddi ja bargoortnega
                    birra.</p>
    <p>
      <em type="italic">§ 72 Guovllustivra</em>
    </p>
    <p>Juohke boazodoalloguovllus galgá leat
                    guovllustivra mas leat vihtta dahje čieža lahtu ja
                    persovnnalaš várrelahtut. Fylkkadiggi nammada
                    golbma, vejolaččat njeallje lahtu ja várrelahtuid
                    ja Sámediggi nammada guokte, vejolaččat golbma
                    lahtu ja várrelahtuid. Guovllustivra nammaduvvo 4
                    jahkái hávális vuhtii válddidettiin seamma eavttuid
                    go § 71 nuppi lađđasis.</p>
    <p>Gonagas addá dárkilet mearrádusaid
                    guovllustivrra doaimma ja mearridanválddi birra
                    lassin dasa mii njulgestaga čuovvu lágas. Gonagas
                    sáhttá addit mearrádusaid guovllustivrra
                    bargoortnega birra.</p>
    <p>Gonagas sáhttá addit dievasmahtti mearrádusaid
                    guovllustivrra válljema birra, earret eará dasa jus
                    boazodoalloguovlu ii ollásit leat ovtta fylkka
                    rájiid siskkobealde ja stivralahtuid doaibmaáiggi
                    birra vuosttaš válljemis.</p>
    <p>Jus erenoamáš ákkaid geažil ii leat muhtun
                    boazodoalloguovllus dárbu guovllustivrii, de sáhttá
                    Gonagas čuoldit geatnegasvuođas nammadit
                    guovllustivrra.</p>
    <p>
      <em type="italic">§ 73 Soabaheapmi</em>
    </p>
    <p>Guovllustivra sáhttá iežas fápmudusa mielde
                    dahje siidaoasi jođiheaddji, siidda dahje oroahga
                    dáhtu mielde mearridit ahte galgá dollot
                    soabaheapmi jus guokte beali eai nákce ovttasbarggu
                    bokte riiddu čoavdit.</p>
    <p>Guovllustivra dahje Boazodoallostivra nammada
                    soabaheaddjin olbmo geasa navdá leat goappaš beliin
                    luohttámuš. Soabaheaddji gohčču čoahkkimii
                    govttolaš áigemeriin, ja goappaš bealit leat
                    geatnegasat boahtit.</p>
    <p>Departemeanta mearrida dárkilet njuolggadusaid
                    soabaheami čađaheami birra.</p>
    <p>
      <em type="italic">Kapihtal 11 Ráŋggáštusat ja
                    bággodoaimmat</em>
    </p>
    <p>
      <em type="italic">§ 74 Geatnegasvuohta čuovvut lága</em>
    </p>
    <p>Juohkehaš lea geatnegas čuovvut mearrádusaid dán
                    lágas dahje dan olis. Seamma guoská mearrádusaide
                    mat leat dáid mearrádusaid olis dahkkojuvvon.
                    Rihkkun sáhttá mielddisbuktit ráŋggášteami dahje
                    bággodoaimmaid dán kapihttala mearrádusaid
                    mielde.</p>
    <p>
      <em type="italic">§ 75 Lobihis diliid heaittiheami
                    gohččun</em>
    </p>
    <p>Jus juoga doaimmahuvvo dáid mearrádusaid dahje
                    dán lága olis addojuvvon mearrádusaid vuostá, de
                    galgá Boazodoallostivra dahje guovllustivra, go
                    almmolaš fuolaid geažil nu berre, addit dárbbašlaš
                    gohččumiid heaittihit lobihisvuođa, dás maiddái
                    gohččut njulget ja gaikut lobihemet ceggejuvvon
                    visttiid, rusttegiid jna. Dan sáhttá gohččut dahkat
                    dihto áigemearis. Boazodoallostivra dahje
                    guovllustivra sáhttá sirdit válddi dán paragráfa
                    mielde nappo boazodoallohovdii ja
                    boazodoalloagronomii.</p>
    <p>
      <em type="italic">§ 76 Bággensáhkku</em>
    </p>
    <p>Gohččumis § 75 mielde sáhttá Boazodoallostivra
                    dahje guovllustivra mearridit bággensáhku juohke
                    beaivvi, vahkku dahje mánu nammii mii gollá
                    maŋŋelii áigemeari mii lei biddjon gohččuma
                    ollašuhttimii, dassážii go dat lea
                    ollašuhttojuvvon. Gonagas sáhttá addit dárkilet
                    njuolggadusaid bággensáhku mearrideami ja
                    sturrodaga birra.</p>
    <p>Boazodoallostivra dahje guovllustivra sáhttá
                    oalát dahje belohahkii sihkkut gártan bággensáhku
                    jus dasa leat garra ákkat.</p>
    <p>Bággensáhkku lea bággobearrama vuođđun.</p>
    <p>
      <em type="italic">§ 77 Doaibmanjuolggadusaid rihkkuma
                    divat</em>
    </p>
    <p>Boazodoallostivra dahje guovllustivra sáhttá,
                    Gonagasa addin dárkilet mearrádusaid mielde,
                    mearridit siidaoasi jođiheaddjái divada § 57 olis
                    mearriduvvon doaibmanjuolggadusaid rihkkuma ovddas.
                    Diekkár divat manná guoskevaš fondii, gč. § 47.</p>
    <p>Divada mearrádus lea bággobearrama vuođđun.</p>
    <p>
      <em type="italic">§ 78 Sáhkkocealkkus</em>
    </p>
    <p>Boazodoallostivra dahje guovllustivra sáhttá
                    sáhkkohit su gii dihto áigemearis ii leat
                    ollašuhttán gohččuma § 75 mielde. Jus lea gollan
                    badjel 6 mánu dan rájes go gohččun addojuvvui, de
                    galgá son gii sáhkkohuvvo, beassat cealkámuša
                    buktit ovdal go sáhkku mearriduvvo. Sáhkkocelkosis
                    galget almmuhuvvot mearrádusat mat bohtet ovdan
                    nuppi lađđasis ja dan muddui go lea vejolaš galgá
                    sáhkkocealkkus dieđihuvvot sutnje geasa guoská.</p>
    <p>Son gii sáhkkohuvvo, sáhttá čuoččaldahttit ášši
                    stáhta vuostá oažžun dihte sáhkkocelkosa
                    guorahallojuvvot. Jus ášši ii čuoččaldahttojuvvo 60
                    beaivvi sisa dieđiheami rájes, de lea
                    sáhkkocelkosis seamma vuoibmi go loahpalaš duomus,
                    ja sáhttá čađahuvvot mearrádusaid mielde duomuid
                    birra. Boazodoallostivra dahje guovllustivra sáhttá
                    guhkidit áigemeari. Sáhkkocelkosa ii sáhte
                    váidit.</p>
    <p>Jus loahpalaš duomu dahje seammadássásaš
                    sáhkkocelkosa gohččun ii čuvvojuvvo, de sáhttá
                    Boazodoallostivra dahje guovllustivra čađahit
                    dárbbašlaš doaimmaid su rehkega ala geasa
                    sáhkkocealkkus dahje duopmu guoská, almmá
                    riektecealkámuša haga bággočađahanlága § 13-14
                    mielde.</p>
    <p>
      <em type="italic">§ 79 Bággodoaimmat</em>
    </p>
    <p>Boazodoallostivra dahje guovllustivra sáhtta,
                    jus gohččun § 75 mielde ii leat čuvvojuvvon, ja
                    eará doaimmat eai adno ulbmillažžan, mearridit
                    bággočađaheami. Bággodoaimmat sáhttet leat:</p>
    <p>1.  ahte doaimmahuvvo dárbbašlaš bargu ja
                    bearráigeahčču vai gohččun čohkket, rátkit, merket,
                    vuojehit ja lohkat bohccuid čađahuvvo,
                    2.  bohccuid goddin dalle go ii sáhte eret
                    vuojehit,
                    3.  siidaoasi boazologu unnideapmi,
                    4.  gaikut lobihemet ceggejuvvon barttaid,
                    áiddiid dahje rusttegiid.</p>
    <p>Boazodoallostivra ja guovllustivra sáhttet
                    sirdit iežaset válddi mearridit bággodoaimmaid
                    vuosttaš lađđasa nr. 1 ja 2 mielde nappo
                    boazodoallohovdii ja boazodoalloagronomii.</p>
    <p>Mearrádusaid vuosttaš lađđasa mielde sáhttá
                    bággočađahit bággočađahanlága 13. kapihttala
                    mielde. Mearrádusat čađahuvvojit bággočađahanlága §
                    13-14 mielde. Boazodoallostivra ja guovllustivra
                    sáhttet gáibidit bággočađaheami. Mearrádusaid
                    vuosttaš lađđasa nr. 1 mielde sáhttá čađahit almmá
                    nammaeiseválddiid gieđahallama haga.</p>
    <p>Goluid doaimmaide dán paragráfa mielde galgá
                    boazoeaiggát máksit ja dat leat baggobearrama
                    vuođđun.</p>
    <p>
      <em type="italic">§ 80 Ráŋggáštusovddasvástádus</em>
    </p>
    <p>Jus oktage rihkku dán lága dahje láhkaásahusaid,
                    gohččumiid, gildosiid dahje eará mearrádusaid mat
                    leat addojuvvon dahje doalahuvvon dán lága vuođul,
                    de sáhkkohuvvo son jus rihkkumii eai guoskka
                    garraset ráŋggáštusmearrádusat. Geahččaleapmi
                    ráŋggáštuvvo seammaládje go ollašuhttojuvvon
                    rihkus. Maiddái várahis rihkkun ja searvan sáhttá
                    ráŋggáštuvvot.</p>
    <p>
      <em type="italic">Kapihtal 12  Loahpaheaddji
                    mearrádusat</em>
    </p>
    <p>
      <em type="italic">§ 81 Láhkaásahusat</em>
    </p>
    <p>Departemeanta sáhttá mearridit dárkilet
                    láhkaásahusaid dán lága čađaheapmái, dás maiddái
                    bohccuid logaheami ja boazologu dárkkisteami
                    birra.</p>
    <p>
      <em type="italic">§ 82 Fápmuiboahtin</em>
    </p>
    <p>Láhka boahtá fápmui dan rájes go Gonagas
                    mearrida . Seammás heaittihuvvo láhka geassemánu 9.
                    b.1978 nr. 49 boazodoalu birra.</p>
    <p>Gonagas sáhttá addit gaskaboddosaš mearrádusaid,
                    dás maiddái mearridit man muddui mearrádusat ovddit
                    lága olis ain leat fámus, jus fal eai leat
                    vuostálaga dán lága mearrádusaiguin.</p>
    <p>
      <em type="italic">§ 83 Eará lágaid rievdamat</em>
    </p>
    <p>Dan rájes go dát láhka boahtá fápmui, rivdet
                    čuovvovaš eará lágat ná:</p>
    <p>1. Lágas golggotmánu 23. b.1959 nr. 3 om
                    oreigning av fast eigedom § 30 sihkkojuvvo čujuhus
                    láhkii geassemánu 9. b. 1978 nr. 49 boazodoalu
                    birra ja lasihuvvo ođđa čujuhus láhkii DDMM 2007
                    nr. XX boazodoalu birra.</p>
    <p xml:lang="nob">2. Láhka juovlamánu 21. b.1979 nr. 77
                    eananjuohkima j.e. birra rievdaduvvo
                    čuovvovaččat:
                    § 2 bustávva c nr. 3 galgá čuodjat:
                    gi reglar om bruken i område i det samiske
                    reinbeiteområdet der det går føre seg reindrift.
                    Retten kan ikkje regulere tilhøva mellom dei som
                    utøver slik reindrift.
                    § 6 a vuosttaš lađđasa vuosttaš cealkka galgá
                    čuodjat:
                    Jordskifteretten kan i særskild sak eller i samband
                    med jordskifte halde skjønn etter
                    reindriftslova.
                    § 6a ođđa nubbi lađas galgá čuodjat:
                    Jordskifteretten skal behandle saker etter
                    reindriftslova § 59 fjerde ledd.
                    § 35 bustávva i galgá čuodjat:
                    ordne tilhøva mellom reindrifta og grunneigarar og
                    andre rettshavarar i område i det samiske
                    reinbeiteområdet der det går føre seg reindrift,
                    når det gjeld beite, flyttlei og liknande.
                    § 36 nubbi lađas galgá čuodjat:
                    Rett til reindrift i det samiske reinbeiteområdet
                    kan ikkje avløysast.
                    § 88 nubbi lađas nubbi cealkka galgá čuodjat:
                    I område i det samiske reinbeiteområdet der det går
                    føre seg reindrift,kan og leiar av
                    reinbeitedistrikt krevje grensegang.
                    § 88 a vuosttaš lađas galgá čuodjat:
                    Eigar eller innehavar av alltidvarande bruksrett
                    kan krevje at jordskifteretten skal klarleggje og
                    fastsette eigedoms- og bruksrettstilhøva i
                    sameiger, i andre område der det er sambruk mellom
                    eigedomar og i område i det samiske
                    reinbeiteområdet der detgår føre seg reindrift, når
                    dette er nødvendig av omsyn til ein rasjonell bruk
                    av området eller for registrering av uregistrert
                    jordsameige.</p>
    <p>3. Lágas miessemánu 29. b.1981 nr. 38 fuođđuid
                    birra galgá § 31 vuosttaš lađđasa nubbi cealkka
                    čuodjat:
                    Reindriftsamenes jakt og fangst reguleres av
                    reindriftsloven § 26.</p>
    <p xml:lang="nob">4. Láhka juovlamánu 21. b.1984 nr. 101
                    boazodoalu birra gielddain Meldal, Midtre Gauldal,
                    Oppdal, Rennebu, Rindal, Sunndal ja Surnadal
                    rievdaduvvo čuovvovaččat:
                    § 2 vuosttaš ja nubbi cealkagat galget
                    čuodjat:
                    Utøvelse av reindrift i de kommunene loven omfatter
                    krever særskilt tillatelse av Kongen i samsvar med
                    reindriftsloven § 8. Tillatelse kan bare gis til
                    personer som oppfyller vilkårene i reindriftsloven
                    § 9 for å eie rein i det samiske
                    reinbeiteområdet.
                    § 3 vuosttaš lađas galgá čuodjat:
                    I kommunene Meldal, Midtre Gauldal, Oppdal,
                    Rennebu, Rindal, Sunndal og Surnadal kan Kongen mot
                    vederlag etter skjønn kreve avstått til staten rett
                    til å utøve reindrift slik denne beskrives i
                    reindriftsloven §§ 19 til 24, når dette finnes
                    nødvendig for å sikre fortsatt samisk reindrift i
                    området og det må regnes med at inngrepet utvilsomt
                    vil være til mer gagn enn skade.
                    § 4 vuosttaš lađas galgá čuodjat:
                    Reindriftslovens regler om reindrift i samiske
                    regionale reinbeiteområder og samiske
                    reinbeitedistrikter gjelder tilsvarende for
                    reindriften i området som omfattes av denne lov, så
                    langt de passer. Bestemmelsene i reindriftsloven §§
                    25, 26 og 63 gjelder likevel ikke.</p>
    <p>5. Lágas miessemánu 15. b.1992 nr. 47
                    luossaguliid ja sáivaguliid j.e. birra galgá § 22
                    nubbi lađas čuodjat:
                    Reindriftssamenes fiske reguleres av
                    reindriftsloven § 26.</p>
    <p xml:lang="nob">6. Láhka suoidnemánu 4. b. 2003 nr. 74
                    beanadoallama birra rievdaduvvo čuovvovaččat:
                    § 7 nubbi lađas galgá čuodjat:
                    Om ferdsel med hund i område hvor tamrein beiter,
                    gjelder også reindriftsloven § 65.
                    § 8 nubbi lađas galgá čuodjat:
                    For bruk av hund under jakt og fangst mv. gjelder
                    også viltloven § 23, jf. § 26, og reindriftsloven §
                    65.
                    § 27 vuosttaš lađas galgá čuodjat:
                    Om erstatningsansvar for skade voldt av hund
                    gjelder det som følger av andre lovfestede og
                    ulovfestede regler, bl.a. skadeserstatningsloven §
                    1 – 5 om ansvar for dyr og reindriftsloven § 66 om
                    hunder.</p>
    <p xml:lang="nob">7. Lágas geassemánu 17. b. 2005 nr. 101
                    opmodatregistrerema birra § 52 nr. 9 galgá
                    juovlamánu 21. b.1979 nr. 77 lága eananjuohkima
                    j.e. birra § 88 rievdadeapmi ná čuodjat:
                    Eigar eller innehavar av alltidvarande bruksrett
                    kan krevje at jordskifteretten skal klarleggje og
                    fastsette eigedoms- og bruksrettstilhøva i
                    sameiger, i andre område der det er sambruk mellom
                    eigedomar og i område i det samiske
                    reinbeiteområdet der detgår føre seg reindrift, når
                    dette er nødvendig av omsyn til ein rasjonell bruk
                    av området eller for registrering av uregistrert
                    jordsameige.</p>
    <section>
      <p type="title">Leaŋka olggos:  </p>
    </section>
    <p xml:lang="nob">Lága dievasteakstas</p>
  </body>
</document>
