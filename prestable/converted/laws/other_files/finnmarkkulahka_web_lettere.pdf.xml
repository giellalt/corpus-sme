<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="sme">
  <header>
    <title/>
    <genre/>
    <author>
      <unknown/>
    </author>
    <availability>
      <free/>
    </availability>
    <submitter email="divvun@samediggi.no" name=""/>
    <multilingual>
      <language xml:lang="nob"/>
    </multilingual>
    <origFileName>http://www.regjeringen.no/upload/JD/Vedlegg/finnmarkkulahka_web_lettere.pdf</origFileName>
    <parallel_text location="finnmarksloven.pdf" xml:lang="nob"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision$; </version>
  </header>
  <body>
    <p>Finnmárkkuláhka
– bajásčuvgehus
</p>
    <p>Ovdasánit
Stuorradiggi mearridii ođđa finnmárkkulága miessemánus/geassemánus 2005 maŋŋil go Finnmárkku vuoigatvuođadilit leat eatnat jagiid
leamaš eahpečielgasat. Sámediggi ja Finnmárkku fylkkadiggi ledje
mielde hábmemin lága ráđđádallamiin Stuorradikkiin. Ráđđehus lea
dorjon ráđđehusa jagi 2003 láhkaevttohusa viiddideami, man Stuorradikki gieđahallan mielddisbuvttii.
Lága lea mearridan stuorra ja politihkalaš rájiid rastideaddji eanetlohku
Stuorradikkis nu mo sihke Sámediggi ja fylkkadiggi ledje ávžžuhan.
Das lea nappo oadjebas demokráhtalaš vuođđu, mii addá buori
vuolggasaji ođđa Finnmárkkuopmodahkii ja vuoigatvuođaid boahttevaš
čielgamii. Moai jáhkke Finnmárkkulága šaddat ávkin buot Finnmárkku
ássiide, sámi álbmogii ja oppa Norgii.
Sámerievtti ovdáneapmi lea dahkan vuđđosa Finnmárkkuláhkii, muhto
láhka lea hábmejuvvon nu ahte addá oadjebasvuođa ja vejolašvuođaid
buot finnmárkolaččaide. Eanavuođđu mii galgá sirdojuvvot stáhtalaš
eaiggátvuođas Finnmárkkuopmodaga bokte, šaddá buot fylkka ássiid
oktasašopmodahkan. Oktagaslaš (individuála) ja oktasaš (kollektiiva)
vuoigatvuođat galget čielggaduvvot riikkagottálaš rievtti vuođul. Geavaheapmi dat lohkko – iige geavaheaddji čearddalaš gullevašvuohta.
Buot Finnmárkku ássit ožžot vuoigatvuođa ávkkástallat luondduvalljodagain Finnmárkkuopmodaga eatnamiin. Maiddái sii geat ásset olggobealde Finnmárkku, ožžot láhkamearriduvvon lobi bivdit Finnmárkkuopmodaga eatnamiin.
Dát dieđihangihpa čuvge lága buot Finnmárkku viessogácciide. Gihppaga leat Justiisadepartemeanta ja Gielda- ja guovlodepartemeanta
ráhkadan, ja dat lea oassi stuorát dieđihanbarggus mii galgá čađahuvvot
Sámedikki, Finnmárkku fylkkadikki ja departemeanttaid lagas ovttasbarggu bokte.
Olggosaddán:
Justiisa- ja politiijadepartemeanta
Gielda- ja guovlodepartemeanta
Dieđihangihpa juogaduvvo buot
Finmárkku viessogácciide. Dan gávdná
maiddái interneahtas: www.jd.dep.no
Publikašuvdnanummir: G-0381 B+S
Buot govat: Samfoto
Grafalaš hábmen: Sissel Sandve
Deaddileapmi: Zoom Grafisk AS
08/2005 – preantalohku 35.000
</p>
    <p>2
</p>
    <p>Odd Einar Dørum
</p>
    <p>Erna Solberg
</p>
    <p>Justiisaministtar
</p>
    <p>Gielda- ja guovloministtar
</p>
    <p>: Finnmárkkulága váldosisdoallu
Finnmárkkulága ulbmil lea lágidit diliid nu, ahte
Finnmárkku eatnamat ja luondduvalljodagat hálddahuvvojit dássedis ja ekologalaččat suvdinnnávccalaš
vuogi mielde fylkka ássiide buorrin ja earenoamážit
sámi kultuvrii, boazodollui, meahcásteapmái, ealáhusdoaimmaheapmái ja servodateallimii vuođusin.
Dál hálddaha stáhtafitnodat Statskog SF sullii 95 proseantta Finnmárkku eatnamiin. Dát areala, mii lea
badjel 45.000 km2, sirdojuvvo báikkálaš eaiggátvuhtii
Finnmárkkuopmodaga (Finnmarkseiendommen)
bokte.
Finnmárkkuopmodat lea ovttaskas (priváhta) eanaoamasteaddji, mas lea seamma gaskavuohta almmolaš eiseválddiide go eará eanaoamasteddjiinge. Finnmárkkuopmodaga galgá jođihit stivra, mas leat guhtta olbmo:
Golbma Sámedikki nammadan ja golbma Finnmárkku
fylkkadikki nammadan stivrralahtu.
Finnmárkkuláhka nanne, ahte sámit leat eatnamiid ja čáziid guhkes geavaheami bokte rábidan
vuoigatvuođaid Finnmárkku eatnamii. Maiddái
Finnmárkku eará ássit sáhttet leat rábidan dakkár vuoigatvuođaid. Galgá ásahuvvot komišuvdna
dáid vuoigatvuođaid gártemii. Galgá maiddái ásahuvvot sierraduopmostuollu, mii mearrida soahpameahttunvuođaid dakkár vuoigatvuođaid alde.
Buot Finnmárkku ássit ožžot vuoigatvuođa ávkkástallat luondduvalljodagain Finnmárkkuopmodaga
eatnamiin, earret eará bivdit, guolástit ja lubmet.
Man stuorra vuoigatvuođa olmmoš oažžu, lea dan
duohken man lagas čatnašumit sus leat valljodagaide.
Ovdamearkan oažžu olmmoš stuorát vuoigatvuođa
ávkkástallat valljodagain dan gielddas gos son ássá.
Maiddái sii geat ásset fylkka olggobealde, ožžot lobi
bivdit smávvafuđđožiid, oaggut ja lubmet iežaset
ruovttudollui.
Finnmárkkuláhka lea čearddalaččat bealátkeahttá
dainna lágiin, ahte ovttaskas olbmo riektedilli ii leat
sorjavaš das, leago sápmelaš, dáža, kveana dahje
gullágo eará veahkadatjovkui.
</p>
    <p>Áššiin meahcceeatnamiid nuppástuvvan geavaheamis
galget sihke almmolaš eiseválddit ja Finnmárkkuopmodat árvvoštallat, mo nuppástupmi váikkuha sámi
beroštusaide. Sámediggi sáhttá addit válddahusaid
(rávvagiid, háltelinjáid), mat galget adnojuvvot dán
árvvoštallama vuođđun, muhto válddahusat eai čana
vihkkedallama sámi beroštusaid ja eará deasttaid
gaskkas.
Finnmárkkuláhka ii atte njuolggadusaid mearraguolásteami birra. Stuorradiggi dagai danne mearrádusa
geassemánus 2005, mas bivdá Ráđđehusa farggamusat
guorahallat sámiid ja earáid vuoigatvuođa guolásteapmái Finnmárkku mearas, ja ovddidit čuovvoleaddji
ášši dás Stuorradiggái. Ráđđehus lea čuovvoleamen
Stuorradikki mearrádusa. Đ
</p>
    <p>3
</p>
    <p>?
</p>
    <p>FINNMÁRKKULÁHKA – VÁSTÁDUSAT
MUHTUN DÁBÁLAŠ GAŽALDAGAIDE
</p>
    <p>Gii galgá mearridit Finnmárkku
eatnamiid badjel?
</p>
    <p>Privatiserejuvvogo
Finnmárkkuduottar?
</p>
    <p>Gustogo Finnmárkkuláhka
luohtta buohkaide
Finnmárkkus?
</p>
    <p>Ñ Ásahuvvo sierra orgána, Finnmárkkuopmodat, mii oažžu oamastanvuoigatvuođa daid
eatnamiidda Finnmárkkus maid Statskog lea hálddahan (§ 49). Finnmárkku fylkkadiggi ja
Sámediggi galgaba válljet lahtuid Finnmárkkuopmodaga stivrii (§ 7). Dáinna lágiin beassá
Finnmárkku veahkadat mearridit fylkka eatnamiid hálddaheami. Finnmárkkuopmodat ferte
almmatge čuovvut almmolaš lágaid ja njuolggadusaid nugo buot eará eanaeaiggádatge.
Ñ Ii. Láhka ii mearkkaš ahte addojuvvojit geasage ođđa vuoigatvuođat. Sii geat leat
rábidan geavahan- ja oamastanvuoigatvuođa muhtun guvlui, ožžot dohkkehuvvot
dán vuoigatvuođa Finnmárkkukomišuvnna gártema bokte (§ 5). Uhccán lea
jáhkehahtti ahte komišuvdna gávnnaha oaktagaslaš oamastanvuoigatvuođa áktánas
viidodagas rábiduvvon. Eambbo jáhkehahtti lea ahte gávdnojit iešguđetlágan
geavahanvuoigatvuođat, ovdamearkka dihtii vuoigatvuohta geavahit muhtun guovllu
boazodollui, muddejuvvon muorračuohppamii, lavdnjeloggumii ja sullasaččaide.
Ñ Juo. Láhka lea čearddalaččat bealátkeahttá. Máksá ahte olbmuin leat ovtta lágan
vuoigatvuođat beroškeahttá leago sápmelaš, dáža, kveana dahje gullágo eará čerdii.
Láhka sisdoallá almmatge muhtun dáhkádusaid ahte sámi beroštusat váldojuvvojit
doarvái vuhtii ovdal go dahkkojuvvojit mearrádusat, mat vákkuhit sámi kultuvrii,
boazodollui ja dakkáriidda meahcceguovlluin (§§ 4 ja 10).
</p>
    <p>Sáhtángo bivdit
Finnmárkkus?
</p>
    <p>Ñ Sáhtát. Buohkat – maiddái sii geat eai ása Finnmárkkus – besset bivdit smávvafuđđožiid
Finnmárkkuopmodaga eatnamiin (§ 23). Sis geat ásset Finnmárkkus, lea lassin velá vuoigatvuohta bivdit fuođđuid (§ 23). Finnmárkkuopmodat sáhttá velá addit lobi bivdit dán lassin,
ovdamearkan addit olbmuide geat eai ása Finnmárkkus, lobi bivdit fuođđuid (§ 27).
</p>
    <p>Sáhtángo guolástit jogain
Finnmárkkus?
</p>
    <p>Ñ Sáhtát. Buohkat sáhttet oaggut stákkuin ja giehtaduorgguin jogain ja jávrriin Finnmárkkuopmodaga eatnamiin (§ 25). Sii geat ásset Finnmárkkus, sáhttet lassin fierbmut čázádagain
ássangielddasteaset (§ 22).
</p>
    <p>Sáhtángo lubmet
Finnmárkkus?
Fertego mus lohpi bivdit
ja guolástit Finnmárkkuopmodaga eatnamiin?
Sáhttágo Finnmárkkuopmodat bidjat dárkilet
eavttuid bivdui, guolásteapmái ja lubmemii iežas
eatnamiin?
Leago mus vuoigatvuohta
guolástit Finnmárkku mearas?
</p>
    <p>4
</p>
    <p>Ñ Sáhtát. Buohkat sáhttet lubmet Finnmárkkuopmodaga eatnamiin (§§ 23 ja 25).
Sis geat eai ása Finnmárkkus, lea dušše lohpi lubmet iežaset ruovttudollui (§ 25).
Ñ Ferte. Bivdui ja guolásteapmái ferte oažžut lobi Finnmárkkuopmodagas. Lohpi
sáhttá addojuvvot bivdo- dahje guolástangoartan, ja dan ovddas sáhttá gáibiduvvot
divat (§ 27).
Ñ Sáhttá. Finnmárkkuopmodat sáhttá addit dárkilet njuolggadusaid luondduvalljodagaid
ávkkástallamii iežas eatnamiin, earret eará ferte olbmos lohpi dasa. Juos ovdamearkan
leat uhccán eallit dahje luopmánat muhtun guovllus, de sáhttá Finnmárkkuopmodat
mearridit ahte bivdu dahje lubmen dán guovllus galgá merrejuvvot. Mearrádusa sáhttá
váidalit departementii (§ 27).
Ñ Das ii daja Finnmárkkuláhka maidege. Buohkain lea vuoigatvuohta oaggut mearas
stákkuin ja giehtaduorgguin ja smávva firpmiiguin ja liinnaiguin (sáltečáhceguolástanlága § 4 a). Gávpeguolásteapmái dárbbaša olmmoš guolleeari.
</p>
    <p>: Leahkki vuoigatvuođat eai lihkahallojuvvo
Finnmárkkuláhka ii nuppástuhte geavahan- ja oamastanvuoigatvuođaid Finnmárkku eatnamiidda (earret opmodagaid sirdima Statskog SF as Finnmárkkuopmodahkii). Juos oktage lea rábidan geavahan- dahje
oamastanvuoigatvuođa muhtun guovllu bistilis geavaheami (oamastusa dahje dološ áiggi rájes geavaheami)
bokte, de ii nuppástuhte Finnmárkkuláhka dán. Juos
olmmoš ovdamearkan čuohpai muoraid muhtun
vuovddis dahje guođohii šibihiid dihtoguovllus dainna
jáhkuin ahte sus lei vuoigatvuohta dasa, de sáhttá
oažžut dakkár geavahanvuoigatvuođa dohkkehuvvot.
Dát gusto Finnmárkkus nugo muđuige riikkas. Iige
láhka lihkahala vuoigatvuođaid mat vuođđuduvvet eará
vuđđosii, ovdamearkan dakkáriid mat vuođđuduvvet
dahkkojuvvon šiehtadussii.
Láhka nanne ahte sámit leat eatnamiid ja čáziid bistilis geavahemiin rábidan vuoigatvuođaid Finnmárkku
eatnamiidda (§ 5 vuosttas lađas). Dát čuovvu dábálaš
norgalaš rievttis (oamastus ja dološ áiggi geavaheapmi).
Dattetge lei deaŧalaš nannet dán lágas. Mearrádus dohkkeha prinsihpalaččat ja politihkalaččat, ahte leat dakkár
rábiduvvan vuoigatvuođat Finnmárkkus.
Prinsihppa ahte láhka ii lihkahala sajáiduvvan vuoigatvuođaid gusto maiddái dážaide, kveanaide ja eará
Finnmárkku ássiide. Eaŋkilolbmo vuoigatvuođat
dohkkehuvvojit ja dáidet diggelogahuvvot dađistaga
go vuoigatvuođat identifiserejuvvojit gártenbarggu
bokte mii galgá čađahuvvot. Đ
</p>
    <p>: OAMASTUS JA DOLOŠ ÁIGGI RÁJES
GEAVAHEAPMI
Norgga rievtti mielde sáhttá olmmoš dihtoeavttuid
vuođul rábidit sihke geavahanvuoigatvuođa ja eaiggátvuoigatvuođa muhtun guvlui, go dan geavaha
dahje ráđđe guhkes áiggi badjel. «Oamastusšja «dološ
áiggi rájes geavaheapmiš leat namahusat guovtti vuohkái, mo sáhttá rábidit alcces dakkár vuoigatvuođaid.
Oamastusa eavttut čuvvot lágas juovlamánu 9. 1966
nr. 1 oamastusa birra. Go galgá čuoččuhit oamastanvuoigatvuođa (eaiggáduššanvuoigatvuođa), de ferte
ráđđen guovllu uhcimustá 20 jagi. Ferte leat leamaš
buorre árta jáhkkit iežas eaiggáduššat guovllu. (Dát
gohčoduvvo «buorrin jáhkkunš.)
Go galgá čuoččuhit geavahanvuoigatvuođa, de ferte
guovllu dihtoláhkai geavahan uhcimustá 20 jagi.Galgá
geavahan dan jáhkus, ahte sus lei vuoigatvuohta dasa.
Juos geavaheapmi ii leat buktán bissovaš ráhkkanusaid guvlui (ovdamearkan viesu huksen dohko),
de ferte geavahan guovllu uhicmustá 50 jagi ovdal
go oažžu dohkkehuvvot geavahanvuoigatvuođa.
Oahppa dološ áiggi rájes geavaheamis lea ovdánan
riektegeavada bokte. Dološ áiggi rájes geavaheami
vuođul sáhttá oažžut oamastan- dahje geavahanvuoigatvuođa muhtun guvlui vaikko oamastusa
eavttut eai leat devdojuvvon. Dat dáhpáhuvvá
oppalaš árvvoštallama mielde, mas deaŧalaččamus
momeanttat leat:
† Guovllu guhkes áiggi geavaheapmi. Dasgo eará
eavttut eai leat nu čavgadat go oamastussii, de gáibiduvvo hui guhkes áiggi geavaheapmi, soaitá nu
guhká go 100 jagi, ja uhcimustá 50 jagi.
† Gii lea geavahan dahje ráđđen guovllu, ferte dán
dahkan buori jáhkus. Gáibádus buori jáhkkui ii leat
nu garas, juos geavahanáigi lea hui guhkki.
Dábálaččat lea álkit rábidit geavahanvuoigatvuođaid go oamastanvuoigatvuođaid. Go galgá oažžut
dohkkehuvvot oamastanvuoigatvuođa dáid vuđđosiid alde, de ferte earret eará geavahan muhtun
guovllu dan mađe ja nu guhká, ahte orui leamen
eanaeaiggát ja ahte lea leamaš árta jáhkkit iežas
duođas eaiggáduššat guovllu. Đ
</p>
    <p>5
</p>
    <p>: Leahkki vuoigatvuođaid gárten
Leahkki vuoigatvuođaid gárten ja dohkkeheapmi
lea deaŧalaš oassi Finnmárkkulágas. Galgá ásahuvvot komišuvdna ja sierraduopmostuollu dán ulbmilii.
Vuoigatvuođat galget gártejuvvot beroškeahttá čearddalaš gullevašvuođas. Sullasaš gártenproseassat
leat ovdal čađahuvvon meahcceguovlluin eará osiin
riikkas.
Finnmárkkukomišuvdna galgá gártet vuoigatvuođadiliid dain eatnamiin, maid Finnmárkkuopmodat váldá
badjelasas Statskog SFas. Finnmárkkukomišuvdna ii
galgga addit vuoigatvuođaid, mat eai juo leat. Gárten
galgá dáhpáhuvvat gustojeaddji riikkagottálaš rievtti
vuođul nugo dat lea ovdánan guhkilmas riektegeavada bokte.
Ovdal go Finnmárkkukomišuvdna čielggadišgoahtá
muhtun guovllu, de galgá dat almmuhit ávžžuhusa
vejolaš vuoigatvuođalaččaide ahte galget dieđihit
iežaset komišuvdnii. Almmuhuvvot galgá báikkálaš
mediaid bokte dahje eará ulbmillaš vuogi mielde.
Almmuhus addá dárkilet čuvgehusaid das, guđe
láhkai olmmoš galgá dieđihit ahte sus lea gáibádus.
Komišuvnna ulbmilin lea oažžut Finnmárkku vuoigatvuođadiliid johtileappot ja dievvaseappot čielggaduvvot go dábálaš duopmostuoluid bokte livččii
vejolaš. Dábálaš duopmostuoluin šattašii juohkehaš
ieš čuoččáldahttit ášši ja gáibidit vuoigatvuođas.
Dat lea dávjá divrras ja sáhtášii mielddisbuktit ahte
dušše sii geat suitet vuodjit ášši, oččošedje čielggaduvvot iežaset rábidan vuoigatvuođaid eatnamii
Finnmárkkus.
Finnmárkkukomišuvdna ii leat duopmostuollu iige
leat sorjavaš das ahte áššeoasálaččat čuoččáldahttet
ášši ovdal go sáhttá čielggadit muhtun guovllu.
Komišuvnnas lea alddes ovddasvástádus das, ahte
vuoigatvuođadilit Finnmárkkuopmodaga eatnamiin
čielggaduvvojit. Komišuvnnas lea maiddái alddes
ovddasvástádus das, ahte ášši čuvgejuvvo doarvái iige
nu mo dábálaš diggeáššis mas áššeoasálaččain lea
ovddasvástádus addit duopmostullui buot dárbbašlaš
čuvgehusaid.
</p>
    <p>6
</p>
    <p>Komišuvdna sáhttá nammadit iešguđetlágan beroštusjoavkkuid ovddasteddjiid, geat sáhttet čuovvut komišuvnna barggu. Dainna sihkkarastá áššeoasálaččaid
beroštusaid áimmahuššama nu ahte juohke áššeoasálaš
ii šatta váldit sierra advokáhta dahje sullasačča. Áššeoasálaččaid ovddasteddjiid goluid máksá stáhta. Ortnet
lea muhtun lágan riekteveahkki stáhta beales.
Maŋŋil go komišuvdna lea geargan čielggadeames
muhtun guovllu, de galgá addit raportta mas čilge gii
komišuvnna oaivila mielde oamasta eatnama ja leatgo
earáin geavahanvuoigatvuođat doppe. Finnmárkkuopmodat lea geatnegahttojuvvon čálalaččat cealkit
oaivila komišuvnna raportta hárrái. Finnmárkkuopmodat galgá maiddái fuolahit ahte identifiserejuvvon
</p>
    <p>vuoigatvuođat diggelogahuvvojit, go lea miehtan ahte
dakkár vuoigatvuođat leat. Juos áššeoasálaččat eai
boađe ovttamillii das ahte Finnmárkkukomišuvnna
konklušuvdna doallá deaivása, de sáhttet bivdit
komišuvnna soabahallat.
Juos ain leat sierramielas vuoigatvuođaid alde guovlluin maid Finnmárkkukomišuvdna lea čielggadan,
de sáhttet áššeoasálaččat doalvut ášši Finnmárkku
meahcceduopmostullui. Dat lea sierraduopmostuollu mii cealká rievttálaččat čadni duomuid. Ovttaskas áššeoasálaččat mearridit ieža, gáibiditgo duopmostuolu gieđahallat ášši. Duopmostuollu gieđahallá
dušše soahpameahttunvuođaid vuoigatvuođaid alde
Finnmárkkuopmodaga eatnamiin.
</p>
    <p>Nugo dábálaš duopmostuolusge, galget áššeoasálaččat
duođaštit čuoččuhusaid maid buktet. Stáhta máksá
dárbbašlaš goluid mat áššeoasálaččain leat leamaš
áššiin, main Finnmárkkuopmodat lea vuostálastán
komišuvnna konklušuvnna ahte earáin lea vuoigatvuohta eatnamii. Juos guokte áššeoasálačča bidjaba
ášši duopmostullui, de gustojit dábálaš njuolggadusat
diggeáššiid áššegoluid máksimis. Dat mearkkaša ahte
iešguđege áššeoasála ieš ferte máksit goluidis, juos
nubbi áššeoasálaš ii vuoittáhala áššis oalát. Goitge ii
dárbbaš máksit riektedivada, go bidjá ášši Meahcceduopmostullui.
Meahcceduopmostuolu duomut sáhttet váidaluvvot.
Dalle manná váidalus njuolga Alimusriektái. Đ
</p>
    <p>7
</p>
    <p>: Finnmárkkuopmodat
Go Finnmárkkuláhka boahtá fápmui, de sirdojuvvojit
buot Finnmárkku eatnamat, maid Statskog SF dál
hálddaha, ođđa orgánii mii gohčoduvvo Finnmárkkuopmodahkan (Finnmarkseiendommen). Ráđđehus
lea mearridan ahte Statskog SF galgá váldit ođđa
namman Norsk Utmark SF . Dát nammamolsun ii
mearkkaš maidege Finnmárkku eanaarealaid sirdimii
Finnmárkkuopmodahkii.
Finnmárkkuopmodaga galgá jođihit stivra, mas leat
guhtta olbmo. Finnmárkku fylkkadiggi ja Sámediggi
</p>
    <p>: PLÁNA- JA HUKSENLÁHKA
Plána- ja huksenláhka sisdoallá njuolggadusaid
arealaplánemis ja huksenáššegieđahallamis.
Láhka lea gieldda deaŧalaččamus neavvu stivret arealaávkkástallama gielddas. Gielddastivra
sáhttá mearridit bajit arealaplánaid ja dárkilet
regulerenplánaid,mat muddejit makkár doaibma
sáhttá leat iešguđege guovllus gielddas. Maiddái
stáhta sáhttá mearridit regulerenplána, juos lea
dárbbašlaš čađahan dihtii doaibmabijuid main
lea stuorra servodatlaš mearkkašupmi.
Sáhttet maiddái biddjojuvvot eavttut dasa,
makkár doaibma sáhttá leat iešguđege osiin
gielddas. Ovdamearkan sáhttá gielda mearridit
ahte muhtun guovllus galgá sáhttit doaimmahit industriija, ja sáhttá seammás bidjat gáibádusaid nuoskkideami ja šláma eastadeami
dáfus industriijai mii álggahuvvo guvlui.
Fylkkagielda, ránnjágielddat ja stáhtalaš fágaeiseválddit sáhttet buktit vuosteákka gieldda
arealaplána- ja regulerenplánaevttohussii. Dalle ferte areala- ja regulerenplána sáddejuvvot
departementii loahpalaš dohkkeheapmái. Vuoigatvuohta buktit vuosteákka ii mávsse ahte
lea vuoigatvuohta biehttalit regulerenplána
mearriduvvomis, muhto sáhttá gáibidit departemeantta gieđahallat ášši. Sámedikkis lea vuosteággavuoigatvuohta áššiin, mat gusket sámi
kulturmuitosuodjaleapmái. Đ
</p>
    <p>8
</p>
    <p>galgaba válljet golbma stivrralahtu goabbáge. Buot
stivrralahtut galget ássat Finnmárkkus. Stivra vállje
ieš, gii galgá leat jođiheaddji ja várrejođiheaddji. Juos
ii oktage stivrralahttu fidne eanetlogu, de galgá Finnmárkku fylkkadiggi leaskalohkojagiin ja Sámediggi
bárralohkojagiin mearridit, guhtemuš dan guđa lahtus
galgá leat jođiheaddjin ja várrejođiheaddjin.
Eanaš áššiin dahkkojuvvojit stivrramearrádusat
dábálaš eanetloguin. Juos jienasteami boađus šaddá
3–3, de mearrida stivrrajođiheaddji jietna.
Lassin galgá Finnmárkkuopmodagas leat gozihanlávdegoddi, mas leat golbma lahtu. Gozihanlávdegoddi galgá earret eará geahččat bearrái, ahte
Finnmárkkuopmodat jođihuvvo Finnmárkkulága ja
eará láhkamearrádusaid mielde, ja dohkkehit loanahemiid ja dietnasa juohkima. Finnmárkku fylkkadiggi,
Sámediggi ja Gonagas nammadit lahtu guhtege.
Finnmárkkuopmodat leat iehčanas riektesubjeakta ja
prinsihpas dat oamasta eatnamiid nugo priváhta
eanaeaiggátge. Dát máksá ahte Finnmárkkuopmodat
vuolggasajis sáhttá mearridit, mo eatnamat galget
ávkkástallojuvvot.
Almmatge leat muhtun deaŧalaš spiehkastagat
dás. Vuosttamužžan sisdoallá Finnmárkkuláhka
iešalddes deaŧalaš njuolggadusaid Finnmárkkuopmodaga oamastan eatnamiid hálddaheamis. Kapihtal 3 njuolggadusaid mielde galget Finnmárkku ássiin
leat vissis vuoigatvuođat earret eará bivdui ja lubmemii dáin eatnamiin. (Geahča kapihttala ođasmuvvi
luondduvalljodagaid hálddaheamis.)
Stáhta sáhttá maiddái bidjat guovlluid Finnmárkku eatnamiin álbmotmeahccin (§ 19). Dákkár mearrádusat
mearkkašit, ahte dihtolágan doaimmat gildojuvvojit
dain guovlluin maidda mearrádus gusto. Lassin leat
sierra áššegieđahallannjuolggadusat Finnmárkkuopmodaga mearrádusaide meahcceguovlluid geavaheami nuppástuhttimii (§ 10). Buot dát njuolggadusat
mearkkašit gáržžádusaid Finnmárkkuopmodaga
vuoigatvuhtii mearridit eatnamiid badjel maid
oamasta.
</p>
    <p>Nuppádassii gustojit buot almmolaš stivrenneavvut
seamma olu Finnmárkkuopmodaga eatnamiin go eará
priváhta eatnamiin, ovdamearkan gielddaid vuoigatvuohta arealaplánemii plána- ja huksenlága mielde.
Finnmárkkuopmodat ii sáhte vuostálastit arealaid
iešguđege gielddas regulerejuvvomis dáinna lágiin.
Maiddái almmolaš gildosat dihtolágan doaimmaid
vuostá gustojit Finnmárkkuopmodaga eatnamiin nugo
buot earáge sajiin. Ovdamearkan lea mohtorjohtalusgielddus mehciin ja ráfáidahttojuvvon elliid bivdogielddus. Álbmoga vuoigatvuohta johtit meahcis gusto
maiddái. Stáhta, fylkkagielda ja gielda sáhttet maiddái
bággolonistit eatnama Finnmárkkuopmodagas nugo
earáge ovttaskas eanaeaiggádiin. Oktiigeassun sáhttá
dadjat, ahte Finnmárkkuopmodat eanaeaiggádin ii leat
makkárge sierradilis stáhta ja gieldda vejolašvuođa
hárrái dahkat mearrádusaid, mat gáržžidit eanaeaiggáda ráđđenvuoigatvuođa.
Finnmárkkulágas leat sierra njuolggadusat mearrádusaide meahcceeatnamiid nuppástuvvan geavaheami
birra (§ 10). Ovdal go Finnmárkkuopmodaga stivra
mearrida dakkár áššiin, de galgá árvvoštallat maid
nuppástupmi mearkkaša sámi kultuvrii, boazodollui,
meahcásteapmái, ealáhusdoaimmaheapmái ja servodateallimii. Sámedikki válddahusat meahcceeatnamiid
nuppástuvvan geavaheapmái galget adnojuvvot dán
árvvoštallama vuođđun. Maiddái earenoamáš jienastannjuolggadusat gustojit, go stivra gieđahallá dakkár
áššiid (geahča § 9 ja § 10) nuppi ja goalmmát lađđasa).
</p>
    <p>Dáinna lágiin váfista láhka ahte sámi beroštusat váldojuvvojit vuhtii, go stivra dahká mearrádusaid main lea
mearkkašupmi meahcceguovlluide gos sámiin leat
beroštusat. Đ
</p>
    <p>: VUOIGATVUOHTA JOHTIT MEAHCIS
Olgoáibmolága § 2 lohká:
«Mehciin sáhttá juohkehaš johtit juolgásii
miehtá jagi, go dat dáhpáhuvvá deasttalaččat
ja dárbbašlaš várrugasvuođain.š
Mehciin oaivvilda gilvvekeahtes eatnama, mihtilmasat várreguovlluid, vuvddiid jna. Olgoáibmoláhka gusto ollásit Finnmárkkuopmodaga
eatnamiin. Buohkat – maiddái olbmot geat
ásset olggobealde Finnmárkku – sáhttet danne
johtit veaiddalassii meahcceguovlluin, mat leat
Finnmárkkuopmodaga eatnamiin.
Nuppi dáfus gusto maiddái dábálaš gielddus
mohtorjohtalussii mehciin (láhka mohtorjohtalusa birra mehciin § 3). Dátge láhka gusto ollásit
Finnmárkkuopmodaga eatnamiin. Finnmárkkuopmodat ii sáhte suovvat mohtorjohtalusa
mehciin iežas eatnamiin, mii riidá dán lága.
Gielda sáhttá almmatge dihtoeavttuid vuođul
addit lobi dása. Đ
</p>
    <p>: MII LEA MEAHCCEEATNAMIID NUPPÁSTUVVAN GEAVAHEAPMI?
Juos doaibmabidju galgá meroštallojuvvot «meahcceeatnamiid nuppástuvvan geavaheapminš, de fertejit
das leat mearkkašahtti fysalaš ja praktihkalaš čuovvumušat meahcceeatnamiid geavaheapmái. Doaibmabijut
fertejit maiddái bistit dihtoáiggi, juos galgá sáhttit lohkat meahcceeatnama geavaheami «nuppástuvvanš.
Mihtilmas ovdamearkkat leat viesut ja bartahuksemat, geainnuid ráhkadeapmi, ruvkedoaimmaid álggaheapmi ja bieggamillopárkkaid ceggen.
«Nuppástuvvan geavaheapminš ii adnojuvvo juos mearriduvvojit njuolggadusat, mat dušše gusket meahcceeatnama geavaheapmái meahccin. Ovdamearkan ii leat «meahcceeatnamiid nuppástupmiš, juos Finnmárkkuopmodat mearrida njuolggadusaid valljodagaid juogadeapmái iešguđetlágan joavkkuide ja gáržžádusaid
bivdinvejolašvuhtii. Đ
</p>
    <p>9
</p>
    <p>: Ođasmuvvi valljodagaid hálddaheapmi
: SÁMEDIKKI VÁLDDAHUSAT
Sámediggi sáhttá addit válddahusaid (rávvagiid)
dasa, mo galgá árvvoštallat guđe láhkai mearrádusat meahcceeatnamiid nuppástuvvan geavaheamis váikkuhit sámi kultuvrii, boazodollui,
meahcásteapmái, ealáhusdoaimmaheapmái ja
servodateallimii (§ 4). Sámedikki válddahusat
galget adnojuvvot vuođđun dán árvvoštallamis.
Válddahusat ásahallet dušše guđe láhkai iešguđetlágan doaibmabijuid váikkuhusat sámi beroštusaide galget árvoštallojuvvot. Válddahusat
eai čana dan, makkár mearrádusaid almmolaš
eiseválddit dahje Finnmárkkuopmodat sáhttet
dahkat. Dat eai mearrit guđe láhkai sámi beroštusaid vuhtiiváldin galgá vihkkehallojuvvot
eará beroštusaid vuostá, ovdamearkan ealáhusovddideami dahje infrastruktuvrra huksendárbbu vuhtiiváldima vuostá. Gielda sáhttá
ovdamearkan mearridit regulerenplána plána- ja
huksenlága mielde,mii mearkkaša ahte meahccevalljodagat geavahuvvojit earaláhkai, vaikko vel
dat sáhttáge čuohcat sámi beroštusaide.
Sámedikki válddahusain lea mearkkašupmi
buot almmolaš eiseválddiide geat plánejit
doaibmabijuid Finnmárkui, mat mearkkašit ahte
meahcceatnamiid geavaheapmi nuppástuvvá
ja mat sáhttet váikkuhit sámi beroštusaide.
Ovdamearkan galgá gielda atnit válddahusaid
vuođđun, juos áigu mearridit meahcceeatnama ođđasisregulerema mii sáhttá váikkuhit
sámi boazodollui dahje eará ealáhusdoaimmaheapmái. Stáhta galgá atnit válddahusaid vuođđun, juos lea plánejuvvon riikkageaidnohuksen
meahcceeatnamiidda mii sáhttá váikkuhit sámi
beroštusaide. Maiddái Finnmárkkuopmodaga
stivra galgá atnit válddahusaid vuođđun, juos
áigu mearridit meahcceatnama nuppástuvvan
geavaheami iežas eatnamiin (§ 10). Đ
</p>
    <p>10
</p>
    <p>Lága deaŧalaččamus ulbmiliid gaskkas lea addit Finnmárkku veahkadahkii stuorát váikkuhanfámu fylkka
eatnamiid hálddaheapmái. Finnmárkkulága kapihtal
3 addá njuolggadusaid Finnmárkkuopmodaga eatnamiid ođasmuvvi luondduvalljodagaid hálddaheapmái.
Báikkálaš veahkadagas seahtá leat stuorát vuoigatvuohta ávkkástallat luondduvalljodagain go earáin.
Danne leat biddjojuvvon máŋga vuoigatvuođadási
dasa, man lahka iešguđege joavku lea čadnojuvvon
iešguđetlágan valljodagaide.
Buot gieldda ássiin galgá leat vuoigatvuohta ávkkástallat dihto luondduvalljodagain gieldda rájáid siskkobealde, earret eará mannet, uvjet ja murret dihto
</p>
    <p>mearrái. Dát lea viidámus vuoigatvuođadássi. Nuppi
dásis lea buot Finnmárkku ássiin vuoigatvuohta bivdit,
guolástit ja lubmet. Dábálaččamus dásis lea álbmogis
– maiddái sis geat eai ása Finnmárkkus – lohpi bivdit
smávvafuđđožiid ja guolástit stákkuin ja giehtaduorgguin ja čoaggit luopmániid iežaset ruovttudollui.
Finnmárkkulága njuolggadusaid luondduvalljodagaid
hálddaheami birra gáržžidit eará lágaid njuolggadusat
nugo fuođđoláhka ja luossa- ja sáivaguolleláhka, mat
ovdamearkan addet njuolggadusaid fierbmungildosa
ja bivdogildosa birra iešguđege áigái jagis.
</p>
    <p>miid luondduvalljodagaid ávkkástallamii ja hálddaheapmái (geahča dárkileappot teakstabovssas).
Ovdamearkan sáhttá báikkálaš guolásteaddjisearvái
addit vuoigatvuođa hálddahit guolásteami muhtun
jogas. Finnmárkkuopmodat sáhttá maiddái mearridit ahte luondduvalljodagaid ávkkástallan gáibida
oktagaslaš (individuála) lobi, ja addit lobi ávkkástallat luondduvalljodagain viidábut go masa olbmos lea
vuoigatvuohta lága mielde. Bivdui ja guolásteapmái
dárbbašuvvo álo lohpi, ovdamearkan bivdo- dahje
guolástangoarta. Sáhttá gáibidit divada lobi ovddas, ja
dat sáhttá leat iešguđege sturrodagas gieldda ássiide,
Finnmárkku ássiide ja eará guovllu álbmogii. Đ
</p>
    <p>Dán lassin lea Finnmárkkuopmodagas viiddis váldi
stivret ja addit dárkilet njuolggadusaid iežas eatna-
</p>
    <p>: O–ASMUVVI VALLJODAGAID HÁLDDAHEAPMI FINNMÁRKKUOPMODAGA EATNAMIIN
Buot gieldda ássiin lea vuoigatvuohta:
† bivdit jávreguliid firpmiin
† bivdit sáivačázis gođđi luossaguliid gittaneavvuiguin mearas
† čoaggit maniid ja uvjjaid
† čuohppat lastavuovddi boaldámuššan dáludárbui
† loggut lavnnjiid boaldámuššan ja eará dáludárbui
† čuohppat lastamuoraid áidestoalpun ja áhcestoalpun boazodoallo- ja eanadoalloealáhussii
Buot Finnmárkku ássiin lea vuoigatvuohta:
† bivdit fuođđuid
† bivdit smávvafuđđožiid
† oaggut jogain ja jávrriin stákkuin ja giehtaduorgguin
† čoaggit luopmániid
† váldit muoraid duodjái
Buohkat – maiddái sii geat ásset olggobealde
Finnmárkku – besset:
† bivdit smávvafuđđožiid
† oaggut jogain ja jávriin stákkuin ja giehtaduorgguin
† čoaggit luopmániid iežaset ruovttudollui
</p>
    <p>Bivdu gáibida álo lobi. Lohpi sáivačázis gođđi (anadroma) luossaguliid bivdit addojuvvo ovddimustá
olbmuide, geat gullet vuođđoealáhusaide ja ásset
bissovaččat guovllus.
Gielda sáhttá addit eaŋkilolbmuide dahje joavkkuide
10 jahkái háválassii vuoigatvuođa ávkkástallat muhtun valljodagain dárkileappot mearriduvvon guovlluin gili lahka. Gieldda mearrádus sáhttá váidaluvvot
Finnmárkkuopmodahkii.
Finnmárkkuopmodat sáhttá:
† addit báikkálaš servviide 10 jahkái háválassii
vuoigatvuođa hálddahit luondduvalljodagaid
ávkkástallama mearriduvvon guovlluin
† addit eará joavkkuide dahje álbmogii lobi
ávkkástallat luondduvalljodagain viidábut
go sis lea vuoigatvuohta lága mielde
† addit dárkilet njuolggadusaid ođasmuvvi valljodagaid ávkkástallama birra, dán vuolde maiddái
gáibidit oktagaslaš lobi ja divada
† mearridit gáržžádusaid valljodagaid ávkkástallamii mearriduvvon guovlluin. Mearrádus sáhttá
váidaluvvot departementii. Đ
</p>
    <p>11
</p>
    <p>: Nuppástusat eará lágain
Finnmárkkuláhka dahká muhtun nuppástusaid
eará lágaide, main lea mearkkašupmi Finnmárkkuopmodaga vuoigatvuhtii ráđđet daid eatnamiid maid
váldá badjelasas. Deaŧalaččamus nuppástusaid dahká
báktedoaibmaláhkii. Ovdal go giige ohcagoahtá
minerálaid Finnmárkkus, de galgá dieđihit čálalaččat
Finnmárkkuopmodahkii, Sámediggái ja báikkálaš
boazodoallostivrraide. Go báktedoaibmaeiseválddit
árvvoštallet ohcamušaid oažžut vuoigatvuođa ávkkástallat minerálagávdnosiin muhtun guovllus, galget
sii deattuhit deastta sámi beroštusain. Sámediggi,
</p>
    <p>12
</p>
    <p>fylkkagielda ja gielda galget oažžut vejolašvuođa cealkit áššis. Juos Sámediggi dahje Finnmárkkuopmodat
vuosttalda ohcamuššii miehtamis, de galgá Ealáhus- ja
gávpedepartemeanta mearridit ášši.
Mearriduvvon lea maiddái ahte Gonagas sáhttá addit njuolggadusaid, maid mielde galgá máksojuvvot
alit divat eanaeaiggádii ruvkedoaimma ovddas
Finnmárkkuopmodaga eatnamis go dat, mii gusto
eará eanaeaiggádiidda. Đ
</p>
    <p>: Lága fápmuiboahtin
Lága njuolggadusat eai gusto ovdal go biddjojuvvojit
fápmui. Dat ferte dahkkojuvvot Gonagasa mearrádusain stáhtaráđis. Lága eaŋkiloasit sáhttet biddjojuvvot
fápmui iešguđe áigái. Sihke ráđđehusa, Sámedikki ja
Finnmárkku fylkkadikki ulbmil lea ahte Finnmárkkuláhka galgá boahtit fápmui nu fargga go vejolaš. Almmatge fertejit vuos muhtun válmmaštallanbarggut
dahkkojuvvot ovdal go dát sáhttá dáhpáhuvvat.
Ovdal go eatnamat sáhttet sirdojuvvot Statskogas
Finnmárkkuopmodahkii, ja njuolggadusat Finnmárkkuopmodaga birra sáhttet biddjojuvvot fápmui, de
ferte Finnmárkkuopmodat álggahuvvot ja sáhttit váldit
badjelasas stuorra eanaarealaid hálddaheami. Danne
ferte álggahuvvot stivra dahje sullasaš, mii sáhttá
dahkat buot geavatlaš ráhkkanemiid vai Finnmárkkuopmodat sáhttá doaibmat ollásit dalle go eanaarealat
sirdojuvvojit.
</p>
    <p>jođiheaddji galgá deavdit gáibádusaid beassat alimusrievttiduopmárin. Meahcceduopmostuolus galget uhcimustá golbma lahtu deavdit dán gáibádusa. Lahtut galget bures diehtit ja dovdat Finnmárkku diliid.
Deaŧalaš lea ahte ii doama bearehaga dáinna, muhto
atná dan áiggi maid dárbbaša gávdnat sin geat leat
dohkálaččamusat čohkkát komišuvnnas ja meahcceduopmostuolus. Njuolggadusat komišuvnna ja duopmostuolu birra (kapihtal 5) galggašedje boahtit
fápmui ođđajagemánu 1. 2007. Đ
</p>
    <p>Fertejit mearriduvvot muhttádusnjuolggadusat,
mat mearridit makkár váldi dán stivrras galgá leat.
Earret eará ferte stivra sáhttit dahkat šiehtadusaid,
mat leat čatnavaččat Finnmárkkuopmodahkii,
ovdamearkan lanjaid láigoheami ja oastima birra,
dárbbašlaš bargofámu virgáibidjamiid birra jna. Stivra
ja muhttádusnjuolggadusat galggašedje leat sajis
ovdal ođđajagemánu 1. 2006.
Stivrii ferte addojuvvot vissis áigi dárbbašlaš ráhkkanemiide ovdal go eatnamat sirdojuvvojit Statskogas
Finnmárkkuopmodahkii. Dán lea áigumuš dahkat
nu ahte njuolggadusat mat gusket Finnmárkkuopmodahkii sáhttet biddjojuvvot fápmui nuppi njealjádasjagi
mielde 2006 (kapihtal 1 ja 3).
Eambbo bargu ferte dahkkojuvvot ovdal go njuolggadusat Finnmárkkukomišuvnna ja Meahcceduopmostuolu birra sáhttet biddjojuvvot fápmui ja
komišuvdna sáhttá álggahit gártenbarggus. Fertejit
dahkkojuvvot šiehtadusat lanjaid láigoheamis jna., ja
ferte álggahuvvot čállingoddi. Fertejit ráhkaduvvot
dárkilet válddahusat (rávvagat, háltelinját) komišuvnna
bargui, ja Stuorradiggi lea gáibidan daid sáddejuvvot
gulaskuddamii. Ferte maiddái gávdnat dohkálaš lahtuid
komišuvdnii ja meahcceduopmostullui. Komišuvnna
</p>
    <p>13
</p>
    <p>: Lága sisdoalu oktiigeassu
: FINNMÁRKKULÁGA OVDAHISTORJJÁ DÁHPÁHUSAT:
Finnmárkkulága barggu duogážin lea dárbu
čielggadit stáhta gaskavuođa sámi álbmogii, ja
dohkkehit sámiid vuoigatvuođa geavahit ja ávkkástallat luondduvalljodagaid sin iežaset kultuvrra
mielde. Dát dáhpáhusat sámerievtti ovdáneamis
dahket vuđđosa Finnmárkkulága bargui:
† Riidu Álttá-Guovdageainnu-eanu dulvadeamis
1980
† Sámi vuoigatvuođalávdegoddi nammaduvvui
1980
† Sámediggi ásahuvvui sámelága geassemánu
12. 1987 bokte
† Vuođđolága § 110 a sámiid birra mearriduvvui
miessemánu 27. 1988
† Sámi vuoigatvuođalávdegoddi ovdanbuvttii
čielggadusas NAČ 1997: 4 Sámi kultuvrra
luondduvuođus ođđajagemánus 1997
† Ráđđehus bijai ovdan evttohusas finnmárkkulága birra Od.prp. nr. 53 (2002–2003)
cuoŋománu 4. 2003
† Stuorradiggi mearridii Finnmárkkulága miessemánu 24. 2005 (Odeldiggi) ja geassemánu 8. 2005
(Láhkadiggi) ja Gonagas nannii («sankšoneriiš)
dan stáhtaráđis geassemánu 17. 2005
Dan guovtti jagis go Stuorradikki justiisalávdegoddi
barggai lágain, doalai lávdegoddi earret eará rabas
gullamiid geassemánus 2003 ja oahppalattai Finnmárkku čakčat 2003. Lávdegoddi doalai maiddái
njeallje ráđđádallama Sámedikkiin ja Finnmárkku
fylkkadikkiin, main ságaškušše ráđđehusa láhkaevttohusas.
Justiisalávdegotti láhkaevttohus sáddejuvvui
Sámediggái ja Finnmárkku fylkkadiggái vai buktet
cealkámušaid. Ovttajienalaš Sámediggi ja stuorra
eanetlohku Finnmárkku fylkkadikkis dorjo justiisalávdegotti láhkaevttohusa, man dasto Stuorradiggi
loahpalaččat mearridii. Đ
</p>
    <p>14
</p>
    <p>Lágas leat guhtta kapihttala. Kapihttalis 1 leat addojuvvon oppalaš njuolggadusat, main lea mearkkašupmi
olles lága áddemii ja atnimii. Láhka gusto Finnmárkku
gittaopmodagaide ja čázádagaide. Dat gusto nu guhkás merrii go ovttaskas oamastanvuoigatvuohta ollá,
nappo árvvu mielde sullii 2 mehtera čikŋodahkii.
Kapihtal 2 addá njuolggadusaid ođđa orgána Finnmárkkuopmodaga birra, earret eará stivrra ja gozihanlávdegotti čoakkádusas ja áššegieđahallamis.
Kapihtal 3 sisdoallá njuolggadusaid ođasmuvvi valljodagaid hálddaheamis, earret eará bivddus, guolásteamis
ja murremis Finnmárkkuopmodaga eatnamiin.
Kapihtal 4 máinnaša guolásteami Deanu ja Njávdáma
čázadagas. Finnmárkkuláhka ii lihkahala guolástanvuoigatvuođaid mat juo leat dáid čázádagain. Gonagas
sáhttá addit láhkaásahusa, mas leat dárkilet njuolggadusat guolásteami hálddaheamis ja doaimmaheamis.
Kapihtal 5 lea guovtti ođđa orgána Finnmárkkukomišuvnna ja Finnmárkku meahcceduopmostuolu
birra. Finnmárkkukomišuvdna galgá guorahallat
oppa dan guovllu, man Finnmárkkuopmodat váldá
badjelasas Statskoga maŋis ja gártet makkár geavahan- ja eaiggátvuoigatvuođat gávdnojit doppe.
Soahpameahttunvuođat guovlluid alde maid Finnmárkkukomišuvdna lea gárten, sáhttet dolvojuvvot
Finnmárkku meahcceduopmostuolu gieđahallamii.
Kapihttalis 6 leat addojuvvon njuolggadusat lága
fápmuiboahtimis, ja eatnamiid sirdimis Statskogas
Finnmárkkuopmodahkii ja mearrádusat eará lágaid
nuppástusaid birra. Đ
</p>
    <p>Eambbo dieđut:
Đ
</p>
    <p>Justiisadepartemeantta ruovttusiiddus: www.jd.dep.no
</p>
    <p>Đ
</p>
    <p>Láhkateaksta lea Lovdatas: www.lovdata.no
</p>
    <p>Đ
</p>
    <p>Justiisalávdegotti árvalus Odeldiggái,
Innst. O. nr. 80 (2004–3005): www.stortinget.no
</p>
    <p>Đ
</p>
    <p>Eambbo dieđut bohtet deike: www.finnmarksloven.no
</p>
    <p>Láhka geassemánu 17. 2005 nr. 85 riektediliid ja
eatnamiid ja luondduvalljodagaid hálddaheami birra
Finnmárkku fylkkas (finnmárkkuláhka)
Kapihtal 1 Dábálaš mearrádusat
§ 1 Lága ulbmil
Lága ulbmil lea lágidit diliid nu, ahte eatnamat ja
luondduvalljodagat Finnmárkku fylkkas hálddahuvvojit dássedis ja ekologalaččat suvdinnávccalaš vuogi
mielde fylkka ássiide buorrin ja earenoamážit sámi
kultuvrii, boazodollui, meahcásteapmái, ealáhusdoaimmaheapmái ja servodateallimii vuođusin.
§ 2 Doaibmaviidodat
Láhka gusto gittaopmodagaide ja čázádagaide
oktan luondduvalljodagaiguin Finnmárkku fylkkas.
Gáddesárgás gusto láhka nu guhkás merrii go ovttaskas oamastanvuoigatvuohta ollá.
§ 3 Gaskavuohta álbmotriektái
Láhka gusto daid ráddjehusaiguin mat čuvvot
ILO -konvenšuvnnas nr. 169 eamiálbmogiid ja čearddaid birra iehčanas stáhtain. Láhka galgá adnojuvvot
álbmotrievtti njuolggadusaid mielde álgoálbmogiid ja
veahádagaid birra ja daid mearrádusaid mielde mat
leat šiehtaduvvon vieris stáhtaiguin guolásteami birra
rádjačázádagain.
§ 4 Sámedikki válddahusat meahcceeatnamiid
nuppástuvvan geavaheapmái
Sámediggi sáhttá addit válddahusaid dasa, mo
meahcceeatnamiid nuppástuvvan geavaheami váikkuhus sámi kultuvrii, boazodollui, meahcásteapmái,
ealáhusdoaimmaheapmái ja servodateallimii galgá
árvvoštallojuvvot. Válddahusaid galgá departemeanta
dohkkehit. Departemeanta iská leatgo válddahusat
vuosttas čuoggá ráma siskkobealde, ja leatgo hábmejuvvon heivvolaš vuogi mielde.
Áššiin meahcceeatnamiid nuppástuvvan geavaheami birra galget stáhtalaš, fylkkagielddalaš ja gielddalaš eiseválddit árvvoštallat, mo nuppástupmi váikkuha sámi kultuvrii, boazodollui, meahcásteapmái,
ealáhusdoaimmaheapmái ja servodateallimii. Sámedikki válddahusat galget adnojuvvot sámi beroštusaid
árvvoštallama vuođusin vuosttas čuoggá mielde.
</p>
    <p>§ 5 Gaskavuohta bissovaš vuoigatvuođaide
Sámit leat oktasaččat ja oktagaslaččat bistilis eanaja čáhceguovlluid geavahemiin rábidan vuoigatvuođaid
eatnamiidda Finnmárkkus.
Láhka ii guoskkat oktasaš dahje oktagaslaš vuoigatvuođaid, maid sámit ja earrásat leat rábidan oamastusa
dahje dološ áiggi rájes geavaheami bokte. Dát gusto
maiddái daid vuoigatvuođaide, mat boazodolliin leat
dákkár vuđđosa alde dahje boazodoallolága mielde.
Nannen dihtii vuoigatvuođaid mahtodaga ja
sisdoalu, mat sámiin ja earrásiin leat oamastusa
dahje dološ áiggi rájes geavaheami vuođul dahje
eará vuđđosa alde, ásahuvvo komišuvdna mii galgá
čielggadit vuoigatvuođaid Finnmárkku eatnamiidda
ja čáziide, ja sierraduopmostuollu mii galgá mearridit
soahpameahttunvuođaid dakkár vuoigatvuođaid alde,
vrd. kapihtal 5.
</p>
    <p>Kapihtal 2 Finnmárkkuopmodat
§ 6 Finnmárkkuopmodaga riektedilli
Finnmárkkuopmodat (Finnmarkseiendommen) lea
Finnmárkkus sierra riektesubjeakta, mii galgá hálddahit
eatnamiid ja luondduvalljodagaid jna, maid dat oamasta
lága ulbmila mielde ja dán lága njuolggadusaid mielde.
§ 7 Finnmárkkuopmodaga stivra
Finnmárkkuopmodaga jođiha stivra, mas leat
guhtta olbmo.
Finnmárkku fylkkadiggi ja Sámediggi válljeba
ieža goabbáge golbma lahtu oktan persovnnalaš sadjásašlahtuiguin. Lahtut ja sadjásašlahtut galget ássat
Finnmárkkus. Sámedikki válljen lahtuid gaskkas galgaba uhcimustá okta stivrralahttu ja su sadjásašlahttu
leat boazodoalu ovddasteaddjit. Sihke lahttun ja sadjásašlahttun galgaba guktot orgánat válljet sihke nissoniid ja dievdduid. Orgána galgá válljet lahtuid ja
sadjásašlahtuid ovtta ollái. Stivrralahttun dahje sadjásašlahttun ii sáhte válljet Finnmárkkuopmodaga virgehasaid, Finnmárkkuopmodaga rehketdoallodárkkisteaddji ja gozihanlávdegotti lahtuid ja sadjásašlahtuid.
</p>
    <p>15
</p>
    <p>Stivrralahtut ja sadjásašlahtut nammaduvvojit
njealji jahkái háválassii. Ii oktage sáhte leat stivrralahttun eambbo go logi jagi oktilassii.
Stivrralahtuid ja sadjásašlahtuid sáhttá bidjat eret
dat orgána, mii lea nammadan guoskevačča. Orgána
galgá dalle ođđasis válljet lahtuid ja sadjásašlahtuid
ovtta ollái.
Stivrralahtuin ja sadjásašlahtuin lea vuoigatvuohta luohpat ovdal go bálvalusáigi lea nohkan,
juos lea earenoamáš árta. Stivrii ja orgánii, mii lea
nammadan guoskevačča, galgá addojuvvot govttolaš
ovddalgihtedieđáhus. Njealját lađđasa nubbi čuokkis
gusto seamma láhkai.
Stivra vállje ieš lahtuidis gaskkas jođiheaddji ja
várrejođiheaddji. Juos ii oktage oaččo eanetlogu, de
mearrida Finnmárkku fylkkadiggi leaskalohkojagiin ja
Sámediggi bárralohkojagiin guhtemuččat guđa lahtus
galgaba leat jođiheaddji ja várrejođiheaddji.
</p>
    <p>§ 8 Dárkileappot gorreválggaid birra
Stivrralahtuid ja sadjásašlahtuid válggat galget
dollojuvvot gorreválgan nugo namahuvvo gielddalágas
§ 37, juos uhcimustá okta orgána lahtuin dan gáibida.
Juos gorreválggain lea dárbbašlaš deavdit gáibádusa, man mielde lahtuid ja sadjásašlahtuid gaskkas
galget leat sihke nissonat ja dievddut, de galgá beare
uhccán ovddastuvvon sohkabeali evttohasaid loktet
badjeliidda dan listtas, mii lea ožžon uhcimus jienaid
daid listtaid gaskkas mat galget ovddastuvvot. Juos
leat ovtta meare jienat, de mearriduvvo vuorbádeami
bokte guđe listtas loktejuvvo badjeliidda.
Juos gorreválggain Sámedikkis lea dárbbašlaš
deavdit gáibádusa, ahte okta stivrralahtuin ja su sadjásašlahttu galgaba leat boazodoalu ovddasteaddjit, de
galgá boazodoalu ovddasteddjiid loktet badjeliidda
dan listtas, mii lea ožžon uhcimus jienaid daid listtaid
gaskkas, mat galget ovddastuvvot ja main leat dakkár
evttohasat. Juos ii leat oktage dakkár lista, de manná
maŋimuš stivrrasadji boazodoalu ovddasteddjiide, geat
leat dan listtas mii lea ožžon eanemus jienaid daid listtaid gaskkas, main leat dakkár evttohasat. Juos leat
ovtta meare jienat, de mearriduvvo vuorbádeami bokte,
guđe lista lea ožžon eanemus dahje uhcimus jienaid.
</p>
    <p>16
</p>
    <p>§ 9 Stivrra dahkamušat ja áššegieđahallan
Finnmárkkuopmodaga hálddaheapmi gullá stivrii. Stivra galgá fuolahit doibmii bealuštahtti organiserema. Stivra galgá dárbbašlaš olis mearridit plánaid,
budjeahta, válddahusaid ja bagadusaid doibmii. Stivra čađaha guorahallamiid, maid atná dárbbašlažžan
vai sáhttá doaimmahit dahkamušaidis. Stivra čađaha
guorahallamiid, juos okta stivrralahttu gáibida dan.
Stivrrajođiheaddji galgá fuolahit, ahte áigeguovdilis áššit gieđahallojuvvojit stivrras ja ahte stivra
gohččojuvvo čoahkkimiidda ulbmillaš vuogi mielde ja
govttolaš áigemeriin. Okta stivrralahttu sáhttá gáibidit
stivrra gieđahallat dihtoáššiid.
Stivra galgá gieđahallat áššiid čoahkkimis,
juos jođiheaddji ii gávnnat ahte ášši sáhttá ovdandivvut stivrii čálalaččat dahje gieđahallat eará sihkkaris vuogi mielde. Okta stivrralahttu sáhttá gáibidit
čoahkkingieđahallama.
Stivra sáhttá dahkat mearrádusaid, go uhcimustá vihtta lahtu leat das. Mearrádusat dahkkojuvvojit
dábálaš eanetloguin, juos eará ii čuovo §:s 10. Go leat
ovtta meare jienat, de mearrida stivrrajođiheaddji
jietna.
Stivra addá jahkásaččat muitalusa gozihanlávdegoddái Finnmárkkuopmodaga doaimmas. Muitalusas
galgá namalassii čilget meahcceeatnamiid geavaheami nuppástumiid ja árvvoštallat maid nuppástumit
mearkkašit sámi kultuvrra luondduvuđđosii, boazodollui, meahcásteapmái, ealáhusdoaimmaheapmái ja
servodateallimii.
Stivra mearrida ieš iežas mávssu. Mávssu máksá
Finnmárkkuopmodat.
§ 10 Áššit meahcceeatnamiid nuppástuvvan geavaheami ja gittaopmodagaid luobaheami jd. birra
Áššiin meahcceeatnamiid nuppástuvvan geavaheami birra galgá Finnmárkkuopmodat árvvoštallat,
mo nuppástupmi váikkuha sámi kultuvrii, boazodollui,
meahcásteapmái, ealáhusdoaimmaheapmái ja servodateallimii. Sámedikki válddahusaid § 4 mielde galgá
atnit vuođđun sámi beroštusaid árvvoštallamis vuosttas
čuoggá mielde. Mearrádusat meahcceeatnamiid nuppástuvvan geavaheami birra gáibidit álo uhcimustá njealji
</p>
    <p>stivrralahtu doarjaga, juos olles uhcitlohku vuođđudallá
oainnus sámi kultuvrra, boazodoalu, meahcásteami,
ealáhusdoaimmaheami ja servodateallima destii mii
lea árvvoštallojuvvon Sámedikki válddahusaid vuođul.
Juos eanetlogus eai leat eambbo go njealjis, de sáhttá
uhcitlohku stivrračoahkkima áigge ovtta oli gáibidit ášši
Sámedikki gieđahallamii. Juos Sámediggi ii dohkket
eanetlogu mearrádusa, dahje ii gieđahala ášši govttolaš
áiggi sisa, de sáhttá stivrra eanetlohku ovtta oli gáibidit
Finnmárkkuopmodaga váldit ášši ovdan Gonagasain,
gii mearrida dohkkehuvvogo mearrádus. Mearrádusa
dohkkeheapmi dahká stivrramearrádusa mađđása.
Juos evttohusa meahcceeatnamiid nuppástuvvan
geavaheami birra, mii juogo gusto dušše Kárášjoga,
Guovdageainnu, Unjárgga, Porsáŋggu ja Deanu gildii
dahje gusto dušše reasta Finnmárkui, dorjot golbma
ja dušše golbma stivrralahtu, de sáhttet golbma stivrralahtu ovtta oli gáibidit ášši gieđahallat oktii vel. Dán
gieđahallamii ii searvit Finnmárkku fylkkadikki válljen maŋimuš stivrralahttu, juos ášši gusto Kárášjoga,
Guovdageainnu, Unjárgga, Porsáŋggu ja Deanu gieldda meahcceeatnamiid nuppástuvvan geavaheapmái.
Juos ášši gusto reasta Finnmárkku meahcceeatnamiid
nuppástuvvan geavaheapmái, de ii searvit Sámedikki
válljen maŋimuš stivrralahttu gii ii ovddas boazodoalu.
Ášši mearriduvvo dábálaš eanetloguin. Juos mearriduvvo meahcceeatnamiid nuppástuvvan geavaheapmi
golmma ja dušše golmma stivrralahtu doarjagiin ja
olles uhcitlohku vuođđudallá oainnus sámi kultuvrra,
boazodoalu, meahcásteami, ealáhusdoaimmaheami ja
servodateallima destii mii lea árvvoštallojuvvon Sámedikki válddahusaid vuođul, de sáhttá uhcitlohku ovtta
oli stivrračoahkkima áigge gáibidit ášši Sámedikki
gieđahallamii. Nuppi lađđasa goalmmát ja njealját
čuokkis gusto seamma láhkai.
Nubbi ja goalmmát lađas gustojit seamma láhkai
virgehasaid ja earrásiid fápmudeapmái dahkat mearrádusa meahcceeatnamiid nuppástuvvan geavaheamis.
Vuosttas lađđasis njealját lađđasii gustojit seamma
láhkai áššiide meahcceeatnamiid dahje vuoigatvuođaid
meahcceeatnamiin luobaheami ja láigoheami birra.
Dán paragráfa mearrádusat eai gusto kapihttalis 3
namahuvvon áššiide.
</p>
    <p>Mearrádusaid gittaopmodaga luobaheamis, mat
leat dahkkojuvvon uhcit go njealji stivrralahtu doarjagiin, ferte Sámediggi ja Finnmárkku fylkkadiggi
dohkkehit. Vuosttas čuokkis ii gusto daid opmodagaid luobaheapmái mat leat čuldojuvvon almmolaš
juohkogávppi bokte ja mat leat biddjojuvvon huksenguovlun plánain plána- ja huksenlága mielde, dahje
čuldojuvvon duktasajiide maidda lea huksejuvvon.
</p>
    <p>§ 11 Áššit mat gusket virgehasaid bargodillái
ja riektedillái
Finnmárkkuopmodaga virgehasat válljejit gaskkasteaset ovddasteaddji, gii searvá Finnmárkkuopmodaga
stivrii go dat gieđahallá virgehasaid bargodillái dahje
riektedillái guoski áššiid. Virgehasaid ovddasteaddjis
lea sárdnun- ja evttohanvuoigatvuohta, muhto ii jienastanvuoigatvuohta.
Virgehasaid ovddasteaddjis ii leat vuoigatvuohta
leat mielde gieđahallamin daid áššiid, mat gustojit
bargoaddi ráhkkaneapmái šiehtadallat bargiiguin,
bargogiččuide, riektesoahpameahttunvuođaide bargiidorganisašuvnnaiguin dahje tariffašiehtadusaid eretcealkimii guoskevaš áššiin.
§ 12 Ovddastus
Stivra ovddasta Finnmárkkuopmodaga olggosguvlui ja vuolláičállá firpmá beales.
Stivra sáhttá addit ovtta dahje máŋgga stivrralahttui dahje eará nammejaolbmuide vuoigatvuođa
vuolláičállit Finnmárkkuopmodaga firpmá beales.
Vuoigatvuođa vuolláičállit firpmá beales sáhttá goas
ihkinassii rávkat ruoktot.
Juos oktage, gii ovddasta Finnmárkkuopmodaga
olggosguvlui dán mearrádusa mielde, lea mannan
guhkkelii go su váldi juoksu, de háldogeavaheapmi ii
čana Finnmárkkuopmodaga, go Finnmárkkuopmodat
duođašta ahte mieldešiehtadalli áddii dahje livččii galgan áddet, ahte lea mannan guhkkelii go váldi juoksu
ja ahte livččii riidán rehálašvuođa dahkat háldogeavaheami gustojeaddjin.
</p>
    <p>17
</p>
    <p>§ 13 Rehketdoallu, rehketdoallodárkkisteapmi
ja logaheapmi
Finnmárkkuopmodat doallá rehketdoalu rehketdoallolága njuolggadusaid mielde.
Rehketdoalu galgá stáhta autoriseren rehketdoallodárkkisteaddji dárkkistit. Rehketdoallodárkkisteaddji galgá juohke rehketdoallojagi addit dárkkástusmuitalusa Finnmárkkuopmodaga stivrii.
Finnmárkkuopmodat galgá logahuvvot fitnodatlogaheapmái.
§ 14 Bántideapmi ja vealgeoaguheapmi
Gittaopmodaga,
man
Finnmárkkuopmodat
oamasta ja daid ráddjejuvvon vuoigatvuođaid, mat
Finnmárkkuopmodagas leat earáid oamastan gittaopmodagas, ii sáhte bidjat dáhkádussan vealggi dahje
eará geatnegasvuođaid ovddas eaige dat sáhte leat
velgoheaddjiduoguštanáhtun. Dát ii dattege gusto
dakkár opmodagaide ja ráddjejuvvon vuoigatvuođaide
opmodagain, mat leat čuldojuvvon almmolaš juohkogávppi bokte ja mat leat biddjojuvvon huksenguovlun
plánain plána- ja huksenlága mielde, dahje čuldojuvvon
duktasajiide maidda lea huksejuvvon.
Finnmárkkuopmodaga ii sáhte reastaluhttit dahje
álggahit das vealgešiehtadallamiid.
§ 15 Badjebáhcaga juogadeapmi
Juos Finnmárkkuopmodagas lea báŋkoduksan,
reaidaruhtan dahje sullasaš aktivan, main lea gessojuvvon vejolaš vealggi ovddas, eambbo go dat mii
dárbbašuvvo várrin váfistit doaimma, de sáhttá stivra mearridit ahte badjebáza ollásit dahje oassálassii
máksojuvvo Finnmárkku fylkkagildii, Sámediggái,
fylkka gielddaide dahje dakkár oktasašávkki ulbmiliidda, mat bohtet fylkka ássiide buorrin.
§ 16 Gozihanlávdegoddi
Stivrra doaimma geahččá bearrái gozihanlávdegoddi, mas leat golbma lahtu. Finnmárkku fylkkadiggi, Sámediggi ja Gonagas nammadit guhtege ovtta
lahtu oktan persovnnalaš sadjásašlahtuin. Lahttun
ja sadjásašlahttun galgá iešguhtege orgána nammadit dievddu ja nissona. Stáhta nammadan lahttu ja
sadjásašlahttu galgaba deavdit gáibádusaid, maid
</p>
    <p>18
</p>
    <p>duopmostuolloláhka bidjá alimusrievttiduopmáriidda.
Lahtut ja sadjásašlahtut nammaduvvojit gitta njealji jagi
rádjai háválassii. Ii oktage sáhte leat lahttun eambbo
go logi jagi oktilassii. Lahttu, gean stáhta lea nammadan, lea lávdegotti jođiheaddji.
Gozihanlávdegoddi galgá:
a) gozihit ahte Finnmárkkuopmodaga doaibma jođihuvvo finnmárkkulága ja eará láhkamearrádusaid
mielde,
b) válljet ovtta dahje máŋga stáhta autoriseren
rehketdoallodárkkisteaddji dárkkistit Finnmárkkuopmodaga rehketdoalu,
c) dohkkehit Finnmárkkuopmodaga jahkerehketdoalu, jahkemuitalusa ja dárkkástusmuitalusa,
d) dohkkehit stivrra mávssu,
e) dohkkehit loanahemiid ja dáhkidemiid ja
f) dohkkehit badjebáhcaga juogadeami.
Juos leat sierramielalašvuođat, de eanetlohku
mear rida. Mearrádusaide nugo namahuvvo nuppi lađđasis bustávas e ja f gáibiduvvo ovttamielalašvuohta.
Gozihanlávdegoddi galgá fidnet buot dábuhahtti
dieđuid Finnmárkkuopmodagas, maid dárbbaša
dahkamušaidis čađaheapmái dán paragráfa mielde.
Gozihanlávdegoddi addá jahkásaččat raportta
Finnmárkku fylkkadiggái, Sámediggái ja departementii. Raporttas galgá gozihanlávdegoddi čilget gozihandoaimmas, árvvoštallat stivrra jahkemuitalusa ja dilálašvuođaid maid dat siskkilda, ja árvvoštallat mo dát láhka
doaibmá ja leago sávahahtti dan nuppástuhttit.
Gozihanlávdegotti goluid máksá Finnmárkkuopmodat. Mávssu lahtuide ja sadjásašlahtuide máksá
dat orgána, mii lea nammadan guoskevačča.
</p>
    <p>§ 17 Stivrralahtuid je. ráŋggáštus- ja
buhtadasovddasvástádus
Stivrra lahttu, firpmávuolláičálli, rehketdoallodárkkisteaddji, hovdejeaddji virgehas geasa lea
addojuvvon váldi dahkat mearrádusaid Finnmárkkuopmodaga beales ráddjejuvvon áššeduovdagiid
siskkobealde, dahje gozihanlávdegotti lahttu, gii
fasttes jearggahisvuođain čađaha dahkamušaidis
Finnmárkkuopmodaga ovddas, ráŋggáštuvvo sáhkuiguin dahje čavgejeaddji dilálašvuođain giddagasain
gitta jagi rádjai.
</p>
    <p>Stivrra lahttu, gii eaktodáhtus dahje sahtedohko lea dagahan Finnmárkkuopmodahkii manahusa
luohttámušdoaimma čađahettiin, leat geatnegas buhttet
manahusa. Gozihanlávdegoddi mearrida, gáibiduvvogo
buhtadas.
</p>
    <p>§ 18 Gaskavuohta almmolašvuođaláhkii
ja hálddašanláhkii
Finnmárkkuopmodahkii gusto hálddašanlága
kapihtal II bealátkeahtesvuođa birra, § 11 oaivadangeatnegasvuođa birra, § 11 a áššemeannudanáiggi
ja gaskaboddasaš vástádusa birra ja §§ 13 rájes 13 f
rádjai jávohisvuođageaskku birra seamma láhkai.
Finnmárkkuopmodat galgá ovddalgihtii dieđihit
guovllu vuoigatvuođalaččaide ja addit vejolašvuođa
cealkit hálddašanlága § 16 njuolggadusaid mielde
ovdal go Finnmárkkuopmodat dahká dakkár mearrádusaid, main sáhttet leat rievttálaš dahje duođalaš
čuovvumušat sidjiide.
Finnmárkkuopmodaga áššegirjjit leat almmolaččat
almmolašvuođalága njuolggadusaid mielde. Go oaidningáibádusat biehttaluvvojit, de sáhttá gažaldaga,
leago lohpi beaitit áššegirjji almmolašvuođas, váidalit
Finnmárkku fylkkamánnái.
§ 19 Álbmotmeahcit Finnmárkkuopmodaga
eatnamiin
Eatnamat, maid Finnmárkkuopmodat oamasta,
sáhttet biddjojuvvot álbmotmeahccin luonddugáhttenlága mielde. Geavahannjuolggadusaid hábmemis
galgá deattuhit, ahte árbevirolaš geavaheami sáhttá
joatkit. Finnmárkkuopmodat ja geavahanvuoigatvuođalaččat geat guoskkahuvvojit, sáhttet gáibidit buhtadasa ekonomalaš manahusas luonddugáhttenlága
§ 20 b njuolggadusaid mielde.
§ 20 Gaskavuohta boahttevaš láhkamearrádusaide
Finnmárkkuopmodat ii leat suddjejuvvon dan
vuostá, ahte dan riektedilli dahje vuoigatvuođat nuppástuhttojuvvojit, gáržžiduvvojit dahje fámuhuhttojuvvojit lága bokte.
</p>
    <p>Kapihtal 3 Ođasmuvvi valljodagat
Finnmárkkuopmodaga eatnamiin
§ 21 Hálddaheami váldoprinsihpat
Finnmárkkuopmodat galgá hálddahit ođasmuvvi
valljodagaid iežas eatnamiin lága ulbmila mielde ja
daid rámaid siskkobealde, mat čuvvot fuođđolágas,
luossa- ja sáivaguollelágas ja eará láhkamearrádusain.
Luonddu máŋggadáfotvuođa ja buvttadanmuni galgá
seailluhit.
Dán kapihttala njuolggadusat eai gusto juos eará
čuovvu sierra riektediliin.
§ 22 Gielddas ássi olbmuid vuoigatvuođat
Dán kapihttala njuolggadusaid mielde ja daid rámaid siskkobealde, mat čuvvot eará láhkamearrádusain, lea sis geat ásset gielddas Finnmárkku fylkkas,
Finnmárkkuopmodaga eatnamiin vuoigatvuohta:
a) bivdit sáivaguliid firpmiiguin,
b) bivdit sáivačázis gođđi luossaguliid gittaneavvuiguin mearas,
c) mannet ja uvjet,
d) čuohppat lastamuoraid boaldámuššan dáludárbui,
e) loggut lavnnjiid boaldámuššan ja eará dáludárbbuide ja
f) čuohppat lastamuoraid áiddisin ja áhcestávrán
boazodoallo- ja eanadoalloealáhusa atnui.
Boazodolliin lea boazodoalu doaimmahettiin gielddas seamma vuoigatvuohta go gielddas ássi olbmuin.
§ 23 Finnmárkkus ássi olbmuid vuoigatvuođat
Dán kapihttala njuolggadusaid mielde ja daid rámaid
siskkobealde, mat čuvvot eará láhkamearrádusain, lea
sis geat ásset gielddas Finnmárkku fylkkas, Finnmárkkuopmodaga eatnamiin gielddas vuoigatvuohta:
a) bivdit fuođđuid,
b) bivdit smávvafuđožiid,
c) oaggut čázádagain stákkuin ja duorgguin,
d) lubmet ja
e) ávnnastit ruovttuduodjái.
Eanadoalloopmodahkii gullá guohtunvuoigatvuohta nu olu šibihiidda go sáhttá dálvvi badjel biebmat opmodagas.
</p>
    <p>19
</p>
    <p>§ 24 Sierranas vuoigatvuohta báikkálaš
ávkkástallamii
Ovttaskasolbmuide dahje olmmošjoavkkuide, geat
gullet báikegoddái ja geaid eallinvuođus ollásit dahje
oassálassii čatnasa ođasmuvvi valljodagaid ávkkástallamii gili lahka, sáhttá gielda gitta 10 jagi rádjai háválassii
addit sierranas vuoigatvuođa ávkkástallat ođasmuvvi
valljodagain, nugo namahuvvo §§ 22 ja 23 dárkileappot
albmaduvvon guovlluin gielddas. Guovllu ja dárkilet
eavttuid mearrideames galgá atnit vuođđun báikegoddái gulli olbmuid árbevirolaš geavaheami. Guovlu galgá
ovddimustá gártat oktilis guovlun gili lahka.
Finnmárkkuopmodat sáhttá addit oppalaš mearrádusaid, mo gielddat galget gieđahallat ja árvvoštallat
áššiid dán paragráfa mielde. Finnmárkkuopmodat lea
váidalusorgánan gieldda dahkan mearrádusaid hárrái.
Gieldda ja Finnmárkkuopmodaga áššegieđahallamii
gusto hálddašanláhka.
Dát paragráfa ii gusto fuođđo- ja smávvafuđošbivdui, stággo- ja duorgobivdui čázádagain ja sáivačázis
gođđi luossaguliid bivdimii gittaneavvuiguin.
§ 25 Earrásiid beassan
Dán kapihttala njuolggadusaid mielde ja daid
rámaid siskkobealde, mat čuvvot eará láhkamearrádusain, beassá juohkehaš Finnmárkkuopmodaga eatnamiin bivdit smávvafuđđožiid ja oaggut čázádagain
stákkuin ja duorgguin ja lubmet iežas ruovttudollui.
Finnmárkkuopmodat sáhttá addit earrásiidda go
gieldda dahje fylkka ássiide lasi beassama ávkkástallat
ođasmuvvi valljodagain nugo namahuvvo §§ 22 ja 23.
§ 26 Bivddu ja guolásteami báikkálaš
hálddaheapmi
Finnmárkkuopmodat sáhttá gitta 10 jagi rádjai
háválassii juohkit báikkálaš servviide ja dakkár ovttastusaide, maid ulbmilin lea ovddidit oktasaččat bivddu ja
guolásteami, sierranas vuoigatvuođa hálddahit bivddu
ja guolásteami dárkileappot albmaduvvon guovlluin
Finnmárkkuopmodaga eatnamiin.
</p>
    <p>20
</p>
    <p>§ 27 Dárkilet eavttut ođasmuvvi valljodagaid ávkkástallamii ja ávkkástallama gáržžádusat
Finnmárkkuopmodat sáhttá mearridit dárkilet
mearrádusaid ođasmuvvi valljodagaid ávkkástallamii
nugo namahuvvo §§ 22 bustáva a rájes f rádjai ja § 23
bustáva a rájes e rádjai. Finnmárkkuopmodat sáhttá
mearridit ahte ávkkástallamii gáibiduvvo lohpi. Lobiide sáhttá bidjat eavttuid.
Bivdui ja guolásteapmái dárbbašuvvo álo lohpi.
Son gii oažžu lobi, galgá vuostáiváldit goartta dahje
sullasačča, mii čájeha ahte sus lea lohpi. Departemeantta miellasuvvamiin sáhttá Finnmárkkuopmodat
mearridit spiehkastagaid dán lađđasa mearrádusain.
Bivdo- ja guolástanlobis sáhttá Finnmárkkuopmodat gáibidit divada. Finnmárkkus ássi olbmuid
divat ii galgga leat alit go guovtte dan mađe go gielddas ássi olbmuid divat. Divada ii sáhte gáibidit sierranas vuoigatvuođaid juohkimis § 24 mielde.
Sáivačázis gođđi luossaguliid sáhttá bivdit dušše
gittaneavvuiguin mearas maŋŋil go Finnmárkkuopmodat lea čujuhan bivdosaji.
Finnmárkkuopmodat sáhttá dárkileappot albmaduvvon guovlluide mearridit gáržžádusaid beassat
ávkkástallat ođasmuvvi valljodagain nugo namahuvvo
vuosttas lađđasis, juos deasta valljodagas gáibida dan.
Gielddaid, fuođđo- ja guolástaneiseválddiid jna. ja
guoskevaš geavaheddjiid servviid, galgá gullat ovddalgihtii.
Ođasmuvvi valljodagaid ávkkástallama gáržžidemiin nugo namahuvvo vuosttas lađđasis galgá adnojuvvot govttolaš deasta iešguđege geavaheaddjijoavkku geavaheamis valljodaga.
Finnmárkkuopmodaga mearrádusaid gáržžádusaid birra nugo namahuvvo viđát ja guđát lađđasis
sáhttá váidalit departementii hálddašanlága kapihttala
VI mielde. Departemeantta mearrádusa ii sáhte váidalit.
</p>
    <p>Kapihtal 4 Deatnu ja Njávdán
§ 28 Guolásteapmi Deanu ja Njávdáma čázádagas
Deanu ja Njávdáma čázádagas leat báikkálaš
veahkadagas sierranas vuoigatvuođat guolásteapmái
lága, dološ áiggi rájes geavaheami ja báikkálaš vieruiduvvama vuođul.
Gonagas sáhttá láhkaásahusa bokte addit dárkilet njuolggadusaid guolásteami hálddaheami ja
doaimmaheami birra. Láhkaásahus galgá lágidit
vejolašvuođaid guollevalljodagaid báikkálaš vuoigatvuođaide vuođđuduvvan hálddaheapmái soahpamušaid mielde mat leat Suomain guolásteami birra
Deanu ja Njávdáma čázádagas.
Láhkaásahusaid ráhkadeapmi ja šiehtadallamat
Suomain guolásteami birra Deanu ja Njávdáma čázádagas galget dáhpáhuvvat ovttasráđiid Sámedikkiin,
guoskevaš gielddaiguin ja singuin geain leat sierranas
vuoigatvuođat guolásteapmái dáid čážádagain.
</p>
    <p>Kapihtal 5 Leahkki vuoigatvuođaid
gárten ja dohkkeheapmi
</p>
    <p>I Finnmárkkukomišuvdna
§ 29 Finnmárkkukomišuvdna
Ásahuvvo komišuvdna (Finnmárkkukomišuvdna),
mii gustojeaddji riikkagottálaš rievtti vuođul galgá
čielggadit daid eatnamiid geavahan- ja eaiggátvuoigatvuođaid, maid Finnmárkkuopmodat váldá badjelasas
§ 49 mielde.
Gonagas nammada Finnmárkkukomišuvnna lahtuid. Finnmárkkukomišuvnnas galget leat jođiheaddji
ja njeallje eará lahtu. Jođiheaddji galgá deavdit daid
gáibádusaid, maid duopmostuolloláhka bidjá alimusrievttiduopmáriidda. Guovttis daid eará lahtuin galget
deavdit daid gáibádusaid, mat leat biddjojuvvon diggerievttiduopmáriidda. Uhcimustá guokte lahtu galget ássat Finnmárkku fylkkas dahje eará láhkai leat
čavgadit čatnašuvvan Finnmárkku fylkii.
</p>
    <p>§ 30 Čielggadanguovllu jna. ráddjen
Finnmárkkuopmodat mearrida čielggadanbarggu
guovllu ja mearrida gieđahallama ortnega. Mearrideames galgá ee. deattuhit deastta guovllu lunddolaš
ja ulbmillaš ráddjemis oli ja rievttálaš ja historjjálaš
ovttastusaid dáfus ja dárbbu čielggadit riektediliid.
Finnmárkkukomišuvdna sáhttá gáržžidit dahje
viiddidit guovllu maŋŋil go čielggadeapmi lea álggahuvvon, juos dat lea dárbbašlaš duddjon dihtii lunddolaš ja ulbmillaš ráddjema.
Finnmárkkukomišuvdna sáhttá guođđit čielggakeahttá daid vuoigatvuođaid, mat čalbmosit eai
heive komišuvnna čielggadeapmái. Mearrideames
galgá deattuhit ee. vuoigatvuođa šlája ja dan makkár
vuđđosa ala dat vuođđuduvvá.
§ 31 Vejolaš vuoigatvuođalaččaide dieđiheapmi
Guovllu čielggadanbarggu birra galgá dieđihit ja
vejolaš vuoigatvuođalaččaid galgá ávžžuhit almmuhit
iežaset. Dieđihuvvo Norsk Lysingsblad bokte ja aviissas man dábálaččat lohket báikkis ja báikkálaččat eará
ulbmillaš vugiin.
Boazodoalloorganisašuvnnaide ja áigeguovdilis
guovllu eará geavaheaddjiberoštusaid ovddasteddjiide
ja Sámediggái, Finnmárkku fylkkadiggái, Finnmárkkuopmodahkii ja guoskevaš gielddaide dieđihuvvo sierra.
§ 32 Ovddasvástádus ášši čuvgeheames
Finnmárkkukomišuvnnas lea alddis ovddasvástádus das, ahte ášši čuvgehuvvo doarvái. Komišuvdna
sáhttá dainna vugiin man gávnnaha ulbmillažžan,
viežžat čilgehusaid, áššegirjjiid ja eará materiála ja
guorahallat ja čielggadit jna. duođalaš ja rievttálaš
diliid main sáhttá lea mearkkašupmi komišuvnna
konklušuvnnaide.
Áššeoasálaččain lea vuoigatvuohta čilget duođalaš diliid ja bidjat ovdan duođaštusaid main lea
mearkkašupmi komišuvnna konklušuvnnaide. Áššeoasálaččat sáhttet gáibidit álggahit doaibmabijuid vuosttas lađđasa mielde. Finnmárkkukomišuvdna sáhttá
biehttalit gáibádusa, juos dat gávnnahuvvo vuođu
haga, dahje ahte dat mielddisbuktá govttolašmeahttun
maŋŋonemiid dahje goluid juos dasa mieđiha.
</p>
    <p>21
</p>
    <p>Finnmárkkuopmodat sáhttá áimmahuššan dihtii
áššeoasálaččaid beroštusaid, nammadit iešguđetlágan
beroštusjoavkkuide ovddasteddjiid, geat besset čuovvut komišuvnna barggu. Stáhta máksá goluid.
</p>
    <p>§ 33 Finnmárkkukomišuvnna raporta
Maŋŋil go komišuvdna lea čielggadan muhtun
guovllu, galgá dat addit raportta, mii sisdoallá čuvgehusaid das:
a) gii komišuvnna áddejumi mielde lea eatnama
eaiggát
b) makkár geavahanvuoigatvuođat komišuvnna
áddejumi mielde leat
c) maid áššediliide komišuvdna vuođđuda
konklušuvnnaidis.
Raporttas galgá boahtit ovdan, leatgo konklušuvnnat ovttamielalaččat. Juos nu eai leat, de galgá
boahtit ovdan guhtemuš lea sierramielas, ja guđe
čuoggáide sierramielalašvuohta gusto. Sihke eanetlogu ja uhcitlogu konklušuvnnaid galgá vuođđudallat.
Maŋŋil go raporta lea addojuvvon, de galgá dan
dalán almmuhit dan vuogi mielde, mii lea válddahuvvon §:s 31. Go almmuhuvvo § 31 vuosttas lađđasa
mielde, de lea doarvái ahte almmuheapmi sisdoallá
konklušuvnnaid oanehis oktiigeasu ja čuvgehusa, gos
berošteaddjit sáhttet oahpásmit olles raportii. Almmuheames galgá maiddái čuvgehit áigemearis doalvut
soahpameahttunvuođaid meahcceduopmostullui.
§ 34 Gieđahallan Finnmárkkuopmodagas
Finnmárkkuopmodat galgá vuođohis áji haga
buktit oaivila komišuvnna konklušuvnnaide. Mearrádusaide mat dohkkehit komišuvnna konklušuvnnaid
ahte earrásiin leat vuoigatvuođat, gusto § 10 guđát
lađas seamma láhkai.
Dan muddui go Finnmárkkuopmodat lea ovttamielas komišuvnnain das ahte earrásiin leat vuoigatvuođat, lea Finnmárkkuopmodat geatnegas čálalaččat
cealkit dan, ja almmá vuođohis áji haga fuolahit ahte
vuoigatvuohta diggelogahuvvo dahje juos dilálašvuohta lea nu doalvut ášši eanajuohkoriektái § 45
mielde.
</p>
    <p>22
</p>
    <p>§ 35 Šiehtadallamat
Áššeoasálaččat geat eai leat ovttamielas komišuvnna konklušuvnnaiguin, dahje geat dárbbašit
veahki oažžut konklušuvnnaid čállojuvvot čatnavaš
šiehtadussii, sáhttet bivdit Finnmárkkukomišuvnna
soabahallat. Komišuvnna geatnegasvuohta soabahallat jávká, go áigemearri doalvut soahpameahttunvuođa
eanajuohkoriektái § 45 mielde lea nohkan.
</p>
    <p>II Finnmárkku meahcceduopmostuollu
§ 36 Finnmárkku meahcceduopmostuollu
Ásahuvvo sierraduopmostuollu (Finnmárkku
meahcceduopmostuollu), mii galgá gieđahallat
soahpameahttunvuođaid vuoigatvuođaid alde, mat
čuožžilit maŋŋil go Finnmárkkukomišuvdna lea
čielggadan muhtun guovllu.
Gonagas nammada meahcceduopmostuolu lahtuid. Meahcceduopmostuolus galgá leat jođiheaddji,
várrejođiheaddji, golbma bissovaš lahtu ja guokte
sadjásašlahtu. Jođiheaddji, várrejođiheaddji ja okta
daid eará lahtuin galget deavdit daid gáibádusaid,
maid duopmostuolloláhka bidjá alimusrievttiduopmáriidda. Seamma gusto ovtta sadjásašlahttui, gii lea
dán golbmasa sadjásašlahttu.
Áššiid mat gullet meahcceduopmostuolu vuollái, ii
sáhte doalvut dábálaš duopmostuoluide dahje eanajuohkoriektái, juos meahcceduopmostuollu lea hilgon ášši §
40 mielde, dahje juos áššečuoččáldahttináigemearri § 38
mielde lea nohkan, iige meahcceduopmostuollu galgga
váldit ášši gieđahallamii § 38 nuppi lađđasa mielde.
§ 37 Jávkan
Juos oktage bissovaš lahttu lea eret, de gohččojuvvo dat sadjásašlahttu boahtit gii galgá bálvalit
bissovaš lahtu sajis gii lea eret. Juos jođiheaddji lea
eret, de bálvala várrejođiheaddji jođiheaddjin.
Juos oktage meahcceduopmostuolu lahttu šaddá
leat eret maŋŋil go ášši gieđahallan lea álgán, de
sáhttá gieđahallama joatkit almmá gohčokeahttá
sadjásašlahtu nu guhká go njeallje lahtu leat
gieđahallamin ášši. Juos leat ovttamađe jienat, de
jođiheaddji jietna mearrida.
</p>
    <p>§ 38 Stevnnet
Soahpameahttunvuođaid sáhttá doalvut meahcceduopmostullui čálalaš stevnnegiin maŋimustá jagi ja
guhtta mánu maŋŋil go Finnmárkkukomišuvnna raporta addojuvvui. Stevnnet galgá leat vuolláičállojuvvon
ja sisdoallat:
a) áššeoasálačča olles nama ja čujuhusa
b) daid gáibádusaid albmadeami maid áššeoasálaš
čuoččáldahttá, ja diliid maid ala dat caggojuvvojit
c) dan čuoččuhusa man áššeoasálaš buktá
d) dan vuosttuha gean vuostá gáibádus buktojuvvo
Vaikko áigemearri vuosttas lađđasa mielde lea
nohkan, de galgá meahcceduopmostuollu liikká gieđahallat áššiid mat bohtet sisa ovdal go buot áššit
ovtta guovllus leat loahpahuvvon, juos dat gávnnaha
ahte ášši dohkke dakkár gieđahallamii ja dan sáhttá
gieđahallat almmá mearkkašahtti maŋŋoneami haga
duopmostuolu áššečađaheapmái. Dán lađđasa mielde
dahkkojuvvon mearrádusaid ii sáhte fallehit guoddalusain dahje váidalusain.
§ 39 Hilgun
Áššiid mat eai gávnnahuvvo dohkket meahcceduopmostuolu gieđahallamii, sáhttá duopmostuollu
riektecealkámušain hilgut ollásit dahje osohahkii.
Mearrideames galgá ee. adnojuvvot deasta gáibádusa
šlájas ja makkár vuđđosii dat vuođđuduvvá.
Ovdal go ášši hilgojuvvo, de galgá áššečuoččáldahttái
addojuvvot vejolašvuohta cealkit. Ášši sáhttá hilgut
almmá gohčokeahttá áššeoasálaččaid riektečoahkkimii.
Dán paragráfa mielde dahkkojuvvon hilguma ii sáhte
fallehit guoddalusain dahje váidalusain.
§ 40 Áššiid ovttastahttin, juohkin jna.
Meahcceduopmostuollu sáhttá:
a) ovttastahttit máŋga ášši oktasaš gieđahallamii ja
vejolaččat oktasaš mearrideapmái
b) juohkit šiehtadallamiid ja dubmema ovtta dahje
máŋgga gáibádusa hárrái mat leat ovttastahttojuvvon ovtta áššis
c) mearridit guđe ortnegis gieđahallojuvvojit áššit
mat leat buktojuvvon duopmostuolu ovdii.
Mearridemiin vuosttas lađđasa mielde galgá ee.
deattuhit deastta soahpameahttunvuođa guovlluid
</p>
    <p>lunddolaš ja ulbmillaš gáržžideames oli, rievttálaš ja
historjjálaš čatnosiid dáfus ja dárbbu čielggadit riektediliid.
Ovdal go mearrádusat vuosttas lađđasa mielde dahkkojuvvojit, galgá áššeoasásalaččaide addit vejolašvuođa
cealkit, juos dát ii gávnnahuvvo dárbbašmeahttumin
dahje dát mielddisbuvttášii govttolašmeahttun maŋŋoneami dahje golu.
Dán lađđasa mielde dahkkojuvvon mearrádusaid
ii sáhte fallehit guoddalusain dahje váidalusain.
</p>
    <p>§ 41 Ovddasvástádus ášši čuvgeheames jna.
Áššeoasálaččain lea geatnegasvuohta čilget
duođalaš diliid ja duođaštusaid, main lea mearkkašupmi
mearrádussii. Meahcceduopmostuollu galgá ieš viežžat
Finnmárkkukomišuvnna raportta ja dan atnit vuođđun
go gieđahallá ášši. Áššeoasálaččat sáhttet lassin buktit
ovdan duođaštussan dokumenttaid, mat leat boahtán
dahje buktojuvvon ovdan Finnmárkkukomišuvdnii dahje maid Finnmárkkuopmodat lea čállán.
Meahcceduopmostuollu ii sáhte váldit vuostá
vihtančilgehusaid Finnmárkkukomišuvnna lahtuin
dahje olbmuin, geat leat bargan komišuvnna ovddas
ášši oktavuođas.
Riektečoahkkimiid áššeoasálaččaid ja vihtaniid
gažadeapmái olggobealde váldošiehtadallama sáhttet
doallat meahcceduopmostuolu guokte lahtu, geain
nuppis fertejit leat dat gealbbut, mat gáibiduvvojit
alimusrievttiduopmáriin.
Meahcceduopmostuollu
sáhttá gáibidit, ahte guoskevaš diggeriekti čađaha
gažademiid.
§ 42 Váidalus ja guoddalus
Meahcceduopmostuolu mearrádusain sáhttá váidalit Alimusriektái. Soahpameahttunvuođalága § 357
ii gusto.
Mearrádusain mat soahpameahttunvuođalága
mearrádusaid mielde lea guoddalusaid áhtun, sáhttá
seamma láhkai guoddalit Alimusrievtti guoddaluslávdegoddái go guoddalusat eai leat áiddastuvvon dán
lága mielde.
</p>
    <p>23
</p>
    <p>§ 43 Ášši golut
Stáhta máksá meahcceduopmostuolu doaimma goluid. Stáhta máksá maiddái áššeoasálaččaid dárbbašlaš
goluid daid áššiin vuoigatvuođaid gáibádusaid birra,
maid Finnmárkkuopmodat lea vuostálastán.
Go mearrida gažaldagas, leatgo golut leamaš
dárbbašlaččat, de galgá meahcceduopmostuollu ee.
atnit čalmmis ahte áššeoasálaččat geain leat ovttalágan
beroštusat mat eai leat vuostálaga, sehtet geavahit ovtta juridihkalaš ja teknihkalaš veahki. Duopmostuollu
galgá nu árrat go vejolaš ieš váldit ovdan gažaldaga
doppe gos dat lea áigeguovdil.
Go sierranas árttat dahket dan sávahahttin, de sáhttá meahcceduopmostuollu geatnegahttit áššeoasálačča
ollásit dahje oassálassii ieš máksit goluidis áššis. Muđui
gusto soahpmeahttunvuođalága § 177 seamma láhkai.
Áššiid gieđahallama ovddas meahcceduopmostuolus ii máksojuvvo divat. Meahcceduopmostuolu mearrádusaid váidalemiide dahje guoddalemiide gusto láhka
juovlamánu 17. 1982 nr. 86 riektedivada birra § 8.
</p>
    <p>goluid. Diggelogaheapmái gusto eanajuohkolága § 24
nu guhkás go heive.
Vuoigatvuođaid hárrái, maid meahcceduopmostuolu lágafámolaš duopmu dahje Finnmárkkukomišuvnna konklušuvnnaid mielde dahkkojuvvon
julggaštus dahje šiehtadus lea mearridan, eai eastat
dakkár vuoigatvuođaid vuođđudan- dahje luobahanvejolašvuođaid almmolašrievttálaš gáržžádusat
diggelogaheames vuoigatvuođa. Divat dahje dokumentadivat ii máksojuvvo diggelogaheami ovddas.
</p>
    <p>§ 46 Gaskavuohta eará láhkamearrádusaide
Duopmostuollolága kapihtal 6 bealátkeahtesvuođa
birra ja almmolašvuođaláhka gustojit nu guhkás go
heive Finnmárkkukomišuvnna doibmii. Go oaidningáibádusat biehttaluvvojit, de sáhttá gažaldaga, leago lohpi beaitit áššegirjji almmolašvuođas, váidalit
Finnmárkku fylkkamánnái. Hálddašanláhka ii gusto
Finnmárkkukomišuvnna doibmii.
Duopmostuolloláhka ja soahpameahttunvuođaláhka gustojit nu guhkás go heivejit meahcceduopmostuolu doibmii, juos eará ii leat mearriduvvon dán lágas.
</p>
    <p>III Oktasašnjuolggadusat
§ 44 Sámegiella
Sámegiela geavaheami hárrái gusto sámelága
kapihtal 3. Sámelága § 3-4 vuosttas lađas gusto maiddái Finnmárkkukomišuvdnii.
§ 45 Rádjegeassin ja diggelogaheapmi
Meahcceduopmostuolu riektefámolaš duomuid ja
julggaštusaid ja šiehtadusaid, mat leat addojuvvon dahje
dahkkojuvvon Finnmárkkukomišuvnna konklušuvnnaid
mielde, sáhttá doalvut eanajuohkoriektái eanajuohkolága § 88 mielde. Eanajuohkoriekti čađaha rádjemearkuma eatnamis, koordináhtamearrideami ja rájiid gártema
duomu, julggaštusa dahje šiehtadusa mielde. Njuolggadusat eanajuogu birra gustojit seamma láhkai nu guhkás
go heivejit. Eanajuohkoriekti vuođđuduvvo almmá eanajuohkomieldeduopmáriid haga. Eanajuohkolága § 88
viđát lađas ja § 89 nubbi lađas eai gusto. Go váidaluvvo,
de gusto § 72. Riektedivat ii máksojuvvo § 74 vuosttas
lađđasa mielde. Eaige áššeoasálaččat galgga máksit rádjemerkema, koordináhtamearrideami ja rájiid gártema
</p>
    <p>24
</p>
    <p>§ 47 Fápmudus addit dárkilet njuolggadusaid
Gonagas sáhttá addit dárkilet njuolggadusaid
Finnmárkkukomišuvnna ja Finnmárkku meahcceduopmostuolu birra, dán vuolde maiddái organiseremis ja ekonomalaš dilálašvuođain jna.
</p>
    <p>Kapihtal 6 Loahppamearrádusat
§ 48 Fápmuiboahtin
Láhka gusto dan áiggi rájes, go Gonagas mearrida.
Gonagas sáhttá bidjat fápmui iešguđege mearrádusa
iešguđege áigái.
§ 49 Muhttádusnjuolggadusat
Kapihttala 2 fápmuiboahtimis váldá Finnmárkkuopmodat badjelasas daid gittaopmodagaid Finnmárkkus,
maidda Statskog SF as lea giddodatvuođđu dahje maid
dat oamasta almmá giddodatvuođu haga. Seamma
láhkai gustojit gittaopmodagaid ráddjejuvvon vuoigatvuođat. Ođđasislogaheapmi vuođđogirjái dáhpáhuvvá
</p>
    <p>nammamuhttimiin. Sirdin dáhpáhuvvá verolaš
jotkkolašvuođain iige dagat vearrogeatnegasvuođa
Statskog SFii vearrolága § 5-2 mielde.
Finnmárkkuopmodat váldá badjelasas persovnnalaš ovddasvástádusa Statskog SFas bántagiddehusain ja eará giddehusain ruhtageatnegasvuođain daid
opmodagain dahje vuoigatvuođain, maid Finnmárkkuopmodat váldá badjelasas. Finnmárkkuopmodat váldá
maiddái badjelasas ovddasvástádusa šiehtadusain
geavahanvuoigatvuođaid, láigovuoigatvuođaid j.s. birra daid opmodagaide ja vuoigatvuođaide, maid váldá
badjelasas. Finnmárkkuopmodat váldá badjelasas
konsešuvnnaid ja doaibmalobiid jna, mat Statskog SFas
leat daid opmodagaid ja vuoigatvuođaid oktavuođas,
mat váldojuvvojit badjelassii.
Šiehtadusa mielde Statskog SFain lea Finnmárkkuopmodagas vuoigatvuohta váldit badjelasas šiehtadusaid, maid Statskog SF lea dahkan doaimma hárrái
Finnmárkkus.
Gii kapihttala 2 fápmuiboahtimis lea Statskog SFa
virgehas ja geas lea bargobáiki Finnmárkku fylkkas,
earret virgehasaid geat leat Statskog SFa meahccebálvalusas, adnojuvvo Finnmárkkuopmodaga virgehassan
fápmuiboahtináiggi rájes seamma bálká- ja bargoeavttuiguin go sus ledje Statskog SFas, juos virgehas ii leačča
dieđihan ahte son ii hálit dan. Fápmuiboahtináiggi rájes
eai leat Statskog SFa virgehasat, geain lea bargobáiki
Finnmárkkus, šat Statskog SFa virgehasat, juos dat ii
leačča vásedin šiehtaduvvon.
Departemeanta gohčču Finnmárkkuopmodaga
vuosttas stivrračoahkkimii. Stivra galgá fuolahit, ahte
Finnmárkkuopmodat logahuvvo fitnodatlogaheapmái
ovdal go guhtta mánu leat vássán fápmuiboahtima
rájes.
Gii kapihttala 2 fápmuiboahtimis lea Statskog SFa
virgehas ja geas lea bargobáiki Finnmárkku fylkkas
ja gii lea Statskog SFa meahccebálvalusas, adnojuvvo
fápmuiboahtináiggi rájes Stáhta luonddugeahču virgehassan. Muđui gusto njealját lađas seamma láhkai.
Gonagas sáhttá mearridit, ahte Finnmárkku doaimma eará oamit go gittaopmodagat galget sirdojuvvot Statskog SFas Finnmárkkuopmodahkii ja Stáhta
luonddugehččui. Gonagas sáhttá maiddái mearridit,
ahte šiehtadusaid, nugo namahuvvo goalmmát lađđasis,
</p>
    <p>galgá Stáhta luonddugeahčču váldit badjelasas.
Muđui sáhttá Gonagas addit dárkilet muhttádusnjuolggadusaid.
</p>
    <p>§ 50 Eará láhkamearrádusaid nuppástuhttimat
Dán áiggi rájes go Gonagas mearrida, dahkkojuvvojit čuovvovaš nuppástusat eará láhkamearrádusaide:
1. Láhka njukčamánu 12. 1965 stáhta čálitkeahtes eatnamiid birra Finnmárkku fylkkas fámuhuhttojuvvo.
2. Láhkii geassemánu 30. 1972 nr. 70 báktedoaimma
birra dahkkojuvvojit čuovvovaš nuppástusat:
Kapihttalis 2 čuodjá ođđa § 7 a:
Sierranjuolggadusat šerpema birra Finnmárkkus
Šerpemis Finnmárkku fylkkas galgá ohcci maŋimustá vahku ovdal go šerpen álgá, čálalaččat dieđihit
Sámediggái, eanaoamasteaddjái ja boazodoalu guoskevaš guovllustivrii. Juos ohcci áigu meassat eatnamiid,
de galgá albmadit meassanbáikki.
Kapihttalis 3 čuodjá ođđa § 22 a:
Sierranjuolggadusat ozu birra Finnmárkkus
Ohcamušaid ozu birra Finnmárkku fylkkas sáhttá biehttalit, juos oktasaš deasttat mannet vuostá
ohcamuššii mieđiheami. Árvvoštallamis galgá mearkkašahtti mahttái deattuhit deastta sámi kultuvrras,
boazodoalus, meahcásteames, ealáhusdoaimmaheames ja servodateallimis. Juos ohcamuššii mihttojuvvo,
de sáhttá bidjat eavttuid mat áimmahuššet deasttaid
nugo namahuvvon.
Ohcamuša gieđahallamis galgá báktemeašttir
addit eanaoamasteaddjái, Sámediggái, fylkkamánnái,
fylkkagildii, gildii ja boazodoalu guoskevaš guovllustivrii ja orohatstivrii vejolašvuođa addit cealkámuša.
Juos Sámediggi dahje Finnmárkkuopmodat
eanaoamasteaddjin vuosttalda ohcamuššii miehtama,
de departemeanta mearrida ohcamuša.
Juos departemeanta miehtá ohcamuššii dáhpáhusain nugo namahuvvo goalmmát lađđasis, de lea
váidalusas Gonagassii Sámedikkis dahje Finnmárkkuopmodagas eanaoamasteaddjin maŋideaddji váikkuhus.
</p>
    <p>25
</p>
    <p>Kapihttalis 4 čuodjá ođđa § 39 b:
Sierranjuolggadusat mihtádusa birra Finnmárkkus
Ohcamušaide mihtádusa birra Finnmárkku fylkkas
gustojit mearrádusat §:s 22 a seamma láhkai. Dáhpáhusain nugo namahuvvo §:s 22 a goalmmát lađđasis mearrida departemeanta, galgágo doallat mihtádusgávppi
ovdal vai maŋŋil go departemeanta lea gieđahallan
ohcamuša.
§ 42 vuosttas lađas nubbi čuokkis čuodjá:
Ruvkkiide Finnmárkkuopmodaga eatnamiin sáhttá
Gonagas láhkaásahusa bokte mearridit alit divada.
3. Láhkii geassemánu 9. beaivvi 1978 nr. 49 boazodoalu birra dahkkojuvvojit čuovvovaš nuppástusat:
§ 13 goalmmát lađas ođđa njealját čuokkis čuodjá:
Finnmárkkuopmodat ii sáhte gáibidit mávssu dán
oasi mearrádusaid mielde.
§ 14 vuosttas lađas vuosttas čuokkis čuodjá:
Bivdo- ja guolástanvuoigatvuohta addá lobi lobálaš
boazodoaluin barggadettiin boazoguovllus bivdit ja
guolástit stáhta oktasašmehciin, dakkár stáhtaeatnamiin mat eai leat erenoamážit mihtiduvvon ja
Finnmárkkuopmodaga eatnamiin dan orohaga siskkobealde gos boazodoaluin bargojuvvo, seamma eavttuiguin go dan gieldda, gili dahje báikegotti fásta ássit,
gos oktasašmeahcci, stáhtaeana dahje guoskevaš oassi
Finnmárkkuopmodaga eatnamiin lea.
4. Lágas miessemánu 29. 1981 nr. 38 fuođđuid birra
fámuhuhttojuvvo § 44 nubbi lađas.
5. Láhkii miessemánu 15. 1992 nr. 47 luossaguliid ja
sáivaguliid jna birra dahkkojuvvojit čuovvovaš nuppástusat:
§ 19 goalmmát lađas čuodjá:
Stáhta dahje Finnmárkkuopmodaga gittaopmodaga
vuovdimis Finnmárkkus sáhttá guolástanvuoigatvuohta
doalahallojuvvot buorrin álbmogii.
</p>
    <p>26
</p>
    <p>§ 22 njealját ja viđát lađas fámuhuhttojuvvojit.
6. Lágas geassemánu 21. 1996 nr. 38 stáhtalaš
luonddugeahču birra § 2 ođđa njealját lađas čuodjá:
Finnmárkkuopmodaga eatnamiin galgá geahčču
gozihit lasi dađi mielde, maid departemeanta ja
Finnmárkkuopmodat šiehttaba.
</p>
    <p>Finnmárkkuláhka lea Lovdatas: www.lovdata.no
</p>
  </body>
</document>
