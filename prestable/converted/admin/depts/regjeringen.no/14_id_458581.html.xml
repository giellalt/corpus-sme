<?xml version="1.0" encoding="UTF-8"?>
<!DOCTYPE document PUBLIC "-//UIT//DTD Corpus V1.0//EN" "http://giellatekno.uit.no/dtd/corpus.dtd">
<document id="no_id" xml:lang="sme">
  <header>
    <title>14 Ealáhusgárgedeapmi... - regjeringen.no</title>
    <genre/>
    <author>
      <unknown/>
    </author>
    <translator>
      <unknown/>
    </translator>
    <translated_from xml:lang="nob"/>
    <wordcount>7132</wordcount>
    <availability>
      <free/>
    </availability>
    <submitter email="divvun@samediggi.no" name=""/>
    <multilingual>
      <language xml:lang="nob"/>
    </multilingual>
    <origFileName>http://regjeringen.no/se/dep/aid/Dokumeanttat-/proposiuvnnat-ja-dieahusat-/stuorradiggedieahusat/20002001/Stdie-nr-55-2000-2001-/14.html?id=458581</origFileName>
    <parallel_text location="14.html_id=325985" xml:lang="nob"/>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision$; </version>
  </header>
  <body>
    <p>
                Dás don leat: </p>
    <p>Bargodepartemeanta</p>
    <p> &lt;
                 </p>
    <p>Dokumeanttat</p>
    <p>
                &lt;
                 </p>
    <p>
                Proposišuvnnat ja dieđáhusat</p>
    <p> &lt;
                 </p>
    <p>
                Dieđáhusat Stuorradiggái</p>
    <p> &lt;
                 </p>
    <p>14 Ealáhusgárgedeapmi...</p>
    <p>St.dieđ. nr. 55 (2000-2001)</p>
    <section>
      <p type="title">Sámepolitihka birra</p>
    </section>
    <p>
                Bláđe dokumeanttas: </p>
    <p>
                &lt;  13 Biras-, ealáhus- ja...</p>
    <p> | </p>
    <p>
                15 Areálahálddaheapmi... ></p>
    <p> | </p>
    <p>
                Ovdasiidu</p>
    <section>
      <p type="title">14 Ealáhusgárgedeapmi ja eallindilit
                          guovlluin gos lea sámi veahkadat</p>
    </section>
    <p>Sámi ealáhusdoaibma leat
                          árbevirolaččat vuođđuduvvan
                          vuođđobuvttadeapmái (guolásteapmái,
                          meahcásteapmái, boazodollui ja eanadollui).
                          Go leat oalle muddui ovttabeallásaš
                          ealáhuseallin, earret eará Sis-Finnmárkkus,
                          ja vuođđoealáhusain dáhpáhuvvá struktuvrralaš
                          earáhuvvan, de dahká dát dárbbašlažžan giddet
                          fuomášumi molssaevttolaš ealáhusvugiid
                          gárgedeapmái. Stuorámus hástalussan lea
                          bargosajiid oččodeapmi ja ássan sámi
                          guovlluin, ja dasto bisuhit ja gárgedit
                          eallasis sámi giela ja kultuvrra.
                          Valljodatvárit ja deatta luondduvuđđosii
                          gártet vuođđobuvttadeami dáfus leat dettolaš
                          hástalussan.</p>
    <section>
      <p type="title">14.1 Barggahus ja eallindilit sámi
                          guovlluin</p>
    </section>
    <section>
      <p type="title">14.1.1 Sis-Finnmárku</p>
    </section>
    <p>Juos váldá ovdamearkka dihtii
                          ovdan Sis-Finnmárkku, de leat muhtun
                          ealáhusain eanemusat smávva doaibmit geain
                          eai leat návccat dahje mokta bargat
                          gárgedemiin. Gávdnojit maiddái ealáhusat mat
                          leat hejot organiserejuvvon. Sis-Finnmárkku
                          ealáhuseallima deaŧalaš mihtilmasvuođat
                          leat:</p>
    <list>
      <p type="listitem">ollu smávva
                              fitnodagat/viessodoallodoaibmit, dávjá
                              unnán dienas</p>
      <p type="listitem">eanašeanas árbevirolaš
                              fitnodagat mii guoská buktagiidda,
                              buvttadanneavvuide ja gávpemárkanii</p>
      <p type="listitem">ollu <span type="quote">«ovttaskas»</span>
                              fitnodagat main leat hárve vejolaš,
                              guovlluguovdasaš ovttasbargoguoimmit</p>
      <p type="listitem">ollu eahpeformála
                              gelbbolašvuohta (árbevirolaš giehtaduodji
                              ja <span type="quote">«oahppan barggu čađa»</span>) ja iige nu alla
                              formála gelbbolašvuohta omd. ekonomiijas
                              ja fitnodatdoalus</p>
      <p type="listitem">nana kultuvrralaš
                              identitehtta</p>
    </list>
    <section>
      <p type="title">Boksa 14.24 Sis-Finnmárkku
                            ealáhuseallima guorahallan</p>
    </section>
    <p>Sámedikki olis lea
                            Agderforskning jagis 2001 guorahallan
                            Sis-Finnmárkku ealáhuseallima guovtti
                            gieldda vuođul, namalassii Guovdageainnu
                            suohkana ja Unjárgga gieldda. Raporttas
                            boahtá ovdan ee. ahte leat soames oktasaš
                            juksanmearit fitnodagaid ásaheamis.
                            Máŋ-gasii sis, geat leat gažaduvvon, lei
                            bargguhisvuohta molssaeaktun. Go álggahedje
                            iežaset fitnodaga, leat sii ráhkadan
                            bargosaji alcceseaset, ja nu garván
                            bargguhisvuođa dahje eretfárrema báikkis.
                            Regiovdnii fárren ja ássat sámi guovllus
                            lei deaŧalaš máŋgasii sis, geat álggahedje
                            iežaset fitnodaga. Nubbi eará duogášággan
                            lei hukset doaimma gaskaoapmin olahit eará
                            juksanmeari. Dát sáhttá omd. leat sámi
                            kultuvrra gilvit, diinet ruđaid, čájehit
                            ahte iežas doaimmain lea vejolaš eallit ja
                            oažžut friddjavuođa mearridit iežas
                            bargobeaivvi. Sis-Finnmárkkus ádjána
                            dábálaččat guhká (5–8 jagi) ovdal go
                            fitnodat sáhttá daddjojuvvot nanusin ja
                            buressajáiduvvan. Raporttas čájehuvvo
                            maiddái ahte kultuvra sáhttá sihke ovddidit
                            ja hehttet ealáhusgárgedeami, ja
                            duogášdiehtun adnojuvvojedje gávdnosat
                            Guovdageainnu silbarávdebirrasis. Nuorra
                            olbmot leat sakka eambbo
                            ovdánanáŋggirdeaddjit go boarraset olbmot
                            (badjel 50 jagi) ja sis lea buoret formála
                            gelbbolašvuohta. Dat sáhttá, Agderforskning
                            oaivila mielde, čujuhit dan guvlui ahte lea
                            dáhpáhuvvamin buolvamolsašupmi das mii
                            guoská ovdánanjuksanmeriide, dat meark-kaša
                            ahte dađistaga lassánit ovdánandoaibmit ja
                            geahppána viessodoallodoibmiid lohku
                            guovllus. Raporttas ávžžuhuvvo Sámediggi
                            doaibmevaččabut bargat ealáhusaid guvlui,
                            čohkket váikkuhangaskaoapmegeavaheami
                            buriide ovttaskasfitnodagaide ja deattuhit
                            gu-ovlluguovdasaš ealáhusčohkkehusaid
                            bajáshuksema.</p>
    <p>Sis-Finnmárkku oahppodási
                          mihtilmasvuohta lea ahte ollugiin lea alit
                          oahppu, muhto seammás leat ollugat geain ii
                          leat mangelágan oahppu. Nissoniin lea
                          oppalaččat alit oahppu go dievdduin.</p>
    <section>
      <p type="title">Govus 14.1 Proseantalohku – olbmot
                            geain lea alit oahppu, sohkebealit
                            earuhuvvon sámegiela hálddahanguovllus
                            (1999)</p>
    </section>
    <p>Ráđđehusas leat dihtosis
                          eallindiliid dilálašvuođat muhtun guovlluin
                          gos lea sámi veahkadat. Omd. lea
                          Sis-Finnmárkkus bargguhisvuohta ain badjelis
                          go fylkka- ja riikkadásis lea
                          gaskamearálaččat. Erenoamáš allat lea
                          bargguhisvuohta Guovdageainnu suohkanis, gos
                          dat guhká lea leamaš bures badjel 10|SLIS}%.
                          Dárbbašuvvo gárgedit eambbo iešguđetlágan
                          ealáhusaid ja loktet veahkadaga
                          gelbbolašvuođa.Váttisvuođaid galgá dattege
                          čoavdit ee. nannemiin bargomárkanetáhta,
                          oadjoetáhta ja sosiálabálvalusa doaibmabijuid
                          ovttaidahttima. Dárbbašuvvojit maiddái ee.
                          oktagaslačča ektui buoret čovdosat
                          heivehuvvot, mat erenoamážit jukset olbmuid
                          geain lea váilevaš formála gelbbolašvuohta.
                          Dákkár čovdosat gártet mielddisbuktit
                          gáibádusaid oktagassii, dan seammás go
                          doaibmabijut leat miellagiddevaččat
                          geavaheddjiid dovddiidusaid vuođul. Kultur-
                          ja luonddusuodjaleapmi sáhttet leat guovdilis
                          bealit dákkár strategiijas. Erenoamážit berre
                          hukset strategiija mas báikkálaš veahkadat
                          oažžu govttolaš oasi ávkeárvvuin ja ovdduin
                          mat luovvanit. Sosiála- ja
                          dearvvasvuođadepartemeanta ja Gielda- ja
                          guovlodepartemeanta leat juolludan ruđaid
                          jođánitbargi projeaktajovkui, mas lea
                          báikkálaš gullevašvuohta, mii galgá
                          válddahallat Sis-Finnmárkku dili, dovdáhit
                          deaŧalaččamus hástalusaid ja vuoruhit
                          doaibmabijuid. Finnmárkku fylkkagielda jođiha
                          projeavtta masa Sis-Finnmárkku gielddat
                          oassálastet. Sierra bargobijut boazodoalu
                          ektui válddahuvvojit kapihttalis 14.2.</p>
    <p>Ráđđehus čujuha muđui
                          eallindiliid buorideami oppalaš
                          doaibmabijuide mat válddahuvvojit
                          Guhkesáiggeprográmmas áigodahkii 2002–2005
                          (Langtidsprogrammet for 2002–2005),
                          kap. 11, <span type="quote" xml:lang="nob">«Plan for økonomisk og sosial
                          trygghet»</span> (Ekonomalaš ja sosiála
                          dorvvolašvuođaplána), ja dieđáhusas st.meld.
                          nr. 50 (1998–1999) Utjamningsmeldinga.
                          Om fordeling av inntekt og levekår i Norge
                          (Dássádahttindieđáhus. Boađuid juogadeapmi ja
                          eallindilit Norggas).</p>
    <section>
      <p type="title">Tabealla
                            14.1 Proseantalogut – logahallojuvvon
                            bargguhis olbmot gaskal 25–66 jagi ja
                            olbmot geain lea lámisvuođapenšuvdna juohke
                            1000 olbmo nammii sámegiela
                            hálddahanguovllus ja riikkas.</p>
    </section>
    <p> </p>
    <p>Guovdageaidnu</p>
    <p>Kárášjohka</p>
    <p>Porsáŋgu</p>
    <p>Deatnu</p>
    <p>Unjárga</p>
    <p>Gáivuotna</p>
    <p>Norga</p>
    <p>Reg.
                                  bargguhis 25–66 jagi – %
                                  (geassem. 2000)</p>
    <p>12,1</p>
    <p>5,4</p>
    <p>4,5</p>
    <p>4,4</p>
    <p>5,4</p>
    <p>7,8</p>
    <p>2,5</p>
    <p>
                                  Lámispenš. 16–66 jagi – pr. 1000
                                  ássi(1999)</p>
    <p>85</p>
    <p>109</p>
    <p>125</p>
    <p>142</p>
    <p>132</p>
    <p>155</p>
    <p>93</p>
    <section>
      <p type="title">14.1.2 Sis-Finnmárkku
                          nuppástuhttinbargu</p>
    </section>
    <p>Sis-Finnmárkku
                          nuppástuhttinbargu álggahuvvui jagis 1993, ja
                          maŋimuš go ođđa doalloovttadagat
                          váldojuvvojedje nuppástuhttinprográmmii
                          fárrui lei 31.12.1995. Prográmma
                          juksanmearrin lei geahpedit boazologu ja
                          jorgalahttit 
                          1  liiggás meari barggolaččaid eará
                          fitnuide.</p>
    <p>Nuppástuhttinbarggu
                          álgovuolggalaš hápmi loahpahuvvui
                          jahkemolsumis 1998–1999.
                          Gaskaboddosašáigodagas 1999/2000 čađahuvvui
                          sierra nuppástuhttinbargu ovdal go
                          sirddihuvvui dábálaš
                          váikkuhangaskaomiide.</p>
    <p>Jagis 1999 várrejuvvui 26
                          milj. kr Sis-Finnmárkku nuppástuhttinbargui.
                          Jagis 2000 lei maŋimuš jahki go lei sierra
                          nuppástuhttinbargu jođus, ja dasa várrejuvvui
                          18 milj. kr. Projeavttain, maidda
                          addojuvvojuvvui doarjja, sáhttá ee. namahit
                          fitnodatdoarjaga mii bohciidahtii sullii 70
                          ođđa bargosaji. Nubbi guovdilis doaibmabidju
                          lea fitnodatálggaheddjiid čuovvoleapmi, ee.
                          fidnoálggahanoahpaheami bokte, ja sierra
                          INKO-bálvalusain (bajásčuvgehus ja
                          oktavuođagaskkusteapmi), ja eará
                          doaibmabijuiguin lokten várás ealáhusaid
                          gelbbolašvuođa (ovdamearkka dihtii
                          lotnolasealáhuskurssat boazodoalu
                          nuppástuhttiide). Doarjja lea maiddái
                          addojuvvojuvvon UNIREG-projektii, mii lea
                          duođaštanprojeakta čadnojuvvon
                          Universitehtaid registrerenguovddážii. Dát
                          projeakta lea buvttihan sullii 40 oahpposaji
                          dán njealji gielddas. Maiddái nuoraidbargu
                          lea nannejuvvon, ee. leat álggahuvvon
                          bálvaluskantuvrrat buot njealji gielddas.
                          Sullii 52 pst. doarjagiin addojuvvojuvvui
                          nuoraiddoaibmabijuide.</p>
    <p>Ođđajagemánu 1. 2001 lea
                          Sis-Finnmárkku ealáhusgárgedanbargu
                          biddjojuvvon dábálaš váikkuhangaskaomiide.
                          Lea deaŧalaš hukset ja čuovvolit daid
                          dovddiidusaid ja bohtosiid mat leat
                          olahuvvon. Nuppástuhttináigodaga ollislaš
                          loahppaárvvoštallan berre álggahuvvot sullii
                          ovtta jagi maŋŋil go sierra
                          nuppástuhttináigodat lea lohppii mannan, dat
                          mearkkaša primo 2002.</p>
    <section>
      <p type="title">14.2 Boazodoallu</p>
    </section>
    <section>
      <p type="title">14.2.1 Boazodoallopolitihkalaš
                          juksanmearit ja njuolggadusat</p>
    </section>
    <p>Boazodoallopolitihka
                          juksanmearit ja njuolggadusat leat
                          čilgejuvvon St. dieđ.:s nr. 28 (1991–92)
                          Nana bissovaš boazodoallu, ja Stuorradikki
                          gieđahallan áššis, gč. Innst. S.
                          nr. 167(1991–92). árvalusas
                          konkretiserejuvvojit <span type="quote">«Nana bissovaš
                          boazodoalu»</span> golbma čuovvovaš juksanmeari:</p>
    <list>
      <p type="listitem">ekologalaš
                              bistevašvuohta</p>
      <p type="listitem">ekonomalaš
                              bistevašvuohta</p>
      <p type="listitem">kultuvrralaš
                              bistevašvuohta</p>
    </list>
    <p>Dát golbma juksanmeari leat
                          sparrolaga: ekologalaš bistevašvuohta addá
                          vuđđosa ekonomalaš bistevašvuhtii, ja
                          ekologalaš ja ekonomalaš bistevašvuohta dahká
                          vejolažžan gárgedit kultuvrralaš
                          bistevašvuođa.</p>
    <p><em type="italic">Ekologalaš
                          bistevašvuohta</em> ovdeha ahte biddjojuvvo
                          mearrideaddji deaddu dasa ahte hálddahit
                          guohtunvuđđosa nu ahte guohtundássedeaddu
                          váfistuvvo. Guovlluin gos guohtumat leat
                          guorban, galgá dássedeaddu fas huksejuvvot.
                          Dát dahkkojuvvo vai ealáhussii addojuvvo
                          gárgedanvejolašvuohta oanehet ja guhkit
                          áigái. Guohtumiid vejolašvuohta galgá
                          váfistuvvot boazologu muddema bokte ja iige
                          galgga eará beroštusaid luoitit liiggás
                          garrasit lihkahallat valljodatváriid.
                          Viidaseappot ovdeha juksanmearri ahte
                          riikkagottálaš juksanmearit bistevašvuođa
                          olaheamis gáibidit maiddái boazodoalu
                          heivehit iežas guohtuneanageavaheami ja
                          doaibmavugiid luonddu eavttuid
                          vuhtiiváldimiin ja nu ahte seailluha ja
                          gárgeda biraskvalitehta viiddis
                          áddejumis.</p>
    <p><em type="italic">Ekonomalaš
                          bistevašvuohta</em> ovdeha ahte gáibiduvvo
                          buvttadanmunni, dienasnákca,
                          goluidgeahpedanmunni, boahtodássi ja
                          boahtojuogadeapmi. Dat gáibida maiddái ahte
                          lea govttolaš gaskavuohta ealáhusa
                          valljodatváriid ja olbmuid logu gaskkas, geat
                          galget oažžut boahto- ja bargovejolašvuođaid
                          boazodoalus, daid gávpemárkan- ja
                          boahtovejolašvuođaiguin mat gávdnojit. Dán
                          oktavuođas lea guovddážis buorebut
                          ávkkástallat árvoloktenvejolašvuođa. Dás
                          čujuhuvvo vejolašvuhtii ahte oččodit eambbo
                          iešguđetlágan buktagiid báikkálaš kultuvrra
                          ja árbevieruid vuođul, báikkálaččat dikšut ja
                          ráhkadit, liigebuktagiid ávkkástallan, ja
                          biologalaš vuođđoávnnasbuvttadeami oažžut
                          optimálalažžan – heivehit buvttadeami
                          valljodatváriid mielde.</p>
    <section>
      <p type="title">14.2.2 Boazodoallopolitihka
                          hálddaheapmi</p>
    </section>
    <p>Boazodoallu ii leat stuoris
                          riikkagottálaš oktavuođas, muhto sihke sámi
                          ja báikkálaš oktavuođas lea das stuorra
                          mearkkašupmi – ekonomalaččat, bargosajiid
                          dáfus ja kultuvrralaččat. Boazodoallu lea
                          álohii adnojuvvon ja dohkkehuvvon áibbas
                          erenoamáš sámi ealáhussan. Danne lea dat
                          deaŧalaš oassin sámi kultuvrra ávnnaslaš
                          vuđđosis. Riikkagottálaš geatnegasvuođaid
                          vuođul, Vuođđolága vuođul ja eamiálbmogiid ja
                          veahádagaid álbmotrievttálaš njuolggadusaid
                          vuođul, gehččojuvvo boazodoallopolitihkka
                          oppalaččat sámi- ja servodatpolitihkalaš
                          oktavuhtii. Nu leage boazodoallopolitihkka
                          huksejuvvon guovtti iešbirgejeaddji vuđđosii;
                          ealáhuspolitihkalaš buvttadanárvvu ja
                          sámepolitihkalaš kulturárvvu ala.
                          Eanadoallodepartemeanta lea
                          boazodoallopolitihka ovddasvástideaddji
                          departemeanta, ja fas Gielda- ja
                          guovlodepartemeanta ovddasvástida
                          sámepolitihka oppalaččat.Guovdilis
                          Boazodoallohálddahus lea álttás ja doppe lea
                          riikka boazodoalu oppalaš
                          hálddahanovddasvástádus. Boazodoallostivra,
                          man Eanadoallodepartemeanta ja Sámediggi
                          nammadit, galgá leat hálddahusa fágalaš
                          ráđđeaddi, boazodutkan- ja nevvodanbargguin.
                          Viidáseappot galgá Boazodoallostivra čađahit
                          daid bargguid mat addojuvvojit Lágas
                          boazodoalu birra (Lov om reindrift) dahje dán
                          láhkavuđđosiin.</p>
    <p>Riikkas leat 6
                          boazoguohtunguovllu. Dán guđa
                          boazoguohtunguovllus leat ásahuvvon báikkálaš
                          hálddahuskantuvrrat. Juohke
                          boazodoalloguovllus leat guovllustivrrat,
                          maid guovlluid fylkkadikkit ja Sámediggi
                          nammadit. Guovllustivrrat galget doaibmat
                          fágalaš ráđđeaddin ja eavttuidbiddjin
                          almmolaš hálddaheapmái ja eará áššiin mat
                          gusket boazodollui guoskevaš
                          boazoguohtunguovllus. Viidáseappot galget
                          maiddái guovllustivrrat doaimmahit bargguid
                          mat leat mearriduvvon Lágas boazodoalu birra
                          dahje dán láhkavuđđosiin. Guovllustivrraid
                          čállingoddin doibmet hálddahuskantuvrrat
                          boazodoalloagronomaid bokte.</p>
    <p>Juohke boazodoalloguovlu lea
                          fas juhkkojuvvon boazoorohagaide main leat
                          iežaset orohatstivrrat. Orohatolbmot
                          válljejit orohatstivrra ja orohatstivrii
                          válljejuvvojit boazodoallit/sii geain lea
                          doalloovttadat, ja stivra ovddasta
                          boazoorohaga beroštusaid olggosguvlui ja dan
                          seammás lea orohatstivrras siskkáldas váldi.
                          Sámi boazoguohtunguovllus leat 83
                          boazoorohaga. Iešguđege orohat lea
                          siskkáldasat juohkán guohtuneatnamiid
                          siiddaid mielde. Dasa lassin rátkkašit
                          geasseorohaga ealut muhtumin dálvái moatti
                          dahje eanet dálvesiidan.</p>
    <p>Orohatdásis lea boazodoallu
                          organiserejuvvon doalloovttadahkan. Iešguđege
                          doalloovttadagas lea okta olmmoš gii
                          ovddasvástida doalloovttadaga ja vejolaččat
                          su beallelaš. Ođđa doalloovttadagat galget
                          dohkkehuvvot, <span type="quote">«konsešuvdnameannuduvvot»</span>,
                          muhto ásahuvvon ovttadagat sáhttet
                          sirddihuvvot mánáide juogekeahttá. Ovtta
                          doalloovttadagas sáhttet leat okta
                          boazoeaiggáda dahje eambbogat.</p>
    <section>
      <p type="title">14.2.3 Boazodoallopolitihka
                          váikkuhangaskaoamit</p>
    </section>
    <section>
      <p type="title">14.2.3.1
                            Boazodoalloláhka</p>
    </section>
    <p>St.dieđáhusas nr. 28
                            (1991–92) <em type="italic">Nana bissovaš
                            boazodoallu</em> gessojuvvojedje
                            boazodoallolága nuppástusat ovdehussan dasa
                            vai boazodoallopolitihkas sáhttá čađahit
                            dárbbašlaš nuppástusaid. Boazodoalloláhka,
                            nu mo dohkkehuvvui jagis 1978, čájehii
                            máŋgga dáfus váilevažžan
                            ealáhuspolitihkalaš
                            váikkuhangaskaoapmin.</p>
    <p>Stuorradiggi dohkkehii
                            ođđajagemánu 30. 1996 boazodoallolága
                            nuppástusaid. Nuppástusat dahke vejolažžan
                            čatnat ekonomalaš ja láhkavuđđosaš
                            váikkuhangaskaomiid buorebut ollislaš
                            váikkuhangaskaoapmevuogádahkii heivehan
                            várás guohtundeaddaga, ja dan seammás
                            geahpedit guohtunguorbadeami
                            birasváttisvuođaid, gč. ot.prop. nr 28
                            (1994–95) ja Innst. S. nr. 233
                            (1995–96).</p>
    <p>Go boazodoalloláhka
                            dárkkistuvvui jagis 1996, giddejuvvui unnán
                            fuomášupmi mearrádusaide mat siskkildit
                            boazodoalu stivrema ja hálddaheami, ja
                            ealáhusa siskkáldas dilálašvuođaid
                            ásahallama. Dán dárkkisteamis giddejuvvui
                            fuomášupmi ovddemusat dasa ahte Finnmárkkus
                            ledje olbmot badjelis dárbbašlaš logu,
                            oarjelsámiid vuoigatvuođadiliide ja
                            sámepolitihkalaš gárgedeapmái mas čájehii
                            ahte Sámediggi beasai nammadit
                            Boazodoallostivrra ja guovllustivrraid
                            miellahtuid. Dálá boazodoallolága
                            mearrádusat mat gusket stivremii,
                            hálddaheapmái ja siskkáldas dilálašvuođaide
                            muđui, leat eanaš sajiin ideanttalaččat
                            álgovuolggalaš láhkateavsttain 1978
                            rájes.</p>
    <p>Namahuvvon dilálašvuođaid
                            dáfus, nammadii Eanadoallodepartemeanta
                            1998 čavčča lávdegotti man mandáhttan lei
                            guorahallat boazodoallolága, dainna
                            ulbmiliin ahte divodit mearrádusaid mat
                            gusket boazodoalu stivremii ja
                            hálddaheapmái ja ealáhusa siskkáldas
                            dilálašvuođaid ásahallamii. Lávdegoddi
                            geigii evttohusas eanadoalloministarii
                            njukčamánu 15. 2001. Lávdegoddi čujuha
                            evttohusastis dárbbu ráhkadit
                            njuolggadusaid maid vuođul šaddá
                            vejolašvuohta einnostit ovddasguvlui, ja
                            buoret riektesihkarvuohta ovttaskas
                            boazoeaiggádii. Danne evttohuvvojedje
                            njuolggadusat mat čilgejit buorebut go dál
                            makkár vuoigatvuođat ja geatnegasvuođat
                            ovttaskas olbmos leat. Lea deattuhuvvon
                            boazodoalu sorjavašvuohta biologalaš
                            valljodatváriin, ja ahte guohtungeavaheapmi
                            galgá leat bissovaš guhkitáiggi
                            perspektiivvas.</p>
    <p>Lávdegoddi ovdanbuktá
                            maiddái ahte boazodoallu lea nannosit
                            čadnon árbevirolašvuhtii, ja <em type="italic">siida</em> , namalassii sosiála
                            oktavuođat ja bargoservvolašvuohta, lea
                            deaŧalaš saji ožžon láhkaevttohusas.
                            Siiddas lea eallu man boazodoallit guođohit
                            ja bearráigehččet, ja das barget okta dahje
                            eambbo boazodoallobearrašat ovtta siiddas.
                            Lávdegotti hástalussan lei ráhkadit
                            njuolggadusaid mat heivejit iešguđege
                            siidaortnegiidda mat gávdnojit, ja dan
                            seammás eai berren njuolggadusat gártat nu
                            loažžadin ahte geavadis masset rievttálaš
                            mearkkašumi.</p>
    <p>Lávdegotti evttohus
                            sáddejuvvo govdadis gulaskuddamii.</p>
    <section>
      <p type="title">14.2.3.2
                            Boazodoallošiehtadus</p>
    </section>
    <p>Boazodoallošiehtadus, lassin
                            boazodoalloláhkii, lea deatalaččamus
                            doaibmi reaidu mainna boazodoallopolitihka
                            juksanmeriid ja njuolggadusaid čuovvola.
                            Boazodoallošiehtadusa šiehtadallamiin
                            Norgga Boazosápmelaččaid Riikkasearvvi ja
                            Stáhta gaskkas Eanadoallodepartemeantta
                            bokte, ságaškuššet šiehtadallit guovdilis
                            ekonomalaš gažaldagaid mat čatnasit
                            boazodoalu gárgedeapmái. Ekonomalaš
                            váikkuhangaskaoamit mearriduvvojit, ee.
                            boazodoallolága ulbmiliid ja mearrádusaid
                            vuođul.</p>
    <p>Erenoamážit boazologu
                            heiveheapmi Finnmárkkus, muhto maiddái
                            boazolohko- ja boahtojuogadeapmi, leat
                            leamaš guovdilis áššiin go leat ságaškuššan
                            ekonomalaš váikkuhangaskaomiid láhčima
                            Boazodoallolága bokte maŋimuš jagiid. Nu
                            leage maiddái buvttadeami optimáliseren
                            leamaš guovdilis oassejuksanmearri.</p>
    <p>Rámmaeavttuid mearrideapmi
                            lea, ja galgá leat, stáhta bargu ealáhusaid
                            ektui, nu maiddái boazodoalu ektui. Dás
                            čujuhuvvo stáhta rollii oažžut boazologu
                            heivehuvvot valljodatváriide muhtun
                            eananosiin Finnmárkku
                            boazoguohtunguovlluin. Dasa lassin galgá
                            stáhta Boazodoallošiehtadusain láhčit dili
                            vai servodaga valljodatvárit geavahuvvojit
                            buoremus vugiin siskkabealde
                            addojuvvojuvvon rámmaid ja seammás
                            váikkuhit vai boahtojeavdadašuhttin
                            dahkkojuvvo. Doalloovttadagaid heiveheapmi
                            lea deaŧalaš ovdehussan oažžut beaktilis
                            valljodatvárreávkkástallama. Lea ealáhusa
                            ovddasvástádus bargat boazodoaluin nu ahte
                            addá doarvái mávssu barggu ja ieškapitála
                            ovddas siskkabealde addojuvvojuvvon
                            rámmaeavttuid ja
                            gávpemárkanvejolašvuođaid.</p>
    <section>
      <p type="title">14.2.4 Váldohástalusat</p>
    </section>
    <p>Boazodoalus leat stuorra
                          hástalusat. Eanaš guovlluin leat
                          boraspirevahágat (gč. 14.2.4.4. oasis) ja
                          areálasisabahkkemat mat dávjjimusat gullojit,
                          muhto leat dattege stuorra erohusat guovlluid
                          gaskkas. Finnmárkkus leat váilon čielga
                          rámmaeavttut boazologu ja guohtunguovlluid
                          dáfus, ja dagahan hui váttes
                          guohtundilálašvuođa, erenoamážit
                          Oarje-Finnmárkkus. Dát lea ealáhussii
                          siskkáldasat mearkkašan sakka
                          negatiivvalaččat, sihke ekonomalaččat ja
                          sosialalaččat. Danne lea váldohástalussan
                          oažžut sadjái dáid rámmaeavttuid. Romssas lea
                          fas váldohástalussan dálveguohtumiid stuorra
                          váilevašvuohta, stuorra boraspirevahágat ja
                          heajos ekonomiija. Nordlánddas ja
                          Davvi-Trøndelágas leat boraspirevahágat ja
                          areálasuodjaleapmi váldohástalussan, ja fas
                          Mátta-Trøndelága váldohástalussan leat
                          areálasuodjaleapmi ja riiddut sámi boazodoalu
                          rivttiid alde priváhta eatnamis siskkabealde
                          boazoorohagaid.</p>
    <section>
      <p type="title">14.2.4.1 Rámmaeavttut</p>
    </section>
    <p><em type="italic">Nana bissovaš boazodoallu</em> »
                            ilmmái ja gitta šiehtadusa 2000/2001
                            šiehtadallamiidda. Jagi 2000/2001
                            šiehtadusa šiehtadallamiin adnojuvvui
                            vuođđun ahte dás rájes galgá
                            guohtuneatnamiid heiveheapmi čađahuvvot
                            láhkavuđđodaš váikkuhangaskaomiiguin, nu
                            ahte buot doalloovttadagat
                            geatnegahttojuvvojit geahpedit boazologu
                            dain orohagain gos lea liiggás alla
                            boazolohku. Lea čájehuvvon ahte ekonomalaš
                            váikkuhangaskaoamit eai leat doarvái dasa
                            ahte juksat boazologu heiveheami
                            guohtuneatnamiid ektui. Boazodoallostivra
                            galgá iešguđege boazoorohaga
                            guohtuneatnamiid geavaheami juogadit
                            Boazodoallolága § 2 vuođul, dan bokte
                            ahte mearriduvvojit orohatráját,
                            guohtunráját siskkáldasat orohagas,
                            guohtunáigodagat ja alimus boazolohku
                            juohke orohahkii. Dál bargojuvvo ođđa
                            orohatjuohkimiiguin Nuorta-Finnmárkkus,
                            Oarje-Finnmárkkus ja Romssas. Vuordimis
                            gearggahuvvo orohatjuohkin
                            Finnmárkkuguovlluin 1. jahkebealis jagis
                            2002, ja Romssa bargu lea fas ráddjojuvvon
                            eret dan boddii go vuordá Norgga-Ruoŧa
                            boazoguohtunkonvenšuvnna ođasteami.</p>
    <p>Boazodoallohálddahus lea
                            bargamin vuođusbargguiguin, vai
                            boazodoallostivra sáhttá mearridit alimus
                            boazologu Finnmárkku orohagaide. Vuordimis
                            gearggahuvvo bargu Oarje-Finnmárkkus
                            loahpageahčen 2001, ja Nuorta-Finnmárkkus
                            fas 1. jahkebeali jagis 2002. Dán barggu
                            vuođul čielgá guohtuneatnamiid ollislaš
                            rámma, ja váfista ekologalaš bissovašvuođa.
                            Dán barggu olis mearriduvvojit maiddái ođđa
                            guohtunáigodagat.</p>
    <section>
      <p type="title">14.2.4.2 Ekonomiija</p>
    </section>
    <p>Maŋásmanni ekonomiija muhtun
                            oasis ealáhusas lea sakka duođalaš. Dát
                            dilli lea mielde raššudeamen ealáhusa
                            kultuvrralaš bissovašvuođa, ee. danne go
                            boazodoallobearrašat fertejit viežžat
                            eanašoasi bearraša boađuin olggobealde
                            ealáhusa. Danne lea áibbas mearrideaddji
                            mearkkašupmi das ahte ekonomalaš vuođus
                            ođđasisceggejuvvo.</p>
    <p>Dilli gáibida ahte ealáhusa
                            nuppástuhttimat čađahuvvojit. Ekonomalaš
                            váikkuhangaskaoamit galget oažžut áigái
                            alla vuovdinmeari, árranjuovvama ja
                            oaččuhit gárgedan- ja
                            investerendoaibmabijuid vuoruheami. Dát lea
                            áibbas dárbbašlaš vai váfista bissovaš
                            gárgedeami boazoealáhusas.</p>
    <p>Lassáneaddji
                            doalloovttadatlohku unnán bohccuiguin
                            (&lt;200), erenoamážit Kárášjogas ja
                            Romssas, dahká váttisin olahit dohkkehahtti
                            boađuid ja ieškapitála juohke
                            doalloovttadaga nammii. áibbas nuppeláhkai
                            go eará vuođđoealáhusain, leat
                            boazoeálahusas ollu olbmot čadnojuvvon
                            ealáhussii. Alla boazolohku
                            guohtuneatnamiid ektui muhtun guovlluin, ii
                            oro boahtimin das go leat ollu bohccot
                            juohke ovttadagas, muhto liiggás ollu
                            ovttadagat. Dáin guovlluin ii ábut ávžžuhit
                            eambbo geahpedit boazologu ovttaskas
                            doalloovttadagaid namas. Dát heajuda
                            ekonomalaš vuđđosa velá eambbo. Danne ferte
                            boazologu geahpedeapmi dahkkojuvvot
                            doalloovttadatloguid geahpedemiin.
                            Guohtuneatnamat eai atte ekonomalaš vuđđosa
                            nu ollu olbmuide go ealáhusas leat dál.</p>
    <section>
      <p type="title">14.2.4.3 Bohccuid
                            massu</p>
    </section>
    <p>Maŋimuš jagiid lea
                            boazomassin lassánan, ja dát dilli áitá
                            sakka ealáhusa birgenlági. Danne lea áibbas
                            dárbbašlaš geahpedit massimiid ealáhusa
                            boahtteáiggi ekonomalaš ja kultuvrralaš
                            bissovašvuođa dihtii. Erenoamážit lea
                            lassánan dat oassi maid boraspiret váldet.
                            Deaŧalaččamus ja bevttolaččamus
                            doaibmabidju dán oktavuođas lea dakkár
                            boraspirehálddaheapmi mii dahká boazodoalu
                            vejolažžan almmá stuorra massimiidhaga.
                            Eiseválddit leat juo bargan ollu dán
                            beales. Boraspirehálddaheapmi lea
                            gozihuvvon dettolaš láhkai maŋimuš jagiid.
                            Dattege lea ain dárbu čavgadit čuovvut, ja
                            eambbo oahppat, bohcco-boraspire gaskavuođa
                            birra ja jávkadit vahátelliid doppe gos
                            dárbbašuvvo dan dahkat. Ráđđehus ovddida
                            stuorradiggedieđáhusa boraspirehálddaheamis
                            jagis 2003.</p>
    <p>Maiddái guohtundilálašvuođat
                            Oarje-Finnmárkkus ja Nuorta-Finnmárkkus
                            leat dettolaš sivvan massimiidda, dan bokte
                            go eambbo bohccot leat jámadan. Danne leage
                            boazologuheiveheapmi guovdilis oassin das
                            ahte geahpedit boazojámu
                            guohtuneatnamiin.</p>
    <section>
      <p type="title">14.2.4.4
                            Areálasuodjaleapmi</p>
    </section>
    <p>Boazoguohtunguovlluin leat
                            sisabahkkemat ja muosehuhttimat johtilit
                            viidánan maŋimuš logijagiin. Dát lea
                            mielddisbuktán bistevaš areálagáržžidemiid
                            dain eatnamiin maid boazodoallu lea ráđđen,
                            ja ealuid muosehuhttimat leat lassánan.
                            Sisabahkkemiid ja muosehuhtti doaimmaid
                            njuolggo váikkuhusat manahahttet
                            bistevaččat guohtuneatnamiid go
                            huksejuvvojit ja gilvojuvvojit, ja nu
                            maiddái bohtet hehttehusat bohccuid
                            ruvgalan- ja johtingeainnuide.
                            Eahpenjuolggo váikkuhusat leat
                            gaskaboddosaš vahágat dahje heajuduvvon
                            lagas duovdagiid geavaheapmi, boazodolliide
                            gártá eambbo bargu ja bohccot šaddet
                            irrasat. Dávjá gártá ollu smávva
                            sisabahkkemiid ja muosehuhtti doaimmaid
                            ollislašbeaktu stuorábun go iešalddis
                            ovttaskas sisabahkkemat sierralagaid
                            dahket. Sivvan lea go guohtuneatnamiidda
                            báhcet gaskkat maid bohccot eai guođo,
                            danne go boazu luonddustis gáibida
                            <span type="quote">«eatnamiid ovtta olis»</span> ja
                            johtalangeainnuid. Go guohtuneatnamat ná
                            botkejuvvojit, de navdimis dát lea okta
                            dain duođalaččamus áitagiin boazodoalu
                            areálavuđđosii. Nuppi bealis leat
                            boazodoalu iežas sisabahkkemat ja johtolat
                            mielde váikkuheamen areálaberoštusaid, ja
                            erenoamážit bivdo- ja
                            olgodaddanberoštusaid. Guhkes gaskaáiddit,
                            ollu bievlavuodjimat ja eatnamiid
                            guorbadeapmi vahágahttá eanavuođu šattuid
                            ja elliid, heajuda luonddubirrasa ja eará
                            geavaheddjiid luonddumuosáhusaid.
                            Boazodoallu jáhkkimis olaha buoret áddejumi
                            dasa ahte guohtuneatnamiid sisabahkkemiid
                            dárbbaša ráddjet, juos boazodoallu maiddái
                            ieš čájeha áddejumi eará areálaberoštusaide
                            iežas sisabahkkemiiguin ja areála
                            geavahemiin.</p>
    <p>Lea deaŧalaš boazodoalu
                            areálageavaheami buorebut oktiiheivehit
                            eará beroštusaiguin. Dán oktavuođas lea
                            plána- ja huksenláhka guovdilis
                            váikkuhangaskaoapmi. Dálá plána- ja
                            huksenlága mielde lea boazodoallu
                            gulaskuddanásahus ja vuostecealkineiseváldi
                            gielddaid areálaplánaide, ásahallanplánaide
                            ja eará areálaáššiide.</p>
    <p>Ii leat eahpedábálaš
                            boazodollui geavahit eatnamiid rastá
                            gielddaid rájáid. Dan dihtii dávjá ii
                            leatge boazodolliin gullevašvuohta
                            gielddaide gos areálariiddut bohciidit.
                            Vásihusat čájehit ahte muhtun gielddat eai
                            dovdda iežaset bargun fuolahit boazodoalu
                            mii doaibmá siskkabealde sin gieldarájáid.
                            Danne dárbbašuvvo čielggasmahttit juohke
                            dásis plánejeddjiid ovddasvástádusa sámi
                            beroštusaid fuolaheamis, nu maiddái
                            boazodoalu.</p>
    <section>
      <p type="title">14.2.4.5 Oarjelsámi boazodoalu
                            váfisteapmi</p>
    </section>
    <p>Mátta-Trøndelága/Hedmárkku
                            boazoguovllu boazodoallu lea máddin ja
                            ravddamusas sámi boazodoalloguovllus.
                            Máŋggaid jagiid leat leamaš riiddut
                            eananoamasteddjiiguin boazodoalu
                            vuoigatvuođas geavahit priváhta eatnamiid
                            boazoorohagaid siskkabealde. Ráđđehusa
                            oaivila mielde lea deaŧalaš hukset
                            luohttámuša ja oažžut áddejumi ja
                            dovddiidusa dasa ahte boazodoallu sáhttá
                            doaimmahuvvot almmá riidalemiidhaga eará
                            árbevirolaš ealáhusaiguin.
                            Riidoeastadeaddji doaibmabidjoortnet, nappo
                            doarjja áidut gilvojuvvon eatnamiid, lea
                            guovdilis váikkuhangaskaoapmi čoavdin várás
                            ealáhusriidduid boazodoalu ja eanadoalu
                            gaskkas. Dán guovllu boazodoalu
                            boahtteáigái lea mearrideaddjin ahte
                            guohtuneatnamat áittarduvvojit ja
                            suodjaluvvojit vahágahtti ja billisteaddji
                            areálagáržžidemiid vuostá.</p>
    <section>
      <p type="title">14.2.4.6 Nissoniid oassálastin
                            boazodollui</p>
    </section>
    <p>Lea stuorra kultuvrralaš ja
                            sosiála mearkkašupmi nissoniid
                            oassálastimis boazodollui. Danne berre
                            nissoniid oassálastinvejolašvuohta
                            ealáhussii buoriduvvot. Dan oktavuođas go
                            virgáiduvvui nisson- ja bearašoaivadeaddji
                            boazoealáhussii, juolludii Gielda- ja
                            guovlodepartemeanta 900 000 kr ja 1
                            milj. kr jagiide 1999 ja 2000 nissonguvllot
                            doaibmabijuide. Ulbmilin lei erenoamážit
                            fuomášuhttit nissoniid ja bearrašiid dili
                            boazoealáhusas ja nissoniid mearkkašumi
                            sámi kultuvrii.</p>
    <p>Doaibmabijut nissoniid ja
                            nuoraid hárrái boazoealáhusas galget
                            biddjojuvvot oktavuhtii doaibmabijuiguin
                            mat leat erenoamážit sámi guovlluin
                            nissoniid ja nuoraid hárrái, ja oppalaččat
                            distrikta- ja regiovdnapolitihkas.</p>
    <section>
      <p type="title">14.2.5
                          árvoloktenprográmma</p>
    </section>
    <p>Suorgáseapmi mii boazodoalus
                          lea dáhpáhuvvan, seammaláhkai go eanadoalus,
                          lea dahkan ahte vuođđobuvttadeddjiin ii leat
                          šat nu stuorra oassi árvoloktenproseassaid
                          ovddasvástádusas čuovvut loahppabuktagii.
                          Boazodolliid ovddasvástádus lea dađistaga
                          gáržon ja dál lea eanaš buvttadit
                          njuovvanbohccuid, mat eanaš dolvojuvvojit
                          ealli boazun guovdilis njuovahagaide. Das
                          maŋŋil leat earát geat barget árvoloktemiin.
                          Dát lea dahkan ahte ollu árbevirolaš máhttu
                          lea hedjonan das mii guoská biergguid rájadit
                          ja liigebuktagiid ávkin atnit.</p>
    <p>Sámi kultuvra ja árbevierru
                          leat nana čalmmustahttingaskaoamit ja dáid
                          sáhttá boazodoallu roahkka geavahit buktagiid
                          árvvu loktemii gávpemárkanis. Danne lea
                          hástalussan ođasmahttit árbevirolaš
                          ráhkadanvugiid, omd. biebmogálvvuid ráhkadit
                          ja dáid ovdanbuktit gávpemárkaniin.</p>
    <p>Jagi 2001/2002
                          Boazodoallošiehtadusas leat várrejuvvon 7
                          milj. kr boazodoalu árvoloktenprográmmii.
                          Prográmma ulbmilin lea loktet ealáhusa
                          árvoráhkadeami mii galgá leat ávkin
                          boazodolliide. Prográmma nannensuorgin leat
                          guorahallat njuolggadusaid mat sáhttet
                          goahcat buoret árvoloktema, fierpmádaga
                          čohkken, nevvodeapmi ja movttiidahttin, ja
                          gelbbolašvuođalokten. Prográmma hálddaha
                          Stáhta ealáhus- ja guovlogárgedanfoanda
                          (Statens nærings- og distriktsutbyggingsfond
                          -SND).</p>
    <section>
      <p type="title">14.2.6 Doaibmabijut –
                          boazodoallu</p>
    </section>
    <list>
      <p type="listitem">Boazodoalloláhkalávdegoddi
                              geigii evttohusas njukčamánu 15. 2001.
                              Lávdegotti evttohus sáddejuvvo govdadis
                              gulaskuddamii ovdal go láhkarievdadusat
                              ovddiduvvojit Stuorradiggái 2002
                              čavčča.</p>
      <p type="listitem">Ráđđehus čuovvola
                              Finnmárkku guohtunvalljodatváriid
                              juogadanbarggu, vai boazoorohagaide
                              váfistuvvo buoret dássedeaddu
                              áigodatguohtumiid gaskii.</p>
      <p type="listitem">Stáhta
                              luonddubearráigeahču aiddoásahuvvon
                              bivdojoavku sáhttá, go ollu massojuvvojit
                              bohccot, biddjojuvvot bargat muhtun
                              šlájat vahátelliid bivdui vai olahuvvo nu
                              beaktilis go vejolaš ja ulbmilguvllot
                              bivdu.</p>
      <p type="listitem">Ráđđehus dáhttu nannet
                              Sámedikki vejolašvuođa bargat
                              doaibmevaččat
                              boazodoallogažaldagaiguin.</p>
    </list>
    <section>
      <p type="title">14.3 Guolástus ja
                          áhpedoallu</p>
    </section>
    <p>Guolástus, áinnas lotnolasat
                          eará ealáhusaiguin, lea sámi kultuvrras
                          guovdilis oassi. Sámi ássanguovlluin leat
                          eambbogat čadnojuvvon guolástussii go
                          boazodollui. árbevirolaš mearrasámi
                          ássanguovllut álget riddo- ja vuotnaguovlluin
                          davit Nordlánddas ja mannet gitta ruoššarájá
                          duohkái nuortadavil. Guolástusas adnojuvvjoit
                          sihke šárkkat ja rabas fatnasat.</p>
    <p>Mearrasámi guolástanvuohki ii
                          leat báljo earalágan go dáža riddo- ja
                          vuotnabivdovuohki. Sámi riddo- ja
                          vuotnaguovlluid guolásteapmi lea sorjavaš
                          báikkálaš, rittulagas valljodagain. Maiddái
                          unnimus fanasjoavkkuid
                          guollejohtovejolašvuođaide lea deaŧalaš dat
                          ahte gávdnojit guollevuostáváldinfitnodagat
                          ja buvttadanrusttegat.</p>
    <p>Guolástuspolitihkka galgá
                          láhčit guolástusealáhussii gánnáhahtti
                          gárgedeami – ealáhussii mas leat stuorra
                          vejolašvuođat. Bissovaš valljodathálddaheapmi
                          lea ovdehussan dán olaheapmái. Dárbbašuvvojit
                          rámmat ealáhusa bargui, ee. suodjalit
                          valljodatváriid ja hehttet amas huksejuvvot
                          badjelmearálaš bivdonákca. Ráđđehusa dáhtu
                          mielde galget guolástusaid rámmaeavttut addit
                          ceavzilis báikkálašservodagaid. Dát guoská
                          maiddái sámi ássanguovlluid
                          guolásteapmái.</p>
    <section>
      <p type="title">14.3.1 Sámi guolástuslávdegotti
                          barggu čuovvoleapmi</p>
    </section>
    <p>Guolástusdepartemeanta
                          nammadii jagis 1993, ee. Sámedikki gáibádusa
                          vuođul, lávdegotti mii galggai sámi
                          beroštusaid geahčadit guolástusoktavuođas.
                          Lávdegoddi galggai vuođđun atnit
                          riikkaidgaskasaš ja sisrievttálaš
                          riikkagottálaš geatnegasvuođaid sámiid ektui
                          eamiálbmogin. Lávdegoddi geigii evttohusas
                          cuoŋománus 1997. Sámi guolástuslávdegotti
                          evttohus – dahje <span type="quote">«Gregussenutvalget»</span> – lea
                          leamaš gulaskuddamis ja
                          Guolástusdepartemeanta lea gieđahallamin
                          ášši. Sámi guolástuslávdegoddi ságaškušša ee.
                          mo galgá ráddjet iešguđege doaibmabijuid
                          ulbmiljoavkkuid. Nubbi molssaeaktu lea atnit
                          ovttaskas oktagasaid subjeaktan. Okta
                          molssaeaktu lea ráddjet doaibmabijuid
                          fátmmastanguovllu dihto geográfalaš
                          guovlluide mat lagat meroštallamiin sáhttet
                          daddjojuvvot guovlun gos eanetlohku lea sámi
                          veahkadat. Sámediggi ja
                          Guolástusdepartemeanta leat ovttaoaivilis das
                          ahte ii leat ávkkálaš sisafievrridit oidi
                          doaibmabijuid oktagasaid dásis.</p>
    <p>Lávdegottis leat
                          doaibmabidjoevttohusat mo sámi guovlluid
                          guolástusa sáhttá buoridit. Dat mii guoská
                          lávdegotti rávvagiidda regulerenpolitihka
                          dáfus, de lea váldoevttohus dat ahte fatnasat
                          vuollel 7 mehtara guhkimus sturrodagas galget
                          friddja guolástit, lagabui mearriduvvon
                          doaibmabidjoguovllus. Sámedikki evttohus
                          doaibmabijuide ja rievdadusaide lea eanaš
                          muddui seammalágan go lávdegotti evttohus.
                          Dattege lea Sámedikki evttohus, dasa mii
                          guoská friddja guolásteapmái, ahte
                          friddjaguolástanrádji biddjojuvvo fatnasiidda
                          vuollel 10,67 mehtara guhkimus
                          sturrodagas.</p>
    <p>Ráđđehusa oaivila mielde ii
                          sáhte friddja guolástusa rahpat
                          valljodatváriid geažil. Lea eanemus
                          jahkehahtti ahte friddja guolásteapmi, leš
                          dál rádji 7 dahje 10,67 mehtara guhkimus
                          sturrodat, mielddisbuktá bivdofanaslogu
                          lassáneami ja bivdonávcca lassáneami. Dát fas
                          lasiha deattu guollemáddodahkii, ja eandalii
                          dorskemáddodahkii. Vaikko vel gáibiduvvoge
                          duššefal smávit fatnasiidda friddja
                          guolásteapmi, ii leat goittotge gustomeahttun
                          dat guollehivvodaga mearri, maid dát fatnasat
                          bivdet. Joavku vuollel 10 mehtara guhkimus
                          sturrodat, guolástedje jagis 1993 badjel
                          40 000 tonna dorski. Ja dát fanasjoavku
                          doaibmá dađistaga bevttolaččabut dađi mielde
                          go teknologiija gárgeduvvá.</p>
    <p>Nubbi eará evttohus
                          lávdegottis, man maiddái Sámediggi doarju,
                          lea ahte juogadanpolitihkka eriidjuohkimis
                          galgá bodnjojuvvot smávit fatnasiidda ovdun,
                          vai dáidda juogaduvvo stuorát oassi go dál
                          ollislaš earis dán fanasjoavkku siskkabealde.
                          Ráđđehus geahččala hábmet regulerendahkosa
                          mii vuhtiiváldá buot fanasjoavkkuid.</p>
    <p>Lávdegotti mandáhtta sisdoalai
                          maiddái čilgehusa Sámi guolástusavádaga
                          birra. Lávdegoddi juohkásii gažaldagas ahte
                          berrego ávžžuhit ásahit sámi guolástusavádaga
                          2  .
                          Eanetlohku gávnnahii ahte lávdegoddi ii
                          ávžžut ásahit Sámi guolástusavádaga. ággan
                          lea go dál vuosttain lea liiggás
                          eahpečielggas mii dákkár avádagain
                          oaivvilduvvo. Sámediggi lea dattege doalahan
                          gáibádusas ahte eiseválddit galget ásahit
                          dákkár avádaga.</p>
    <section>
      <p type="title">Boksa 14.25 Maoriid
                            eaiggáduššanvuođadáhkádus Ođđa
                            Zealanddas</p>
    </section>
    <p>Ođđa Zealándda duopmostuolut
                            leat Waitangitraktáhta atnán <span type="quote">«vuođđun
                            gárgedit sosiála soahpamuša»</span> stáhta ja
                            maorilaččaid gaskii. Soahpamuša
                            nudaddjojuvvon maorigáhppálaga artihkal II
                            dáhkida maorilaččaide sihke
                            oamastanvuoigatvuođa iežaset
                            čearddavalljodagaide ja
                            iešstivrenvuoigatvuođa čearddas
                            siskkáldasat. Guolástus lea buorren
                            ovdamearkan oamastanvuoigatvuođa
                            dáhkádussii. Guolli lei deaŧalaš oapmi mas
                            lei mearrideaddji meark-kašupmi čeardda
                            ekonomiijai. čearddat hálddahedje
                            guolástusbearráigeahču iežaset vieruiduvvan
                            rájáid siskkabealde. <em type="italic">Ngai
                            Tahu Sea Fisheries Report</em> nammasaččas
                            gávnnahii Waitangitribunála ahte čearddas
                            lei <span type="quote">«sierra vuoigatvuohta soahpamuša vuođul
                            mearrabivdui miehtá sin rittu gitta 12
                            miilla duohkái dahje nu, danne go sin
                            bealis ii gávdno makkárge julggaštus dahje
                            šiehtadus mas dát vuoigatvuođat livčče
                            bálkestuvvon»</span>. Maorilaččain lei maiddái
                            <span type="quote">«soahpamušgárgeduvvan vuoigatvuohta oažžut
                            govttolaš oasi mearrabivddus olggobealde 12
                            miilla ja olggos dohko ja meaddel
                            nannánjuolggi ja gitta áhpebivdui
                            siskkabealde ekonomalaš avádaga mii lea 200
                            miilla, danne go dát lea sierra
                            vuoigatvuohta dán [čerdii]»</span>.
                            Duođaštusdoaimmaheapmi čájehii ahte
                            maorilaččat ledje áimmahuššan dán
                            čeardavalljodaga nu bures go vejolaš,
                            vaikko vel leige dahkkojuvvon badjelmeari
                            guolásteapmi anglo-kolonisttaid
                            gávpeberoštusaid bokte ja maorilaččaid
                            oassálastin guolástusealáhussii leige
                            margináliserejuvvon. Vieruiduvvan
                            vuoigatvuohta, nu mo <span type="quote">«tapu»</span> ja <span type="quote">«rahui»</span>
                            sisafievrrideapmi várjalan dihtii
                            veajetguovlluid ja áitojuvvon šlájaid,
                            ledje anus maiguin valljodagaid ásahallá.
                            (Gč. NOU 1997: 5 Urfolks landrettigheter
                            etter folkerett og utenlandsk rett
                            (Eamiálbmogiid eanavuoigatvuođat
                            álbmotrievtti ja olgoriikkalaš rievtti
                            mielde).</p>
    <section>
      <p type="title">Boksa 14.26 Canada –
                            Marshallduopmu</p>
    </section>
    <p>Canadalaš alimusriekti
                            celkkii duomu Marshalláššis čakčamánu 17.
                            1999. Duopmu nanne ahte soahpamušat maid
                            Mi’kmaq- ja Maliseetindiánat vuolláičálle
                            jagiin 1760 ja 1761 siskkildit oktasaš
                            vuoigatvuođa bivdit, guolástit ja čoaggit
                            bisuhan dihtii <span type="quote">«mearálaš eallinláibbi»</span>.
                            Ovdalis duopmu (Sparrowduopmu, 1990) lei
                            juo nannen ahte eamiálbmogiin lea
                            vuoigatvuohta guolástit biebmolassin ja
                            maiddái <span type="quote">«sosiála ja seremoniijalaš
                            ulbmiliidda»</span>. Marshallduopmu lea gohččuma
                            bokte geatnegahttán canadalaš ráđđehusa
                            addit eamiálb-mogiidda vejolašvuođaid
                            diinet <span type="quote">«mearálaš eallinláibbi»</span> bivdimiin,
                            guolástemiin ja čoaggimiin. čuožžilii
                            maiddái dárbu šiehtadallat čilgetkeahtes
                            gažaldagain mat guske eamiálbmogiid
                            vuoigatvuođaide. Skábmamánus 1999 álggahii
                            ráđđehus prográmma man ulbmilin lea lasihit
                            Mi’kmaq- ja Maliseetservodagaid
                            oassálastima atlánttalaš, gávppálaš
                            guolásteapmái. álggahuvvojedje
                            šiehtadallamat oažžut gaskaboddosaš
                            soahpamušaid servodagaiguin maidda
                            Marshallduopmu guoskkai. Soahpamušat
                            váfistit eamiálbmogiidda guolástan-lobi
                            dihto eavttuid vuođul. Eamiálbmogiin lea
                            maiddái vuoigatvuohta oažžut ekonomalaš
                            doarjaga earret eará reaidduide ja
                            oahpaheapmái. Lea hástalus váfistit
                            eamiálbmogiid saji guolástussii, ja seammás
                            hehttet amas ollislaš guolásteapmi
                            lassánit. Ráđđehus bargá dan ala ahte addit
                            penšuvnna eará guolásted­djiide, vai
                            rahpasit guollelobit maid eamiálbmogat
                            sáhttet oažžut. Leat šiehtadallamat jođus
                            oažžut áigái guhkesáiggi soahpamu-šaid</p>
    <section>
      <p type="title">14.3.2 Sámedikki doaibmaplána sámi
                          riddo- ja vuotnaguovlluide</p>
    </section>
    <p>Sámediggi mearridii
                          miessemánus 1996 <em type="italic">Sámi riddo-
                          ja vuotnaguovlluid doaibmaplána</em> mas
                          ealáhusat, giella ja infrastruktuvra leat
                          refereansarámman. Plánas galgá leat
                          bálddalasti funkšuvdna doaibmabijuid ja
                          váikkuhangaskaomiid ektui maid Sámediggi áigu
                          čađahit. Doaibmaplána geográfalaš guovlu
                          juoksá Divttasvuonas Nordlánddas lulde gitta
                          Vuorjánjohkii nuortadavvin. Plána ođastettiin
                          1998 čavčča lea váldofuomášupmi biddjojuvvon
                          nissoniidda ja nissoniid sajádahkii sámi
                          riddo- ja vuotnaguovlluid báikegottiin.
                          Buorit eavttut vai nissonat ásaiduvvet leat
                          guovdilis fáddán go dáid guovlluid gilážiid
                          galgá gárgedit eambbo. Plána mearrida máŋga
                          nannensuorggi, dasa lassin ahte das lea
                          čielga nissonprofiila.</p>
    <p>Maŋimuš jagiid leat Sámediggi
                          ja guolástusministtar doallan dagalduslaš
                          čoahkkimiid guovtte gearddi jagis. Dáin
                          čoahkkimiin, ja eará oktavuođain, leat
                          Sámedikki doaibmaplána doaibmabijut
                          dovddusindahkkojuvvon ráđđehussii.</p>
    <p>Nudaddjojuvvon <span type="quote">«lahkaguovlu-
                          ja sorjjasvuođaprinsihpa»</span> sisafievrrideapmi
                          hálddaheapmái ja vearuhussii, lea leamaš
                          guovdilis fáddán doaibmaplánas. Dasa mii
                          guoská lahkaguovlu- ja
                          sorjjasvuođaprinsihppii, dan áddejumis ahte
                          oassálastilohpi galgá juogaduvvot geográfalaš
                          gullevašvuođa vuođul, de ii leat dálá dilis
                          láhkavuođus Oassálastiláhka (Deltakerloven)
                          bokte vuođđudit oassálastilohpejuohkima
                          duššefal dáid eavttuid vuođul.</p>
    <section>
      <p type="title">14.3.3 Báikkálaš
                          hálddaheapmi</p>
    </section>
    <p>Sámedikki álgaga vuođul lea
                          ráđđehus ja Sámediggi dialogas báikkálaš
                          hálddaheami birra. Sámedikki bealis lea dán
                          barggu ulbmilin geahččaladdat riikkagottálaš
                          hálddahanortnegiid mat heivehuvvojit
                          báikkálaččat, vai oažžu áigái positiiva ja
                          dássedis ealáhusgárgedeami sámi riddo- ja
                          vuotnaguovlluin.</p>
    <p>Sámediggi lea hoahpuhan
                          geahčaladdanprojeavtta oččodan dihtii
                          čoahkkeeari ja dikkis lei ovddasteaddji
                          bargojoavkkus mii čielggadii ášši.
                          čoahkkeearri mearkkaša vuolggasajis ahte
                          juohke fanas oažžu eari mii siskkilda dorski,
                          divssu ja sáiddi, mas ovtta šlája rehkenastá
                          ekvivaleanttalažžan, mii dasto fas
                          rehkenastojuvvo oassin čoahkkeearrái. Dát
                          ortnet boahtá ávkin vuotnaguolásteddjiide.
                          Dán jagi dovddiidusat gártet deaŧalažžan go
                          galgá árvvoštallat sáhtášiigo čoahkkeearri
                          leat regulerenmolssaeaktin boahtte
                          áiggis.</p>
    <p>—oahkkeearreprojeakta lea
                          dakkár projeakta mas smávvamahtosaš
                          3 
                          dahje báikkálaš perspektiivvas geahččaladdá
                          regulerendahkosa mii vuolggasajis lei
                          riikkagottálaš regulerendagus.</p>
    <p>Sámediggi lea iskkadeamen
                          sáhtášiigo álggahit iešguđetlágan ortnegiid
                          main hálddaheapmi heivehuvvo buorebut
                          báikkálaččat. Riddo- ja vuotnaguovlluid
                          valljodatvárit váikkuhuvvojit sihke iežaset
                          guovllu guolásteamis ja eará guovlluid
                          áhpeguolástemiin. Mearačázi ekovuogádaga
                          váikkuhit sihke guollemáddodaga lunddolaš
                          rievddadeamit ja nuoskkideamit ja
                          máilmmeviidosaš birasrievdamat. Bajit
                          riikkagottálaš guollevalljodathálddaheapmi
                          lea dárbbašlaš vuođusin go galgá váfistit
                          ollislaš valljodatvárrehálddaheami. Muhto ii
                          dan dihtii leat ráđđehus vuostemielas
                          geahččaladdat riikkagottálaš reguleremiid
                          báikkálaččat, ovdamearkka dihtii
                          čoahkkeearreprojeavtta.</p>
    <section>
      <p type="title">14.3.4 Njuolggadusaid
                          sisafievrrideapmi dáhkiduvvon eriid birra
                          fatnasiidda vuollel 11 mehtara stuorámus
                          guhkkodat dorskebivddu joavkkus I</p>
    </section>
    <p>Dát fatnasat ožžot
                          vejolašvuođa bivdit osiid iežaset eriin
                          vaikko joavkoearri dahje áigodatearri leage
                          bivdojuvvon. Dát buvttii álggahettiin
                          rievdadusa regulerenvuogádahkii mii boahtá
                          ávkin dorskesorjavaš smávvafatnasiidda
                          Finnmárkkus, vaikko vel gustoge buot
                          fatnasiidda davvelis 62 o  N. Oassálastiide
                          joavkkus II, dat mearkkaša fatnasat main ii
                          leat lohpi oassálastit jovkus I, gustojit
                          dáhkiduvvon eriid mearrádusat fatnasiidda
                          vuollel 10 mehtara guhkimus sturrodat, mat
                          leat ruktuigullevaččat Finnmárkui dahje
                          Davvi-Romsii.</p>
    <p>Sihke Sámediggi ja Sámi
                          guolástuslávdegoddi evttohit sisafievrridit
                          gildosa vuovdit fatnasiid olggos
                          Davvi-Norggas. Oassálastiláhkaásahusas
                          (deltakerforskriften) dorskiid várás jagis
                          2001 lea oppalaš gielddus vuovdit fatnasiid,
                          main lea lohpi oassálastit jovkui I, olggos
                          Finnmárkkus ja Davvi-Romssas. Dát váikkuha nu
                          ahte fatnasat bissot dán riikkaoasis.
                          Vástideaddji mearrádus lea maŋimuš jagiid
                          leamaš láhkaásahusas.</p>
    <p>Sámediggi lea čuoččuhan ahte
                          sáhttá leat váttis sidjiide, geat guolástit
                          lotnolasat eará ealáhusain, deavdit eavttuid
                          mat gáibiduvvojit vai beassá čálihuvvat
                          guolásteddjiid veahkadatlohkui. Sámi
                          guovlluin Finnmárkkus lea hui dábálaš bargat
                          riddoguolástemiin ja vustnabivdduin
                          lotnolasat eará ealáhusain.
                          Guolástusdepartemeanta lea dohkkehan dán
                          álgaga ja buoridan vejolašvuođaid bargat
                          lotnolasealáhusain. Ráđđehus loktii rájá maid
                          sáhttá dinet eará ealáhusas almmá
                          sihkohalakeahttá eret guolásteddjiid
                          veahkadatlogus. Gielddain maidda Sámi
                          ovddidanfoanda gusto, sáhttet olbmot geat
                          guolástit, oažžut eará ealáhusas boađu mii
                          vástida 5G, eaige masse rievtti leat
                          čálihuvvan guolásteddjiid veahkadatlohkui
                          bláđđái A, muhto eará guovlluin lea rádji 4G.
                          Dás oaivvilduvvo G:in álbmotoaju gustojeaddji
                          vuođđosupmi iešguđege áigái.
                          Guolástusdepartemeantta olis lea maiddái
                          nammaduvvon bargojoavku, mii guorahallá
                          guolásteddjiid veahkadatlogu njuolggadusaid.
                          Bargojoavku lea mearridan válbmet barggu jagi
                          2001 mielde.</p>
    <section>
      <p type="title">14.3.5 Reaidokollišuvnnat riddo- ja
                          vuotnaguovlluin</p>
    </section>
    <p>Sámediggi lea doaibmaplánastis
                          evttohan ráfáiduhttit vuotnaguovlluid ahcilis
                          bivdoreaidduid vuostá, nu maiddái
                          autoliinnaid ja snoranuhtiid geavaheami
                          vuostá. Rádjegeassinlávdegoddi lea addán
                          cealkámuša autoliinna birra, ja
                          Guolástusdepartemeanta lea mearridan
                          láhkaásahusa borgemánu 17. 2000, mii gieldá
                          dihtolágan liidnafatnasiid badjel 21,35
                          mehtara sturrodagas bidjamis liinna
                          siskkabeallái 4 nautalaš miilla Norgga
                          riddogátti vuođđolinjás eret.
                          Rádjegeassinlávdegoddi lea dál geigen
                          snoranuhtiide guoski evttohusa. Evttohus lea
                          sáddejuvvon gulaskuddamii.</p>
    <section>
      <p type="title">14.3.6 Ovttadatearit ja sierra
                          earreortnegat</p>
    </section>
    <p>Guolástusdepartemeanta
                          sisafievrridii geassemánus 2000 ovttadateari
                          čuovvovaš fatnasiid várás: snoranuohtte-,
                          dorskenuohtte- ja
                          ruonáeatnanreahkafatnasiidda. Suoidnemánus
                          2000 sisafievrriduvvui maiddái
                          ovttadatearreortnet dábálaš (konvenšuvnnalaš)
                          fatnasiidda mat leat 28 mehtara dahje
                          badjel.</p>
    <p>Ovttadatearreortnega ulbmil
                          lea geahpedit guolásteapmái oassálasti
                          fanaslogu vai buorrána sin doaibmavuođus geat
                          báhcet.</p>
    <p>Deaŧalaš vuolggasadjin lea
                          ahte ovttaskas váikkuhangaskaoamit galget
                          heivehuvvot dan iešguđege fanasvehkii man
                          birra lea sáhka. Dat mii muhtun fanasvehkii
                          heive, ii dáidde álohii heivet seamma bures
                          nubbái. Ovttadatearrevuohki man
                          áhpefanasveahka geavaha, ii dáidde heivvolaš
                          buot riddofatnasiidda. Danne bargojuvvo dál
                          dili láhčimiin vai riddofatnasiidda sáhttet
                          fállojuvvot hámádahttingaskaoamit,
                          nudaddjojuvvon sierra earreortnegat.</p>
    <p>Stuorradiggi bivddii ráđđehusa
                          čielggadit vejolašvuođa sisafievrridit sierra
                          earreortnegiid maiddái fatnasiidda vuollel 28
                          mehtara. Vai galgá sáhttit sierra
                          earreortnegiid sisafievrridit dán fanasveaga
                          várás, ferte Stuorradiggi addit ráđđehussii
                          ođđa láhkavuđđosa. Riddofatnasat gilvalit
                          áhpeguolástusfatnasiiguin ee. bargiid dáfus
                          ja fállamis buoremus vuođđoávnnaskvalitehta.
                          Riddofatnasat berrejit oažžut
                          hámádahttingaskaomiid vai besset gilvalit
                          ovttadássásáš eavttuid alde.
                          Guolástusdepartemeanta lea sádden
                          proposišuvnna Stuorradiggái vai oažžu sadjái
                          dakkár láhkavuđđosa maid fatnasat vuollel 28
                          mehtara sáhttet geavahit. Stuorradiggi
                          dohkkehii láhkaevttohusa miessemánu 3. 2001
                          ja dat nannejuvvui Gonagasas Stáhtaráđis
                          geassemánu 1. 2001.</p>
    <section>
      <p type="title">14.3.7 Gonagasreabbá</p>
    </section>
    <p>Gonagasreabbábivdu lea otná
                          meari mielde mearriduvvon dutkanbivdun.
                          Ráđđehus lea guolástusšiehtadallamiin olahan
                          ovttamielalašvuođa Ruoššain dan birra ahte
                          gonagasreabbá gávpebivdu sáhttá álggahuvvot
                          jagi 2002 rájes.</p>
    <p>Dássážii ii leat vuođus dadjat
                          ahte gonagasreabbái leat dađi eambbo dávddat
                          njommon go eará skálžoelliide, iige sáhte
                          dadjat dat eretduvdá dahje vahágahttá eará
                          šlájaid ekovuogádagas. Dáid gažaldagaid leat
                          muhtun muddui dutkagoahtán, ja eambbo
                          dutkamat leat boađi boađi. Dan seammás go
                          váruhuvvo ahte gonagasreabbá sáhttá duddjot
                          negatiivvalaččat ekovuogádaga eará
                          heakkalaččaide mearas, ja ollugat vásihit
                          stuorra váttisvuođaid oalgebivdduin, sáhttá
                          gonagasreabbá maiddái adnojuvvot árvvolaš
                          valljodahkan, mas sáhttá šaddat
                          árvoloktenvejolašvuohta, ja mii sáhttá
                          doaibmat dienaslaš lassin árbevirolaš
                          guolásteapmái.</p>
    <p>Ollu fierbmeguolásteaddjit
                          erenoamážit Nuorta-Finnmárkkus leat gártan
                          stuorra bárttiide go gonagasreabbá lea
                          darvánan guollefirpmiide. Lea nammaduvvon
                          bargojoavku, mas Sámediggi lea fárus, man
                          bargun lea čielggadit gonagasreappá
                          boahttevaš hálddahanhámádatevttohusa.
                          Guolástusdepartemeanta jođiha joavkku ja dan
                          bargu galgá válmmaštuvvot borgemánu lohppii
                          jagis 2001.</p>
    <section>
      <p type="title">14.3.8 Biebmanealáhus</p>
    </section>
    <p>áhpedoallu lea maŋimuš jagiid
                          assosierejuvvon riggodagain, ovdánemiin ja
                          Norgga boahtteáiggiin. Das leat eahpitkeahttá
                          buorit vejolašvuođat, sihke biebmat luosa ja
                          eará šlájaid, nu mo dorski, báldá jna.
                          Ráđđehus dáhttu joatkit dán suorggi
                          dutkamiin. Maiddái Finnmárkkus ja sámi
                          ássanguovlluin galget ássit oažžut ávkki
                          áhpedoalu vejolašvuođain.</p>
    <p>Ráđđehusa juksanmearrin lea
                          ahte luosa ja dápmoha biebmoguollešaddadeami
                          ođđa konsešuvnnat galget váikkuhit nu ahte
                          riddu váldojuvvo atnui miehtá. Danne bargáge
                          ráđđehus dan guvlui ahte konsešuvnnat mat
                          addojuvvojit jagis 2001, galget sajustuvvot
                          
                          4  báikkiide gos leat buorit
                          ovdamunit biebmamii, muhto gos leat unnán
                          dahje eai leat konsešuvnnat ovdalaččas.
                          Konsešuvnnaid geográfalaš juohkimiin áigu
                          departemeanta maiddái deattuhit leago gielda
                          láhčán áhpedoalu viidáset gárgedeami
                          vejolašvuođaid.</p>
    <p>áigumuššan lea juohkit guokte
                          konsešuvnna, mat mannet Oarjjevudnii
                          Divtasvuona suohkanii, vai nannejuvvo
                          julevsámi servodat Mosskes. Dáidda
                          konsešuvnnaide čadnojuvvojit velá sierra
                          lasseeavttut.</p>
    <section>
      <p type="title">14.3.9 Luossabivdu</p>
    </section>
    <p>Sámi kultuvrii ja
                          servodateallimii leat luonddu
                          luossamáddodagat hui mávssolaččat eatnat
                          guovlluide. Dát guoská vuosttamuččat
                          Finnmárkui, mii lea dat guovlu, oktanis
                          Guoládagain, gos gávdnojit atlánttalaš
                          luondduluosaid eallinnávccalaččamus
                          máddodagat mat oppalohkái leat šlája
                          viidánusguovllus. Dás leage maiddái Deatnu,
                          gos árbevirolaš sámi luossabivdu lea hui
                          deaŧalaš kulturguoddi.</p>
    <p>Ráđđehus lea dál bargagoahtán
                          váldit dettolaš loktema váfistan dihtii
                          luonddu luossamáttdodagaid, veardit st.meld.
                          nr. 33 (1999–2000) Om regjeringens
                          miljøvernpolitikk (st. dieđ. nr. 33
                          (1999–2000) Ráđđehusa birasgáhttenpolitihka
                          birra) ja st.meld. nr. 24 (2000–2001) Om
                          rikets miljøtilstand (st. dieđ. nr. 24
                          (2000–2001) Riikka birasdili birra). Dán
                          oktavuođas deattuhuvvo hirbmosit
                          luondduluosaid mearkkašupmi áiggiloaktin-,
                          ealáhus- ja kulturvuođusin sámi guovlluin.
                          Oassin dán barggus ožžot vuoigatvuođalaččat
                          ja báikkálašservodagat stuorát
                          hálddahanovddasvástádusa luossabivddus, ja
                          dan seammás gessojuvvo Sámediggi mielde
                          luossahálddaheapmái dain sámi guovlluin gos
                          luossabivdu dahká deaŧalaš ávnnaslaš
                          vuđđosa.</p>
    <section>
      <p type="title">14.3.10 Doaibmabijut –
                          guolástus</p>
    </section>
    <list>
      <p type="listitem">Ráđđehus áigu guorahallat
                              čuolbmabidjamiid mat gusket
                              infrastruktuvrii ja
                              guollevuostáváldinrusttegiidda ja
                              árvvoštallat heivvolaš
                              váikkuhangaskaomiid.</p>
      <p type="listitem">Ráđđehus árvvoštallá dál
                              Rádjegeassinlávdegotti
                              snoranuohttenjuolggadusaide guoski
                              evtto-husa.</p>
      <p type="listitem">Ráđđehus áigu láhčit dili
                              vai gonagasreappá hálddaheapmi šaddá
                              dohkkehahttin ja dan oktavuođas áigu
                              árvvoštallat evttohusaid, mat bohtet
                              Guolástusdepartemeantta nammadan
                              bargolávdegottis.</p>
      <p type="listitem">Lea áigumuššan juohkit
                              guokte biebmankonsešuvnna, main leat
                              sierra lasseeavttut, ja báiki lea
                              Oarjjevuodna Divtasvuona suohkanis</p>
      <p type="listitem">Vuoigatvuođalaččaide ja
                              báikkálašservodagaide addojuvvojuvvo
                              stuorát ovddasvástádus luossabivddu
                              hálddaheamis, dan seammás go Sámediggi
                              gessojuvvo mielde luossahálddaheapmái
                              dain guovlluin gos ásset sámit.</p>
    </list>
    <section>
      <p type="title">14.4 Lotnolasealáhusat</p>
    </section>
    <p>Lotnolasheiveheapmi addá
                          vejolašvuođa máškkidis vugiin atnit ávkki
                          luondduvalljodagain. Dán
                          valljodatávkkástallama dovdomearkan lea
                          máŋggabealátvuohta ja dássedeaddu
                          valljodatvárreváldimis. Marginála
                          valljodatvárit dávjá eai atte doarvái
                          ekonomalaš vuđđosa vuođđudit ealáhusdoaimma
                          duššefal ovttašlájat doibmii dahje
                          fidnui.</p>
    <p>Sámi ássanguovlluid
                          ealáhuseallin leat čađamannan ollu dain
                          seammá rievdanproseassaid mat muđuige riikkas
                          leamašan, mas vuođđoealáhusain lea
                          lassáneaddji suorgáseapmi. Bealit, nu mo
                          dálkkádagat, valljodatvárit ja areálavuođus
                          ja nu maiddái árbevierut ja geográfalaš
                          sajusteapmi, leat dattege dagahan
                          lotnolasealáhusaid mearkkašumi stuorábun sámi
                          ássanguovlluin go eanaš dážaid
                          ássanguovlluin. Sámi ávnnašlaš heiveheami
                          mihtilmaš iešvuohtan lea máŋggabealátvuohta
                          ealáhusaid iešguđet lotnolasšlájain.
                          Máŋggabealátvuohta lea leamaš dárbbašlaš
                          ovdehussan marginála guovlluid birgenlágis.
                          Dađistaga go bálvalusealáhusat leat
                          bohciidan, leat dát šaddan
                          lotnolasealáhusheiveheami oassin sámi
                          báikegottiin. Ođđa ealáhusaid
                          lotnolasheiveheapmi orru leamen seamma
                          lunddolaš go árbevirolaš
                          lotnolasealáhusat.</p>
    <p>Ráđđehus áigu bargat dan ala
                          ahte lotnolasealáhusaid rámmaeavttut
                          heivehuvvojit dárbbuide ja ahte galgá ain
                          láhččojuvvot dilli lotnolasdoaluide dain
                          guovlluin gos ásset sámit. Sámi
                          ovddidanfoandda vásedin ovddasvástádus berre
                          leat addit doarjaga ja gárgedit
                          lotnolasealáhusaid.</p>
    <section>
      <p type="title">14.4.1 Duodji – sámi
                          giehtaduodji</p>
    </section>
    <p>Duojis lea šaddagoahtán
                          lassáneaddji mearkkašupmi ealáhussan, ja dat
                          lea hui deaŧalaš erenoamážit sámi
                          nissoniidda. Ollu boazodoallit geat leat
                          heaitán boazodoalus, earret eará nissonat,
                          háliidit dujiin bargat ođđa ealáhusgeaidnun.
                          Lotnolasealáhusdoarjja Sámi ovddidanfoanddas
                          addá buriid vejolašvuođaid bargat dujiin
                          lotnolasat eará ealáhusaiguin. Hástalussan
                          lea buoridit duodjegálvvuid juohkášumi
                          
                          5  ja márkanfievrrideami.</p>
    <p>Duodji lea <span type="quote">«duoji
                          oahppoplánain»</span> šaddan fágan skuvlii. Duodji
                          lea maiddái olahan gáhttenveara stáhtusa.
                          Duoji fágareivve váldimii leat ráhkaduvvon
                          njuolggadusat. Fágareiveortnegiin váfistuvvo
                          árvvolaš gelbbolašvuođasirdášumi
                          gaskkusteapmi boarraset ja hárjánan duojáriin
                          bargoohppiide. Bargooahppiortnega lea
                          dárbbašlaš gárgedit vai váfista bestema
                          fágii.</p>
    <p>Sámediggi deattuha duoji
                          mealgadis gárgedanvejolašvuođa fágan,
                          kultuvran ja ealáhussan, juos beare
                          láhččojuvvojit rámmaeavttut. Sámediggi
                          maiddái fuomášuhttá man stuorra mearkkašupmi
                          duojis lea nissoniidda, sámi gillii ja
                          identitehta nannejeaddji sámi doaibman.
                          Ealáhusálggaheami movttiidahttima várás lea
                          Sámediggi ráhkadan viđajagi gárgedanprográmma
                          duodjái.</p>
    <section>
      <p type="title">14.4.2 Jávrebivdu</p>
    </section>
    <p>Sámi veahkadahkii lea
                          jávrebivdu doloža rájes leamaš deaŧalaš
                          oassin ealáhusvuđđosis. Velá dálge lea
                          jávrebivdu deaŧalaš áigáboahtu muhtun
                          lotnolasealáhusdolliide. Dattege leat dál
                          ollu buorit guollejávrrit gos ii lea guhkes
                          áigái guolástuvvon, ja guollemáddodaga
                          kvalitehtta lea hedjonan. Go dikšu dihto
                          jávrriid, sáhttá oažžut guliid lassánit main
                          lea buorre kvalitehtta sihke
                          ealáhusguolásteddjiid ja
                          astoáiggeguolásteddjiid várás, ja dainna
                          lágiin lasihit sámi guovlluid
                          boahtovejolašvuođaid muhtun guovlluin. Go dál
                          eambbo bidjá návccaid jávrebivdui, berre dán
                          čuovvolit dihtomielalaš dutkamiin ja
                          gelbbolašvuođaloktemiin vai gávnnaha optimála
                          bissovaš bivdindási iešguđetge jávrris, ja
                          guolástanneavvuid ja -vugiid, mat geahpedit
                          goluid ja barggu. Guovlluguovdasaš
                          váikkuhangaskaomiiguin galgá huksejuvvot
                          guollevuostáváldin- ja bálvalusrusttet
                          Kárášjohkii. Jávrebivdu dárbbaša divdna
                          dákkár vuostáváldinrusttega mii lea olámuttus
                          dalle go guolásteapmi dáhpáhuvvá. Guliid
                          vuovdin ja márkanfievrrideapmi berre eanemus
                          lágis oktiiordnejuvvot vai seastá goluid
                          gávpejoru oktavuođas.</p>
    <p>Jávrebivdu sáhttá
                          iešguđetlágan vugiin leat oassin ulbmillaš
                          mátkeeallinealáhusbarggu nannemis. Guovdilis
                          hástalussan lea hukset ovttasbarggu
                          jávrebivdiid ja astoáiggebivdiid gaskii.</p>
    <p>Guhkit áigái sáhttá
                          iešguđetlágan jávreguliid biebman šaddat
                          ovdánusealáhussan sámi guovlluin. Go dán
                          galgá ollašuhttit, dárbbašá čađahit dutkan-
                          ja gárgedanbargu gávnnahan dihtii
                          gáddevuđđosaš biebmanrusttegiid, mat leat
                          oadjebasat nuoskkideami, lovpema ja
                          dávddaidnjoammuma vuostá. Biebmoguolit
                          sáhttet lasihit guollehivvodaga
                          jávreguollevuostáváldinrusttegii, ja dainna
                          lágiin guhkiduvvo njuovvanáigodat ja nu
                          lassána dákkár rusttegiid
                          gánnáhahttivuohta.</p>
    <section>
      <p type="title">14.4.3 Doaibmabijut</p>
    </section>
    <list>
      <p type="listitem">Ráđđehus áigu bargat dan
                              ala ahte lotnolasealáhusaid rámmaeavttut
                              heivehuvvojit dárbbuide ja ahte galgá ain
                              ovddasguvlui láhččojuvvot dilli
                              lotnolasdoaluide guovlluin gos lea sámi
                              veahkadat.</p>
      <p type="listitem">Ráđđehus áigu bargat dan
                              ala ahte Sámediggi oažžu eambbo
                              váikkuhanválddi ja stuorát
                              ovddasvástádusa ealáhuspolitihkas.</p>
    </list>
    <section>
      <p type="title">14.5 Eanadoallu</p>
    </section>
    <section>
      <p type="title" xml:lang="nob">14.5.1 Dilli</p>
    </section>
    <p>Sámedikki eanadoall plána
                          mielde, leat sámi ássanguovlluid
                          ealáhuseallima mihtilmasvuohta lea ahte
                          stuorra oassi (12,9 pst.) bargá
                          vuođđoealáhusain (eanadoalous, vuovdedoalus
                          ja guolásteamis), ja vástideaddji lohku
                          Davvi-Norggas lea 7,7 pst. ja riikkas muđui
                          sullii 4 pst. Dáhtavuđđu lea 16 gieldda
                          golmma darimus fylkkas.</p>
    <p>Dain gielddain geahppánedje
                          doalut 35 pst. áigodagas 1989 rájes 1999
                          rádjai. Seamma áigodagas lei geahppáneapmi
                          riikkas oppalohkái 28 pst.
                          (SSB-eanadoallolohkamat).</p>
    <p>Sámi ássanguovlluin manná
                          čielgasit dan guvlui ahte eanadoallu
                          guovdduštuvvo muhtun vuotna- ja
                          siseatnangielddaide. Olggut vuotna- ja
                          riddogielddain leat doalut sakka vádjáguššan.
                          Muhtun riddogielddain lea eanadoallu mannan
                          nu ollu maŋás ahte lea sáhka eanadoalu
                          eretjávkadeamis dáin guovlluin. Mearrasámi
                          guovlluide čuohcá dát eanemusat.</p>
    <p>Mielkebuvttadeapmi lea ain
                          boaittobealeanadoalu guoddinvule, maiddái
                          sámi guovlluin. Mielkebuvttadeapmi addá
                          stuorámus árvoloktema juohke doalu nammii ja
                          mearkkašahtti oalgeváikkuhusaid gielddaide ja
                          báikkálašservodagaide. áigodagas 1989 rájes
                          1999 rádjai geahppánedje mielkebuvttadandoalu
                          25 pst. Dán geahppáneami stuorámus oassi
                          sáhttá čadnojuvvot mielkeeriid oastin- ja
                          vuovdinortnegii. Dát ortnet lea váikkuhan
                          vuotnaheamet sámi guovlluid eanadollui. Oalle
                          olu leat mielkebuvttadan- ja
                          biergobuvttadandoalut sámi guovlluin atnán
                          buorre ávkki vásedin boaittobealdoarjagiin
                          mielkkis ja bierggus (NILF notáhta
                          nr. 2001–8).</p>
    <p>Sávza- ja gáicadoalut
                          geahppánedje 42 pst. dahje lagabui 300
                          doaluin áigodagas 1989–1999. Dát ledje eanaš
                          sávzadoalut. Riikkagottálaš dásis leat
                          sávza-/gáicadoalut geahppánan 21 pst. seamma
                          áigodagas. Dát mearkkkaša ahte sámi guovlluin
                          lea doallolohku geahppánan badjel guovtte
                          geardde eambbo go riikkas ollislaččat. Nuppi
                          bealis lea sávza-/gáicadoaluid gaskamearálaš
                          sturrodat measta duppalit sturron go jagis
                          1989 ledje 23 dálvvibadjel
                          sávzza/mielkegáicca ja fas jagis 1999 ledje
                          43. Sámi ássanguovlluid sávza-/gáicadoaluid
                          gaskamearálaš sturrodat lea dál badjelis go
                          riikka gaskamearálaš logut.</p>
    <section>
      <p type="title">14.5.2 Hástalusat ja doaibmabijut
                          sámi eanadoalus</p>
    </section>
    <p>Oppalaš eanadoallopolitihkalaš
                          váikkuhangaskaomiid bokte juhkkojuvvojit
                          oalle olu ruđat sámi ássanguovllu eanadollui.
                          Ráđđehus lea erenoamážit deattuhan nannet
                          marginála guovlluid mielkebuvttandoaluid
                          ekonomiija. Lassin leat 2,0 milj. kr
                          giligárgedanruđain, mat juogaduvvojit
                          eanadoallošiehtadusa bokte, várrejuvvon
                          Sámediggái váikkuhangaskaoapmin sámi
                          eanadoalu ja lotnolasealáhusaid várás. Dán
                          lassin hálddaha sámediggi ruđaid Sámi
                          ovddidanfoandda bokte ja doaibmadoarjaga
                          lotnolasealáhusaide ja duodjái. Eanadollui
                          sáhttá sámediggi addit čuovvovš doarjaga:
                          visttiid ja birasteknihkalaš doaibmabijuid
                          investeremiidda, investerendoarjagiidda
                          mašiinnaid ja reaidduid oastimii,
                          doaibmadoarjagiidda lotnolasealáhusaide main
                          eanadoallu lea oassekomponeanta lontnolassii­
                          boazodoaluin, guolástemiin, meahcástemiin
                          dahje dujiin, oktasaš doaibmabijuide,
                          doaibmabidjoprojeavttaide jdd.</p>
    <section>
      <p type="title">14.5.3 Eanadoallopolitihkalaš
                          juksanmearit, njuolggadusat ja doaibmabijut
                          sámi guovlluin</p>
    </section>
    <p>St.meld. nr. 19
                          (1999–2000) Om norsk landbruk og
                          matproduksjon (st. dieđ. nr. 19
                          (1999–2000) Norgalaš eanadoalu ja
                          biebmobuvttadusa birra), kapihttalis 5.5.6
                          Landbruket i Nord-Norge (Eanadoallu
                          Davvi-Norggas), lea ráđđehus dovddahan
                          háliiduvvon gárgedeami riikkaoasi
                          eanadoallosuorggis. Dieđáhusas daddjojuvvo
                          ná: <span type="quote">«Váttes luonddusaddojuvvon
                          dilálašvuođaid, smávva ja bieđggusis
                          eanadoallobirrasiid ja nannenbuvttadahkkiid
                          ja eanadoallobuktagiid guhkes
                          juođahangaskkaid geažil šaddá golmma davimus
                          fylkkas erenoamáš hástalussan bisuhit
                          eallinfámolaš eanadoalu barggahusa ja ássama
                          vuođusin.»</span></p>
    <p>Dieđáhus geassá ovdan golbma
                          strategiija davvinorgalaš eanadoalu nannemii:
                          nannet árbevirolaš buvttademai sajádaga
                          márkanis buhtes borramuša profilerema ja
                          arktalaš dálkkádaga veagas, gárgedit ođđa ja
                          ođđasisvirkkosmahttit
                          lotnoloasealáhusheivehemiid, sihke
                          resursavuođđosaš ja bálvalusaddi suorggis ja
                          gárgedit gelbbolašvuođaguovddáža
                          davvinorgalaš eanadollui mii galgá leat
                          mielde veahkeheamen riikkaoasi eanadoalu
                          nannet.</p>
    <p>Dieđáhus čujuha viidáseappot
                          dan rollii mii eanadoalus lea sámi kultuvrra
                          ja eallinvuogi seailluheamis: <span type="quote">«Eanadoallu lea
                          maiddái deaŧalaš ealáhussuorgi sámi
                          ássanguovlluin ja dainna oassi sámi kultuvrra
                          ávnnaslaš vuđđosis. Sámi ealáhusheiveheapmi
                          lea árbevirolaččat leamaš lotnolasealáhusaide
                          vuođđuduvvan. Danne lea deaŧalaš ahte diekkár
                          heivehemiid vuođus sáhttá bisuhuvvot dáid
                          guovlluin.»</span></p>
    <p>Sámediggi lea ráhkadan sierra
                          Sámi eanadoalloplána.</p>
    <p>Sámedikki dievasčoahkkináššis
                          8/01 Sámi guovlluid eanadoallu (Jordbruket i
                          samiske områder), mearriduvvui čuovvovaš
                          bajit juksanmearri: <em type="italic">váfistit
                          bissulis barggahusa nu ahte dáinna lágiin
                          sáhyttá seailluhit ja gárgedit sámi giela ja
                          kultuvrra.</em> Dán olaheami dihtii lea
                          Sámediggi bidjan čuovvovaš nannenduovdaga:
                          lahttudit sámi eanadoallopolitihkalaš avádaga
                          riikkagottálaš eanadoalloperspektiivii,
                          árvoloktenprográmma sámi eanadollui, heivehit
                          Sámedikki váikkuhangaskaoapmegeavaheami
                          eanadoalus.</p>
    <p>Ovddaldastimis hástalusaid
                          sámi eanadoalus leat čuovvovaš hástalusat
                          guovdilat: buoridit buvttadaneavttuid,
                          geahpedit goluid, lasihit árvoloktema ja
                          loktet gelbbolašvuođa.</p>
    <p>Ráđđehus áigu:</p>
    <list>
      <p type="listitem">bovdet Sámedikki
                              ságáškuššat eanadoallopolitihka hábmema
                              birra, ja hástalusaid birra sámi
                              eanadoalus sierra, ovdal jahkásaš
                              eanadoallošiehtadallamiid</p>
      <p type="listitem">ovttas Sámedikkiin
                              čielggadit árvoloktenprográmma sámi
                              guovlluide. Prográmma ferte bálddalastit
                              hástalusaid ja vejolašvuođaid mat
                              čatnasit eanadollui, boazodoallui,
                              guolásteapmái ja árbevirolaš duodjái
                              árbevirolaš ovttaiduhttima mielde mii lea
                              leamaš dáid ealáhusaid gaskkas sámi
                              ássanguovlluin</p>
      <p type="listitem">ovttas Sámedikkiin
                              árvvoštallat doaibmabijuid mat váfistit
                              mielkebuvttadeami ja eará buvttadanvugiid
                              sámi guovlluin</p>
      <p type="listitem">veahkehit gárgedahttit
                              málliid mat váfistit
                              guhkesáiggejurddašeami sámi
                              ássanguovlluid meahccevalljodatváriid
                              geavaheamis</p>
      <p type="listitem">čuovvolit projeavtta
                              <span type="quote">«Eanadoallovisttit arktisas»</span> dainna
                              áigumušain ahte gárgeduvvojit hálbbit ja
                              buoret eanadoallovisttit</p>
      <p type="listitem">lasihit árjjaid
                              ovttasbargodoaibmabijuide ja
                              oktasašdoibmii sámi guovlluid
                              eanadoalus</p>
      <p type="listitem">ovttaidahttit hástalusa
                              sámi eanadoalu ja jávrebivddu hárrái,
                              oassin davvinorgalaš eanadoalu
                              gelbbolašvuođaguovddáža
                              ovddasvástádusduovdagii. Deaŧalaš lea
                              ahte sámi institušuvnnat ja fágabirrasat
                              čadnojuvvojit fierpmádahkii mii oktiibuot
                              galgá dahkat guovddáža
                              fágaguovddážiid.</p>
      <p type="listitem">áŋgiruššat eanet sámi
                              guovlluid eanadoalu ovttasloargo
                              doaibmabijuid ja ovttasdoaimmahoami
                              avdii.</p>
    </list>
    <section>
      <p type="title">14.6 Industriija ja
                          báktedoaibma</p>
    </section>
    <p>Norggas lea minerálaealáhus
                          sakka nuppástuhttojuvvon metállaruvkkes
                          industriijaminerálaid buvttadeapmái. Ollu dát
                          ođđa minerálalaš vuođđoávdnasat leat
                          hálbbeshaddebuktagat. Rittulagas sajádat
                          mearkkaša danne dettolaččat
                          gánnáhahttivuhtii. Finnmárkku areálain lea
                          vuollel okta promilla areálain adnojuvvon
                          minerálroggamii. Muhtun dáhpáhusain sáhttet
                          čuožžilit beroštusriiddut minerálaealáhusa ja
                          sámi beroštusaid gaskii.</p>
    <p>Norgga minerálaindustriija
                          gávpejorru lea 7 millijárdda kruvnnu ja das
                          lea bargosadji 5500 olbmui. Ealáhus lea
                          deaŧalaš boaittobealbáikkiide, ja dat gávdno
                          miehtá riikka, erenoamážit riddogáttiin. Go
                          geahččat galle olbmo leat
                          minerálabuvttadanbargguin, lea Finnmárku
                          viđát sajis maŋŋelis fylkkaid Nordlánda, Møre
                          ja Romsdal, Rogalánda ja Vestfold.
                          Sis-Finnmárkkus eai leat dál oppage
                          minerálavalljodatroggamat, earret guokte
                          luonddugeađgefitnodaga mat lea
                          álggahallandásis Guovdageainnus.</p>
    <p>Finnmárkkus leat Norgga
                          geologalaš iskkadeapmi (Norges geologiske
                          undersøkelse /NGU) ja stuorát
                          prospekterenfitnodagat čađahan oalle viiddis
                          kártemiid ja iskkademiid ja ohcan golli,
                          veaikki ja nihkkela, oalle heajos bohtosiin.
                          Dálá dilis ii oro leamen dán guovllu
                          málbmagávdnosiin nu stuorra potensiála,
                          vaikko ođđa máhttu ja ođđa rogganvuogit
                          sáhttet addit eará loahppaárvalusaid.
                          Diamántagávdnosat Suomas leat dagahan
                          beroštumi ohcat diamántasisdoalli
                          báktešlájaid (kimberlihtaid) Finnmárkkus.
                          Dattege lea dál vuosttain olggoriikkalaš
                          fitnodagain unnán beroštupmi, ja fitnodagat
                          čohkkejit bargguset Supmii ja Ruŧŧii. NGU
                          árvvoštallamiid vuođul eai dáidde stuorra
                          prospekterenfitnodagat bahkkemin Finnmárkui
                          nu sakka, eambbo juos láhččojuvvo dilli nu
                          bures ahte fitnodagat dáhttot investeret ođđa
                          minerálavalljodagaid guorahallamii.</p>
    <section>
      <p type="title">14.6.1 Minerálaláhka</p>
    </section>
    <p>Maŋŋil go ođđa
                          minerálalahkaevttohus (ot. prp. nr. 35
                          (1998–99) Om lov om erverv av og drift på
                          mineralressurser (od. prp. nr. 35
                          (1998–99) Lága birra minerálavalljodagaid
                          háhkama ja doaimma birra gessojuvvui ruoktot
                          giđđat jagis 2000 (ot. meld. nr. 1
                          (1999–2000) (od. dieđ. nr. 1
                          (1999–2000)), lea ráđđehus bargan
                          proprosišuvnna muhtun osiid ođđasit
                          árvvoštallamiin. Dát guoská erenoamážit
                          minerálaealáhusa dárbbuid ja eanaeaiggádiid
                          beroštusaid gaskavuođaide. Dáid beliid
                          árvvoštallama oktavuođas guorahallojuvvojit
                          maiddái minerálalágaid ja sámi vuoigatvuođaid
                          gaskavuođat.</p>
    <section>
      <p type="title">14.7 Mátkeeallin</p>
    </section>
    <p>Ráđđehus lea válddahallan
                          ealáhuspolitihka váldohástalusaid
                          mátkeeallinealáhusaid buohta st.meld.
                          nr. 15 (1999–2000) Lønnsomme og
                          konkurransedyktige reiselivsnæringer (st.
                          dieđ. nr. 15 (1999–2000) Gánnáhahtti ja
                          gilvonávccalaš mátkeeallinealáhusat).
                          Politihkas lea hui guovdil dat ahte ealáhusa
                          árvoráhkadeapmi ja gánnáhahttivuohta galgá
                          lassánit, earret eará vai ealáhus nagada
                          gilvalit boahtteáiggi bargonávccaid alde.
                          Viggamuššan oažžut áigái
                          mátkeeallinealáhusbuktagiid maid turisttat
                          jearahit, gárgedit geasuheaddji mátkebáikkiid
                          iešguđege osiin riikkas ja nu maiddái Norgga
                          márkanfievrridit ja čalmmustahttit
                          mátkebáikin leat hui guovdilis
                          viggamušsuorggit.</p>
    <p>Sámi kultuvra berre
                          boahtteáiggis sáhttit leat dettolaččamus
                          viggamušbuvttadahkkin sámi guovlluid
                          mátkeeallinealáhusas. Dalle go Stuorradiggi
                          gieđahalai mátkeeallinealáhusdieđáhusa,
                          st.meld. nr. 15 1999–2000)
                          Lønnsomme og konkurransedytkige
                          reiselivsnæringer (Gánnáhahtti ja
                          gilvonávccalaš mátkeeallinealáhusat), celkkii
                          Stuorradikki ealáhuskomitea ná:</p>
    <p><span type="quote">«Komitea oaivila mielde sáhttá
                          mátkeeallinealáhus maiddái sámi guovlluin
                          šaddat guoddinnávccalaš ealáhussan, man bokte
                          váfistuvvojit bargosajit ja ássan. Komitea
                          lea positiivvalaš sámi
                          mátkeeallinealáhusfálaldagaid gárgedeapmái.
                          Lea deaŧalaš ahte fálaldagat speadjalastet
                          sámi kultuvrra. Komitea oaivvilda ahte
                          mátkeeallinealáhusdoaimmas leat stuorra
                          ovdánanvejolašvuođat sámi guovlluin
                          lotnolasat eará ealáhusaiguin. Komitea
                          háliida deattastit ahte sámi
                          mátkeeallinealáhusaid juksanmearrin galget
                          leat allakvalitehtalaš gánnáhahtti ja
                          gilvonávccalaš fitnodagat. Komitea oaivvilda
                          deaŧalažžan ahte sámi birrasat sihke
                          báikkálaččat, guovlluguovdasaččat ja
                          riikkagottálaččat leat searvvis sámi
                          mátkeeallinealáhusaid ja
                          mátkeeallinealáhusbuktagiid gárgedeamis.
                          Ollislaš sámi mátkeeallinealáhusplána sáhttá
                          leat mátkeeallinealáhusaid saji
                          eavttuidbiddjin sámi ealáhus- ja
                          kultureallimis.»</span></p>
    <p>Kulturmuittut, dávvirvuorkkát
                          ja duoji vuovdin dahket sámi
                          mátkeeallinealáhussii vejolašvuođaid. Dattege
                          buktá stuorra turistajohtalus ja sámi
                          kultuvrra árvvoštalakeahtes geavaheapmi
                          mátkeeallinealáhusa oktavuođas moanaid
                          hástalusaid. Sámi mátkeeallinealáhusa galgá
                          hábmet sámi eavttuid vuođul, ja
                          mearrideaddjin lea ahte leat báikkálaš
                          oassálastit fárus dákkár doaimmas. Sámi
                          ássanguovlluid ealáhusat leat eanaš smávva ja
                          gaskasturrosaš fitnodagat.
                          Mátkeeallinealáhusfitnodagat, main lea
                          báikkálaš gullevašvuohta, barget dávjá
                          lotnolasat eará ealáhusain. Dávjá barget
                          oktagaslaš turismmain, mas váldodeaddu lea
                          muosáhusain main leat sihke kultur- ja
                          luondduvuđđosaš buktagat. Váldoovdehussan
                          galgá leat ahte dát fitnodagat galget leat
                          ceavzilat ja ekonomalaččat
                          guoddinnávccalaččat. SND lea mieldeváikkuhan
                          álggahit smávvadoallobuvttadeami duojis,
                          rusttegiid biepmuide ja doaimmaide. Muhtun
                          oassi dán viggamušas lea heivehuvvon
                          fierpmádathuksemiidda ja nissoniid
                          álggahemiide.</p>
    <p>Boazodoallu orru leamaš hui
                          geasuheaddji vejolašvuohta
                          mátkeeallinealáhusbuvttan.
                          Boazodoallovuđđosaš turisma sáhttá leat
                          lasseealáhussan. Váttisvuohtan sáhttá leat go
                          mátkeeallinealáhus, mii čadnojuvvo
                          boazodoallobargguide, sáhttá dagahit
                          sáhtosteami olggobeale dálá
                          mohtorjohtolatlága mearrádusaid. Nubbi eará
                          vejolašvuohta lea geavahit meahcce- ja
                          mearrabirrasiid ja -valljodatváriid. Dáid lea
                          deaŧalaš geavahit báikkálaš heiveheami vuođul
                          vai árvolokten sáhttá bisuhuvvot
                          báikkálaččat.</p>
    <p>Turisma sámi guovlluin addá
                          eahpitkeahttá stuorra ovdánanvejolašvuođa.
                          Muhto dákkár gárgedeapmi gáibida guhkesáigái
                          plánema, gelbbolašvuođa loktema ja eambbo
                          bálddalastima. Dán barggus lea guoskevaš
                          fylkkaid turistaorganisašuvnnain stuorra
                          ovddasvástádus. Maiddái čielga ovdehussan lea
                          ahte sámiin alddineaset lea dáhttu
                          turismadoaimmaid nannet. Dákkár vuolggasadji
                          sáhttá addit guoddinnávccalaš turismma dáidda
                          guovlluide mii ii leat áittan lundui iige
                          sámi kultuvrii.</p>
    <section>
      <p type="title">Boksa 14.27 Turisma sámi eavttuid
                            alde</p>
    </section>
    <p>Lea lassáneamen turisttaid
                            lohku, geat háliidit oahppat dovdat
                            báikkálašservodagaid iešlá-giid, historjjá
                            ja ksultuvrra. Mátkeeallinealáhus galgá
                            veahkkin bargat kulturmuittuid
                            suodjaleamis. Buvttagárgedeamis,
                            informa-šuvnnas ja sámi kultuvrra
                            márkanfievrrideamis galgá gielalaš hápmi
                            leat dakkár maid sámit ieža dovddastit leat
                            iežaset. Lea deaŧalaš ovdandivvut sámi
                            kultuvrra sámi eavttuid vuođul mas lea
                            buigavuohta, álgosašvuohta, ja stivrejupmi
                            ja indu báikkálaš, guovlluguovdasaš ja
                            riikkagottálaš dási sámi birrasiin.
                            Kultuvrras mii gaskkustuvvo galgá leat
                            buigavuohta ja buorredohkálašvuohta mii
                            áimmahušša etihkalaš dási ja lea
                            oktiisoahpavaš, iige leat norddasteaddji
                            sámi árvvuid, norpmaid ja vieruid ektui.
                            Dárbbašuvvo hukset kultuvrralaš
                            gelbbolašvuođa ja báikkálaš máhtu mii dáid
                            beliid vuhtiiváldá.</p>
    <p>1</p>
    <p>jorgalahttit = kanaliseret
                          mudden = reguleren; muddet = reguleret</p>
    <p>2</p>
    <p>avádat = sona</p>
    <p>3</p>
    <p>smávvamahtosaš =
                          smávvaskála</p>
    <p>4</p>
    <p xml:lang="nob">sajustit = lokaliseret;
                          sajusteapmi = lokaliseren</p>
    <p>5</p>
    <p>juohkášupmi = distribušuvdna,
                          biđgen, gilvin</p>
    <p>
                Bláđe dokumeanttas: </p>
    <p>
                &lt; 13 Biras-, ealáhus- ja...</p>
    <p> | </p>
    <p>
                15 Areálahálddaheapmi... ></p>
    <p> | </p>
    <p>
                Ovdasiidu</p>
  </body>
</document>
