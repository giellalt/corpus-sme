<document xml:lang="sme" id="no_id"><header><title>SED-guovllu ealáhusovdáneapmi 2000-logus</title><genre code="science"/><author><person firstname="Sigrid" lastname="Skålnes" sex="f" born="" nationality=""/></author><year>2014</year><wordcount>6884</wordcount><conversion_status type="standard"/><availability><license type="standard"/></availability><origFileName>http://samilogutmuitalit.no/sites/default/files/publications/2_sed-guovllu_ealahusovdaneapmi_1.pdf</origFileName><parallel_text xml:lang="nno" location="2_naeringsutvikling_innanfor_stn.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header><body><p><em type="bold">2 SED-guovllu ealáhusovdáneapmi 2000-logus </em></p>
<p><em type="bold">Sigrid Skålnes, </em>seniordutki, Norsk institutt for by- og regionforsking </p>
<p>Čoahkkáigeassu:</p>
<p><em type="italic">Dán artihkkala temá lea mo SED-guovllu suohkanat davábealde Sáltoduoddara ovdánit barggolašvuođa ja olmmošlogu hárrái. Dás deattuhit jagiid 2003-2013. Olles guovllus lea olmmošlohku njiedjan dieid jagiid. Vuotna- ja riddosuohkaniin lea olmmošlohku njiedjan eanet go siseatnansuohkaniin. Seamma áigodagas lea goitge barggolašvuohta lassánan máŋgga sajis guovllus. Bargojohttin olggos suohkaniin lea rievddadan, muhto lea leamaš eanemus suohkaniin mat leat lahka stuorit gávpogiid. Váile bealli sis geat leat bargguin SEDguovllus barget almmolaš sektoris, ja leat ge lassánan bargit eanet almmolaš go priváhta sektoris 2003-2012 áigodaga. Dearvvašvuođa- ja sosiálabálvalus lea stuorimus suorgi almmolaš bargobáikkiin, ja lea suorgi mas bargguiduhttin lassána jagis jahkái. Dat guoská buot guđa guvlui SED-guovllus. Eará almmolaš surggiid hárrái, nugo oahpahussii ja almmolaš hálddahussii, leat dát logut njiedjan čielgasit maŋemus logijagi, belohahkii dan dihte go suohkansektora leat unnidan unnon olmmošlogu dihte, belohahkii maiddái suodjalusa unnideami dihte. Stáhta hálddahusaid oppalaš unnideapmi orru eanet go almmolaš hálddahusaid bajáshuksen, ja dát guoská vuosttažettiin sámi hálddahusaide. Priváhta sektoris oaidnit rievdamiid mat ollislaččat addet negatiiva loguid sihke guolásteapmái, industriijai, eanadollui ja boazodollui, vaikko lea leamaš ovdáneapmi moatti SED-guovllus. Olmmošlohkoovdáneapmi lea leamaš negatiiva olles áigodaga, ja lassáneapmi lea sorjavaš sisafárremis. Suohkanat maidda lea eanemus sisafárren ja main lea oaneheamos gaska stuorit ja máŋggabealat bargomárkaniidda, leat jáhku mielde suohkanat mat birgejit buoremusat jagiid ovddos guvlui. </em><em type="bold">2.1 Álggahus </em>Norgga guovllupolitihkas lea leamaš maŋemus golbmalogi jagi okta váldoulbmilin bisuhit riikka orrunminstariid, dahje nugo dađistaga lea gártan; <span type="quote">“orrunminstariid váldohámi”</span> (St.meld. 13 (2012-2013). Measta čađat dan áigodaga lea olmmošlohku doaresbealde guovlluin njiedjan. Olmmošlogu geahččalit bisuhit earret eará doaimmaiguin mat galggaše hehttet <em type="italic">eret </em>fárrema doaresbealde suohkaniin, ja doaimmaiguin mat movttiidahttit <em type="italic">sisa </em>fárret daidda seamma doaresbealsuohkaniidda. Ollu iešguđetlágan doaimmat ja doaibmabijut leat váldon atnui dien barggus, geahččalan dihte aktiivvalaččat lasihit fárrema doaresbealguovlluide iešguđetlágan fárrehankampánnjaiguin sidjiide geat orrot gávpotguovlluin, dahje maŋemus jagiid –olbmuide olgoriikkas. Muhto doaimmat eai leat biddjon dušše olbmuide ja sin <em type="italic">fárrenválljejumiide </em>, dat leat maiddái biddjon doaresbealsuohkaniidda. Dakkár doaimmat guoskkahit máŋggalágan <em type="italic">servodatovddideapmái </em>, vuosttažettiin ealáhusovddideapmái nannet ealáhusaid nu ahte dat šaddet bivnnuhat bargiide. Doaimmat leat maiddái <em type="italic">gulustuvvama </em>ektui, ja ráhkadit – dahje goit ovddidit báikkiid geasuheaddji ássanbáikin, bargobáikin ja sadjin gosa sáhttá fárret, iige gos fárre eret. </p>
<p>Davvi-Norgga doaresbealsuohkaniin leat oktiibuot ollu iešguđetlágan doaibmabijut ja prošeavttat, leamaš dahje ain jođus, ealáhusa ovddideapmái, suohkaniid ovddideapmái, bargat buoret gulustuvvama ovddas, oažžut olbmuid fárret suohkaniidda iige fárret eret, ja beaggit geasuheaddji suohkanin. Suohkaniid ássit leat maiddái beassan oassálastit diein doaibmabijuin, sihke prošeaktaoasseváldin ollu ja iešguđetlágan prošeavttain, muhto maiddái dan bokte ahte hukset dahje ovddidit gelbbolašvuođa ealáhusbargin iežaset suohkaniin. 1970- ja-80 logus gohčodedje daid doaimmaid <em type="italic">doaibmabidjobargun </em>, ja ollu suohkanat álggahedje dan heahtereakšuvdnan (Bukve 2001). Dalle, nugo dál, de ledje doaresbealde suohkanat main lei váilevaš ealáhusmárkan ja alla bargguhisvuohta, mat eanemus doaimmahedje ja doaimmahit doaibmabidjobargguid, dahje nugo dán áiggi dadjet; ealáhusovddideami. Doaimmat ledje heahtedili ektui, eará sániiguin daddjon ealáhusmárkana ovddideami ektui, ja suohkana vejolašvuođa ektui doaimmahit <em type="italic">nuppástusdoaimmaid </em>. Dien maŋemus ášši várás čađahuvvui ovdamearka dihte prošeakta nannet suohkana ealáhusbarggu, ja suohkanat davvin, earret eará Hápmir ledje geahččalansuohkanat1. Ealáhusovddidanbarggut leat maŋemus golbmalogi jagi leamaš ollu ja iešguđet hámis, ja leat leamaš sihke olbmuid ja suohkaniid várás, juogo álggahanprošeaktan dahje ovddidanprošeaktan báikkiide, suohkan osiide, suohkaniidda dahje guovlluide. Maiddái sámi guovlluin leat čađahuvvon iešguđetlágan álggahanprošeavttat, nuppástuhttinprográmmat ja ovddidandoaibmabijut. Muhtun muddui leat dat doaimmat maiddái leamaš sierra joavkkuid váras, nugo nissonolbmuid dahje nuoraid váras. </p>
<p>Dál ii leat unnit dárbu heahtereakšuvdnii ja nuppástuhttinmáhtolašvuhtii, ja leat ge ráhkadan ođđa doaimmaid, eaige leat doaibmabijut šat dušše ealáhusa váste, muhto maiddái servodaga váste mas ealáhus lea. Daiguin rievdademiiguin eai leat dušše doaibmabidjobarggut šaddan ealáhusovddideapmin ja servodatovddideapmin, muhto leat maiddái ráhkadan <em type="italic">ođđa lágan doaibmabijuid </em>ja ođđa <em type="italic">ulbmiljoavkkuid </em>doaimmaide. Beagginbargu, sisafárrehankampánjat, movttiidahttinkampánjat ja geasuheaddjivuođa huksen leat sihke ođđa sánit ja doaibmabijut, ja dán áiggi prošeavttain lea áinnas bajilčálan Fárre deike/Fárre davás dahje <em type="italic">Ođđa buoret áigumuš ... suohkanis. </em>Daid vuoruhuvvon bargguid gohčodit ássanhálloprošeaktan2 dahje smávvasuohkanprográmman3 main mihttun lea ovdamearka dihte <span type="quote">“oččodit ássanhálu ja geasuheaddji báikkiid”</span>, mat galggaše mielde nanusmahttit smávvasuohkaniid ovdánankapasitehta, dahje <span type="quote">“oččodit oktasaš guovlluidentitehta ja seammás hukset positiiva beaggima olggos guvlui.”</span>4 Lea maiddái guhkes áigi go doaimmaiguin fokuserejedje dušše ealáhusa, dávjá leat sisafárrejeaddjit ja ruovttoluottafárrejeaddjit ulbmiljoavkun, suohkaniin ii leat šat dárbu dušše bargobáikkiide, muhto maiddái dárbu deavdit guoros bargobáikkiid, ovdamearka dihte dearvvašvuođa- ja fuolahussektoris. </p>
<p>Ássanhállodoaimmat sisdollet áinnas maiddái vuoruhemiid nuoraid ektui geat leat fárren eret báikkiin, ja dan ahte oččodit áinnas oahppan nuoraid ruoktot fas, nu ahte guoros bargosajiid devdet.</p>
<p>Norggas lea maŋemus jagiid lassánan olmmošlohku ollu. Olmmošlohku ii leat lassánan seamma ládje miehtá riikka, muhto lea lassánan nu ahte dat báikkit mat leat leamaš stuorrát leat sturron eanet. Dál lea nettosisafárren deháleabbo olmmošlohkolassáneapmái go riegádahttinbadjebáza. Statistihkalaš doaimmahaga logut čájehit stuorimus gávpogiid sturron eanemus, unnimus suohkanat miehtá leat unnon. Stuorrumis ja unnumis, sisafárremis ja eretfárremis, geasuheaddji ja unnit geasuheaddji báikkiin, lea govva mas lea maiddái geográfalaš čujuhus, ja nugo dávjá ovdal čujuhus mii ii leat amas; stuorrun nanne gova mii lea vuhtton ollu jagiid – dađistaga eanet sentraliseren ja doaresbealsuohkaniin guorranit olbmot. Statistihkain ja raporttain muitalit logut olmmošfárrema guovddáš gávpogiidda ja čoahkkebáikkiide, ja stuorruma birrasiin mat leat gilkoraston <em type="italic">geasuheaddjin </em>. </p>
<p>Dán artihkkalis lea fokus ovdáneapmái mii lea muhtun sámi guovlluin Norggas. <em type="italic">Sámi guovlu </em>lea dás ráddjejuvvon dasa mii gohčoduvvo <em type="italic">SED-guovlun </em>, ja <em type="italic">ovdáneapmi </em>lea ráddjejuvvon <em type="italic">ealáhus- ja barggolašvuođaovdáneapmái </em>. </p>
<p>Sámi guovllu ealáhus- ja bargguiduhttinovddideami fokuseren gáibida maiddái fokuserema <em type="italic">álbmothivvodatovdáneapmái </em>dahje álbmothivvodatrievdamii seamma guovllus. Muhtun muddui geahččat rievdadusaid eará guovlluid rievdamiid ja ovdánemiid ektui, áinnas eará guovlluid ektui seamma riikkaoasis. <em type="bold">2.2 Gáldut </em></p>
<p>Ealáhusovdáneapmi sámi guovlluin lea leamaš fáddán máŋgga almmolaš čielggadeamis, analysain ja dutkanprošeavttain maŋemus jagiid. Dán artihkkalii leat gáldun buot stuorebuš dieđalaš čielggadeamit mat guoskkahit ealáhusovdáneami SED-guovllus 2000-logus. Datamateriálan eai leat goitge dušše válljejuvvon oasit máŋggain čielggademiin ja dutkanraporttain, muhto dat lea dat mii lea čohkkejuvvon dain surggiin maŋŋil duhátjagimolsuma. Materiála guoskkaha buot ovdáneami, erenoamážit lea deaddu ealáhus- ja barggolašvuođaovdáneamis sámi guovlluin.</p>
<p>Ovdáneapmái gullá dás maiddái olmmošlohkoovdáneapmi. Raporttain geavahit iešguđet mađe máhtolašvuođa ja dovdamuša sámi guovlluid birra go galget čilget rievdadusaid ja ovdáneami. Gáldut leat iešguđetlágánat, vuosttažettiin nu ahte muhtumat ovdanbuktet datamateriála loguid tabeallaid ja grafihkaid hámis eaige báljo dieđuid guovllu ovdáneami ovdánanvuogi birra, eaige dárkilit analysaid rievdamiin ja almma čilgehusaid haga (Telemarksforskning). Eará gáldut geavahit máhtuid eará sámi dilálašvuođain ja Davvi-Norgga birra go analyserejit rievdamiid (Norut-Alta). Gálduid almmuhan vuollelis.</p>
<p>Bargu maid Norut ja Telemarksforskning leat dahkan lea váldooassi dán artihkkala guorahallanvuođus. Guovddáš gáldun leat Telemarksforskningas njeallje raportta main lea fokus ealáhusovdáneapmi, innovašuvdna ja geasuheaddjivuohta. Dat raporttat leat ráhkaduvvon Sámedikki diŋgojumi mielde jagiid 2010 gitta 2013. Dat raporttat leat muhtun muddui ovdalaš ealáhusanalysaid joatkkabarggut, ja muhtun muddui analysametoda ovddideami bokte maiguin mihtidit iešguđetge báikki geasuheaddjifámu. Bargu SEDguovlluid ovddas lea oassin stuorit barggus mas maiddái ollu eará suohkanat Norggas leat mielde. Raporttat sisdollet máŋggaid kártemiid ja mihtidemiid, maid lea váttis dulkot jus ii hui bures dovdda suohkaniid mat guorahallojuvvojit. Rievdadusaid ovdanbuktet vuosttažettiin loguid bokte, ja muhtun muddui leat guorahallamat oanehis áigeperspektiivvas. Dat eai leat analysat main lea vuođđun guhkit áiggi ovdáneapmi, ja váilu eanas háve máhttu báikkálaš ja guovllu dilálašvuođain mat sáhtaše čilget ovdáneami ja rievdamiid.</p>
<p>Norut Alta– Álttás leat guokte raportta, nubbi ráhkaduvvui stáhta prográmma <span type="quote">“Máhttočohkken – árvoháhkan davvin”</span> olis. Ealáhus- ja gávpedepartemeanta, Guolástus- ja riddodepartemeanta, Gielda- ja guovlludepartemeanta ja Birasgáhttendepartemeanta (dál: Gielda- ja ođasmahttindepartemeanta, Ealáhus- ja guolástusdepartementet ja Dálkkádat- ja birasdepartemeanta) čađahedje jagi 2013 máhtolašvuođa háhkama čalmmustahttit vejolašvuođaid mat leat lasihit ođasmahtti árvoháhkama resursarikkis guovllus ja govvidan dihte boahtteáigge gova Davvi-norggas 2030 ja 2050 guvlui mas máhtolašvuohta lea vuođđun. Erenoamážit deattuhedje guolásteami, áhpeealáhusa, ođđa mariidna ealáhusaid, mátkeealáhusa, ođasmáhtti energiija ja minerálaid. Máhtolašvuođa háhkan galgá mielde váikkuheame vai šaddá buoret vuođđu dahkat mearrádusaid ja válljejumiid ovddos guvlui, ja dat galgá čájehit makkár gaskaoamit ja doaibmabijut sáhttet váikkuhit ovdáneapmái ja leat mielde luvveme árvoháhkanpotensiála boahttevaš jagiid. Ráhkadedje maiddái vihtta rasttildeaddji čielggadusa mat iske fáttáid mat ledje oktasaččat guovtti dahje eanet ealáhusaide. Makkár hástalusat ja vejolašvuođat deaividit ealáhusaid, ja mo sáhttá daid hástalusaid dustet ja nu dahkagoahtit duohtan boahtteáiggi árvoháhkama? Mihttun máhtolašvuođaháhkamiin lea oččodit oidnosii eavttuid mat leat lasihit bistilis árvoháhkama guvlui mas leat valjit resurssat, ja ráhkadit Davvi-Norggas boahtteáiggi gova 2030 ja 2050 guvlui mas máhtolašvuohta lea vuođđun. Lassin raportii <span type="quote">”Næringsutvikling i samiske samfunn”</span> leat maiddái oasit ovtta dain raporttain Máhttočohkkemis gáldun dán artihkkalii; dat guoská raportii <span type="quote">”Attraktive lokalsamfunn og arbeidsmarkedsregioner i Nord-Norge”</span>.5 Nubbi raporta – sámi guovlluid kulturealáhusaid birra – lea ráhkaduvvon Sámedikki diŋgojumi mielde. Dat ráhkaduvvui Sámedikki kulturdieđáhus barggu olis ja ilmmai jagi 2012.</p>
<p>Dasa lassin lea raporta Davviriikkaid ministerráđis – <em type="italic">Artic Social Indicators follow-up to the Artic Human Development Report. </em>Raporta ilmmai jagi 2010 ja lea nugo bajilčállagis boahtá ovdan čuovvoleapmi čielggadeamis <em type="italic">Artic Human Development Report </em>( <em type="italic">AHDR) </em>. Dalle go AHDR6 ilmmai 2004:s atne dan Árktalaš ráđđái (Artic Council) ja earáide jorggáldahkan (láddamin), danne go bargu ovddastii Árktalaš ráđi vuosttaš servodatdieđalaš barggu. Dat ipmirduvvui dainna lágiin ahte olmmošlaš dimenšuvdna ceavzilis ovdáneami ektui viimmat adnojuvvui dehálažžan árktalaš guvlui ja ássiide. Seammás raporta čalmmustahtii ođđa oktasašvuođa ovdáneami eiseválddiid ja dutkanbirrasiid gaskkas, juoga mii oidnui čielgasit barggus gitta dan raportta válmmasteapmái. AHS-raporta oaččui ollu beroštumi, sihke danne go dálkkádatgažaldat bijai ollu fokusa árktalaš guovlluide, ja maiddái go riikkaidgaskasaš polárajahki bođii dakka maŋis. Raporta <em type="italic">Artic Social Indicators </em>fokusere sosiála indikáhtoriid ovdáneamis mat sáhttet leat áigeguovdilat árktalaš guvlui. Indikáhtorat čatnasit guđa suorgái; dearvvašvuohta, buresbirgejupmi, oahpahus, kultuvra, luondu ja vejolašvuohta mearridit iežas boahtteáiggi badjel. Raporta ministtarráđis geahččá buot árktalaš servodagaid, ja viidábut ja eanet bajitdási perspektiivvas go eará raporttat dás. </p>
<p>Lassin dáidda leat maiddái eará raporttat guovllus geavahuvvon, ovdamearka dihte Sámedikki ealáhusdieđáhus (2012), lassin Statistihkalaš guovddášdoaimmahaga (SSB) 7 statistihkaide, earret eará SSB statistihkat sámi dilálašvuođain. <em type="bold">2.3 Sámi suohkanat ja SED-guovlu </em></p>
<p>Jagi 2014 leat Norggas 428 suohkana. Dát artihkal lea muhtun daid suohkaniid birra; suohkanat leat davvin, ja buohkat SED-guovllus8. Ii leat datavuođđu ráhkadit indiviiddaid mielde statistihka olbmuin geain lea sámi-etnisitehta gullevašvuohta. Ii leat álbmotregisttar eaige eará registarat lohkan geat leat sápmelaččat (Pettersen 2012). SSB9 sámi statistihkas lea geográfalaš vuođđu, dat mearkkaša ahte dán statistihkas leat sámi ássanguovllut geográfalaččat vuođđun ja <em type="italic">ráddjejuvvon </em></p>
<p><em type="italic">Sámedikki </em>ealáhusovddidandoarjagiid doaibmaguovllus (SED). Olles dát guovlu lea davábealde Sáltoduoddara, iige danne leat das mielde olles árbevirolaš sámi ássanguovlu. Guovllus lea birrasiid 50 proseanta Norgga areálas davábealde Sáltoduoddara, muhto dušše 10 proseanta olbmuin geat ásset davábealde Sáltoduoddara ásset SED-guovllus. Njeallje proseanta SED-guovllu álbmogis orru čoahkkebáikkiin. Nu leat doaresbealbáikkit davábealde Sáltoduoddara mat leat definerejuvvon sámi ássanguovlun. Buot gávpogat ja stuorit čoahkkebáikkit leat olggobealde SED-guovllu, ja nu lea garra guovddáš-doaresbealde-dimenšuvdna oassin sámi statistihkas. </p>
<p>SED-guovllus leat jagi 2014 26 suohkana, 16 olles ja 10 suohkana main oasit leat mielde. Buot suohkanat leat golmma davimus fylkkas Finnmárkkus, Romssas ja Nordlánddas, davábealde Sáltoduoddara. Gávpotsuohkanat – Áltá, Mátta-Várjjat, Romsa ja Narviika leat suohkanat main leat oasit mielde SED-guovllus. Dat guovllut leat doaresbealde- ja gilleguovllut oalle guhkkin eret suohkaniid guovddážis. Dát njeallje suohkana eai leat váldon mielde analysain, go eanas oassi datain raporttain mat leat dán artihkkala vuođđun leat suohkaniid dásis. 10 Dasa lassin leat guhtta suohkana main dušše oasit suohkaniin leat mielde</p>
<p>SED-guovllus. Dat suohkanat leat merkejuvvon násttiin (*). Buot dain suohkaniin dahká olmmošlohku dan guovllus mii lea oassin SED-guovllus unnimus oasi, muhto dat leat eanas smávva suohkanat, nu ahte daid siskkildahttin materiálai ii váikkut seamma ládje go gávpotsuohkanat livčče. <em type="bold">2.3.1 SED-guovllu olmmošlohkoovdáneapmi </em></p>
<p>Olmmošlohkoovdáneapmi lea dehálaš fáktor iešguđetge SED-guovllu servodatovdáneapmái. 1997 rájes 2010 rádjái lassánii olmmošlohku olles riikkas, muhto ii 22 suohkanis mat gullet SED-guvlui. Dan guovllus njiejai olmmošlohku, ja sivvan njiedjamii lei negatiiva riegádahttinbadjebáza ja eretfárren. Sámi guovlluin lea olmmošlohku njiedjan maiddái mihá eanet go buot dain golmma davimus fylkkain. Romssas lea lassánan 1997 rájes, Nordlánddas ja Finnmárkkus lea maŋemus jagiid njiedjan jorggihan lassáneapmái. Sámeguovllus lea njiedjan joatkán, earret jagi 2012. Lassáneapmi ii lean ollu, muhto lei goitge vuosttaš lassáneapmi 1990 rájes goassáža rájes lei njiedjan 15 proseanta. Jagi 2011 ja 2012 fárrejedje eanegat SED-guovlluide go eret doppe, ja 2012 lassánii doppe olmmošlohku veaháš.</p>
<p>Ođđajagimánu 1. beaivvi 2013 ásse 55 652 olbmo SED-guovllus. Dat lei 14,6 proseanta njiedjan 1990 rájes (Sámi statistihkka 2014). Eretfárren ja váilevaš ruovttoluottafárren lea váldosivva njiedjamii ja dasa go olmmošlohku lea njiedjan jahkásaččat 1990 rájes 2012 rádjái, njiedjan mii dahká oktiibuot 15 proseanta. Eanas leat nuorra rávisolbmot geat fárrejit, mii lea daguhan ahte jagiid čađa lea guvlui gártan boarrásit álbmot go muđui riikkas, stuora joavkkuin agis 55 jagi ja boarráseappot. Álbmotjoavku ahkejoavkkus 25-39 jagi lea maiddái SED-guovllus ollu unnit go muđui riikkas, sihke dievddut ja nissonat. Seamma guoská maiddái mánáide ahkejoavkkus 0-9 jagi SED-guovllus muđui riikka ektui. Jagi 2011 ja 2012 lei ovdáneapmi ieža lágan go ovddit jagiid, eanegat johte SED-guvlui, go eret doppe, ja 2012:s lei vuohččan veaháš olmmošlohkolassáneapmi.</p>
<p>Nuorta-Finnmárkkus ja Lulli- ja Gaska-Romssas lea leamaš 21 proseanta njiedjan, Davit Nordlánddas 23 proseanta. Oarje-Finnmárkkus lei eanemus njiedjan, 34 proseanta. <em type="bold">2.4 Ealáhusovdáneapmi davvin </em></p>
<p>Jagiid 2003-2011 lei Davvi-Norggas 7 proseanta lassáneapmi barggolašvuođas, mii lea ollu unnit go olles riikkas. Norggas lea leamaš seamma áigodagas lassáneapmi 13 proseanta. Dan áigodagas lea leamaš veaháš njiedjan bargosajiin sámeguovlluin sihke almmolaš ja priváhta sektoris. Bargosajit njidje vuosttaš vihtta jagi 2000-logus, dan rájes lea bargosajiid lohku leamaš dásset. Angell ja earát leat cealkán dilálašvuođa birra ná <span type="quote">“Dat lassáneapmi mii lea boahtán riikkaoassái ja riikii muđui buorrin, ii leat ollen sámi guovlluide.”</span> (2014: 31). Almmatge leat stuora erohusat sámi suohkaniid <em type="italic">gaskkas </em>, vaikko bargosajiid lohku lea guhkit áiggi unnán rievdan. Vaikko lea lassáneapmi oppalaččat miehtá, de vuohttit goitge ealáhusstruktuvrra rievdan, vuođđoealáhusat leat njiedjan, earret áhpeealáhus mas lea leamaš lassáneapmi. Sihke Davvi-Norggas ja sámi suohkaniin lea stuora oassi álbmogis barggus almmolaš sektoris. </p>
<p>Bargosadjeovdáneapmi lea dehálaš indikáhtor regionála ovdáneapmái, ja soaitá leat eanemus diehttelas čilgehusfáktor fárrenrávnnjiide. Bargosajit leat sihke almmolaš ja priváhta sektoris, muhto nu go Vareide ja Nygaard (2013) leaba čilge de lea dávjá eanemus beroštupmi priváhta sektora bargosajiide, ja daid áinnas geahččalit váikkuhit ealáhusovdáneami bokte.</p>
<p>Barggolašvuođaovdáneapmi rievddada ollu dán riikkaoasis. Oarje-Finnmárkkus, Nuorta-Finnmárkkus, Lofuohtas, Romssas, Siskkit-Helgelánddas ja Bådådjos lea leamaš eanemus lassáneapmi (8-12 proseanta) maŋŋil jagi 2003. Ufuohtas, Sálttus ja muđui Olggut-Helgelánddas lea leamaš veaháš lassáneapmi (5 proseanta), ja Sis-Finnmárkkus, Davvi-Romssas, Gaska-Romssas, Lulli-Romssas ja Viestterállasis lea leamaš jur veaháš lassáneapmi (2-3 proseanta). Ollu lassáneapmi muhtun sajiin Finnmárkkus vuolgá petroleumealáhusas Hámmárfeasttas ja Mátta-Várjjagis ruvkedoaimma ođđasis álggaheamis.</p>
<p>Stuorimus barggolašvuođalassáneapmi go mihtida absoluhtta loguiguin, lea leamaš dearvvašvuođa- ja sosiálabálvalusas, huksen ja rusttet doaimmas, gávppašeamis, fágalaš, dieđalaš ja teknihkalaš bálvalusfáluin ja oahpahusas. Mariidna ealáhusat nugo guolásteapmi, guolleindustriija, šaddadeapmi ja ođđa šlájat, lea ain sektor mii relatiivvalaččat lea nannosepmosit ovddastuvvon Davvi-Norggas, go buohtastahttá riikkagaskameriin, vaikko dain guovlluin lea barggolašvuohta njiedjan 11 proseanta 2003 rájes. Minerálaroggan lea maiddái oalle ollu riikkaoasis. Almmolaš hálddahus, suodjalus jna., oahpahus ja dearvvašvuođa ja sosiálabálvalusat leat stuoribut Davvi-Norggas go muđui riikkas (Angell ja earát 2014). 65 proseanta SED-guovllu álbmogis agis 15-74 jagi ledje bargguin 4. kvartálas jagi 2012 (SSB). Lohku lea veaháš vuollelis go muđui guovllus davábealde Sáltoduoddara. Olles riikkas lei 69 proseanta álbmogis dán ahkejoavkkus bargguin. SED-guovllus lea dievdduid oassi eanadoalu, vuovdedoalu ja guolástan ealáhusain stuorit go eará guovlluin ja olles riikkas. Muđui leat maiddái oalle ollu dievddut SED-guovllus barggus nugo gávppašeamis, hotealla- ja restoráŋŋa doaimmas ja huksen ja rusttet doaimmas, ja dearvvašvuohta- ja sosiálabálvalus lea ges nissoniidda deháleamos ealáhus, mii ii leat eará ládje go muđui riikkas. <em type="bold">2.4.1 Geasuheaddjivuohta, identitehta ja ovdáneapmi </em></p>
<p>Sámediggi lea máŋggaid jagiid doaimmahan analysaid sámi guovlluid ealáhusovdáneamis, innovašuvnnas ja geasuheaddjivuođas (Vareide ja Nyborg Storm 2010, 2011, 2012, Vareide ja Nygaard 2013). Raporttat almmuhit <em type="italic">geasuheaddjivuođapyramiidaid ja baromehteriid </em>, main <em type="italic">geasuheaddjivuođabaromehter </em>váldá vuolggasaji oktavuođas mii lea nettofárrema ja bargosadjelassáneami gaskkas. Jurdda pyramidain lea ahte <span type="quote">“báikkit ovdánit iežaset geasuheaddjivuođa ektui golmma dimenšuvnna mielde; Guossástallan, ássan ja fitnodagat”</span> (Vareide og Nyborg Storm 2010:34). Davvi-Norgga guovllut gártet vuolágeahčai dan baromehteris, ja čoahkkáigeassun gártá ahte <span type="quote">“ Eretfárren lea ollu eanet go bargosadjeovdáneamis vuohttá, ja guovllut oidnojit danne unnán geasuheaddji ássansadjin”</span> (op. Cit side 29). Dákkár davvinorgalaš baromehteris leat vuolemussii gártan guovllut mat leat SED-guovllus. Suohkaniin leat Ráisavuotna, Loabát, Ivgu ja Unjárga mat leat leamaš <span type="quote">“badjel gaskamearálaš geasuheaddji maŋemus ovcci jagi”</span>, 13 seammás go Guovdageaidnu ja Gáŋgaviika ledje unnimus geasuheaddjit seamma áigodagas. </p>
<p>Telemarksforskning geavaha geasuheaddjidoahpaga vuosttažettiin ovttas fárremiin ja bargosadjelassánemiin, ja geahččá oanehisáigái geasuheaddjivuođaovdáneami, rievddademiiguin jagis jahkái. Sámedikki iežas ealáhusovdáneami čielggadeamis (Sámediggi 2013) 14 digaštallet geasuheaddjivuođa ovttas mihtuiguin nannet ja doalahit ássama sámi guovlluin. Sámediggi čujuha ahte <span type="quote">“vuos ii leat oktage guorahallan mii čájeha makkár mearkkašupmi sámi kultuvrras sáhttá leat ássamii sámi guovlluin.”</span> Sámi kultuvra ii leat ge mielde Telemarksforskninga guorahallamis.</p>
<p>Sámediggi geavaha geasuheaddjidoahpaga viiddis mearkkašumis, ja čállá <em type="italic"><span type="quote">“Ássanbáikegeasuheaddjivuohta lea dávjá juoga luondduvuđot, gitta dálkkádagas, rittus, friddja luonddus ja lagasvuohta gávpotguovddážiidda, muhto sáhttet leat erohusat fylkkaid siskkobealde. Lahka girdišillju ja buorre kommunikašuvdna sáhttet maiddái mearkkašit ollu ovttaskas olbmo ássanbáikki válljemii. Luonddu geavaheapmi ja dat resurssat mat leat guovllus sáhttet mearkkašit ollu daidda geat eai leat fárren. Man mávssolaš lea sámi identitehta, giella ja gullevašvuohta guvlui ja sámi ealáhussii, leat momeanttat mat sáhttet čilget manne olbmot ain válljejit ássat árbevirolaš sámi guovlluin.”</span> </em></p>
<p>Sámediggi čujuha dasa ahte go galgá láhčit dili geasuheaddji báikkálašservodagaide ja ássansajiide, de lea stuora oassi ovddasvástádusas suohkan ja fylkkasuohkan eiseválddiin. Dan govvideamis leat skuvllat, mánáidgárddit, aktivitehtafálaldagat, boarrásiidfuolahus, infrastruktuvra ja nu ain dehálaččat. <em type="bold">2.4.2 Ealáhusovdáneapmi SED-guovllus </em></p>
<p>Seammás go Davvi-Norggas lea leamaš barggolašvuođalassáneapmi maŋŋil 2005, de ráddjejuvvui lassáneapmi SED-suohkaniin ja eará doaresbealsuohkaniin davvin áigodahkii 2005-07. Dan maŋŋil lea leamaš measta dássedis barggolašvuohta. Vareide ja Nygaard (2013) čoahkkáigeassiba nu ahte bargosadjeovddideapmi sámi guovlluin ii leat háhkan lassáneami, nu mo muđui riikkas lea.” Go buohtastahttá muđui riikkain, de lea nappo bargosadjeovdáneapmi sámi guovlluin leamaš ollu heajut.” Ealáhusstruktuvra lea goitge rievdan vuođđoealáhusaid njiedjamiin, earret áhpeealáhusas mas lea leamaš lassáneapmi. Muđui lea leamaš veaháš lassáneapmi minerálaroggamis, industriijas, ođasmahtti ealáhusas ja huksen ja rusttetdoaimmas, ja medias, kulturealáhusain ja gávppálaš bálvalusain. Stuorimus rievdan mihtiduvvon loguiguin lea goitge leamaš almmolaš sektoris, mas almmolaš hálddahusas ja oahpahusas lea leamaš čielga njiedjan, seammás go lassáneapmi dearvvašvuođa- ja sosiálabálvalusain lea boahtán eará almmolaš sektoriid njiedjama sadjái. SED-suohkaniin leat goitge ollu ealáhusstruktuvra mii lea dábálaš doaresbealguovlluin, gos vuođđoealáhusat ain leat dehálaččat. Dat leat eanadoallu, ja erenoamážit boazodoallu mii lea sierra sámi ealáhus. Ja dat lea maiddái guolástusealáhus, mas sihke bivdooassi, 13 Gitta 2010 14 Sámediggedieđáhus ealáhusovddideami birra 2013: Geasuhananalyse ja sámi ealáhusat ja kultuvra guolástanindustriija ja stuorru áhpeealáhus leat dehálaččat SED-guovllu riddo- ja vuotnaguovlluin. Minerálaroggan lea ain unna ealáhusaš, ja industriija earret vuođđoealáhusindustriija (meieriija, njuovahat ja guollereiden) leat unnán SED-suohkaniin. Bálvalusealáhusat leat maiddái measta áibbas unnán, earret fievrridan ja mátkkoštanealáhusa. SED-suohkaniin lea baicca oalle stuora almmolaš sektor, sihke almmolaš hálddahus, oahpahus ja dearvvašvuođa- ja sosiálabálvalus. Dát lea veaháš dan dihte go leat sierra sámi ásahusat almmolaš hálddahusas, oahpahusas ja dearvvašvuođabálvalusas. Jus geahččat barggolašvuođarievdama maŋemus jagiid, de leat vuotnasuohkanat Nuorta-Finnmárkkus ja guokte siseatnan suohkana Guovdageaidnu ja Kárášjohka main lea leamaš lassáneapmi. Muđui SED-guovllu barggolašvuođas ii leat leamaš ollu lassáneapmi. Dat guoská vuotnasuohkaniidda Oarje-Finnmárkkus, suohkaniidda Davvi-Romssas ja julevsámi suohkaniidda Divttasvutnii ja Hábmerii, seammás go márkosámi suohkaniin Lulli-Romssas ja Ofuohtas lea leamaš barggolašvuođa njiedjan. <em type="bold">Figuvra 2.3 Barggolaččat sámi suohkaniin 2012 (4. kvartálas), stuorimus </em>ealáhusstruktuvra lea rievdan vuođđoealáhusaid njiedjamiin (earret áhpeealáhusa mii lea lassánan). </p>
<p>Viidásit lea leamaš veaháš lassáneapmi minerálabuvttadeamis, industriijas, ođasmahtti energiijas ja huksen ja rusttetdoaimmas, ja medias, kulturealáhusas ja gávppálaš bálvalusain. Stuorimus rievdan loguid mielde lea goitge leamaš almmolaš sektoris, go almmolaš hálddahusas ja oahpahusas lea leamaš čielga njiedjan, seammás go lassáneapmi dearvvašvuođa- ja sosiálasektoris measta ollislaččat boahtá eará almmolaš sektoriid njiedjama sadjái. Almmolaš sektor lea hui dehálaš bargosajiide ja barggolašvuhtii sámi guovlluin, ja barggaha lagabui beali bargoveagas go geahččá buot ovttas. SED-suohkaniin lea goitge ollu dego dábálaš doaresbealguovlluid ealáhusstruktuvra, gos vuođđoealáhusat ain leat dehálaččat. Dat leat eanadoallu, muhto erenoamážit boazodoallu mii lea erenoamáš sámi ealáhus. Dat guoská maiddái guolástusealáhussii, mas sihke bivdin, guolleindustriija ja stuorru áhpeealáhus lea dehálaš SED-suohkaniid riddo- ja vuotnaguovlluide. Minerálabuvttadeapmi lea ain unna ealáhusaš, ja industriija olggobealde vuođđoealáhusindustriija (meieriija, njuovahat, ja guollereiden) leat unnán SED-suohkaniin.</p>
<p>Deháleamos <em type="italic">priváhta ealáhusat </em>sámi guovlluin leat gálvogávppašeapmi (9 proseanta), mariidna ealáhusat (guolásteapmi, šaddadeapmi ja guolleindustriija) (7 proseanta), eanadoallu, boazodoallu ja dasa gulli industriija (njuovahagat ja meieriija) (6 proseanta), huksen- ja rusttet (6 proseanta). Mátkeealáhus barggaha 5 proseanta. Media- ja kulturealáhusat dahket 3 proseanta, ja das lea NRK Sápmi stuora oassi. Bálvalusealáhusat leat go viidát geahččá unnán riikka gaskameari ektui, earret fievroealáhusa ja mátkeealáhusa. Baicca lea SED-suohkaniin stuorit oassi almmolaš sektoriin, sihke almmolaš hálddahus, oahpahus ja dearvvašvuođa- ja sosiálabálvalus. Dan čájehit badjelis figuvra 4 golbma alimus stoalppu olgešbealde. Sámi guovlluin leat almmolaš sektoriin oktiibuot váile bealli barggolaččain. Dasa lea oktan čilgehussan sierra sámi institušuvnnat mat leat almmolašhálddahusas, oahpahusas ja dearvvašvuođabálvalusas. Dat leat erenoamážit dehálaččat siskkit Finnmárkkus, ja suohkaniin Kárášjogas ja Guovdageainnus dahket dat birrasiid 30 proseanta ja 20 proseanta barggolašvuođas, eará sániiguin stuora oasi bargomárkanis. <em type="italic">Stuorimus barggolašvuođasuorgi </em>lea dearvvašvuođa- ja sosiálabálvalus. Sámi guovllus, dan sektoris, 4. kvartálas jagi 2012, barge 4595 bargi 18505 bargis –dahje juohke njealját bargi (25 proseanta). Almmolaš hálddahus, suodjalus, politiija jna. barggahit 12 proseanta ja oahpahus 10 proseanta. Sámi guovlluin dahket dat golbma kategoriija almmolaš sektora, dain doaimmain lea hui unnán priváhta oassi. Ovddasvástádus dain juohkása goitge stáhta ja suohkana gaskkas. Sámi našunála ásahusat leat maiddái dan joavkkus, nugo Sámediggi, Sámi allaskuvla, NRK Sápmi ja eará (Angell ja earát 2014). Jus geahččá sierra guhtege guovllu SED-guovllus, de oaidnit ahte almmolaš sektor barggaha measta beali bargoveagas guovllus. <em type="bold">2.5 Rievdan ja ovdáneami mihtilmasvuođat 2003-2012 </em></p>
<p>Sámi guovlluid bargoeallima rievdan lea logijagiáigodagas 2003-2012 daguhan ahte almmolaš sektor lea sturron eanet go priváhta sektor. Váile bealli dain geat leat barggus SEDguovllus leat barggus almmolaš bargosajiin, main dearvvašvuođa- ja sosiálabálvalusat dahket stuora oasi. Dat suorgi lea maiddái sturron áigodagas. Priváhta ealáhusat leat ovdánan hui iešguđet ládje, muhtumat njiedjan ollu ja muhtumat lassánan ollu. Bargiid logut iešguđetge ealáhusain sáhttet leat smávvát, danne lea ágga geahččat proseanttaid mielde lassáneami vuolggasaji ektui ja loguid mielde galle barggolaččas lea sáhka go geahččat lassáneami ja njiedjama guhtege ealáhusjoavkkuin sierra. Priváhta sektoris lea váldoáššálaččat vuođđoealáhus –guolástus, boazodoallu, eanadoallu ja gálvogávppašeapmi, huksen ja rusttet ja fievrrideapmi mat barget báikkálašmárkana ektui.</p>
<p>Ealáhussuorgi mii lea sturron eanemus bargiiguin áigodagas 2003-2012 lea dearvvašvuođa- ja sosiálabálvalus. Dan suorggis leat eanas almmolaš bargit, ja suorgi lea lassánan 352 bargiin. Proseanttaiguin dahká dat lassáneapmi 8 proseanta, ja ollu eará surggiin leat proseanttaid mielde lassánan mihá eanet. Dat guoská goit ovtta priváhta ealáhussii, mekanihkalaš industriijai, mii lea sturron 93 proseanttain ja media- ja kulturealáhusat mat leat sturron 30 proseanttain. Media- ja kulturealáhusat siskkildit bargiid sihke priváhta fitnodagain ja almmolaš organisašuvnnain. Loguiguin dahká dat 132 bargi mekanihkalaš industriijas ja 111 bargi media- ja kulturealáhusain. Almmolaš hálddahus, suodjalus ja eará leat nannosit ovddastuvvon SED-suohkaniin. Dain lea leamaš čielga unnideapmi maŋemus logijagi, belohahkii čatnasa dat suohkan sektora unnideapmái go olmmošlohku lea njiedjan. Oppalaš unnideapmi stáhta hálddahusas oktan suodjalusa unnidemiin orru stuorit go dat maid leat huksen bajás almmolaš hálddahusas, ja de vuosttažettiin sámi hálddahusa ektui. Stuorimus unnideapmi lea leamaš almmolaš hálddahusas, suodjalusas, politiijas ja eará (-243 bargi dahje 10 proseanta) ja oahpahusas (-215 bargi dahje 11 proseanta). Priváhta sektoris lea lassáneapmi unnit, ja dat lea vuosttažettiin huksen ja rusttet doaimmas mas proseanttaid mielde lea eanemus lassáneapmi, ja erenoamážit julevsámi guovllus, muhto maiddái Kárášjogas ja márkosámi guovllus lea leamaš lassáneapmi huksen ja rusttet doaimmas. Maiddái vuođđoealáhusat leat vásihan njiedjama áigodagas, sihke eanadoallu ja guolástus lea vásihan njieddji barggolašvuođa. <em type="italic">Guolásteapmi, industriija ja šaddadeapmi </em>lea njiedjan 13 proseanta (‐180 bargi) ja <em type="italic">eanadoalus ja boazodoalus </em>lea njieddju 9 proseanta (‐105 bargi). Njiedjan lea iešguđetlágan iešguđet osiin SED-guovllus. Vuođđoealáhusain lea lassáneapmi leamaš eanadoalus/boazodoalus, ja dušše Guovdageainnus/Kárášjogas, ja guolástusas dušše Nuorta-Finnmárkku suohkaniin. Davvi-Romssas ja márkosámis ja julevsámis lei sullii liika ollu njiedjan proseanttaid mielde eanadoalus/boazodoalus go Kárášjogas/Guovdageainnus lei lassáneapmi. Figuvra 2.5 čájeha rievdamiid áigodagas 2003-2012 muhtun ealáhussurggiin. Erenoamážit dearvvašvuođa -ja sosiálabálvalus lassána, ja dat buot guovlluin. Kárášjogas/Guovdageainnus lassána erenoamáš ollu, ja maiddái Davvi-Romssas ja julevsámi guovllus. Dan guovtti iežá almmolaš ealáhussuorggis dás –almmolaš hálddahusas, politiija, suodjalus ja eará ja oahpahusas, lea eará ovdáneapmi. Nuorta-Finnmárkku ja julevsámi guovllus lea lassáneapmi hálddahusas, muhto Kárášjogas/Guovdageainnus ja Davvi-Romssas lea lassáneapmi oahpahusas. </p>
<p>Seamma guoská maiddái dasa maid Telemarksforskning (2010, 2011 ja 2012 ja Vareide ja Nygaard 2014 ) gohčoda <span type="quote">«basis»</span>ealáhusat. Dat leat industriija, vuođđoealáhusat ja teknologalaš bálvalusat. Básalašealáhusain lea leamaš veaháš lassáneapmi sámi guovlluin maŋemus logi jagi ja čilgehus lea Telemarksforskning mielde básalašealáhusaid fidnosuorgestruktuvra: <em type="italic">Sámi guovlluin lea básalašealáhusain váldodeaddu fidnosurggiin mat leat njiedjame dahje nohkame Norggas. Leat unnán bargosajit stuorru fidnosurggiin nugo teknologalaš bálvalusain dahje oljo- ja gássaháhkamis oktan vuollelágideddjiiguin. Go mii divodit fidnosuorgestruktuvrra, de lea ovdáneapmi básalašealáhusain rievtti mielde leamaš buoret go vurdojuvvon” </em>(Vareide ja Nygaard 2013). </p>
<p>Vuođđoealáhusat leat ain dehálaš ealáhusat sámi guovlluin. Sihke mariidna ealáhusat main leat 1469 barggolačča, ja eanadoallu ja boazodoallu mas leat 1220 barggolačča, vaikko goappaš ealáhussuorggis lea leamaš njiedjan maŋemus logijagi. Eanadoallu/boazodoallu leat mihá nannoseappot sámi guovlluin go muđui riikkas ja riikkaoasis, ja lea maiddái relatiivvalaččat stuorit, vaikko goappaš surggiin lea 10 proseanta njiedjan áigodagas 2003-2012. Mariidna sektoris lea leamaš sullii seamma olu njiedjan dán guovllus go riikkaoasis ja riikkas. Minerálaealáhus lea sturron maŋimus logijagi. Dat čatnasa eaŋkilfitnodagaide mat leat muhtun suohkaniin guovllus. <em type="italic">Guosseealáhusat </em>(Vareide og Nygaard 2013) mat siskkildit gávpegávppašeami, idjadeami, dárjjodeami ja aktivitehtaealáhusaid, leat maiddái veaháš ovdánan. Guosseealáhusat leat fitnodagat main kundarat fertejit persovnnalaččat fitnat. Guosseealáhusaid ovdáneapmái váikkuhit ollu olmmošlohkorievdamat. Guovllu iežas álbmot lea dávjjimusat stuorimus kunddarjoavku guosseealáhusain. Go olmmošlohku unnán ovdána, de dat maiddái váikkuha negatiivvalaččat guosseealáhusaide. Muhto go lea váldán vuhtii olmmošlogu ovdáneami, de leat goitge guosseealáhusat ovdánan buorebut go vurdojuvvon (Vareide ja Nygaard 2013). Ivar </p>
<p>Lie (2012) lea dahkan sierra analysa sámi guovlluid kulturealáhusaid barggolašvuođaovdáneamis ja fitnodatstruktuvrras, dahje dain maid Telemarksforskning lea gohčodan aktivitehtaealáhussan. Son gávnnahii ahte kulturealáhusat dahke 4,5 proseanta guovllu barggolašvuođas. 15 Dat lea veaháš eanet go Davvi-Norggas muđui, muhto vuollelis go olles riikkas. Eanet nissonat go dievddut leat bargguin kulturealáhusain, fitnodatstruktuvra ealáhusas lea dávjá smávvadoaibma. Earret kulturealáhusain mat leat hálddašuvvon almmolaččat dahje almmolaš eaiggáduvvon institušuvnnain. Kárášjoga suohkan mas lea eanemus barggolašvuohta kulturealáhusas, das lea 17 proseanta kulturbargguin (Lie 2012). <em type="bold">2.5.1 Rievdamat iešguđet sajiin SED-guovllus </em></p>
<p>Guhtta SED-guovllu leat juhkkon váldoáššálaččat geografiija mielde. Dat leat golbma guovllu Finnmárkkus; Nuorta-Finnmárku, Sis-Finnmárku ja Oarje-Finnmárku, okta guovlu Davvi-Romssas ja okta Nordlánddas. Olmmošlogu mielde lea unnimus guovlu -julevsámi guovlu Nordlánddas- ollu unnit go stuorimus guovlu, dat mii gohčoduvvo <em type="italic">Vuotna Oarje-Finnmárku </em>. Geografiija lea maiddái čuohcan guovlluid ealáhusaide, nugo ahte lea go sáhka vuotna- ja riddosuohkaniin vai siseatnansuohkaniin. Guovlluid juohku váldá vuhtii dan, ja dat čuovvu maiddái hálddahuslaš rájiid nugo suohkan-/fylkkarájiid. Muhto guovlluid lea maiddái váikkuhan man stuora gaska lea stuorit guovddážiidda, leat go suohkanat govttolaš láhkosis bargojohtimiid ektui stuorit bargomárkaniidda. Olmmošlohkoovdáneapmi ii leat iešalddis vuolggasadji guđa guovllu juohkimii. Juohkin ii váldde dan vuhtii, vaikko sihke gaska ja olmmošlohkoovdáneapmi váldojuvvojit mielde raporttain mat leat SED-guovllu ovdáneami birra. </p>
<p>Barggolašvuođalassáneapmi SED-guovllus lei vuollelis go riikkas muđui 2000-logus, ja maiddái vuollelis go muđui Davvi-Norggas. SED-guovllus leat doaresbealsuohkanat ja dat leat unna suohkanaččat unnán ássiiguin.</p>
<p>Čuovvovaččat geahččat mii mat leat dán guđa guovllu ovdáneami dovdomearkkat sihke barggolašvuođa ja álbmoga ektui 2000-logus. Guovtti SED-guovllu lea eanemus barggolašvuođalassáneapmi ja dat leat goappašagat Finnmárkkus, nuorta ja siskkit Finnmárkkus. SED-guovllu <em type="bold">Nuorta Vuotna </em>guovllus lea <em type="italic">guolástusealáhusas </em>stuorimus lassáneapmi, 32 proseanta lassánemiin áigodagas. </p>
<p>Guolástusealáhus barggaha 15 proseanta dán guovllus, ja lea dainna lágiin stuora ealáhus. <em type="italic">Gálvogávppašeapmi </em>lassánii maiddái veaháš, muhto eanadoalus/boazodoalus lei 3 proseanta njieddju. Maiddái almmolaš hálddahusa barggolašvuohta lassána guovllus namuhuvvon áigodagas, muhto dat ii guoskan guovllu stuorimus barggolašvuođa suorgái – <em type="italic">dearvvašvuođa- ja sosiálabálvalusat </em>, mat lassánedje dušše 1 proseanttain. Baicca lassánedje almmolaš hálddahus, suodjalus ja politiija ja eará 29 proseanttain, ja <em type="italic">oahpahus </em>njiejai 30 proseanta. </p>
<p>Kárášjogas/Guovdageainnus ledje 2761 barggolačča jagi 2012, dat lea 5 proseanta lassáneapmi jagi 2003 rájes. Dán guovllus stuorru priváhta sektor eanemusat, eanadoallu/boazodoallu lea lassánan 35 proseanttain áigodagas, dat lea ovdáneapmi nuppi guvlui go muđui riikkas, riikkaoasis ja eará doaresbealsuohkaniin maiguin sáhttá buohtastahttit. Boazodoallu dat lasiha barggolašvuođa. Eanadoallu, boazodoallu ja industriija leat stuorimus priváhta ealáhusat, mas lea 16 proseanta bargiin. Dearvvašvuođa- ja sosiálabálvalusat lassánit maiddái, 27 proseanttain. Kárášjogas/Guovdageainnus leat 49,5 proseanta barggus almmolaš sektoriin, mas stuorimus joavku lea dearvvašvuođa- ja sosiálabálvalusat. Oahpahus barggaha 14 proseanta, ja lea lassánan 8 proseanttain áigodagas. Guovllus lea maid stuora oassi barggus <em type="italic">medias ja kultuvrras </em>, mas lei lassáneapmi 31 proseantta áigodagas. Dasa lea ágga vuosttažettiin NRK Sápmi mas lea váldokantuvra </p>
<p>Kárášjogas ja báikkálaškantuvra Guovdageainnus, muhto maiddái sámi áviissat ja muhtun kulturealáhusat barggahit (Lie 2012). Gávppašeapmi ovddasta 6 proseanta barggolašvuođas, ja lea njiedjan 14 proseanttain 2003 rájes 2012 rádjái.</p>
<p>Dearvvašvuođa- ja sosiálabálvalus lea stuorimus mas lea 23 proseanta bargiin ja lea lassánan 27 proseantta jagi 2003 rájes. Oahpahusas lea 14 proseanta bargiin ja lea ovdánan nuppi guvlui go eará sámi guovlluin go barggolašvuohta lea lassánan 8 proseanttain 2003 rájes. Doppe leat guokte joatkkaskuvlla ja Sámi allaskuvla, lassin dábálaš vuođđoskuvllaide. Almmolaš hálddahus ja earát barggahit 13 proseantta, dasa lea maiddái rehkenaston Sámediggi hálddahusain ja eará almmolaš institušuvnnat. Almmolaš hálddahus lea goitge unnon 11 proseanttain jagiid 2003-2012, mii čilgejuvvo suohkan sektora unnidemiin ja Suodjalusa unnidemiin Guovdageainnus (Angell ja earát 2014). Guokte guovllu main lea lassáneapmi; <em type="bold">Davvi-Romsa </em>gos leat 3282 barggolačča ja mii lea unnimus guovlluin, <em type="bold">julevsámi guovlu </em>gos leat 1646 barggolačča, čájehit maiddái gova gos lassáneapmi lei sihke dearvvašvuođa- ja sosiálabálvalusas (19 proseanta Davvi-Romssas, 13 proseanta julevsámi guovllus) ja priváhtaealáhusas. Sihke Davvi-Romssas ja julevsámi guovllus lea dearvvašvuođa- ja sosiálabálvalus stuorimus barggolašvuođasuorgi. Davvi-Romssas dahká dearvvašvuođa- ja sosiálabálvalus 30 proseanta barggolašvuođas, ja doppe lea leamaš áigodagas 19 proseanta lassáneapmi. Eanemusat leat suohkana dearvvašvuođa ja sosiálabálvalusat sturron. Julevsámi guovllus lea dearvvašvuođa- ja sosiálabálvalusaid barggolašvuohta 25 proseanta, ja lea lassánan 13 proseanttain maŋemus logijagi. Lassáneapmi lea leamaš eanemusat vuođđodearvvašvuođabálvalusain. Almmolaš hálddahus jna. ja oahpahus dahká 9 proseanta dan loahppa barggolašvuođas Davvi-Romssas. Muhto surggiin lea leamaš goabbatlágan rievdan; oahpahus lea lassánan 6 proseanttain jagi 2003 rájes, almmolaš hálddahus jna. lea njiedjan 11 proseanttain. Áigodagas lea dáhpáhuvvon sámi gelbbolašvuođa ovddideapmi Árran julevsámi16 16 guovddážis Ájluovttas, mas lea Sámedikkis báikkálaš kontuvra, NRK Sápmi bargit, oktan giellaoahpahusain ja sámi mánáidgárddiin. Julevsámi guovlu lea earálágan go eará SED-guovllut dainna lágiin go dat deháleamos priváhta ealáhusat leat proseassaindustriija ja minerálaroggan. Dat goabbáge barggaheaba 9 ja 5 proseanta. Industriijafitnodat Norcem AS Sementfabrikk Gásluovttas lea vásihan 11 proseanta njiedjama 2003 rájes, seammás go minerálafitnodat Norwegian Crystallites AS Ájluovttas lea sturron. Mátkkoštanealáhus ja gálvogávppašeapmi lea lihka dehálaš julevsámi guovllus, mat barggahit goabbáge 8 proseanta. Seammás go mátkkoštanealáhus lea njiedjan 26 proseanttain, de lea gálvogávppašeapmi lassánan 14 proseanttain 2003 rájes 2012 rádjái. Huksen ja rusttet barggaha 7 proseanta ja lea lassánan 57 proseanttain 2003 rájes. Minerálaroggan dahká 5 proseanta ja lea lassánan 82 proseanttain 2003 rájes. Guolástus dahká 4 proseanta ja lea njiedjan 42 proseanttain 2003 rájes. </p>
<p><em type="bold">Davvi-Romssas </em>lassánii gálvogávppašeapmi áigodagas 25 proseanta. Gálvogávppašeapmi lea unna ealáhusaš guovllus, vuollil 8 proseanta dain geat leat barggus. Eará ealáhussurggiin nugo huksen ja rusttet doaimmas, guolástus ja eanadoallu lea buohkain leamaš njiedjan áigodagas. Huksen ja rusttet lea guovllus lassánan 57 proseanta áigodagas, minerálaroggan 82 proseanta. Minerálaealáhus barggaha 5 proseanta ja huksen ja rusttet bures 8 proseanta. 2.5.1.3 Guokte guovllu gos lea njieddju <em type="bold">Vuotna Oarje-Finnmárku, </em>ja vuosttažettiin <em type="bold">márkosámi </em>guovllus njiejai barggolašvuohta áigodagas. Márkosámi guovllus njiejai proseanttaid mielde eanemus. Go váldá vuođu barggolašvuođalogus, de lea Vuotna Oarje-Finnmárku stuorimus guovlu SED-guovllus. Guovllus leat 4811 barggolačča, lagabui golmma gearddi nu ollu go julevsámi guovllus. Áigodagas 2003 rájes 2012 rádjái njiejai barggolašvuohta guovllus 3 proseanttain. Rievdamat golmma stuora almmolaš barggolašvuođajoavkkuin – almmolaš hálddahus/politiija/suodjalus jna., oahpahus, dearvvašvuohta ja sosiálabálvalus ledje sivvan barggolašvuođa njiedjamii. Vuosttaš namuhuvvon ealáhus njiejai 23 proseanttain, oahpahus 9 proseanttain, seammás go dearvvašvuođa- ja sosiálabálvalusas, stuorimus barggaheaddji guovllus, ii lean njieddju. </p>
<p>Dearvvašvuođa ja sosiálabálvalusat – 21 proseanta barggolaččain, lea guovllus stuorimus barggolašvuođasuorgi. Dán guovllus barggolašvuohta lea leamaš bissovaš maŋemus logijagi. Almmolaš hálddahus, suodjalus jna. barggahit 10 proseanta, njieddju das lea 23 proseanta. Dat lea vuosttažettiin suodjalusa unnideami dihte Porsáŋggus, ja muđui suohkan doaimmaid unnideapmi, mii lea heiveheapmi dan ektui go olmmošlohku lea njiedjan. Oahpahus barggaha 9 proseanta ja lea njiedjan 9 proseanta 2003 rájes (Angell ja earát 2014). Guolástus lea stuorimus priváhta ealáhus, mas lea 14 proseanta barggolašvuohta. Ealáhus lea njiedjan 5 proseanttain 2003 rájes. Gálvogávppašeapmi dahká 12 proseanta ja lea njiedjan 6 proseanttain. Fievrrideapmi ovddasta 6 proseanta barggolašvuođas ja lea áigodagas lassánan 16 proseanttain. Mátkeealáhus barggaha maiddái 6 proseanta ja lea lassánan 8 proseanttain maŋemus logijagi17. <em type="bold">Márkosámi </em>guovllus lea leamaš 10 proseanta barggolašvuođanjieddju áigodagas. Rievdan golmma almmolaš barggolašvuođasurggiin čilge ollu manne nu lea. Badjelaš bealli barggolaččain dán guovllus – 51,7% - leat bargguin dain surggiin. Guovtti almmolaš barggolašvuođasuorggis lei stuora njieddju, almmolaš hálddahus jna. njiejai 23 proseanta, oahpahus 29 proseanta. Dearvvašvuođa- ja sosiálabálvalusat lassánedje dušše 1 proseanttain. </p>
<p>Vuođđoealáhusat guolásteapmi ja eanadoallu njidje, seamma dahke gálvogávppašeapmi ja fievrrideapmi. Huksen ja rusttet baicca lassánii 4 proseanttain. <em type="bold">2.6 Iešguđetge SED-guovlluid ovdáneami dovdomearkkat </em>Barggolašvuođalassáneapmi SED-guovlluin lea unnit go riikkaoasis ja riikkas muđui maŋemus logijagi áigodaga, ja dat rievddada guovllu siskkobealde. Njealji guovllus guđa guovllus dahje oasseguovllus lei barggolašvuođalassáneapmi, ja guovtti guovllus lei njiedjan. Njiedjan juohkása máŋgga ealáhusa gaskkas, eaige leat seamma ealáhusat mat sturrot dahje unnon iešguđetge guovlluin. </p>
<p>Álbmothivvodaga rievdan logijagiáigodagas lea baicca eanet oktasaš buot osiide guovllus; buot guovlluin lea olmmošlohku njiedjan. Muhto maiddái das leat erohusat, iige juohke guovllus leat seamma ollu njiedjan. Tabealla 4 čájeha rievdamiid barggolašvuođas ja álbmothivvodagas oktanaga, das earuhit guovlluid main lea leamaš barggolašvuođalassáneapmi áigodagas ja juogo unnit olmmošlohkonjiedjan (<span type="quote">“unnán”</span> olmmošlohkonjiedjan), dahje unnit go 10 proseanta, dahje eanet go 10 proseanta (<span type="quote">“ollu”</span> olmmošlohkonjiedjan) ja guovlluid main lea leamaš barggolašvuođanjiedjan ja seammás ollu dahje unnán olmmošlohkonjiedjan.</p>
<p>Barggolašvuođanjieddju ja ollu olmmošlohkonjieddju</p>
<p><em type="bold">Vuotna/riddo Oarje-Finnmárku </em>lea áidna guovlu mii lea joavkkus mas lea stuorimus olmmošlogu njieddju seammás go lea barggolašvuođanjieddju. Nu dahket dát suohkanat Oarje-Finnmárkkus oasseguovllu SED-guovllus gos lea eanemus negatiiva ovdáneapmi logijagiáigodagas 2002-2012. Olmmošlohkonjiedjan lea 18 proseanta áigodagas, ja guovlu lea vásihan 3 proseanta barggolašvuođanjiedjama. Guokte bargi viđa bargis barget almmolaš sektoris, ja guolástus lea stuorimus priváhta ealáhus. Guolástusealáhus lea njiedjan áigodagas, nu lea maiddái <span type="quote">“almmolaš hálddahus”</span>, mas erenoamážit suodjalusa unnideapmi Porsáŋggus lea váikkuhan negatiiva ovdáneapmái. </p>
<p>Barggolašvuođanjieddju ja unnán olmmošlohkonjieddju</p>
<p>Maiddái dán joavkkus lea dušše okta guovlu: <em type="bold">márkosámi guovlu </em>. Dáin suohkaniin lea proseanta mielde eanet njiedjan barggolašvuođas (-10%) go olmmošlogus (-6,5%). Márkosámi guovllus lea leamaš unnimus olmmošlogu njiedjan olles SED-guovllus logijagiáigodagas. Barggolašvuođas lea leamaš njiedjan almmolaš sektoris mii oidno bures barggolašvuođastatistihkas. Almmolaš sektor lea váldo barggaheaddji guovllus, 51,7 proseanta barget almmolaš sektoris. Guokte joavkku dan sektoris –oahpahus ja almmolaš hálddahus- njidje áigodagas, dasa lassin njidje vuođđoealáhusat 33 proseanttain. </p>
<p>Lassáneapmi ja ollu olmmošlohkunjieddju</p>
<p><em type="bold">Julevsámi guovllus </em>vásihedje 2 proseanta barggolašvuođa njiedjama áigodagas, seammás go olmmošlohku njiejai 14 proseanttain. Almmolaš sektor dahká 45 proseanta barggolašvuođas, earret dearvvašvuođa ja sosiálabálvalusaid, main lei veaháš lassáneapmi áigodagas. Eará almmolaš sektorat leat njiedjan sakka. Maiddái priváhta sektoris lea leamaš barggolašvuođanjieddju, ja juohke goalmmát bargosadji vuođđoealáhusain lea jávkan áigodagas. </p>
<p>Lassáneapmi ja unnán olmmošlohkonjieddju</p>
<p>Golbma oasseguovllus</p>
<p>SED-guovllus lea barggolašvuođalassáneapmi ja unnán olmmošlohkonjieddju. <em type="bold">Vuotna/riddo Nuorta-Finnmárkkus </em>lea leamaš stuorimus barggolašvuođaslassáneapmi, 6 proseanttain áigodagas. Lassáneapmi lea priváhta sektoris, vuosttažettiin guolástusealáhusas, muhto maiddái almmolaš hálddahusas. Logijagiáigodagas lea guovllus leamaš olmmošlogu njiedjan vuollelaš 9 proseanta. </p>
<p><em type="bold">Kárášjogas/Guovdageainnus </em>lea barggolašvuohta lassánan 5 proseanttain jagiid 2003-2012. Dat lea nubbin eanemus lassáneapmi buot guovlluin mat leat SED-guovllus. Dain suohkaniin Sis-Finnmárkkus lea seammás njiedjan olmmošlohku 7,3 proseanttain. Barggolašvuođa lassáneapmi lea sihke priváhta sektoris –mii dáppe lea boazoealáhus- ja almmolaš sektoris, erenoamážit dearvvašvuođa- ja sosiálabálvalusas, muhto maiddái media/kulturealáhusas ja oahpahusas. </p>
<p><em type="bold">Davvi-Romssas </em>lea maiddái leamaš unnimus barggolašvuođalassáneapmi dan golmma guovllus dán joavkkus, 2 proseanta. Seammás lea <em type="bold">Davvi-Romsa </em>vásihan unnimus olmmošlohkonjiedjama áigodagas buot guovlluin SED-guovllus; 3,5 proseanta. Barggolašvuođalassáneapmi lea leamaš almmolaš sektoris, erenoamážit dearvvašvuođa/sosiálabálvalusain, mat dahke 30 proseanta barggolašvuođas. Priváhta sektoris lea leamaš barggolašvuođanjieddju buot ealáhussurggiin, ja erenoamážit vuođđoealáhusain guolástusas ja eanadoalus. <em type="bold">2.7 Hástalusat ovddosguvlui </em></p>
<p>Ássanrávnnjit Davvi-Norggas leat oppalaččat eanet bieđgguid ja juohkásan unnit báikkiide go Lulli-Norggas. Stuorimus gávpogat davvin leat ollu unnibut go stuoragávpogat muđui riikkas. Davvi-Norggas leat dál 475 000 ássi (9,4 proseanta riikka olmmošlogus).</p>
<p>Olmmošlohkorievdan lea leamaš positiiva 2007 rájes, 0,6 proseanta lassánemiin jahkásaččat, dat lea bealli lassánanleahtus riikkagaskameari ektui. Lassáneapmi dáhpáhuvvo eanet sisafárremiin. Gaskaahkásaččaid ja boarrásiid lohku Davvi-Norggas lassána, ja olmmošlohkopyramidas lea <span type="quote">“losit bajágeahči”</span> go Lulli-Norggas. SED-guovllus lea álbmot boarásnuvvan maŋemus 20-jagi, ja lea ágga vuorridit guovlluid iešstuorruma dihte. Ahkejoavku 20-39 jagi lea kritihkalaš fáktor boahtteáiggi lassáneapmái. Dát joavku lea njiedjan, ja erenoamážit nissonoassi joavkkus lea njiedjan. Riegádahttojit unnit mánát, maiddái suohkaniin main ovdal lea leamaš relatiivvalaš ollu riegádahttinbadjebáza. Boahtteáiggis lea olmmošlogu lassáneapmi SED-guovlluid olmmošlogus gitta sisafárremis, ja suohkanat maidda unnán fárrejit olbmot vedjet vásihit olmmošlogu njiedjama jagiin ovddos guvlui. Dat sáhttá addit eará gova olmmošlohkorievdamis go maid dássážii leat oaidnán, ja suohkanat main lea leamaš unnán olmmošlohkonjieddju buohtastahtton eará suohkaniiguin fylkkas dahje riikkaoasis sáhttet šaddat suohkanat main šaddá stuorimus njieddju. Dássážii lea barggolašvuođalassáneapmi sámi guovlluin leamaš vejolaš eanas dan dihte go sisafárren guovlluide lea lassánan. Áigodagas leat boahtán eanet sisafárrejeaddjit, ja sisafárrejeaddjit leat eanet bargagoahtán. Dás lea sáhka eanas bargosisafárremis, ja erenoamážit bargosisafárrejeddjiin Nuorta-Eurohpás. Angell ja earát (2014) čujuhit maiddái dasa ahte lea leamaš čielga lassáneapmi oanehisáiggi ássi olgoriikkalaččain, geain eatnasat barget huksen ja rusttet doaimmas, mariidna ealáhusas (erenoamážit guolástusealáhusas), eará gávppálaš bálvalusain ja dearvvašvuođa- ja sosiálabálvalusain.</p>
<p>Almmolaš sektor lea stuorimus barggaheaddji buot suohkaniin SED-guovllus. Gaskal 40 ja lagabui 52 proseanta dain geat leat barggus guovllus barget almmolaš sektoris. Orru vuhttome ahte suohkaniin main leat ollu almmolaš bargosajit ja sámi institušuvnnat orrot váikkuheame olmmošlogu njiedjama vuostá sámi guovlluin. Dat bargosajit eaige leat nu gitta gilvvus ja ekonomalaš konjunktuvrrain go dábálaš eksportaealáhusat guolástus ja mátkeealáhusa leat. Telemarksforskning (Vareide ja Nygaard 2013) čujuha ahte dávjá lea eanemus beroštupmi bargosajiide priváhta sektoris, muhto dan mađe ollu almmolaš bargosajit go leat SEDguovlluin leat, de lea ágga ahte dat suohkanat maiddái barget váikkuhan dihte ja vejolaččat lasihit daid. Dat soaitá erenoamáš dehálaš boahttevaš jagiid suohkanrájiid vejolaš rievdadan proseassa dáfus.</p>
<p>Angell ja earát (2014) gávnnahedje ahte bargguhisvuohta davvin lea njiedjame riikkagaskameari dássái. Dievdduid gaskkas leat goitge ain eanet go muđui riikkas, muhto bargguhisvuohta ja bargooassálastin nissoniid gaskkas lea lahka riikkagaskadási. Bargojohttin lea oassin Davvi-Norgga bargoeallimis, ja eanet johtet eret davvinorgga suohkaniin go sisa (Angell ja earát 2013). Bargojohttin lea lassánan 2000-logus, ja erenoamážit guovlluin main lea oanehis gaska bargomárkanguovddážiidda. Siskkáldas bargojohttin riikkaoasis lea vuosttažettiin lassánan guovlluin main lea oanehis gaska guovddážiidda main lea alla bargomárkanintegrašuvdna. Eanet dievddut go nissonat johtet barggu geažil, dat guoská buot guovlluide SED-guovllus. Figuvra 2.6 čájeha bargojohttiid olggos guovllus, lohku lea stuorimus guovlluin mat leat lahka stuorit bargomárkana, nugo gávpogiid Tromssa, Hámmárfeasta, Álttá dahje Čáhcesullo. Bargomátkkošteapmi olggos lea stuorimus Davvi-Romssas, eatnasat Romsii. Muhto lea stuora bargojohttin Hámmárfestii ja Davvesiidii, Áltái sihke Návuonas ja Guovdageainnus, ja Čáhcesullui Unjárggas. Erenoamážit Davvi-Romssas sáhttá bargojohttin olggos mielde čilgeme barggolašvuođalassáneami ja ahte olmmošlohku ii leat njiedjan eanet go lea guovllus. Analysa das makkár barggolašvuođajoavkkut sihke bargguid, agi ja sohkabeale ektui leat mat johtet bargguide sáhttet addit dieđuid mo bargoeallin SED-guovllus rievdá ja vejolašvuođa hehttet vel eanet olmmošlohkonjiedjama suohkaniin.</p>
<p>SED-suohkaniin leat stuora hástalusat áiggis ovddos guvlui. Suohkaniin šaddá dárbu bargofápmui maid eai sáhte ieža háhkat. Dáláš bargoveahka dain 22 suohkaniin boarásnuvvá, nuorat fárrejit eret, ja álbmot bargoagis unnu. Jagi 2030 (Angell ja earát 2014) dárbbašit suohkanat gaskal 2200 ja 4100 eanet olbmo bargoagis go maid sáhttet ieža háhkat.</p>
<p>Jagi 1990 riegádedje 650 máná SED-guovllus, ja 2010 lei lohku 330. Dat lea lagabui 50 proseanta njiedjan. Šattolašvuođalohku sámi guovlluin lei 2,08 jagi 1990, de lei seamma lohku 1,73 guoktelogi jagi maŋŋil. Šattolašvuohta SED-guovllus lei gitta vel jagi 2002 alit go muđui riikkas, muhto lea maŋŋil leamaš vuollelis guhtta jagi gávcci jagis (SSB:Sámi statistihkka).</p>
<p>Olmmošlohkorievdan jagi 2030 rádjái orru čájeheame ahte jus SED-suohkaniin galgá lassánit olmmošlohku de lea eaktun sisafárren. Gaskamađe sisafárremiin, mii lea váldomolssaeaktu SSB olmmošloguid ovddosguvluiárvvoštallamis, dáidá olmmošlohku SED-suohkaniin dađistaga unnut (Angell, Gaski, Lie og Nygaard 2014). Dáin suohkaniin lea álbmogis unnán potensiála <span type="quote">“iešlassáneapmái”</span>. Guhkes áiggi badjel leat nuorra rávisolbmot eanet fárren eret go fárren suohkaniidda, ja de maiddái leat unnit olbmot dan ahkejoavkkus geat riegádahttet mánáid. Dat ii leat goitge áidna olmmošlogu hástalus SED-suohkaniin jagiin ovddos guvlui. Nugo Angell ja earát (op cit, s 7) čállet: ”Vel stuorit hástalus lea boarásnuvvi álbmot mii SED-guovllus lea, ja dat boahtá vaikko makkár eavttut doaimmahuvvet olmmošlohkoovdáneami ektui. ”</p>
<p>Demográfalaččat Davvi-Norga ii leat gearggus dustet boahtte 20-30 jagi, jus eai rievdagoađe dáláš dábit. Álbmot mii boarásnuvvá, unnán nuorat daid gaskkas, ja dušše moadde guovllu gos lea riegádahttinbadjebáza lea hástaleaddji vuolggasadji. Ovddos guvlui gitta 2030 rádjái rehkenastit šaddat stuora gaska das man stuora bargofápmodárbbu vurdet leat ja das man stuora bargofámu vurdet leat olámuttus. Maŋemus jagiid sisafárremat Davvi-Norgii leat dahkan guvlui barggolašvuođalassáneami vejolažžan. Eanet bargosisafárren Nuorta-Eurohpás, mas lea oassin oanehisáigge bargosisafárren, lea leamaš dehálaš barggolašvuođalassáneapmái. Muhto lassáneapmái lea maiddái váikkuhan dat go eanet sisafárrejeaddjit leat álgán bargat.</p>
<p>Vaikko SED-guovllu suohkanat nugo máŋga eará doaresbealsuohkana dárbbašit sisfárremiid bokte deavdit guoros bargosajiid, de ii leat goitge bargosisafárren álo positiivvalaš báikkálašservodahkii. Angell ja earát (2014) čállet báikkálašservodagain mat sáhttet šaddat servodahkan main bargosisafárrejeaddji –dávjá dievddut- leat vuorroortnegiin dahje oanehisáigái orrume ja geat eai vuorut oassálastit báikkálašservodagas, muhto ellet iežaset bargobirrasis. Dakkár <span type="quote">“johtti bargiiguin”</span> ii boađe giliide dahje báikkálašservodagaide mihkkege buorrin kulturealáhussii, dahje dasa ahte báiki šattašii eanet <span type="quote">“geasuheaddji”</span> orrunsadjin.</p>
<p>SED-guovllus lea leamaš eanet lassáneapmi almmolaš sektora barggolašvuođas go priváhta sektoris áigodagas 2003-2012. Vuollelaš bealli dain geat leat barggus SED-guovllus leat barggus almmolaš sektoris. Almmolaš sektoris leat guokte goabbatlágan ovdáneami: suorgi dahje sektorat mat sturrot ja mat barggahit eanegiid ahte eanegiid, ja suorgi mii unnu ja mii ii atte šat bargosajiid nu ollu olbmuide. Dearvvašvuođa- ja sosiálabálvalus lea dat stuorimus suorgi almmolaš bargosajiin, ja lea suorgi mii barggaha eanet ahte eanet bargiid jagis jahkái. Dat guoská buot guđa guvlui SED-guovllus. Seammás go dearvvašvuođa- ja sosiálabálvalus lea sektor mii stuorru almmolaš barggolašvuođas, de njidjet logut eará sektoriin. Dat guoská ovdamearka dihte almmolaš hálddahussii, suodjalussii, politiija ja eará ja oahpahussii. Diein lea leamaš čielga unnideapmi maŋemus logijagi, belohahkii oassin suohkansektora unnideamis unnit olmmošlogu dihte. Stáhta hálddahusa oppalaš unnideapmi oktan suodjalusa unnidemiin orru stuorit go almmolaš hálddahusa stuorideapmi, ja de vuosttažettiin sámi hálddahusa dáfus. Goitge lea riekta dadjat ahte lasiheapmi sámi ásahusain lea ráhkadan bargosajiid maid livčče váttis dahkat almma daid ásahusaid sámi čatnašumiin. Ásahusat addet maiddái vejolašvuođa oahppan nuoraide orrut ja bargat sámi guovlluin ja geavahit sin gelbbolašvuođa doppe. Molssaeaktu livčče fárret stuorit báikkiide gos dakkár gelbbolašvuođa dárbbašit. Go analysere olmmošlohkoovdáneami statistihka ja dan ahte sámi institušuvnnat leat báikkálašservodagain, de oaidnit ahte lea govttolaš jáhkkit ahte diekkár ásahusat sáhttet oktan čilgehussan olmmošlohkoovdáneapmái. Áidna čilgehus dat ii goitge leat. Sisafárren, riegádahttinbadjebáza suohkaniin ja maiddái man guhki lea stuorit bargomárkaniidda dahje gávpotguovlluide, váikkuhit maiddái go galgá čilget SED-guovlluid ovdáneami. Dasa boahtá maiddái digaštallan geasuheaddjivuođas. Geasuheaddjivuođa ii berre mihtidit loguiguin ja almmuhit listtuin – main ollu davvinorgga suohkanat ja SED-suohkanat gártet vuolemusaid gaskii- muhto dan ferte geahččat searválagaid dainna dieđuin mii lea suohkaniid ovdáneami birra, ja dasa mii lea dehálaš go olbmot válljejit dákkáriid, ovdamearka dihte galget go fárret dahje orrut. Ja dan ferte geahččat dan ektui lea go čatnašupmi, ja makkár gaskat leat, ja kultuvrra ja geografiija ektui- mat maiddái leat mielde ráhkadeame báikegotti, ássanmárkana ja bargomárkana. </p>
</body></document>
