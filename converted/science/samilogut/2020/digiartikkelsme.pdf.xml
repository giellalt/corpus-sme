<document xml:lang="sme" id="no_id"><header><title>Boallobeavddi bokte</title><genre code="science"/><author><person firstname="Lene" lastname="Antonsen" sex="f" born="" nationality="NO"/></author><author><person firstname="Trond" lastname="Trosterud" sex="m" born="" nationality=""/></author><translator><person firstname="Lene" lastname="Antonsen" sex="f" born="1962" nationality="NO"/></translator><translated_from xml:lang="nob"/><year>2020</year><publChannel><publication><publisher>Sámi allaskuvla</publisher></publication></publChannel><collection>Sami logut muitalit</collection><wordcount>8276</wordcount><conversion_status type="standard"/><availability><license type="standard"/></availability><parallel_text xml:lang="nob" location="digiartikkelnob.pdf"/><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header><body><p>Boallobeavddi bokte Sámegielaid digitála resurssaid geavaheapmi</p>
<p>Lene Antonsen ja Trond Trosterud, UiT Norgga árktalaš universitehta</p>
<p><em type="bold">Čoahkkáigeassu: </em></p>
<p>Digitála gulahallan eiseválddiid ja geavaheddjiid gaskkas lassána, ja máŋga almmolaš etáhta vurdet ahte geavaheaddjit galget váldit oktavuođa digitála kanálaid bokte. Dál bargojuvvo dasa ahte maiddái sámi geavaheaddjit galget beassat geavahit iežaset giela dákkár gulahallamis. Dán artihkkalis gehčče makkár čállinreaiddut ja eará prográmmagálvvut gávdnojit mat sáhttet veahkehit sámegielaid čállin- ja lohkanproseassas. Odne leat sámegielain viehka nana sadji digitála oktavuođain, muhto dat ii lean eisige vuorddehahtti ahte dilli galggai šaddat nie. Davvisámegiela ektui bohte ođđa čállingiella, sámegiela čállingiela geavaheapmi almmolašvuođas ja dihtoráiggi álgu sullii oktanaga. Dát artihkal čájeha manne sámegielat leat dan mađe nana digitála posišuvnnas go leat, vaikko vuolggasadji lei heittot, ja makkár čuovvumušaid dát leat dagahan sámi gielladillái. Letne maiddái viežžan statistihka das mo muhtun digitála sámi giellareaiddut leat geavahuvvon. Sámi giellateknologiija rievdada olbmuid láhttema. Riikkaidgaskasaš standardiseren dagai vejolažžan oažžut sámegiela internehttii 1990-logus. Sámegielaid sátnedivvunprográmma lea šaddan árgabeaivvi oassin eatnasiidda geat čállet sámegillii. Sámi boallobevddiid atnuiváldin loktii sámi teavstta kvaliteahta sakka</p>
<p>Facebookas. Dalle go dihtorjorgaleapmi bođii, de jávkkai muhtun muddui digaštallan das galgágo leat lohpi čállit sámegillii neahttadigaštallamiin. Neahttasátnegirjjit main lea grammatihkka ja liŋka autenttalaš teavsttaide, muhtun muddui buhttejit sámegielaid geahnohis posišuvnna olles servodaga ektui. Teavsttaid jorgaleapmi sámegillii lea bohtalnjálbmi máŋgga oktavuođas, erenoamážit skuvlagirjjiid ja áššeprosa oktavuođas, nu ahte beaktilat jorgalanvuogit sáhttet váikkuhit sakka sámegiel teavsttaid oažžumii. Jorgalanmuittu geavaheapmi ja automáhtalaš fágatearpmaid ohcan sáhttet maiddái álkidahttit jorgaleddjiid barggu geavahit konsisteanta terminologiija. Loahpas ságaškušše giellateknologalaš čovdosiid ovddideami ovddos guvlui, ja maid dat mielddisbuktet sámegiela nannemii iešguđet servodatsuorggis. <em type="bold">1 Álggahus </em></p>
<p>Davviriikkaid eanetlogugielageavaheddjiide lea álo leamaš lunddolaš gulahallat čálalaččat almmolaš eiseválddiiguin. Maŋimuš logijagiid lea gulahallan eanet ahte eanet šaddan digitálalažžan, ja máŋga almmolaš etáhta vurdet geavaheddjiid váldit oktavuođa digitála kanálaid bokte. Dál bargojuvvo dan ovdii ahte maiddái sámi geavaheaddjit galget beassat geavahit iežaset giela dákkár gulahallamis. Danne go sámegiella ii leat geavahuvvon gulahallat almmolaš etáhtaiguin ovdal, de olbmot dárbbašit sániid ja terminologiija dán gulahallamii. Dasa lassin lea máŋgga sámegielagis leamaš unnán dahje vel vearrát, ii makkárge čállinoahpahus skuvllas, ja buot sámegielagiidda lea 2 dilli nu ahte sii leat unnán oaidnán čállojuvvon sámegiela. Digitaliserenáŋgiruššan maiddái sámegielaide sáhttá guhkit perspektiivvas buhttet dán, muhto vai beassat nu guhkás, de muhtun vuođđoáššit fertejit leat sajisteaset. Sámi boallobeavddit, sátnedivvunprográmmat ja eará veahkkeneavvut fertejit leat olámuttos, ja geavaheaddjit dárbbašit maiddái diehtit daid birra ja máhttit daid geavahit. Dehálaš eastta sámegillii čállimii interneahttasiidduin ja sosiála medias lea go eai buot lohkkit máhte sámegiela, ja dalle lea dihtorjorgaleapmi sámegielas eanetlogugillii relevánta reaidu.</p>
<p>Digitaliserenproseassa mielddisbuktá ođđa reaidduid joatkevaš ovddidanbarggu, nugo intelligeanta ohcanmohtoriid interneahtas, jorgalanprográmma eanet gielaid gaskkas, dihtorprográmma mii lohká teavstta jitnosit, ja prográmma mii ipmirda hállojuvvon gohččumiid, ja nu viidáseappot. Vai vehádatgielat galget ceavzit árgabeaivvis go geavahit eanet ahte eanet dakkár bálvalusaid, de dárbbašit diekkár prográmmaid maiddái vehádatgielaide. Dán artihkkalis gehčče makkár čállinreaiddut ja eará prográmmagálvvut gávdnojit mat sáhttet veahkehit sámegielagiid čállin- ja lohkanproseassas. Dan mielde go letne beassan geavahanloggaide dahje ožžon statistihkalaš dieđuid, de gehčče maiddái prográmmaid geavahusa. <em type="bold">2 Duogáš </em><em type="bold">2.1 Digitaliseren ja giella </em></p>
<p>Digitaliseren lea proseassa mii <em type="italic">konvertere dieđuid digitálalaš formáhtii </em>, mii lea formáhta maid dihtor máhttá lohkat, formáhta mas leat logut (nolla ja okta). Dán artihkkalis ráddjejetne sámegiela dáhtaid digitaliseremii, ja dihtorprográmmaide mat geavahuvvojit prosesseret dakkár dáhtaid, ja mat leat rabasin olámuttos sámegielagiidda. Váldodeaddu lea Norgga diliin. </p>
<p>Odne lea sámegielain viehka nana sadji digitála oktavuođain, muhto dat ii lean eisige vuorddehahtti ahte dilli galggai šaddat nie. Davvisámegiela ektui bohte ođđa oktasaš čállinvuohki, sámegiela geavaheapmi almmolaš oktavuođain ja dihtoráiggi álgu sullii oktanaga (ođđa čállinvuohki 1979:s, ja eará proseassat 1980-logu rájes). Sámi čállinvuogit manne dihtoráigái bustávaiguin mat eai lean eanetlogugielaid alfabehtain: lullisámegiela <em type="italic">ï </em>, julevsámegiela <em type="italic">á </em>, <em type="italic">ŋ </em>, davvisámegiela <em type="italic">á </em>, <em type="italic">č </em>, <em type="italic">đ </em>, <em type="italic">ŋ </em>, <em type="italic">š </em>, <em type="italic">ŧ </em>, <em type="italic">ž </em>, anárašgiela <em type="italic">â </em>, <em type="italic">á, č </em>, <em type="italic">đ </em>, <em type="italic">ŋ </em>, <em type="italic">š </em>, <em type="italic">ž </em>, nuortalašgiela <em type="italic">â </em>, <em type="italic">å, č </em>, <em type="italic">ʒ </em>, <em type="italic">ǯ </em>, <em type="italic">ŋ </em>, <em type="italic">đ </em>, <em type="italic">ǧ </em>, <em type="italic">ǥ </em>, <em type="italic">ǩ </em>, <em type="italic">ŋ </em>, <em type="italic">õ </em>, <em type="italic">š </em>, <em type="italic">ž </em>, <em type="italic">´ </em>, ja gielddasámegiela <em type="italic">а̄ </em>, <em type="italic">ӓ </em>, <em type="italic">е̄ </em>, <em type="italic">ӣ </em>, <em type="italic">ӆ </em>, <em type="italic">ӎ </em>, <em type="italic">ӊ </em>, <em type="italic">ӈ </em>, <em type="italic">о̄ </em>, <em type="italic">ҏ </em>, <em type="italic">ӯ </em>, <em type="italic">ө </em>, <em type="italic">э </em>, <em type="italic">э̄ </em>, <em type="italic">ю̄ </em>, <em type="italic">я̄ </em>, <em type="italic">ѣ </em>. Lassebustávaid lohku lassána mađe guhkkelebbui davás ja nuorttas mii mannat, ja nu maiddái dárbu oažžut heivehuvvon boallobeavddi ja čálamearkačoahki. Maiddái giellateknologalaš reaidduide lei dát váttis vuolggasadji. Sámegielain lea grammatihkalaš ráhkadus mii dahká ahte bargovuohki mii 3 geavahuvvo ráhkadit sátnedivvunprográmma eaŋgalasgillii ja eará oarjeeurohpalaš gielaide ii heive sámegielaide. Máŋgga sivas orui nu ahte sámegielaide šaddá váttis mannat digitála giellameannudeapmái. </p>
<p>Dán artihkkalis áigo čájehit manne sámegielat váttis vuolggasajis beroškeahttá, leat dan mađe nannosat digitála oktavuođas, ja makkár čuovvumušat das leat sámegielaid dillái. Letne maiddái viežžan statistihka das mo muhtun digitála sámi giellareaiddut leat geavahuvvon. Loahpas áigo digaštallat giellateknologalaš čovdosiid ovddideami ovddos guvlui, čalmmustahttit muhtun váilevašvuođaid ja árvvoštallat maid dat mielddisbuktet bargui sámegielaiguin. <em type="bold">2.2 Giellateknologiija </em></p>
<p>Álgoálggus lea giellateknologiija buot teknologiijat maiguin sáhttá meannudit gielaid. Dán áigge geavahit tearpma go oaivvildit <em type="italic">dihtorprográmmaid mat máhttet analyseret, buvttadit, rievdadit ja </em><em type="italic">responderet olmmošlaš tekstii dahje hállamii </em>. Giellateknologiija lea teknologiijasuorggi dehálaš oassi. Mii olbmot geavahit lunddolaš giela go mii gulahallat sihke gaskaneamet ja dihtoriiguin. Go galgá oahpahit dihtoriidda meannudit lunddolaš giela, de čuohcá dat máŋgga láhkai dihtorprográmmaid buvttadeapmái. Justa dan dihte lea giellateknologiija čiekŋalit laktojuvvon iešguđet dihtorčovdosiidda, ja orru oažžumin maiddái dehálaš rolla ođđa <em type="italic">Dávviriid interneahtas </em>, mainna sáhttit gulahallat iežamet skájaniiguin, galbmaskáhpiiguin, olgouvssaiguin ja biillaiguin. </p>
<p>Muhto sáhttitgo dalle geavahit sámegiela? <em type="bold">2.3 Rabas gáldokoda </em></p>
<p>Prográmmagálvvut ráhkaduvvojit goappatlágaš bargovugiid mielde: <em type="italic">gokčojuvvon </em>ja <em type="italic">rabas </em>gáldokodain. Rabas gáldokoda earrána gokčojuvvon gáldokodas dainna lágiin ahte geavaheaddji beassá geavahit sihke válmmaš prográmmafiilla ja fiillaid mat geavahuvvojedje dan ráhkadit. </p>
<p>Dákkár beassan addá vejolašvuođa ráhkadit iežas veršuvnna prográmmas, ja ovdamearkka dihte heivehit dan iežas dárbbuide. Rabas gáldokoda lea dehálaš guovtti sivas: Jus muhtun prográmmagálvofitnodat ráhkada giellamodeallakoda dušše iežas geavaheaddjiprográmmaid várás, de giellaservodat (olbmot geat geavahit giela) sáhttá vásihit ahte lingvisttalaš resurssat maid sii leat leamaš mielde ráhkadeamen, gávdnojit dušše dán dihto prográmmagálvofitnodaga prográmmain, eaige eará prográmmain. Vearrámus čuovusin mannet resurssat duššás dalle go prográmmat maidda resurssat lea ovttaiduvvan, eai šat geavahuvvo. Gokčojuvvon gáldokoda hehtte maiddái giellamodeallaid geavaheami prográmmagálvvuin maidda gáibiduvvo ahte buot oasit galget leat 4 rabas gáldokoda, ovdamearkka dihte akademalaš birrasiid dahje veahkkálasbarggu prográmmain.</p>
<p>Stuorra giellaservodagain čoavddusin lea ráhkadit máŋga giellamodealla mat gilvalit, sihke rabas ja gokčojuvvon giellamodeallaid. Unna giellaservodagain eai leat resurssat dakkárii, ja dan dihte lea rabas gáldokoda dehálaš sámegielaide. Kapihttalis 4.3 leat ovdamearkkat das mo rabas gáldokoda addá eanet oassádalliide vejolašvuođa ráhkadit sátnegirjjiid ja sátnegirjeáppaid. <em type="bold">3 Sámi giellateknologiija </em></p>
<p>Dás ovdanbukte dálá infrastruktuvrra ja prográmmaid mat meannudit sámegielaid. UiT Norgga árktalaš universitehtas lea stuorimus biras mii bargá dainna, ja moai gulle dán birrasii, ja dát vuhtto munno ovdanbuktimis. Muhto áigo maiddái muitalit eará birrasiid ja vuolggahemiid birra. <em type="bold">3.1 Sámi giellateknologiija álgu </em></p>
<p>Bargu hukset giellateknologiija sámegielaide álggahuvvui jagis 2001 UiT:s, vuosttaš jagiid dušše ovttain virggiin, muhto 2008 rájes gulle golbma fásta virggi <em type="italic">Giellatekno </em>-nammasaš jovkui. Norgga sámediggi ásahii 2004:s <em type="italic">Divvun </em>-joavkku man ulbmil lei ráhkadit sátnedivvunprográmma Norgga golmma almmolaš sámegilli. Álggu rájes juo Divvun-joavku ovttasbarggai lávgalaga UiT:in, ja jagi 2011 sirdojuvvui formálalaččat Sámedikkis UiT:i, muhto ruhtadeapmi bođii Gieldda- ja ođasmahttindepartemeanttas. Dát guokte joavkku leaba ovttas ráhkadan giellateknologalaš resurssaid eanet sámegielaide. <em type="bold">3.2 Sámi kodatabeallat </em></p>
<p><em type="italic">Kodatabealla </em>lea dán oktavuođas listu mas leat bustávat ja eará čálamearkkat, ja juohke čálamerkii gullá dihto lohkoárvu vai dihtor sáhttá prosesseret dan. 80-logu mielde ráhkaduvvojedje davvisámegiela várás iešguđetlágan ad hoc-kodatabeallat main eurohpalaš gielaid bustávat buhttejuvvojedje sámi bustávaiguin. <em type="italic">Winsam </em>-nammasaš dihtorčoavddus dárbbašii ovdamearkka dihte sierra davvisámi fonttaid, main oarjeeurohpalaš kodatabealla bustávat buhttejuvvojedje ná: <em type="italic">č </em><em type="italic">→ č </em>, <em type="italic">š → š </em>, <em type="italic">đ → đ </em>, <em type="italic">ž → ŧ </em>ja <em type="italic">ŋ → ŋ </em>. Boađusin ledje kodatabeallat main ii lean almmolaš stáhtus, ja geavaheaddjit fertejedje sajáiduhttit fonttaid main bustávva <em type="italic">Č </em>čállojuvvui <em type="italic">Č </em>:n jnv. Dát manai bures nu guhká go dihtor geavahuvvui čállinmašiidnan oktan čálániin seamma lanjas, muhto čállosa ii lean vejolaš sáddet diskeahtain deaddileapmái omd. lágádussii, jus das eai lean rivttes sámi fonttat. </p>
<p>Ođđa davvisámi čállinvuohki, mii dohkkehuvvui 1979, lei viimmat jávkadan riikkarájiid mat juhke 5 davvisámegiela, muhto dál riikkarádji šattai vuot hehttehussan giellaservodahkii: Ráji nuppi bealde ledje eará kodatabeallat. Iige lean vejolaš almmuhit teavsttaid interneahtas (dalle go dat bođii).</p>
<p>Eai dušše sámegielain lean váttisvuođat ovdanbuktit giela sierra bustávaid 1980-logus. Jagi 1993 stuora dihtorbuvttadeaddjit ja riikkaidgaskasaš standardiserenorgána ISO ovttastahtte iežaset čálamearkastandárddaid oktasaš standárdan, <em type="italic">Unicode, </em>mas leat buot ealli (ja áiggi mielde maiddái buot jápmán) gielaid bustávat. Jagi 1993 rájes lei čielggas ahte buot bustávvaváttisvuođat rievtti mielde ledje čovdojuvvon. Dattetge manai eanet go 10 jagi ovdalgo Unicode lei sajustuvvon buot ođđa dihtoriidda, ja velge (jagi 2020) sáhttet sámi bustávat dihttot jearaldatmearkan, omd. NRK </p>
<p>Sámi jierbmetelefovnnaid áppas. <em type="bold">3.3 Njuolggadusvuđot giellateknologiija </em></p>
<p>Leat iešguđetlágan giellateknologiijat, ja giela resurssat leat mielde mearrideamen guđemuš teknologiija galgá válljet. Eai gávdno dan mađe stuora teakstačoakkáldagat ahte dain livčče buot sámegiela sánit, eai davvisámegilliige, vaikko davvisámegiel teavsttat olámuttos leat 30 geardde eanet go eará sámegielain, gč. kap. 4.4. Čoavddus lea dan dihte genereret (ráhkadit) buot sániid.</p>
<p>Ii leat doarvái ráhkadit listtu mas leat buot vuođđohámit, ja daidda lasihit iešguđetlágan sojahangehčosa, dannego sámi sániid sojaheapmi dávjá mielddisbuktá ahte maiddái bustávat sátnemáddaga siste rivdet, nugo sániin g oa hti - g o điide ja g åe tie - g öö tide (vuođđohápmi ja eanetlogu illatiiva, davvisámegillii ja lullisámegillii). Dan dihte mii leat baicce válljen ráhkadit dihtorlingvisttalaš modealla juohke sámegiela giela várás. Modealla sisttisdoallá giela sátnelisttuid, ja modealla generere sániid visot sojahanhámiid ja suorggádusaid, ja dasa lassin buot vejolaš sátnegoallostemiid. Sániide lassin addá modealla maiddái grammatihkalaš dieđuid juohke sánis.</p>
<p>Dien láhkai lea vejolaš omd. genereret sániid mat galget leat mielde sátnedivvunprográmmas. Sánit maid modealla ii máhte genereret dan gillii masa dat lea ráhkaduvvon, merkejuvvot rukses sázuin.</p>
<p>Dasto modealla evttoha vihtta riektačállon sáni, mat sulastahttet sáni mii ii dohkkehuvvo.</p>
<p>Go prográmma máhttá genereret sániid, de dat maiddái máhttá daid analyseret, namalassii muitalit sáni vuođđohámi ja guđemuš sojahanhámis (ja vejolaččat suorggádusas dahje goallosteamis) lea sáhka. Ja de lea nubbi prográmma mii máhttá analyseret olles cealkaga, ja muitalit juohke sáni doaimma daid eará sániid ektui, omd. leago sátni <em type="italic">beatnaga </em>oamasteaddji vai objeakta. Dát guokte prográmma ovttas leat vuođđu jorgalanprográmmii mii válddahallojuvvo kapihttalis 4.5.1. Goappaš prográmmaide gullet njuolggadusat maid lingvisttat leat čállán, ja dan dihte dát gohčoduvvo <em type="italic">njuolggadusvuđot giellateknologiijan </em>, mii lea áibbas eará go <em type="italic">statistihkkavuđot </em>6 <em type="italic">giellateknologiija </em>. (Loga eanet sámi gielaid njuolggadusvuđot giellateknologiija birra: Antonsen &amp; </p>
<p>Trosterud 2010:s ja Antonsen 2018:s.) <em type="bold">4 Giellateknologalaš reaiddut ja daid geavahus </em></p>
<p>Stuorimus oasi buot sámi giellateknologalaš reaidduin lea UiT ráhkadan, ovttasráđiid geavaheaddjibirrasiiguin ja eará olggobeale oassádalliiguin. Dán kapihttalis adde statistihka sihke reaidduide maid sáhttá viežžat, ja reaidduide maid geavaha online. Vuosttaš jovkui munnos leat dušše loggendieđut mat muitalit gallii prográmmat leat vižžojuvvon, muhto nuppi jovkui munnos leat muhtun muddui maiddái loggendieđut mat čájehit geavahusa. Geahčadetne loggendieđuid, ja árvvoštalle maid dat muitalit. <em type="bold">4.1 Boallobeavddit </em></p>
<p>Go galgá dihtoriin čállit, de dárbbaša bustávaide lassin maiddái boallobeavddi mainna sáhttá bustávaid čállit. Sámi boallobeavddi ráhkadeapmi lei álggu rájes juo dehálaš oassin sámi giellateknologalaš barggus.</p>
<p>Ovttaskasolbmo dihtoriin, mat bohte geavahussii 1980-logus, ledje boallobeavddit maiguin sáhtii čállit teavstta eŋgelas-, dáro-, ruoŧa-, suoma-, duiskka- ja fránskkagillii. Buot sámi čállingielain davvisámegiela rájes nuorttas leat bustávat maid ii sáhttán buvttadit dáiguin boallobevddiiguin, ja dien láhkai ovdáneapmi lávkii maŋos manuálalaš čállinmašiinnaid ektui.</p>
<p>Vaikko lei mannan njozet čállit omd. davvisámegiela manuálalaš čállinmašiinnain, de dat dattetge lei leamaš vejolaš. Bustávva <em type="italic">Š </em>sáhtii omd. čállojuvvot <em type="italic">S </em>:n oktan guvttiin liigemearkkain, ` ja ́. </p>
<p>Muhto ođđa dihtoriiguin dat ii lean šat vejolaš, ja lei dárbu ráhkadit ođđa čovdosiid sámi bustávaide. Vaikko livččii lean vejolaš oažžut standardiserejuvvon sámi boallobeavdehámi, de juohke oassádalli ráhkadii iežas standárda. 1990-logu gaskamuttus ledje guokte dáža ja okta suoma oassádalli ráhkadan sámi boallobevddiid, ja sámi bustávat eai lean seamma sajiin. Jagi 1997 evttohii davviriikkalaš <em type="italic">Sámi dihtorlávdegoddi </em>ođđa boallobeavdehámi davvisáme-, anáraš- ja nuortalašgillii, ja juogadii dan ovttas ođđa sámi kodatabeallaiguin. Dán boallobeavdehámi rievdadii Sámi parlamentáralaš ráđđi binnáš (bustávva <em type="italic">Ŧ </em>sirdojuvvui <em type="italic">Y </em>sadjái dan sajis go leat <em type="italic">AltGr </em><em type="italic">T </em>vuolde, vaikko <em type="italic">Y </em>lei dábálaččat go <em type="italic">Ŧ </em>sámegiel teavsttain), ja dasto davviriikkalaš standardiserenorgánat dohkkehedje dan standárdan. Dan maŋŋel boallobeavdehápmi lea leamaš Macintosh ja Windows operatiivavuogádagaid fásta oassin. Maiddái Linux-juohkašumiin lea sámi boallobeavdi válmmašin sajustuvvon. 7 </p>
<p>Ođđa váttisvuohta lea bohcciidan fysalaš boallobevddiid hárrái. Máilmmi stuorámus dihtorbuvttadeaddji, HP, buvttada jagi 2017 rájes stuorra oasi iežas modeallain nd. ANSI-boallobevddiin, go muđui Eurohpas dihtorat vuvdojuvvojit ISO-boallobevddiin. Dán guovtti boallobeavddi erohus lea ahte ANSI-boallobeavddis boallu mas lea davvisámegiela <em type="italic">Ž, </em>lea sirdojuvvon gurut bealde olgeš beallái, ja boallu mas lea davvisámegiela <em type="italic">Đ </em>, lea biddjon ovtta ráđa badjeleabbui, olgeš ravdii. Buohkaide, geat čállet sámegillii, lea dát stuorra hehtehussan, ja lea maid muittuhussan das ahte vehádatgielaid ovdáneapmi dárbbaša jámma čuovvoleami. </p>
<p>Go jierbmetelefovnnat bohte 2007 rájes, de boallobeavdečuolbma bođii ođđasis. Telefovnnain ledje álgoálggus giddejuvvon vuogádagat, dušše buvttadeaddjit besse lasihit doarjaga iešguđet gielaide, ja sii eai buvttadan boallobevddiid nu galle gillii. Buorre ovdamearka lea ukráinalaš giella, mas leat 60 miljovnna hubmi, muhto dattetge ii ožžon <em type="italic">iPhone </em>boallobeavdehámi, nu ahte šattai lobihis industriija rievdadit telefovnnaid, ja boađus lei ahte telefovnnat manahedje garantiijavuoigatvuođa. 2014:s Apple rabai vejolašvuođa olggobeale prográmmagálvobuvttadeddjiide lasihit boallobeavddi iPhonii. Vuosttaš davvisámi boallobeavdi bođii seamma jagi, ja 2016 rájes leat Divvun ja Giellatekno fállan boallobeavddi ja sátnedivvunprográmma sihke Apple- ja Android-telefovnnaide. Áigodagas juovlamánu 2014–15.5.2020 lea sámegiela boallobeavdi iOS (iPhone ja iPad) várás vižžojuvvon AppStore bokte 49 200 gearddi, ja vástideaddji Android-boallobeavdi fas Google Play bokte 6630 gearddi. 44 600 gearddi dat lea vižžojuvvon Norggas, 2120 Suomas, 1060 Ruoŧas, ja muđui vuosttažettiin Eurohpás. </p>
<p>Jagi 2014 rájes lea leamaš olámuttos maiddái iPhone-boallobeavdi maid Tim Valio lea ráhkadan1.</p>
<p>Jus jurddaša ahte nuoramus ja buot boarráseamos ahkejoavkkut eai geavat mátketelefovnna, de lea telefovnnaid boallobeavdi viežžanlohku (56 000) eanet go golmma gearddi nu stuoris go sámegielat mátketelefovdnageavaheddjiid lohku2. Vaikko mátketelefovdnageavaheaddjit sáhttet leat lonuhan telefovnna dahje ođasmahttán boallobeavddi máŋgii dán áigodagas, de viežžanlogut čájehit ahte stuorimus oassi sámi giellaservodagas besset geavahit sámegiel bustávaid mátketelefovnnas.</p>
<p>Telefovnnaid sámi boallobeavddit leat váikkuhan sámegiela čállimii sosiála medias. Sámegielat leat álggu rájes leamaš nana posišuvnnas Facebookas, ja okta sivva sáhttá leat ahte 1990-logu rájes dassážiigo Facebook šattai dábálažžan, lei seammasullasaš neahttaservodat sámiide, <em type="italic">Saminet </em>. </p>
<p>Facebook oaččui maiddái viehka árrat davvisámegiel geavahanlavtta, mii mearkkaša ahte geavaheaddjit besset válljet geavahit fáluid ja bajilčállagiid sámegillii. 2013:s ledje 35 % davvisámegiel teavsttain Facebooka digaštallansiidduin čállojuvvon sámi bustávaid haga. Jagi 2019 1 https://www.nrk.no/sapmi/endelig-mulig-a-skrive-pa-samisk-pa-iphone-1.12041195 2 Meroštalle 20.000 olbmo oktiibuot 29.000 sámegielagis (vrd. tabeallain 1 mas leat visotgovva ja čujuhusat). 8 lei dát proseantalohku dušše 5 %. Dehálaš ahte 2014 rájes lei vejolaš viežžat sámi boallobeavddi telefovnnaide, ja measta olles giellaservodat lei viežžan daid. <em type="bold">4.2 Sátnedivvunprográmmat </em></p>
<p>Sátnedivvunprográmma Divvuma vuosttaš veršuvnnat almmuhuvvojedje 2007 čakčadálvvi davvi- ja julevsámegillii, ja lullisámegiel veršuvdna válbmanii 2010:s. Prográmma lea čuvvon sámegielaid normerenráđiid3 mearrádusaid, ja daidda lassin sátnegirjjiid ja grammatihkkagirjjiid ja čállingiela prinsihpaid generaliseremiid (vrd. Antonsen 2013). Sámi Giellagáldu4 ásahuvvui 2015:s ja lea dan rájes normeren davvisáme-, julevsáme-, lullisáme-, anáraš- ja nuortalašgiela.</p>
<p>Sátnedivvunprográmmain bohte dađistaga ođđa veršuvnnat mat leat heivehuvvon PC ja Mac operatiivavuogádagaid ođđa veršuvnnaide. Prográmmaid gielalaš sisdoallu ii ođasmahttojuvvo seamma dávjá. Maiddái anárašgillii lea ráhkaduvvon sátnedivvunprográmma5 (Morottaja ja earát 2018), ja leat betaveršuvnnat6 nuortalašgillii7 (gč. Rueter &amp; Hämäläinen 2020) ja bihtánsámegillii8.</p>
<p>Sátnedivvunprográmma oaidná dušše eaŋkilsániid iige konteavstta, ja dan dihte prográmma ii sáhte árvvoštallat sátneválljema, dahje leašgo rivttes sojahanhápmi dan dihto oktavuođas.</p>
<p>Davvisámegiela sátnedivvunprográmma evalueren čájeha ahte dattetge prográmma gávdná sullii 80 % čállinmeattáhusain teavsttain maid eatnigiela hubmit leat čállán, ja ahte evttoha rivttes divvuma 82 % dáhpáhusain.</p>
<p>Divvun-prográmma sáhttá viežžat interneahtas, ja sáhttá maiddái viežžat sajáiduhttinbáhka ja sajáiduhttit prográmma máŋgga dihtorii ovtta ásahusa siskkobealde. Jagi 2016 rájes lea leamaš vejolaš geavahit prográmma online, vai nu geavahit prográmma dalle go man nu sivas ii leat vejolaš sajáiduhttit prográmma iežas dihtorii. 2019 rájes lea Divvun-joavku almmuhan <em type="italic">Divvun Installer </em>, maid geavaheaddji viežžá, ja mii bearráigeahččá ahte dihtoris álo lea sátnedivvunprográmma ođđaseamos veršuvdna. 3 Sámi Giellaráđđi ja Sámi giellalávdegoddi 4 https://www.giella.org 5 Anárašgiela sátnedivvunprográmma lei Giellatekno ja Anarâškielâ servi ovttasbargoprošeakta. 6 Beta-veršuvdna máksá ahte prográmma ii vuos sisttisdoala buot sániid ja sátnesojahemiid. 7 Nuortalašgiela sátnedivvunprográmma lei Oulu universitehta, UiT Giellatekno ja Helssega universitehta Jack Rueter ovttasbargoprošeakta. 8 Barggu álggaheigga Ann-Charlotte Sjaggo ja Trond Trosterud (Sjaggo &amp; Trosterud 2015) ja dasto Joshua Wilbur (Freiburga universitehta, maŋŋeleappos Tartu universitehta) lea joatkán barggu. 9 </p>
<p>Buot Divvun-prográmmat buot sámegielaide Norggas vižžojuvvojedje 20 555 geardde áigodagas 12.4.2010–28.3.20179. Sátnedivvunprográmmaid viežžan juohkásii gielaide dán láhkai: davvisámegillii 2983, julevsámegillii 576, lullisámegillii 493 ja oktasaš prográmmapáhkka buot golmma gillii 16 503. Jus dan sajis geahččá mo viežžamat lea juohkásan riikkaide, de oaidná ahte sátnedivvunprográmma lea vižžojuvvon 10 819 geardde Norggas, 2577 geardde Ruoŧas ja 1541 geardde Suomas, ja 5618 geardde eará riikkain10. Dát vástidivččii ahte 52 %, 44 % ja 64 % sámegielagiin juohke riikkas leat viežžan prográmma. Nuppe dáfus sihkkarit ollu sámegielagat leat viežžan prográmma eanet gerddiid, muhto nuppe dáfus de viehka stuora oassi sámegielagiin eai ollenge čále sámegillii dihtoriin11, ja dán vuođul oaivvildetne ahte eatnasiidda geat čállet sámegillii, sátnedivvunprográmma lea olahanmuttus. 2016 rájes lea leamaš vejolaš geavahit Divvun-prográmma online12 ja sátnedivvunprográmma vuogádatdásis13.</p>
<p>Guovvamánus 2020 almmuhii Divvun-joavku davvisámegiela grammatihkkadivvunprográmma geahččaladdanveršuvnna, ja dát prográmma ii dušše divo boastut čállon sániid, muhto maiddái riektačállon sániid mat leat boastut geavahuvvon, ja sániid mat leat boastut goallostuvvon dahje sierra čállojuvvon (Wiechetek ja earát 2019). <em type="bold">4.3 Sátnegirjjit </em></p>
<p>Sátnegirjjit leat erenoamážit dehálaččat vehádatgielagiidda, geat eai leat gullan dahje oaidnán gielaset lahkage nu ollu juohke servodatsuorggis go eanetlogugielagat. <em type="bold">4.3.1 Sátnegirjjit main leat sojahanhámit </em></p>
<p>Giellatekno NDS-sátnegirjjit (NDS = <em type="italic">Neahttadigisánit </em>) sisttisdollet ohcansániid mat leat vuođđohámis ja daidda ovtta dahje eanet jorgalusaid. Dáru-davvisámi sátnegirjjis leat measta 3000 cealkkaovdamearkka, eará giellapáraide leat unnit. NDS-sátnegirjjit máhttet grammatihka, ja dat 9 Dán teakstabihtá logut bohtet dán fiillas: http://divvun.no/Download_log.html. 10 Sámi guovllu olggobealde lei USA riika mas prográmma lei vižžojuvvon eanemusat (2267 gearddi), ja dan maŋŋel boahtá Kina (543) ja de Duiska (331). 11 Meroštalle ahte eanet go 1/3 buot sámegielagiin eai goassege čále sámegillii dihtoriin, danne go leat menddo nuorat dahje boarrásat dahje sii čállet dušše eanetlogugillii. Dát heive bures Melhus &amp; Broderstad (2020:26–28) bohtosiidda, mat čájehit ahte 37,7 % ja 31,3 % sámi vástideddjiin máhttet hupmat (govvosis 9) ja čállit (govvosis 11) sámegillii (go geavahetne vástádusaid <em type="italic">hui bures </em>, <em type="italic">oalle bures </em>ja <em type="italic">jus ražastan </em>), ja died loguid vuođul 83 % sámegielat vástideddjiin máhttet maiddái čállit sámegillii. Go gehčče ahkejoavkkuid geat eanemusat čállet dihtoriin (77 % Finnmárkku álbmogis leat 10–70 jahkásaččat, gč. https://www.ssb.no/statbank/table/07459/), de sudno bohtosat orrot čájeheamen ahte 64 % sámegielat álbmogis máhttet čállit sámegillii dihtoriin. 12 http://divvun.no/korrektur/speller-demo.html 13 Sátnedivvunprográmmat ráhkaduvvojit rabas kompiláhtoriin (HFST), mii lea dahkan vejolažžan laktit daid LibreOfficii, ja maiddái viiddidit prográmmaid doaibmilvuođa. 10 máksá ahte go geavaheaddji ohcá sojahuvvon sáni, de sátnegirji addá vuođđohámi ja jorgalusa, ja daidda lassin ohcansáni grammatihkalaš dieđuid. Go coahkkala sámi sáni, de ihtá tabealla mas leat sáni sojahanhámiid, mat ráhkaduvvojit das ja dalle, giellamodealla vehkiin, mii lea čilgejuvvon kapihttalis 3.3. Sáhttá maiddái válljet ohcat sáni teavsttain mat leat <em type="italic">Korp </em>-nammasaš geavahanlavttas, gč. kapihttala 4.4, ja dan láhkai gávdnat autenttalaš cealkkaovdamearkkaid. </p>
<p>Davvisámi-dáru sátnegirjji sátnebárat vuođđuduvvojedje álgoálggus Juho Niillasa, Nils</p>
<p>Jernslettena, <em type="italic">Álgosátnegirjái </em>, mas leat 4000 sátnebára, muhto maŋŋel leat lasihuvvon sátnebárat máŋgga gáldus, ee. lasihuvvojedje 15 000 sátnebára teakstačoakkáldagas mas ledje hálddahuslaš teavsttat mat ledje jorgaluvvon dárogielas davvisámegillii14. Davvisámi-suoma sátnegirjjit vuođđuduvvojit leksikála materiálii mii boahtá <em type="italic">Institutionen för de inhemska språken </em>-ásahusas </p>
<p>Suomas, ja dát materiála vuođđuduvvo fas Konrad Nielsena sátnegirjjiide (1932–1962). Dasa lassin lea goappaš sátnegirjjiide lasihuvvon muhtun duhát eanetlogugielaid dábáleamos sánit, oktan jorgalusain. Lullisámi-dáru sátnegirjjit vuođđuduvvojit materiálaide maid Albert Jåma ja Tove</p>
<p>Brustad, Hemnes sameforening15, leaba čoaggán. Buot dát sátnegirjjit leat maiddái ožžon ollu sátnebáraid barggus mii leat dahkkon giellaoahppanprográmmii <em type="italic">Oahpa </em>, ja lullisámegielain lei </p>
<p><em type="italic">Aajege </em>giellaguovddáš mielde barggus. </p>
<p>Anárašgiela sátnegirji sisttisdoallá vuosttažettiin sátnegirjji Valtonen &amp; Olthuis (2016).</p>
<p>Nuortalašgiela sátnegirjjiid sátnebárat bohtet sátnegirjjis Sammallahti &amp; Mosnikoff (1991).</p>
<p>Bihtánsámegiela sátnegirji vuođđuduvvo girjái <em type="italic">Pitesamisk ordbok </em>(Wilbur 2016). Fiillaid, main leat namuhuvvon sátnegirjjiid sátnebárat, sáhttá viežžat interneahtas CC-BY liseanssain. Dát máksá ahte maiddái eará buvttadeaddjit besset geavahit sátnegirjemateriála, ja dan birra čálle kapihttalis 4.3.2. 14 Dán barggu ruhtadii dalá Ođasmahttin-, hálddahus- ja girkodepartemeanta. 15 http://www.ruovatsijte.no/gaerjiste-vaalteme_2001.pdf 11 </p>
<p><em type="italic">Tabealla 1 </em>. NDS-sátnegirjjiid geavahus áigodagas njukčamánu 2019–guovvamánu 2020. </p>
<p>Giellabárra</p>
<p>Sátnebárat sámegielas</p>
<p>Sátnebárat sámegillii</p>
<p>Ovtta jagi ohcamat (netto)</p>
<p>Ohcamat mat leat ožžon bohtosa</p>
<p>Ohcamat juohke hubmi namas (hubmit) davvisámi↔dáru 44 906 36 775 1 436 218 86,5 % 72 (20 000) davvisámi↔suoma 13 198 16 055 442 971 84,3 % 261 (1700) lullisámi↔dáru 15 216 19 883 477 939 89,8 % 1593 (300) anárašgiela↔suoma 29 353 30 630 322 246 89,7 % 806 (400) nuortalašgiela↔suoma 25 326 41 390 445 887 95,2 % 1486 (300) nuortalašgiela↔dáru 4003 6189 1111 82,4 % - nuortalašgiela→ eaŋgalas 4782 0 1461 78,6 % - bihtánsámi→ruoŧa 5436 0 760 79,3 % 20 (30)</p>
<p>Gáldu: Giellatekno UiT16.</p>
<p>Tabealla 1 čájeha iešguđet NDS-sátnegirjjiid17 sturrodaga ja geavahusa. Julevsámegielas ii leat sátnegirji NDS-formáhtas danne go Anders Kintela julevsámi sátnegirjjis ii leat struktuvra mii dahká vejolažžan analyseret giellamodeallain nugo dahkko NDS-sátnegirjjiin. Sátnegirji lea dattetge olámuttos digitála sátnegirjin <em type="italic">Julevbágo </em>-namain, gč. kapihttala 4.3.2. </p>
<p>Nubbi ja goalmmát ceakkočuoldda logut muitalit galle sátnebára leat iešguđet giellabáras, čuovvovaš ceakkočuolda čájeha galle ohcama leat leamaš áigodagas. Sátnegirjjit eai atte jorgalusa buot ohcamiidda, ja njealját ceakkočuolddas lea proseantaoassi mii addá jorgalusa. Buot sátnegirjjit evttohit sániid go čálligoahtá ohcansáni, ja dát lea gal mielde addimin maiddái unnimus sátnegirjjiide alla boađusproseantta. Go buohtastahtte ohcanlogu meroštallon sámegielagiid lohkui</p>
<p>Norggas ja Suomas, de sáhtte rehkenastit galle gearddi juohke sámegielat gaskamearálaččat lea ohcan sáni sátnegirjjis ovtta jagis (ceakkočuolddas olgeš ravddas).</p>
<p>Geavahanloggat čájehit stuora erohusaid sámegielaid gaskkas: unnit sámegielat geavahit sátnegirjji ollu dávjjibut go davvisámegiella. Erenoamážit lea stuora erohus lulli- ja davvisámegiela gaskkas: jagi 2018 loguid mielde ledje ohcamat sámegielaid ja dárogiela gaskkas 1911 ohcama juohke lullisámegielaga ja 53 ohcama juohke davvisámegielaga namas. Dát čájeha oppalaš 16 Nettoohcanlohku lea boađus go letne váldán eret IP-čujuhusaid maid jáhkke gullat Google ohcanmohtoriidda. Sámegielagiid logu meroštallamat leat vižžon dás: http://www.ethnologue.com (Eberhard ja earát 2020), Suomas https://www.samediggi.fi/saamelaiset-info/. Tabeallas eai leat mielde logut Ruoŧas, mat Ethnologue mielde leat: 4000 davvi-, 1500 julev- og 300 lullisámegielaga. 17 Sátnegirjjit leat dáin čujuhusain: https://sanit.oahpa.no https://baakoeh.oahpa.no https://saanih.oahpa.no https://saan.oahpa.no https://bahkogirrje.oahpa.no 12 treandda: Giellageavaheddjiid logu ektui de unna giellaservodagat geavahit giellaresurssaid eanet go stuora giellaservodagat (gč. omd. Antonsen 2018:85), ja dát speadjalastá gielladili mas árgaeallima giellageavaheamis lea unnit doarjja, čálalaš norbma lea eahpesihkar ja stuorra oassái hubmiin lea sámegiella nubbegiellan. Sáhttá buohtastahttit dainna ahte Bokmålsordboka og</p>
<p>Nynorskordboka (girjedárogiela ja ođđadárogiela sátnegirjjit) interneahtas geavahuvvojedje gaskamearálaččat dušše 8 gearddi juohke dárogielaga namas.</p>
<p>Eskonsipo (2020) čájeha ahte davvisámegiela NDS geavahuvvo gaskal diimmu 8 ja 17, ja geavaheapmi geahppána sakka skuvla- ja bargoáiggi maŋŋel ja skuvla- ja oktasaš geasseluomus. Su konklušuvdna lea ahte dan muddui sátnegirjegeavaheapmi speadjalastá duohta teakstabuvttadeami, de davvisámegiella čállojuvvo erenoamážit bargo- ja skuvlaáiggis. <em type="bold">4.3.2 Sátnegirjjit main eai leat sojahanhámit </em></p>
<p>Letne váldán oktavuođa buvttadeddjiiguin oažžut dieđuid ja geavahanstatistihka muhtun dábálaš sámi digitála sátnegirjjiid birra mat leat interneahtas, ja maiddái sátnegirjeáppaid birra. Ii oktage dán kapihttala sátnegirjjiin máhte analyseret sojahuvvon sániid, nugo NDS, muhto <em type="italic">satni.org </em>addá sojahanhámiid tabeallan sániide mat leat sátnelisttus. </p>
<p>Neahttabáiki <em type="italic">sátni.org </em>, maid Divvun-joavku doaimmaha, fállá eanet sátnegirjjiid ja fágatearbmačoakkáldagaid seammá geavahanlavttas. NDS sátnegirjjiid sisdollui lassin, fállojuvvojit ovttas Sámi Giellagálduin listtut main leat terminologiija iešguđet fágasuorggis ja sihke dáro-, ruoŧa-, suoma- ja iešguđet sámegielain, ja dain leat oktiibuot 49 903 tearpma oktan jorgalusaiguin18. </p>
<p>Maŋemuš jagi ohcamat leat mielde tabeallas 2.</p>
<p><em type="italic">Tabealla 2. </em>Galle ohcama sátni.org:s ovtta jagis (11.5. 2019–10.5.2020)19. </p>
<p>Ohcangiella <em type="bold">dárogielas </em><em type="bold">suomagielas </em><em type="bold">davvisámis </em><em type="bold">lulli- sámis </em><em type="bold">julev- sámis </em><em type="bold">anárašgielas </em><em type="bold">nuortalašgielas </em></p>
<p>Ovtta jagi ohcamat 40 840 18 722 17 719 6419 6775 4417 3422</p>
<p>Galle ohcansáni 12 005 8398 7876 2753 1826 1899 1065</p>
<p>Gáldu: Divvun-joavku UiT. 18 Tearbmalisttut leat olámuttos dás: https://satni.uit.no/termwiki. 19 Sátnegirji doaibmá nu ahte geavaheaddji čállá ohcansáni beroškeahttá gielas, ja sutnje fállojuvvojit dalle buot jorgalusat mat leat. Dan dihte ii leat vejolaš earuhit iešguđet giellabáraid. 13</p>
<p>Tabealla čájeha ahte satni.org ohcanlohku lea ollu unnit go NDS. Sivva sáhttá sihke ahte satni.org lea oaivvilduvvon profeššunealla geavaheddjiide, ja ahte sámi fágagiella ii leat vuos nu cieggan geavahussii. Nugo čájehuvvon sierra dutkamis (Trosterud 2019), de 60 % NDS sátnegirjeohcamiin mannet vehádatgielas (sámegielas) eanetlogugillii (dárogillii, suomagillii). Tearbmačoakkáldagaid ektui lea dilli nuppelágan, dás eanemus ohcamat mannet eanetlogugielas.</p>
<p>Lágádus <em type="italic">Davvi Girji </em>lea 2012 rájes, šiehtadusa vuođul Sámedikkiin, dahkan guokte bábersátnegirjji (Kåven ja earát 1995; SNSO 2000) olámuddui interneahtas. Muhto online-veršuvnnas eai leat čilgehusat dahje geavahanovdamearkkat, nugo bábersátnegirjjiin leat. Go ohcá sáni davvisámegielas dárogillii, de leat dattetge dieđut sáni dássemolsuma birra. </p>
<p><em type="italic">DinOrdbok20 </em>lea online-sátnegirji mii fállá jorgalusaid 28 giellabára gaskkas, maiddái dárogiela ja davvisámegiela, julevsámegiela ja lullisámegiela gaskkas. Dán golmma giellabárrii geavahuvvo materiála main lea rabas gáldokoda, namalassii Giellatekno sátnelistofiillat ja sátnelisttut mat gullet jorgalanprográmmaide mat leat Apertium-geavahanvuogádagas, gč. kapihttala 4.5.1. </p>
<p><em type="italic">Julevbágo21 </em>lea julevsámi-dáru-julevsámi sátnegirji mii vuođđuduvvo Anders Kintela sátnegirjái, masa Norgga Sámediggi lea oastán geavahanvuoigatvuođaid. Dát materiálat leat juo viežžan láhkai interneahtas, ja Julevbágo bokte dát lea olámuttos online-sátnegirjin, ja maiddái viežžan láhkai áppan. Julevbágos leat maiddái muhtun Sámi Giellagáldu tearbmasátnelisttut. </p>
<p>Sátnegirji addá dieđuid sániid dássemolsašumi birra, das leat ovdamearkacealkagat, ja geavaheaddji ohcá sániid sihke vuođđohápmelisttus ja čilgehusain ja ovdamearkkain.</p>
<p>Ruoŧas leat neahttasátnegirjjit <em type="italic">Sametingets ordböcker </em>. Vuosttaš veršuvdna mas lei julev- ja lullisámegiella, almmuhuvvui 2008:s, davvisámegiella bođii mielde 2019 rájes. Sátnegirjjit geavahit dieđuid Ruoŧa Sámedikki web-sátnegirjjis, Israelsson &amp; Nejne (2007) lullisámi sátnegirjjis, Nils </p>
<p>Olof Sorteliusa julevsámi sátnegirjjis (2005) ja Svonni davvisámi sátnegirjjis (2013). Lasihuvvojit dađistaga eanet sánit julevsámi sátnegirjái22. Sátnegirjjit addet dieđuid sátnesojaheamis, ja muhtun sániide leat maiddái lassedieđut mearkkašumi birra, muhto eai leat ovdamearkacealkagat. 20 https://www.dinordbok.no 21 http://julev.no 22 Dieđuid sátnegirjjiid birra letne ožžon Anders Östergren Njajta epoasttas 29.4.2020. 14</p>
<p><em type="italic">Tabealla 3. </em>Online sátnegirjjit maid birra letne ožžon dieđuid23. </p>
<p>Olggosaddi</p>
<p>Giellabárra</p>
<p>Galle sátnebára Galle ohcama</p>
<p>Áigodat (okta jahki)</p>
<p><em type="bold">Davvi Girji </em>davvisámi↔dáru 51 668 140 959 2019 </p>
<p><em type="bold">DinOrdbok24 </em>davvisámi↔dáru 36 000 58 000 2017 julevsámi↔dáru 5000 43 000 2018 lullisámi↔dáru 15 000 45 000 2018 </p>
<p><em type="bold">Julevbágo </em>lullisámi↔dáru 18 500 569 000 29.2.19–28.2.20 </p>
<p>Gáldut: Davvi Girji: Frank Rasmus ja Jan Helge Soleng 3.3.2020, DinOrdbok: Jon Atle Sandbakken 15.2.2020, Julevbágo: Simon Paulsen 28.2.2020.</p>
<p>Tabealla 3 čájeha geavahandieđuid sámi neahttasátnegirjjiin maid ovddas letne ožžon dieđuid.</p>
<p>Munnos eai leat dieđut <em type="italic">Sametingets ordböcker - </em>sátnegirjjiin. Buot sátnegirjjit jorgalit goappaš guvlui ja goalmmát ceakkočuolda muitala sátnebárra-logu, mii lea seammá ollu goappaš guvlui. </p>
<p>Njealját ceakkočuolda čájeha galle ohcama leat leamaš ovtta jagis. Dat, guđe jagis munnos leat logut, molsašuddá. Kommenterejetne loguid kapihttalis 4.3.4. <em type="bold">4.3.3 Sátnegirjjit viežžan láhkai </em></p>
<p>Muhtun sátnegirjjiid mat leat namuhuvvon ovddit kapihttalis, sáhttá viežžat áppan mátketelefovdnii ja dihtordulbosii dahje dihtorii. Dáin sáhtte beare muitalit gallii sátnegirjjit leat vižžojuvvon, ean man ollu dat leat geavahuvvon.</p>
<p>Giellatekno sátnegirjjit, maid sáhttá viežžat dihtorii, leat davvisámi-dáru <em type="italic">Vuosttaš digisánit </em>ja lullisámi-dáru <em type="italic">Voestes digibaakoeh </em>(Antonsen ja earát 2009) 25, main lea seammá sisdoallu mii lei </p>
<p>NDS:s jagi 2013, muhto lea jorgaleapmi dušše sámegielas dárogillii. Dáid sátnegirjjiid ii sáhte dál viežžat nu ahte dain livččii olámuttos grammatihkalaš analysa ja teakstačoakkáldagat, nugo NDS:s lea. Dan dihte dát sátnegirjjit eai leat ođasmahttojuvvon máŋgga jahkái. Giellatekno bargá guhkit áigge perspektiivvas dahkat NSD sátnegirjjiid viežžan láhkai oktan analysaprográmmain.</p>
<p><em type="italic">Sikku Media </em>davvisámi-dáru sátnegirjeáppa <em type="italic">Samisk ordbok </em>mii jorgala sihke davvisámegielas ja davvisámegillii, almmuhuvvui 5.1.2018. Áppa vuođđuduvvo Giellatekno sátnegirjefiillaide nugo 23 Dáin loguin eai leat gessojuvvon eret ohcamat maid Google robohtat leat dahkan, nu ahte duohta geavahanlogut leat veaháš unnibut. 24 DinOrdbok sátnebárralogut leat meroštallojuvvon danne go logut mat leat ruovttusiiddus, maiddái sisttisdollet Apertiumas vižžojuvvon sátnebáraid mat leat namat jorgaluvvon seamma namain, omd. <em type="italic">Hansen = Hansen </em>. 25 Eai leat viežžanlogut Vuosttaš digisániide eaige Voestes digibaakoeh-sátnegirjái <em type="italic">. </em>15 ledje dalle, ja sisttisdoallá sullii 30 000 sátnebára goappaš guvlui. Sátnegirjjis eai leat dieđut sáni sojaheami birra, eaige leat ovdamearkacealkagat, muhto das leat veaháš lassečilgehusat muhtun sátnebáraide. Dát sátnegirjeáppa vižžojuvvui 2080 geardde áigodagas 5.1.2017–15.1.202026. </p>
<p><em type="italic">Sátnegirji </em>lea davvisámi-ruoŧagiela sátnegirjeáppa maid Ravda lágádus almmuhii 2017:s ja mas lea seamma sisdoallu go Svonni bábersátnegirjjis (2013). Dat fállojuvvo maiddái online </p>
<p>Sametingets ordböcker bokte. Maiddái áppas sáhttá jorgalit goappaš guvlui, ja oažžu dieđuid sániid dássemolsašumis, ja veaháš lassečilgehusaid muhtun sátnebáraid birra, muhto eai leat ovdamearkacealkagat. Dát sátnegirjeáppa vižžojuvvui 4274 geardde áigodagas 2017–15.1.202027.</p>
<p><em type="italic">Sametingets ordböcker </em>lea miessemánu 2014 rájes maiddái leamaš viežžan láhkai áppan maid sáhttá geavahit offline. Dat vižžojuvvui 9159 gearddi jagiid 2014–2018. Áppa sisdoallu ođasmahttojuvvo automáhtalaččat dalle go áppa lea online, nu ahte geavaheaddjit álo ožžot sátnegirjjiid ođđaseamos sisdoalu. <em type="bold">4.3.4 Iešguđet lágan sátnegirječovdosiid árvvoštallan </em></p>
<p>Go buohtastahtte geavahanloguid sátnegirjjiide main leat sojahanhámit (NDS) ja sátnegirjjiide main eai leat diekkár lassedieđut, de oidne stuorra erohusaid daid gaskkas. Davvisámi-dáru sátnegirjjiin main eai leat sojahanhámit, leat sullii 200 000 ohcama ovtta jagis, ja NDS:s (tabealla 1) lea beannot miljovnna seamma áigodagas, vaikko Davvi Girjji sátnegirjjis leat ollu eanet sátnebárat go NDS-sátnegirjjis. Lullisámi-dáru sátnegirjjis lea miljovdnabealli ohcama NDS:s ja 15 000 DinOrdbokis.</p>
<p>Dát čájeha ahte geavaheaddjit liikojit grammatihkkii maid NDS sátnegirjjit fállet. Ii leat julevsámi</p>
<p>NDS, ja dát váikkuha tabealla 3 loguide, go julevsámi Julevbágos leat badjel miljovdnabeale ohcama, mii lea seamma ollu go lullisámi NDS:s.</p>
<p>Sátnegirjjiin main lea eará sámegielat go davvisámegiella, leat gaskal 10 000 ja 30 000 ohcansáni, ja stuorimus davvisámi sátnegirjjiin, Davvi Girjji sátnegirjjiin, leat measta 52 000 ohcansáni goappaš guvlui. Sin dáru-davvisámi sátnevuorká lea vuođđuduvvon sátnebáraide mat leat davvisámi-dáru sátnegirjjis, ja oassi dárogiela vuođđosátnevuorkkás ii leat dan dihte mielde.</p>
<p>Ovdamearkka dihte ii leat vejolaš gávnnahit mo sáhttá dáru sáni <em type="italic">hverandre </em>jorgalit davvisámegillii. </p>
<p>Guovttegielalaš dábálašsátnegirjjiide oppalaččat adnojuvvojit 50 000 ohcansáni unnimus mearrin go galgá gokčat dábálašgielalaš teavsttaid. Stuora davviriikkalaš guovttegielalaš sátnegirjjit, nugo 26 John Anders Sikku epoasttas 15.1.2020. 27 Mikael Svonni epoasttas 22.1.2020. 16 ruoŧagiela ja suomagiela gaskkas28 sisttisdollet ovdamearkka dihte 110 000 ohcansáni goappaš guvlui. Nappo dálá sámi sátnegirjjit berrešedje leat ollu stuoribut. Seammás dárbbašit maiddái buoret sátnegirjeartihkkaliid: Eanet dieđuid juohke ohcansánis ja dan geavaheami birra, ja jus leat eanet jorgaleamit, de dárbbašuvvojit maiddái dieđut das makkár oktavuođain iešguđet jorgalus geavahuvvo. Dađi bahábut lea Davvi Girji válljen ahte eai váldde mielde dákkár dieđuid bábersátnegirjjiid digitálalaš veršuvdnii. NDS:s leat dákkár dieđut, muhto eai leat buot ohcansániide. Vaikko NDS láidesta geavaheaddji sátnegirjjis cealkkaovdamearkkaide mat leat</p>
<p>SIKORis (gč. kap. 4.4.), de livččii dárbu fuomášuhttit sáni iešguđegelágan geavahusaid ieš sátnegirjeartihkkalis. SIKOR sáhttá addit máŋga duháha cealkkaovdamearkka, muhto dat eai leat ordnejuvvon geavaheaddji dárbbu mielde.</p>
<p>Dasa lassin boahtá terminologiijadárbu. Ovdamearkan dasa sáhttá geahččat buohccedivššu.</p>
<p>UiT áigu ovttas Sámi allaskuvllain lagamus áiggis álggahit buohccedikšooahppofálaldaga davvisámegillii. Buohccedivššus lea, nugo buot eará fágain, sierra terminologiija. Ovdamearkka dihte lea ráhkaduvvon riikkaidgaskasaš terminologalaš diehtovuođđu mas leat buohccedivššu tearpmat29, ja das leat 4475 tearpma dárogillii. Sámi Giellagáldu tearbmadiehtovuođus ii leat sierra</p>
<p><em type="italic">Buohccedikšu </em>-kategoriija, muhto <em type="italic">Medisiidna </em>-kategoriijas leat 1535 dárogiel tearpma oktan davvisámi jorgalusain. Dušše 16 riikkagaskasaš tearpma leat dán kategoriijas mielde. Ovdamearka čájeha makkár hástalusat sámegielain leat, fágasuorggis nubbái. </p>
<p>Ovttagielalaš sátnegirjjit eai gávdno ovttage sámegillii, earret ovtta bábersátnegirjji mas leat davvisámi synonymat (Vest 2005). Dát váilevašvuohta hástala lohkki jearrat manne obanassiige leat ovttagielalaš sátnegirjjit (nugo leat omd. dárogillii ja ruoŧagillii). Vástádus lea ahte ovttagielalaš sátnegirjjit veahkehit geavaheaddji čilget giela doahpagiid iežas gillii, iige dárbbaš mannat nuppi giela bokte. Dasa lassin sáhttet ovttagielalaš sámi sátnegirjjit maiddái čohkket sámi giellaservodagaid riikkarájiid rastá, dan sajis go dálá ráddjehus, mii dahká ahte oktasaš sámi sátnevuorká oažžu sierra definišuvnnaid juohke eanetlogugillii.</p>
<p>Sátnegirjjit sámegielaid gaskkas measta eai gávdno; spiehkastahkan lea unna sátnegirjjáš davvisámi ja gielddasámi gaskkas (Sammallahti &amp; Xvorostuxina 1991). Berrešii leat vejolaš ohcat sáni ovtta sámegillii gávdnat vástideaddji sáni nuppi sámegillii geavatkeahttá eanetlogugiela.</p>
<p>Erenoamážit go davvisámegiella nannejuvvo fágagiellan, de lassána dárbu diekkár sátnegirjjiide.</p>
<p>Sámi sátnegirjjiid geahčadeapmi čájeha ahte vaikko sátnegirjemateriálas sáhttet leat iešguđetlágan gáldut, de sámedikkit leat ruhtadan stuora oasi bábersátnegirjjiid deaddileamis, ja 28 Gč. Cantell ja earát 2004 ja Karlsson 1982–87. 29 https://www.icn.ch/what-we-do/projects/ehealth/icnp-browser 17 sámedikkit ja UiT dahket sátnegirjjiid olámuttolažžan online. Ovddit kapihttala sátnegirjjiide lassin sáhtte namuhit ahte Suoma Sámediggi dál lea oastán vuoigatvuođaid Pekka Sammallahti davvisámi-suoma sátnegirjái (1993), ja UiT lea álggahan barggu ráhkadit das online-sátnegirjji.</p>
<p>Bábersátnegirjjit ožžot unnit ahte unnit geavaheddjiid, muhto elektrovnnalaš sátnegirjjit dahket sátnegirjemateriála buorebut olámuttos, go álo leat mielde lupmas mátketelefovnnas, ja lea maiddái álki ohcat sániid dihtoris. Dát dahká ahte buorre sátnegirjesisdoallu geavahuvvo vel eanet go ovdal. Vehádatgielaid sátnegirjjiid loggendieđut čájehit ahte mađe unnit giellaservodat, dađe stuorit dárbu sátnegirjjiide. Vehádatgielaid ovddideami guovddášášši berrešii dan dihte leat buoridit sátnegirjjiid. <em type="bold">4.4 Sámi teakstačoakkáldagat neahtas (SIKOR Korpa bokte) </em></p>
<p>Buorre ja stuora teakstačoakkáldat (teakstakorpus) lea ávkkálaš go bargá giellanormeremiin ja ráhkada sátnegirjjiid ja terminologiija, ja maiddái ávkkálaš jorgaleddjiide, dutkiide ja studeanttaide.</p>
<p>Teakstakorpusa sturrodat mearrida leago vejolaš hukset giellateknologalaš reaidduid mat vuođđuduvvojit statistihkkii ja dihtoroahppamii. Dasa lassin lea dehálaš ahte teavsttain leat sátnevuorká ja giellageavaheapmi mii heive reidui maid háliida ráhkadit. Sámi teakstakorpusat leat unnit, go buohtastahttá daid dáru NOWAC:i mas leat 700 milj. sáni, ja ruoŧagielain ja eaŋgalasgielain – dalle ean huma miljovnnaid, muhto miljárddaid sániid birra30.</p>
<p>Sámi teakstakorpus SIKOR (Sámi internationála korpus) sisttisdoallá digitála teavsttaid viđa sámegillii. Korpus lea interneahtas ja lea rabas geavahussii Korp-nammasaš geavahanlavtta bokte.</p>
<p>Measta beali korpusis sáhttá viežžat dihtorii teakstan friddja liseanssain.</p>
<p><em type="italic">Tabealla 4 </em>. Galle sáni SIKORis juohke gielas ja giellabáras, olámuttos Korp-geavahanlavtta bokte. </p>
<p>Ovttagielalaš teavsttat Galle sáni teavsttain</p>
<p>Guovttegielalaš teavsttat Galle sáni juohke gillii <em type="bold">davvisámegiela </em>32 240 000 <em type="bold">dáru-davvisámi </em>3 480 000 <em type="bold">julevsámegiela </em>1 250 000 – <em type="bold">lullisámegiela </em>1 500 000 <em type="bold">dáru-lullisámi </em>198 000 <em type="bold">anárašgiela </em>1 770 000 <em type="bold">suoma-anárašgiela </em>85 000 <em type="bold">nuortalašgiela </em>213 000 <em type="bold">– </em></p>
<p>Gáldu: http://gtweb.uit.no/korp veršuvdna 06.11.2018. 30 Ruoŧa Korp-geavahanlavttas leat 13 miljárdda sáni, ja Googla Booksas leat 155 miljárdda sáni. Jagi 2018 logut. 18</p>
<p>SIKORis lea stuora oassi buot elektrovnnalaš teavsttain mat leat olámuttos, ja leat čoggojuvvon juogo njuolga ásahusain mat leat buvttadan sámi teavsttaid, dahje interneahtas, gč. tabealla 4.</p>
<p>Teavsttat leat analyserejuvvon analysaprográmmaiguin maid letne válddahallan kapihttalis 3.3, ja dien láhkai sáhttá omd. ohcat muhtun sáni vuođđohámi, ja boađusin leat cealkagat mat sisttisdollet vaikko makkár sojahuvvon hámiid sánis. Eanet dieđut korpusa grammatihkalaš analysa birra leat dás: Antonsen &amp; Trosterud (2017).</p>
<p>Geavaheaddjit sáhttet coahkkalit njuolga NDS-sátnegirjjiin Korp-geavahanlaktii, ja oaidnit mo sátni, masa lea beroštupmi, geavahuvvo cealkagiin. Lea maiddái vejolaš bargat njuolga Korpas.</p>
<p>SIKORis lea sierra ossodat guovttegielalaš teavsttaide, mat leat jorgalusat eanetlogugielas sámegillii, ja jorgalusat leat parallelliserejuvvon cealkkadásis, nu ahte originálacealkka ja jorgaluvvon cealkka čájehuvvojit bálddalaga. Oasi dáin sáhttá geavahit Korpa bokte, gč. tabealla 4.</p>
<p>Nu beassá geavaheaddji oaidnit mo eará jorgaleaddjit leat jorgalan tearpmaid ja dadjanvugiid sámegillii. Maiddái NDS bokte lea vejolaš coahkkalit daidda teavsttaide.</p>
<p><em type="italic">Tabealla 5 </em>. Ohcamat SIKORa ovttagielalaš teakstačoakkáldagain áigodagas 28.1.–10.5.2020 <em type="italic">. </em></p>
<p>Giella <em type="bold">davvisámegiela lullisámegiela nuortalašgiela anárašgiela julevsámegiela </em></p>
<p>Galle ohcama 190 594 47 665 47 549 23 839 1195</p>
<p>Gáldu: Giellatekno UiT.</p>
<p><em type="italic">Tabealla 6. </em>Ohcamat SIKORa guovttegielalaš teakstačoakkáldagain áigodagas 28.1.–10.5.2020. </p>
<p>Giellabárra <em type="bold">dáru-davvisámi dáru-lullisámi </em><em type="bold">dárudavvisámi/lullisámi </em><em type="bold">suomaanárašgiela </em></p>
<p>Galle ohcama 83 931 18 942 23 405 21 021</p>
<p>Gáldu: Giellatekno UiT.</p>
<p>Tabeallat 5 ja 6 čájehit SIKORa geavahanstatistihka. Oktiibuot ledje sámi teakstačoakkáldagain 458 141 ohcama dán áigodagas, dahje measta 17 000 ohcama juohke beaivve. Stuorimus oassi ohcamiin bohtet sátnegirjji geavahanlavtta bokte. Loggendieđut eai earut ohcamiid sátnegirjjis ja ohcamiid njuolga SIKORis, muhto go buohtastahttá lulli- ja julevsámi loguid, de oaidnit mii dáhpáhuvvá.</p>
<p>Daid gielaid korpusat leat sullii ovtta stuorrát, ja julevsámegielas leat eanet hubmit go lullisámegielas. Dattetge leat áigodagas dušše 1195 ohcama julevsámi korpusis, mii dahká 2,5 % ohcamiin mat leat lullisámi korpusis (47 665). Stuora erohus lea lullisámi sátnegirji mii lea liŋkejuvvon lullisámi korpusii, ja dakkár ii gávdno julevsámegiela várás. Álgoálggus SIKOR 19 ráhkaduvvui gielladutkiide, ja vejolašvuohta ohcat sániid korpusis sátnegirjji bokte bođii maŋŋel.</p>
<p>Statistihkka čájeha dattetge čielgasit ahte sámi giellaservodagat leat ollu dehálaččabut sámi giellateknologiija geavaheaddjin go gielladutkit. <em type="bold">4.5 Jorgalanreaiddut </em></p>
<p>Eanetlogugielaid jorgaleaddjit leat 1980-logu rájes geavahan veahkkin jorgalanbarggus sihke dihtorjorgaleami ja nu gohčoduvvon <em type="italic">jorgalanmuittu </em>, mas lea guovttegielalaš teakstačoakkáldat. </p>
<p>Maŋimuš 15 jagi leat fitnodagat nugo Google ja Microsoft fállan dihtorjorgaleami máŋgga giellabárrii, ja dihtorteknologiija lea dan dihte ožžon stuorit rolla máŋggagielalaš oktavuođain.</p>
<p>Maŋimuš jagiid lea šaddan vejolažžan geavahit sihke jorgalanmuittu ja dihtorjorgaleami maiddái sámegielaide. <em type="bold">4.5.1 Dihtorjorgaleapmi </em></p>
<p>Dihtorjorgaleami sáhttá geavahit vai ipmirda teavstta, ja lohkkái lea dalle dehálaččat ahte buot sánit jorgaluvvojit rivttesláhkái dan sajis ahte jorgalusas lea buorre giella. Dihtorjorgaleami sáhttá maiddái geavahit teakstabuvttadeapmái, jus leat ráddjejuvvon teakstadomeanat, nugo fálut, dálkedieđáhus ja geavahanrávvagat, main lea dehálaš geavahit rivttes tearpma, muhto gielas lea unnán variašuvdna. Dihtorjorgaleami sáhttá maiddái geavahit nu gohčoduvvon <em type="italic">postediteremii </em>, mii máksá ahte jorgalus lea kládda maid jorgaleaddji buorida. Dalle lea ulbmil seastit áiggi, ja vejolaččat maiddái veahkehit jorgaleaddji jorgalit tearpmaid seammá láhkai, jus lea teaksta mii gáibida dan. Dákkár prográmma ii leat heivehuvvon čáppagirjjálašvuođa teavsttaid jorgaleapmái, dalle lea dehálaččat varieret sátnegeavaheami ja gávdnat jovssusgiela erenoamáš dadjanvugiid. </p>
<p>Čáppagirjjálašvuođas lea maiddái stuorit sátnevuorká go eará teavsttain ja nu dat gáibida stuorit jorgalanprográmma go eará teakstatiippat.</p>
<p>UiT bargá jorgalanprográmmaiguin davvisámegielas dárogillii, julevsámegillii, lullisámegillii ja anárašgillii. Prográmmat geavahit njuolggadusvuđot teknologiija <em type="italic">Apertium </em>-lávddis. Lávdi heive erenoamážit gielaide mat grammatihkalaččat leat lahkalaga, ja geavahuvvo eandalii jorgalit girjedárogielas ođđadárogillii (maid Nynorsk pressekontor, Wikipedia ja skuvlaoahppit geavahit) ja espánnjagielas kataloniagillii, mainna maiddái jorgala artihkkaliid beaiveaviissas <em type="italic">La Voz de Galicia </em>. </p>
<p>Dasa lassin geavahuvvo Apertium dihto giellabáraide Wikipedias. 20</p>
<p>Gáldogiela teaksta addojuvvo jorgalanprográmmii ja analyserejuvvo giellamodeallain (gč. kapihttala 3.3). Sániid vuođđohámit lonuhuvvojit jovssusgiela sániiguin, ja de prográmma hukse jovssusgiela cealkaga njuolggadusaiguin mat leat manuálalaččat ráhkaduvvon. Jus buohtastahttit</p>
<p><em type="italic">Google Translate </em>-prográmmii mii vuođđuduvvo dihtoroahppamii, de dat gáibida ollu stuorit teakstačoakkáldaga – vuođđoteavsttaid oktan jorgalusain – go dat mii gávdno sámegielaide. </p>
<p>Tabealla 7 čájeha galle sátnebára leat jorgalanprográmmaid sátnelisttuin. Davvisámegielas-dárogillii leat ollu eanet sátnebárat go sámegielaid gaskkas. Lea bargojuvvon eanemusat davvisámegiela-dáru-prográmmain, muhto stuorimus sivva lea ahte hui ollu sániin lea seammá ráhkadus iešguđet sámegielain, nu ahte prográmma máhttá daid hukset goallostemiin dahje suorggidemiin, dahje goappašagain. Davvisámegielas dárogillii dárbbaša ollu eanet sánis-sátnái-báraid. Omd. buot sámegielat mat leat tabeallas 7, suorggidit čállit-sáni, <em type="italic">čállit </em>→ <em type="italic">čálli </em>, <em type="italic">čäälliđ </em>→ <em type="italic">čällee </em>, <em type="italic">tjaeledh </em>→ <em type="italic">tjaelije </em>, <em type="italic">tjállet </em>→ <em type="italic">tjálle </em>, dás davvisámegillii, anárašgillii, lullisámegillii ja julevsámegillii, dadjat dan mii dárogillii jorgaluvvo sániiguin <em type="italic">forfatter </em>dahje <em type="italic">sekretær </em>. </p>
<p><em type="italic">Tabealla 7 </em>. Galle sátnebára Apertium dihtorjorgalanprográmmain31. </p>
<p>Giellabárra <em type="bold">davvisámi-dáru davvisámi- </em><em type="bold">julevsámi </em><em type="bold">davvisámilullisámi </em><em type="bold">davvisámianárašgiela </em></p>
<p>Galle sátnebára 42 216 11 220 6995 8743</p>
<p>Gáldu: https://github.com/apertium 31.01.2020.</p>
<p>Jorgalanprográmmaid sátnelisttuid sáhttá viežžat interneahtas, ja nu leage DinOrdbok dahkan, gč. kapihttala 4.3.2. Muhto lea dehálaš fuobmát ahte máŋga sátnebára geavahuvvojit dušše áibbas erenoamáš oktavuođain. Dasa lassin leat juohke giellabáras sullii 46 000 nammabára. Vai galgá sáhttit analyseret olles cealkaga, ja vai sáhttá lasihit rivttes kásusgehčosa namaide, de sátnelisttus galget maiddái leat namat main lea seammá hápmi gáldogillii ja jovssusgillii, nugo <em type="italic">Hansen = </em></p>
<p><em type="italic">Hansen </em>. </p>
<p>Sámegiela dihtorjorgaleami sáhttá geavahit máŋgga láhkai. Neahttasiiddut32 fállet golbma vejolašvuođa: kopieret/čállit teavstta dialogagieddái, jorgalahttit olles dokumeantta dahje jorgalahttit websiiddu. Dasa lassin lea vejolaš sajáiduhttit jorgalanprográmma <em type="italic">OmegaT </em>-nammasaš jorgalanreidui, ja lea maiddái vejolaš viežžat ja sajáiduhttit prográmma iežas geavaheapmái <em type="italic">githubas </em>(muhto dat gáibida ahte dovdá Giella-vuođđostruktuvrra). <em type="italic">31 </em>Sátnebárat main leat namat, bohtet tabealla loguide lassin. 32 http://jorgal.uit.no/ (davvisámegielas dárogillii) ja http://gtweb.uit.no/mt/ (sámegielas nubbái) 21 </p>
<p>Ođđajagemánus 2020 buvttadii neahttasiidu mii jorgala davvisámegielas dárogillii, 28 167 jorgalusa teavsttain maid geavaheaddji lei kopieren dialogagieddái. Seammá áigodagas prográmma jorgalii maiddái 1930 neahttasiiddu. Measta buot jorgaluvvon neahttasiiddut (98 %) ledje Sámi allaskuvlla neahttasiiddut, dasa lassin ledje <em type="italic">Sámi dieđalaš áigečállaga </em>ja <em type="italic">Sámi lohkanguovddáža </em>neahttasiiddut. Lea vuordimis ahte leat eanaš Sámi allaskuvlla neahttasiiddut, danne go dat lea áidna neahttabáiki mii lea čujuhan lohkkiid dárogiel dihtorjorgaluvvon veršuvdnii gárvves liŋkkain. </p>
<p>Jorgalahttin dihte eará neahttasiidduid geavaheaddji ferte ieš kopieret neahttasiiddu liŋkka, ja dán sihkkarit eai buohkat dieđe.</p>
<p>Vaikko Sámi allaskuvlla neahttasiiddut dihtorjorgaluvvojedje gaskamearálaččat 62 gearddi juohke beaivvi ođđajagemánus 2020, de allaskuvla lea dál jávkadan njuolggoliŋkka. Vuođuštus lei go sin mielas jorgalusaid gielalaš kvaliteahta ii lean doarvái buorre ja sii ledje fuolas das ahte geavaheaddjit galget jáhkkit ahte dát lei allaskuvlla manuálalaš jorgalus.</p>
<p>Muhtun Facebook-joavkkuin main fáddán leat sámi áššit, leat leamaš máŋga digaštallama sámegiela geavaheami birra. Dat geat eai hálddaš giela, leat dovdan iežaset olggoštuvvon jus muhtun lea ságastallamis čállán sámegillii. Dál muhtun FB-joavkkut čujuhit dihtorjorgalanreidui daidda geat dan dárbbašit, ja vaikko munnos ii leat statistihkka, de orru ahte Facebookas dál čállojuvvo eanet davvisámegillii go ovdal. Dát lea ovdamearkan dasa ahte dihtorjorgaleapmi nanne sámegielagiid vejolašvuođaid geavahit sámegiela maiddái almmolaš oktavuođain. Nubbi ovdamearka lea go dan artihkkala nubbi čálli beasai čállit iežas nákkosgirjji davvisámegillii danne go oassi árvvoštallanlávdegottis sáhtii geavahit dihtorjorgaleami veahkkin lohkat nákkosgirjji.</p>
<p>Jorgalanprográmmat davvisámegielas eará sámegielaide sáhttet dahkat dehálaš davvisámegiela teavsttaid logahahttin eará sámegielagiidda, ja dan láhkai nannet sámi giellaservodagaid fágalaš searvevuođa. Teavsttain mat leat čállojuvvon davvisámegillii, lea dávjá čuolbmaášši ja vuolggasadji mii lea relevánta maiddái eará sámi giellaservodagaide, ja go lea vejolaš jorgalahttit teavstta, de besset maiddái eará sámegielaid hubmit daid lohkat. Prográmmaid sáhttá maiddái geavahit nuppe guvlui, davvisámegillii, vaikko dálá prográmmat dien guvlui dušše máhttet oktageardánit jorgalit sánis sátnái. Muhto diekkár jorgaleapmi davvisámegillii dahká vejolažžan studeanttaide čállit bargobihtáid ja artihkkaliid julevsáme-, lullisáme- ja anárašgillii, ja jorgaleapmi veahkeha sensoriid ja bargoustibiid geat dušše máhttet davvisámegiela, lohkat sin teavsttaid.</p>
<p>Muhto dálá dihtorjorgalanprográmmat eai leat doarvái buorit, ja lea dárbu daid buoridit.</p>
<p>Geavatlaččat dát máksá ahte prográmmaid ferte heivehit iešguđet šáŋŋerii ja domenii, ja dat lihkostuvvá buoremusat go ovttasbargá jorgaleddjiiguin ja birrasiin gos čállojuvvojit teavsttat mat galget jorgaluvvot. 22 <em type="bold">4.5.2 Jorgalanmuittut ja dihtordorjon jorgaleapmi (CAT) </em></p>
<p>Barggadettiin SIKORin Giellatekno ja Divvun leat maiddái čoaggán teavsttaid mat leat jorgaluvvon eará gielaide ja bálddalastán cealkagiid giellabáraid mielde. Stuorimus teakstačoakkáldaga čoaggima ruhtadii dalá Geavaheaddji- ja hálddahusdepartemeanta (gč. Trosterud &amp; Eskonsipo 2013). Maŋŋel leat eanet teavsttat ja eanet giellabárat lasihuvvon. Dáid bálddalasteakstačoakkáldagaid sáhttá geavahit NDS-sátnegirjjiid bokte, ja gielladutkamis Korp-geavahanlavtta bokte. Dasa lassin lea vejolaš viežžat rabas bálddalasteavsttaid jorgalanmuitun, gč. tabealla 8.</p>
<p><em type="italic">Tabealla 8 </em>. Bálddalasteakstačoakkáldagat ja sátnelisttut dihtordorjon jorgaleami (CAT) várás. </p>
<p>Giellabárra</p>
<p>Galle cealkkabára</p>
<p>Galle sáni teavsttain (giella 1)</p>
<p>Galle sátnebára sátnelisttus <em type="bold">dáru–davvisámi </em>216 456 3 391 942 68 151 <em type="bold">dáru–lullisámi </em>7166 72 741 14 940 <em type="bold">dáru–julevsámi </em>1643 16 272 11 893 <em type="bold">suoma–davvisámi </em>109 852 1 162 221 9647 <em type="bold">suoma–anárašgiela </em>34 351 366 540 30 211 <em type="bold">suoma–nuortalašgiela </em>6481 70 087 42 150 <em type="bold">davvisámi–lullisámi </em>23 746 256 070 553 <em type="bold">davvisámi–julevsámi </em>18 244 194 907 412 <em type="bold">davvisámi–anárašgiela </em>13 514 150 516 6193 </p>
<p>Gáldu: https://giellalt.uit.no/tm/TranslationMemory.html 10.02.2020.</p>
<p>Buot teakstačoakkáldagat leat vurkejuvvon formáhtan mii dahká ahte buot dihtordorjonjorgaleami prográmmat sáhttet daid geavahit. Maiddái NDS-sátnegirjjiid sáhttá viežžat sátnelistun formáhtas mii heive dákkár prográmmaide. Jorgaleaddjit oppalohkái geavahit dákkár prográmmaid ollu, muhto dán rádjai leat sámi jorgaleaddjit leamaš spiehkastahkan. Maŋimuš jagi orru ahte sámi jorgaleaddjit dattetge háliidit geavahišgoahtit prográmmaid dihtordorjon jorgaleapmái. Teavsttaid jorgaleapmi sámegillii lea bohtalnjálbmi hui máŋgga oktavuođas, erenoamážit skuvlagirjjiid ja áššeprosa oktavuođas, nu ahte beaktilat jorgalanvuogit sáhttet váikkuhit sakka giellaservodahkii. 23</p>
<p>Jorgalanmuittu geavaheapmi ja automáhtalaš fágatearpmaid ohcan sáhttet maiddái álkidahttit barggu geavahit konsisteanta terminologiija.</p>
<p>Máŋga prográmma dihtordorjon jorgaleapmái fállet sátnegirjjiid oktan máŋgga resurssas jorgaleaddjái veahkkin. Dan dihte sámegiel jorgaleaddjit dárbbašit maiddái gáldogielaid sátnegirjjiid. Okta sátnegirjeformáhta mii lea ollu geavahuvvon lea <em type="italic">StarDict </em>. Suomagillii gávdno ovttagielalaš sátnegirji StarDict-formáhtas33, muhto dákkár ii gávdno dáro- iige ruoŧagillii. <em type="bold">4.6 Syntehtalaš hupman ja hupmandovdán </em></p>
<p>Divvun-joavku almmuhii 2015:s prográmma davvisámi syntehtalaš hupmamiin. Prográmma geavahuvvo muhtun oktavuođain, omd. Romssa ja Finnmárkku fylkkasuohkana ja muhtun sámi hálddašanguovllu suohkaniid neahttasiidduin. Dasa lassin geavahuvvo veahkkereaidun olbmuide geaidda lea váttis lohkat dábálaš teavstta, omd. vuođđoskuvlaeksámena ráhkkananoasis davvisámegiella vuosttašgiellan34 ja teavsttaid jitnositlohkamii, čuokkesčállaga molssaeaktun (Statped: Samisk punktskrift). Statped (Stáhtalaš pedagogalaš bálvalus) bargá oažžut davvisámi syntehtalaš hupmama laktojuvvon iešguđegelágan prográmmagálvvuide35. Muđui syntehtalaš hupman ii geavahuvvo nu ollu. Vejolaš sivva dasa lea ahte teknologiija bođii menddo árrat: Ii dárogiela syntehtalaš hupmange leat nu dehálaš dain oktavuođain gos maiddái sámegiella lea, ja nu guhká go dat lea nu, de veadjá beroštupmi sámegiela syntehtalaš hupmamii bissut unnin. Nuppe dáfus lea UiT plánen geavahišgoahtit syntehtalaš hupmama sátnegirjjiin ja giellaoahppanprográmmain.</p>
<p>Ii gávdno vuos doaibmi hupmandovdánprográmma ovttage sámegillii. Aalto-universitehta</p>
<p>Helssegis lea bargan sámegiela hupmandovdánprográmmain, ja Divvun-joavku lea 2020:s ožžon lasseruhtadeami bargat dainna. Lea juo beroštupmi oažžut hupmandovdánprográmma, ja dát beroštupmi árvideames lassána go dárogiela hupmanteknologiija leavvá eanet geavahansurggiide. <em type="bold">4.7 Sámi giellateknologiija geavahus eará surggiin </em></p>
<p>Analyserejuvvon teakstačoakkáldat olámuttos Korpas lea leamaš ávkkálaš sámi gielladutkamii.</p>
<p>Omd. golmma maŋemuš njealji artihkkalis davvisámi syntávssa birra <em type="italic">Sámi dieđalaš áigečállagis </em>(2014–2019) geavahit dieđuid SIKORis. UiT lea bidjan maiddái eará resurssaid geavahan láhkai gielladutkiide. Resurssaide gullet analysareaidduiguin ráhkaduvvon listtut, mat čájehit man dávjá 33 Gč. https://sites.google.com/site/gtonguedict/home/stardict-dictionaries 34 Dieđut epoasttas: Astrid Eggen, Udir 12.05.2020. 35 Ságastallan Lone Nergård Boiniin 13.5.2020. 24 sánit oktan buot sojahanhámiiguin, ilbmet teavsttain (dávjodatsátnelisttut). Sáhttá maiddái geavahit online-reaidduid grammatihkalaš analysii. Dihtorjorgalanprográmma davvisámegielas dárogillii lea maiddái nannen dieđalaš almmuheami sámegillii: Dál sámegielat dutkit dihtet ahte maiddái dárogielat dutkit sáhttet lohkat sin almmuhemiid. </p>
<p>Giellateknologiija geavahuvvo maiddái giellaoahppanreaidduin. Teknologiija sáhttá geavahit veahkkereaidun gávdnat ovdamearkacealkagiid teakstačoakkáldagas ja addit sáni sojahanhámiid, nugo dahkkojuvvo NDS-sátnegirjjiin, ja dien láhkai fállet dát sátnegirjjit eanet giellaoahppanvejolašvuođaid go dan maid dábálaš sátnegirji fállá. Sáhttá maiddái analyseret teavsttaid online, dahje analyseret dan maid geavaheaddji čállá, ja addit máhcahaga geavaheaddjái.</p>
<p>UiT lea ráhkadan grammatihkkaoahppanprográmmaid, nugo <em type="italic">Oahpa </em>davvi- ja lullisámegillii ja </p>
<p><em type="italic">Konteaksta </em>davvisámegillii, main giellateknologiija geavahuvvo dán láhkai. </p>
<p>Giellaoahppanreaidduid geavaheapmi lea menddo stuora fáddá dán artihkkalii. <em type="bold">4.8 Eará gielaide viiddideapmi </em></p>
<p>Buot giellateknologiija maid UiT Giela ja kultuvrra instituhtta lea ráhkadan, lea vejolaš viežžat rabas gáldokodan. Das leat čuovvumušat. Máŋga eará sámegiela giellateknologalaš vuolggaheami, nugo DinOrdboka sátnegirjjit, geavahit Giellatekno ja OPUS36 rabas resurssaid. Danne go gáldokoda lea rabas iige leat čadnon dihto gillii, de lea maiddái vejolaš viiddidit dan eanet gielaide.</p>
<p>Dát leage beaggán. Giella-infrastruktuvra lea geavahuvvon ráhkadit sátnedivvunprográmma golmma sámegillii Norggas, muhto maiddái 19 eará gillii37. Sátnegirjelávdi NDS, mii álgoálggus ráhkaduvvui davvisámi-daru ja lullisámi-dáru várás (gč. Johnson ja earát 2013), sisttisdoallá dál 111 giellabára mat leat juhkkojuvvon 18 sátnegirjelávdái. Dát čájeha ahte lea stuorra dárbu ja beroštupmi giellateknologalaš čovdosiidda vehádatgielaide main leat viiddes sojahanminstarat ja ollu sátnesuorggideamit, ja dat čájeha ahte eai leat nu máŋga birrasa mat fállet infrastruktuvrra mainna sáhttá ráhkadit reaidduid maid giellaservodagat háliidit. Dán láhkai lea áŋgiruššan sámi giellateknologiijain addán bohtosiid mat leat ollen ollu viidábut go dat mii lei áŋgiruššama álgojurdda. 36 http://opus.nlpl.eu 37 http://divvun.org/proofing/proofing.html 25 <em type="bold">5 Digaštallan ja konklušuvdna </em></p>
<p>Mearrediđolaš bargu laktit sámi bustávaid riikkaidgaskasaš standárddaide dagai vejolažžan oažžut sámegiela internehttii juo 1990-logus. Sátnedivvunprográmma ja mátketelefovnna boallobeavddi lei vejolaš viežžat jagi 2007 rájes. Stuora oassi sámi giellaservodagain leat viežžan prográmmaid, ja dáinna lágiin dat leat šaddan árgabeaivvi oassin eatnasiidda geat čállet sámegillii. Nugo sámegiel teavsttat orrot buorránan Facebookas, de lea sámi boallobeavdi dahkan álkibun čállit sámegillii, ii dušše Facebookas, muhto maiddái teakstadieđuin ja eará teakstageavaheamis mátketelefovnnas.</p>
<p>NDS geavahanloggat čájehit ahte sátnegirjjit main lea sátnesojaheapmi, leat dehálaččat vehádatgielaide main lea stuorra sojahanminstarat. Sullii juohke logát sátnegirjeohcama oktavuođas geavaheaddji maiddái ohcá ovdamearkkaid autenttalaš sámi teavsttain. Go váldá vuhtii giellaservodaga sturrodaga, de sátnegirjeloggat čájehit ollu stuorit loguid unna sámegielaide go davvisámegillii. Mađe unnit giella lea, dađe eanet hubmit dárbbašit sátnegirjjiid ja dien sullasaš resurssaid. Dehálaš lea ahte eanet prográmmat leat ovttastuvvon, ja dan oaidnit digitála teakstačoakkáldagaid geavahusas: Olámuttolaš lulli- ja julevsámi teakstačoakkáldagat leat ovtta stuorrát. Goappaš gielaide leat digitála sátnegirjjit, muhto dušše lullisámegillii lea vejolaš ohcat teakstačoakkáldagas sátnegirjegeavahanlavtta bokte. Geavahanloggat čájehitge ahte lullisámi teakstačoakkáldat leat 40 gearddi eanet geavahusas go julevsámegiela čoakkáldat. Dien láhkai oaidnit mo giellateknologalaš resurssaid beasatlašvuohta stivre olbmuid láhttema. Seammás lea duohtavuohta nu ahte vaikko unnimus sámegielat dárbbašit reaidduid eanemusat, de davvisámegielas leat eanemus giellateknologalaš reaiddut, danne go das lea buoremus huksejuvvon giellamodealla, ja stuorimus teakstačoakkáldagat leat davvisámegillii.</p>
<p>Nubbi ovdamearka diekkár váikkuhussii lea dihtorjorgaleapmi. Dalle go dihtorjorgaleapmi davvisámegielas dárogillii bođii, de jávkkai maiddái stuora oassi digaštallamis das leigo vuogas čállit sámegillii neahttadigaštallamiin dahje ii. Dihtorjorgaleapmi sáhttá maiddái leat mielde sámegielaid nannet nubbi nuppi, dan sajis go gulahallat eanetlogugillii, ja das oaidnit ovdamearkkaid akademalaš oktavuođain.</p>
<p>Globálalaš perspektiivvas leat sámegielat ollu nannosat dilis go gielat main leat seamma ollu hubmit ja seammá stuora grammatihkalaš mohkkáivuohta. Dasa leat máŋga siva: Sámegielat geavahuvvojit čállingiellan, sihke skuvllas ja hálddahusas, ja sátnedivvunprográmma vuolggaheapmi ja ruhtadeapmi bođiige Sámedikkis 2004:s. Seammás lei Romssas lingvisttalaš biras mii lei ožžon inspirašuvnna suomagielas, ja mii lei álggahan barggu hukset davvisámegiela giellamodeallaid. Eandalii lei sihke Norgga stáhtahálddahusas ja UiT:s dáhttu ruhtadit dutkan- ja 26 ovddidanbirrasa mas leat sullii logi olbmo. Sámi giellateknologiija ovddideami guovddášoasálaš lea nappo leamaš UiT, ja sámi giellaservodagaid čielga dárbbut gielladoarjunprográmmaide leat láidestan barggu. Dehálaš lea deattuhit ahte buot sámi giellamodeallaid duohken lea čuohtejahkásaš sátnegirjeárbevierru, mas sihke ovttaskas olbmot ja akademalaš bargit leat dahkan stuorra barggu čállit buot sámegielaid sátneráju. Dán barggu haga giellateknologalaš vuođđobargu ii livčče lean vejolaš. Giellateknologalaš ovddideapmi sámegielaide ja eará gielaide main ii leat gávppálaš potensiála, dárbbašit ii-gávppálaš oasálaččaid. Norggas dát lea leamaš vejolaš, ja boađusin leat doaibmi giellateknologalaš prográmmat maiddái sámegielaide ja eará gielaide Norgga olggobealde.</p>
<p>Maŋemuš logijagiid mii leat ahte oaidnán ahte giellateknologalaš reaidduid ahtanuššan lea dorjon sámi čállima, vuosttažettiin sátnedivvunprográmma, muhto maiddái vuorrováikkuheaddji sátnegirjjiid ja beassama autenttalaš giellaovdamearkkaide Korp-geavahanlavtta bokte. Dát lea dahkan čállinbarggu álkibun ja beaktileabbon. Stuora viežžan- ja geavahanlogut čájehit ahte reaiddut leat árgabeaivvis guovddážis eatnasiidda geat čállet sámegillii. Erenoamážit nuppegielagat muitalit ahte eai livčče sáhttán čállit sámegillii jus eai livčče diekkár veahkkereaiddut. Ieš giellageavaheami dutkan lea dán artihkkala rámmaid olggobealde, muhto váldá vuođđun namuhuvvon statistihkaid, ja giellageavaheami maid oidne, de konkluderejetne ahte sámi giellateknologiija lea rievdadan olbmuid gielalaš láhttema, ja dan láhkai rievdadan sámi giellaservodagaid.</p>
<p type="listitem">Jus gehčče sámi giellateknologiija boahttevuođa perspektiivvaid, de čuovvovaš čuoggát leat lunddolaš áŋgiruššansuorggit:</p>
<p type="listitem">Stuora oassi sámi čállinkultuvrras, erenoamážit čáppagirjjálašvuođas, ii leat velge olámuttos giellateknologalaš dutkamii ja ovddideapmái, ja dan dat berrešii šaddat. Sámegielat eai sáhte dás ovddos guvlui čuovvut mielde giellateknologalaš ovddideamis stuora teakstačoakkáldagaid haga.</p>
<p type="listitem">Dárbbašuvvo mearrediđolaš bargu buoridit sámegielaid sátnegirjeresurssaid, erenoamážit ovttagielalaš sámi sátnegirjjiid ja fágaspesifihkka terminologiija, muhto maiddái sátnegirjjiid sámegielaid gaskkas. Buot davviriikkaid nationála gielaide gusto ahte gielat dárbbašit buriid leksikográfalaš resurssaid, seammás go davviriikkaid giellaservodagat leat menddo unnit ruhtadit barggu gávppálaš vuogi mielde. Čoavdin dihte dan de leatge buot davviriikkat ásahan iežaset leksikográfalaš ásahusaid, dárogiela várás ásahus lea Bergena universitehtas. Vaikko sámegielain eai leat seammá ollu hubmit, de lea seammá dárbu struktureret ja ovddidit sátnevuorkká, nuba dárbbašuvvoge <span type="quote">"Sámi leksikográfalaš instituhtta"</span>.</p>
<p type="listitem">Giellamodeallat maidda buot giellateknologalaš bargu vuođđuduvvo, fertejit buoriduvvot. Buot sámegielat berrešedje beassat seammá dássái go davvisámegiella. 27</p>
<p type="listitem">Lea vejolaš ráhkadit ollu buorebuid ja jierpmálaččabuid čállindoarjjaprográmmaid go dat mat leat gávdnojit sámegillii dál. Dákkár prográmmat nannešedje sámi čállinkultuvrra.</p>
<p type="listitem">Sámi hupmanteknologiijas lea dálá davvisámegiela syntehtalaš hupmanprográmmain aiddo beassan johtui. Čuovvovaš lávki lea syntehtalaš hupman eará sámegielaide, ja ahte prográmma maid dovdá sámegielat hupmama.</p>
<p type="listitem">Bargu mii dahkko sámegielaide lea relevánta buot morfologalaš mohkkás gielaide mat leat gávppálaš potensiála haga, ja dát guoská stuorimus oassái máilmmi gielain. Maiddái dán geahččanguovllus lea sámi giellateknologiija dehálaš áŋgiruššansuorgi.</p>
<p>Loahpas sáhtte dadjat ahte deháleamos vásáhusat maŋŋel guoktelogi jagi sámi giellateknologiijain, lea ahte buorit giellateknologalaš čovdosat leat dehálaččat buot giellaservodagaide, ja dađe dehálaččabut mađe unnit hubmit gielas leat. Guovddášreaiddut nugo sátnedivvunprográmma ja dihtorjorgaleapmi dahket álkibun geavahit sámegiela, ollu giellageavaheddjiide livččii lean veadjemeahttun čállit sámegillii dáid prográmmaid haga. Dát mearrediđolaš áŋgiruššan sámi giellateknologiijii ii leat dušše nannen sámi čállinkultuvrra, muhto lea maiddái vuolggahan giellateknologalaš infrastruktuvrra mii geavahuvvot eanet ahte eanet gielaide, erenoamážit gielaide main leat seammasullasaš typologalaš sárgosat go sámegielain. Seammás leat eanet go doarvái hástalusat dusten láhkai. Dušše joatkevaš ja mearrediđolaš bargguin sáhttá joatkit ovddidit ja buoridit dihtorprográmmaid sámi ja eará vehádatgielaid giellaservodagaide.</p>
<p><em type="bold">Referánssat </em></p>
<p>Antonsen, Lene (2013). Čállinmeattáhusaid guorran. [English summary: Tracking misspellings.] –</p>
<p><em type="italic">Sámi dieđalaš áigečála </em>2/2013. s. 7–32. URL: https://site.uit.no/aigecala/sda-2-2013-leneantonsen/ </p>
<p>Antonsen, Lene (2018). <em type="italic">Sámegielaid modelleren – huksen ja heiveheapmi duohta giellamáilbmái </em>[English summary: Modeling Saami languages. Construction and adaptation to real-world linguistic issues]. PhD-avhandling, UiT Norges arktiske universitet. URL: https://munin.uit.no/handle/10037/12884 </p>
<p>Antonsen, Lene, Gerstenberger, Ciprian, Moshagen, Sjur N. &amp; Trosterud, Trond (2009). Ei intelligent elektronisk ordbok for samisk. <em type="italic">– </em><em type="italic">LexicoNordica </em>Volum 16. Oslo: Nordisk forening for leksikografi. s. 271–283. URL: https://tidsskrift.dk/lexn/article/view/18479 </p>
<p>Antonsen, Lene &amp; Trosterud, Trond (2010). Manne dihtor galgá máhttit sámegiela? [English summary: Why the computer should know its Sami grammar?] – <em type="italic">Sámi dieđalaš áigečála </em>1/2010. s. 3–28. URL: https://site.uit.no/aigecala/sda-1-2010-antonsen-ja-trosterud/ </p>
</body></document>
