<document xml:lang="sme" id="no_id"><header><title>Sámegiella vuođđoskuvllas ja joatkkaoahpahusas</title><genre code="science"/><author><person firstname="Torkel" lastname="Rasmussen" sex="m" born="" nationality=""/></author><year>2015</year><wordcount>7106</wordcount><conversion_status type="standard"/><availability><license type="standard"/></availability><origFileName>http://samilogutmuitalit.no/sites/default/files/publications/2.samegiella_skuvllas_2015.pdf</origFileName><parallel_text xml:lang="eng" location="7_sami_language_in_primary.pdf"/><parallel_text xml:lang="nob" location="2_samisk_sprak_i_grunnskolen.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header><body><p><em type="bold">2 Sámegiella vuođđoskuvllas ja </em><em type="bold">joatkkaoahpahusas </em></p>
<p><em type="bold">Torkel Rasmussen </em>, vuosttasamanueansa. Sámi allaskuvla Guovdageaidnu </p>
<p>Čoahkkáigeassu</p>
<p><em type="italic">Fágas Sámegiella nubbingiellan vuođđoskuvllas lea oahppilohku mearkkašahttit geahppánan skuvlajagi 2005/06 rájes. Artihkal čájeha ahte geahppáneapmi dáidá leat bisánan ja stáđásmuvvan vuollegut dásis go ovdal. Máttasámegiela geahpideapmi lea dattetge fuolastahtti. Boahtá maid ovdan stuorát geahppáneapmi fágas Sámi vuosttasgiellan. Fuopmášahttá erenoamážit erohusa mii lea ihtán oahppilogus oahppiin geat ožžot oahpahusa Sámegiela vuosttasgiellan ja oahppiin geain lea sámegiella oahpahusgiellan. Eanet oahppit ožžot dađistaga oahpahusa Sámegiela vuosttasgiellan almmá oaččukeahttá oahpahusa sámegillii eará fágain. Logut mat čájehit oahpponeavvuid gokčanmeari oahpahusas mii addo sámegillii, čájehit ahte dilli lea veaháš buorránan maŋimuš njeallje jagi. Muhto erenoamážit mátta- ja julevsámegielas ferte ain gohčodit dili kritihkalažžan dannego oahppiin eai leat oahpponeavvut eanaš fágain vuođđoskuvllas. Geahčadeapmi Fylkkamánneámmáha bearráigeahččanraporttain sámegiela oahpahusa bearráigeahčuin, čájehit láhkarihkkumiid buot bearráigeahčuin Nordlánddas ja Oslos/Akershusas. Finnmárkkus leat buot bearráigeahččanraporttat aivve positiiva. Ii leat čađahuvvon bearráigeahčču eará fylkkain. </em><em type="bold">2.1. Sámegielat skuvllas </em></p>
<p>Dán artihkkalis gieđahallá ovddimusat sámegielaid oahpahusa Norgga vuođđoskuvllain ja joatkkaoahpahusas maŋimuš vihtta jagi. Dat máksá skuvlajagiid 2010/11 rájes gitta 2014/15 rádjái. Muhtimin geahččá maiddái guhkibuš maŋos čájehan dihte ovdáneami treanddaid. Sámegiela geavaheapmi oahpahusas lea regulerejuvvon oahpahuslágas ja vuođđoskuvlla ja joatkkaoahpahusa oahppoplánabuktosis - Máhttoloktemis. Dan dihte ovdanbuktojit 2. kapihttalis oanehaččat guovddáš oasit das mii lágas ja oahppoplánain daddjojuvvo sámegiela birra. Oahpahuvvo golmma sámegillii ja sámegielas vuođđoskuvllas: davvi-, julev- ja máttasámegillii ja –gielas. Sáhttá maid oahpahit dan seammá golmma sámegielas ja sámegillii joatkkaoahpahusas. Dán artihkkala 3. kapihttalis addá dievaslaš geahčastaga oahppiid loguin geain lea oahpahus sámegielas dahje sámegillii vuođđoskuvllas. 4. Kapihttalis buktá ovdan loguid joatkkaoahpahusa sámegiela oahpahusas, ja 5. kapihttalis gieđahallá oahpponeavvodili oahpahusas sámegillii ja daid iešguđetge sámegiela nuppigiela molssaeavttuin. Fylkkamánneámmáhat bearráigehččet sihke oahpahusa vuođđoskuvllas ja joatkkaoahpahusas, ja maiddái skuvllaid oahpahusa sámegielas ja sámegillii. Artihkkala 6. kapihttalis guorahallá daid bearráigeahčuid sámegiela oahpahusas mat leat dahkkon maŋimuš njeallje jagi. <em type="bold">2.2 Láhkabuvttus ja oahppoplána </em><em type="bold">2.2.1 Vuođđoskuvlla láhkabuvttus </em></p>
<p>Oahpahuslága § 6-2 nanne ahte Sámi guovlluin lea buot vuođđoskuvlla ahkásaččain vuoigatvuohta oažžut oahpahusa sámegillii ja sámegielas. Olggobealde sámeguovlluid lea oahppiin vuoigatvuohta oažžut oahpahusa sámegillii jos logi oahppi váhnemat gáibidit dakkár oahpahus. Go oahpahus lea álggahuvvon, de ii sáhte loahpahit oahpahusa nu guhká go joavkkus ain leat unnimusat guhtta oahppi. Sámi guovlu lea oahpahuslága § 6-1:s meroštallon leat Sámegiela hálddašanguovlu1 ja eará gielddat dahje oasit gielddain maid ráđđehus lea mearridan gohčodit Sámi guovlun. Ii oktage guovlu Sámegiela hálddašanguovllu olggobealde lea meroštallon Sámi guovlun. Danne oahpahuslága mearrádusat sámi guovlluid várás gustot otná beaivvi dušše Sámegiela hálddašanguvlui, ja joatkagis geavahuvvo doaba Hálddašanguovlu. Hálddašanguovllu gielddat sáhttet mearridit ahte buot oahppit vuođđoskuvllas galget oažžut oahpahusa sámegielas. Golbma gieldda leat dahkan dákkár mearrádusa mii áin lea fámus: Unjárga, Kárášjohka ja Guovdageaidnu. Dáid gielddain lea sámegiela, muhtin vejolaš molssaeavttus, geatnegahtton fága buot oahppiin gieldda vuođđoskuvllain. Sámi guovlluid olggobealde lea vuođđoskuvlaahkásaš sápmelaččain vuoigatvuohta oažžut oahpahusa sámegielas (oahpahuslága § 6-2, 5. lađas). Dát mearkkaša ahte sámi mánáin lea individuála vuoigatvuohta oažžut oahpahusa sámegielas, muhto sis ii leat vuoigatvuohta oažžut oahpahusa sámegillii eará fágain go sámegielas. Sápmelaččat leat lága § 6.1:s meroštallon leat <span type="quote">“olmmoš guhte sáhttá čálihuvvot sámi jienastuslohkui... ... ja mánát daidda geat sáhttet sisačálihuvvot”</span>. Lágas maid nannejuvvo ahte: <span type="quote">“Departemeanta sáhttá láhkaásahusaid bakte mearridit molssaevttolaš oahpahusvugiid go oahpahusa ii sáhte fállat skuvlla iežas oahpaheddjiiguin”</span>. Dainna lea rahpan vejolašvuođa geavahit gáiddusoahpahanvugiid sámegiela oahpahusas main oahpaheaddji ja oahppit eai leat fysalaččat seammá luohkkálanjas, muhto gulahallet dihtora bokte. <em type="bold">2.2.2 Joatkkaoahpahusa láhkabuvttus </em></p>
<p>Oahpahuslága § 6-3 deattuhuvvo ahte sápmelaččain joatkkaoahpahusas lea vuoigatvuohta oažžut oahpahusa sámegielas. Dát vuoigatvuohta gusto olles riikii, iige jávkka váikko skuvla ii nagat gávdnat oahpaheaddji sámegielas. Seammáláhkai go vuođđoskuvlla oahpahusas das daddjo ahte: <span type="quote">«Departemeanta sáhttá mearridit láhkaásahusaid molssaevttolaš oahpahusvugiide go oahpahusa ii sáhte fállat skuvlla iežas oahpaheddjiiguin.»</span> Dan dihte lea joatkkaskuvllain geatnegasvuohta lágidit sámegiela oahpahusa omd. gáiddusoahpahussan. Oahppiin joatkkaoahpahusas ii leat vuoigatvuohta oažžut oahpahusa sámegillii eará fágain. Muhto Máhttodepartemeanta sáhttá mearridit ahte: <span type="quote">“soames skuvllat galget fállat oahpahusa sámegielas dahje sámegillii dahje sierranas sámi fágain joatkkaskuvllas soames kurssain dahje 1 Sámegiela hálddašanguovllus leat gielddat: Unjárga, Deatnu, Kárášjohka, Porsáŋgu, Guovdageaidnu, Gáivuotna, Loabát, Divtasvuodna, Raarvihke ja Snoasa.soames joavkkuide.”</span> Dálá dilis fylkkagielddat oamastit eanaš joatkkaskuvllaid ja oahpahuslága § 6-3:s daddjojuvvo ahte: <span type="quote">“Fylkkasuohkan sáhttá maiddái fállat dákkár oahpahusa”</span>. Fylkkagielddaid skuvllain lassin leat maid guokte Sámi joatkkaskuvlla Kárášjogas ja Guovdageainnus. <em type="bold">2.2.3 Oahppoplánabuvttus </em>Oahpahus almmolaš vuođđoskuvllas ja joatkkaoahpahusas lágiduvvo juogo <em type="italic">Máhttolokten </em>dahje <em type="italic">Máhttolokten Sápmi </em>oahppoplánabuktosa mielde. Hálddašanguovllus galget buot almmolaš vuođđoskuvllat lágidit oahpahusa <em type="italic">Máhttolokten Sámi </em>mielde. Oahppoplánabuktosis lea ovddiduvvon oahppoplánaid maid mielde sáhttá oahpahit sámegiela golmma molssaeavttu mielde vuođđoskuvllas ( <em type="italic">Udir 2013-1: 2013-2) </em>: <em type="italic">Sámegiella vuosttasgiellan </em>, <em type="italic">Sámegiella nubbingiellan 2 </em>ja <em type="italic">Sámegiella nubbingiellan 3 </em>. Eanaš oahppit geat ožžot oahpahusa Sámegielas vuosttasgiellan, ožžot maiddái oahpahusa eará fágain sámegillii. </p>
<p>Joatkkaoahpahusa várás lea vel ovddidan njealját molssaeavttu <em type="italic">Sámegiella nubbingiellan 4 </em>, mii lea oaivvilduvvon oahppiide geat eai leat ožžon oahpahusa sámegielas vuođđoskuvllas. Sámegiela vuosttasgiellan ulbmil čilgejuvvo ná oahppoplánas: <em type="italic">Fága sámegiella vuosttašgiellan galgá ovdánahttit ohppiid giellagelbbolašvuođa iežas návccaid ja eavttuid mielde. Njálmmálaš gálggat ja lohkan- ja čállingelbbolašvuohta leat iešalddis mihttomearrin seammás go leat dárbbašlaš vuođđun oahppamii buot eará fágain buot cehkiin. Fága galgá movttiidahttit lohkan- ja čállinmiela, ja leat mielde ovddideame buriid lohkanstrategiijaid. (Udir 2013-1) </em>Sámegiella nubbingiellan lea oaivvilduvvon oahppiide geain ii leat sámegiella eatnigiellan, eaige leat oahppan sámegiela ovdalgo álget skuvlii. Sámegiella nubbingiellan 2:žis lea stuorat áigumušat go Sámegiella nubbingiellan 3:žis, muhto seammá diibmomearri. Sámegiella nubbingiellan 2 lea oahppoplána mielde: <em type="italic">... dat molssaeaktu mii addá buoremus giellamáhtu nubbingielas go lea čađahan visot oahpahusa, ja dán molssaeavttu válljen vuođđoskuvllas bidjá vuođu oahppi doaibmi guovttegielalašvuhtii. (Udir 2013-2) </em><em type="italic">Sámegiella nubbingiellan 3 </em>namahuvvo molssaeaktun oahppiide geat eai máhte veaháge sámegiela go álget oahpahallat fága. Danne jáhkká oahppiide leat ávkkálažžan geavahit eanet áiggi oahppat sámegiela. Oahppit geat álget sámegiela oahppat loahpas mánáidskuvllas dahje easka nuoraidskuvllas, ožžot maid oahpu dán molssaeavttu mielde. Ii leat mihttomearrin ahte oahppit šaddet guovttegielagin. <em type="italic">Sámegiella nubbingiellan 4 </em>lea oaivvilduvvon joatkkaoahpahusa oahppiide geain ii leat leamaš oahpahus sámegielas vuođđoskuvllas. Oahpahuvvo vuosttas háve dán oahppoplána mielde dán skuvlajagi. (Udir 2013-2; 2015-1.) <em type="bold">2.3 Sámegielat vuođđoskuvllas </em></p>
<p>Dán vuollekapihttalii leat logut vižžon Vuođđoskuvlla diehtojuohkinvuogádagas interneahtas (Grunnskolens informasjonssystem på internett) ja sáddejuvvon Oahpahusdirektoráhtas (GSI 2014; Udir 2015-1). Muhtin logut leat vižžojuvvon <em type="italic">Sámi logut muitalit </em>ovddet girjjiin (Todal 2011; 2012). <em type="bold">2.3.1 Oahppit geain lea sámegiella fágan skuvllas </em></p>
<p><em type="bold">Tabell 2.1 Oppalaš oahppiidlohku geain lea sámegiella fágabiirres </em><em type="bold">2005/06 2010/11 </em><em type="bold">2011/12 </em><em type="bold">2012/13 </em><em type="bold">2013/14 </em><em type="bold">2014/15 </em></p>
<p>Oktiibuot 3055 2245 2153 2126 2126 2116</p>
<p>Davvisámegiella 2844 2058 1987 1933 1947 1943</p>
<p>Julevsámegiella 88 96 72 98 93 99</p>
<p>Sørsamisk 123 91 94 95 86 74</p>
<p>Tabell 2.1 čájeha ahte sámegiela oahpahusa oahppiidlohku lea geahppánan logiin oahppiin ovddet jagis. Julevsámegiela oahpahusa oahppiidlohku lea ges lassánan guđain oahppiin dahje 6,5 proseanttain. Máttasámegielas lea geahppáneapmi 12 oahppi dahje 14,0 proseantta. Sámegiela oahpahusa oahppiidlogu geahppáneapmi lea mearkkašahtti skuvlajagi 2005/06 maŋŋá. Dat lei maŋimuš jahki go boares oahppoplána geavahuvvui. Todal (2011; 2012) lea ságaškuššan dán ášši vuđolaččat ovdal. Dan dihte guorahallá dás ovdáneami maŋimuš vihtta jagi. Geahppáneapmi 2010/11 rájes lea 129 oahppi dahje 5,7 proseantta. Go váldá vuhtii das ahte vuođđoskuvlla oahppiidlohku geahppána 5,3 proseanttain Davvi-Norggas (GSI 2014), de veadjá leat nu ahte sámegielaid oahpahusa dilli dál lea stáđásmuvvan, muhto vuollegeappo dásis go ovdal. Loguin boahtá muđui ovdan ahte maŋosmannan guoská sihke davvi- ja máttasámegillii, muhto oahpahus julevsámegielas lea lassánan golmmain oahppiin dahje 3,1 proseanttain dán viđa jagi áigodagas. Máttasámegiela oahpahusa geahppáneapmi lea 17 oahppi dahje 18,7 proseantta. Dan sáhttá gohčodit stuorra geahppáneapmin. <em type="bold">2.3.2 Oahppit geain lea sámegiella oahpahusgiellan </em>Logut tabeallas vulobealde lea sámegielat oahpahusa ollislaš oahppilogut vuođđoskuvllas beroškeahttá das leago oahpahusgiella mátta-, julev- dahje davvisámegiella. Sierra logut mátta-, julev- ja davvisámegielas eai leat leamaš fidnemis. </p>
<p><em type="bold">Tabell 2.2 Vuođđoskuvlla oahppiidlohku geain lea sámegiella </em><em type="bold">oahpahusgiellan </em><em type="bold">2005/06 </em><em type="bold">2010/11 </em><em type="bold">2011/12 </em><em type="bold">2012/13 </em><em type="bold">2013/14 </em><em type="bold">2014/15 </em></p>
<p>Oktiibuot 977 893 855 873 822 812</p>
<p>Tabell 2.2 čájeha ahte 812 oahppis lei sámegiella oahpahusgiellan vuođđoskuvllas skuvlajagis 2014/15. Lohku geahppána logiin oahppiin dahje 1,2 proseanttain ovddet jagis. Maŋimuš vihtta jagi lea oahppiidlohku geahppánan 893 oahppis 812 oahppái. Geahppáneapmi lea 81 oahppi dahje 9,1 proseantta. Skuvlajagis 2005/06 gitta dán jahkái lea geahppáneapmi 165 oahppi dahje 16,9 proseantta. Skuvlajagi 2003/04 lei 1057 oahppis sámegiella oahpahusgiellan Norgga vuođđoskuvllain. Dát lea stuorámus oahppiidlohku mii goassege lea leamaš. Geahppáneapmi skuvlajagis 2003/04 gitta skuvlajahkái 2014/15 lea 245 oahppi dahje 23,2 proseantta. Dán ferte gohčodit stuorra geahppáneapmin. Muhtin muddui sáhttá čilget geahppáneami dainna ahte dál leat uhcit mánnájoavkkut muhtin guovddáš sámegielat báikkiin. Logut čájehit dattetge ahte uhcit mánát ožžot dál oahpahusa sámegielas beaktilis oahpahusvuogi mielde go 2000-logu álggus. Das lea negatiiva váikkuhus sámegiela ovdáneapmái, ja lea ášši maid galggašii guorahallat dárkileappot. <em type="bold">2.3.3 Oahppiidlohku Sámegielas vuosttasgiellan </em></p>
<p>Oahpahus addo sihke Mátta-, Julev- ja Davvisámegiela vuosttasgielas Norgga vuođđoskuvllain.</p>
<p><em type="bold">Tabell 2.3 Vuođđoskuvlla oahppiidlohku geain lea Sámegiella </em><em type="bold">vuosttasgiellan </em><em type="bold">2005/06 </em><em type="bold">2010/11 </em><em type="bold">2011/12 </em><em type="bold">2012/13 </em><em type="bold">2013/14 </em><em type="bold">2014/15 </em></p>
<p>Oktiibuot 998 971 940 930 916 915</p>
<p>Davvisámegiella 953 923 895 879 877 878</p>
<p>Julevsámegiella 29 29 25 30 19 22</p>
<p>Máttasámegiella 16 19 20 21 20 15</p>
<p>Tabell 2.3 čájeha ahte 915 oahppis lea oahpahus Sámegielas vuosttasgiellan vuođđoskuvllas. Lea geahppáneapmi ovttain oahppiin dahje 1,1 proseanttain ovddet jagis. Daid oahppiin 878 oahppis lea oahpahus Davvisámegielas vuosttasgiellan, 22 oahppis Julevsámegielas vuosttasgiellan ja 15 oahppis Máttasámegielas vuosttasgiellan. Oahppiidlohku Davvisámegielas vuosttasgiellan lea geahppánan sihke 2005/06 rájes ja 2010/11 rájes. Jagi 2005/06 rájes lea geahppáneapmi 83 oahppi dahje 8,3 proseantta ja 2010/11 lea geahppáneapmi 66 oahppi dahje 6,8 proseantta. Oahppiidlohku Julevsámegielas vuosttasgiellan lea leamaš vulobeale 30 dán áigodagas, dat gahčai 19 oahppái diibmá ja lea dán jagi 22. Oahppiidlohku Máttasámegielas vuosttasgiellan lea leamaš birrasiid 20. De gahčai 20 oahppis 15 oahppái ovddet jagis dán jahkái. Geahppáneapmi lea 25 proseantta. <em type="bold">2.3.4 Sámegiella vuosttasgiellan ja sámegiella oahpahusgiellan </em>Eanaš oahppiin geain lea oahpahus Sámegielas vuosttasgiellan, lea maid sámegiella oahpahusgiellan. Dattetge eai leat oahppiidlogut geain lea oahpahus Sámegielas vuosttasgiellan ja sámegiella oahpahusgiellan, seammá stuorát. </p>
<p><em type="bold">Tabell 2.4 Vuođđoskuvlla oahppiidlohku geain lea sámegiella </em><em type="bold">vuosttasgiellan ja sámegiella oahpahusgiellan </em><em type="bold">2005/06 </em><em type="bold">2010/11 2011/12 </em><em type="bold">2012/13 2013/14 2014/15 </em></p>
<p>Sámegiella vuosttasgiellan 998 971 940 930 916 915</p>
<p>Sámegiella oahpahusgiellan 977 893 855 873 822 812</p>
<p>Erohus 21 78 85 57 94 103</p>
<p>Tabell 2.4 čájeha ahte dán jagi leat 103 oahppi geat ožžot oahpahusa Sámegielas vuosttasgiellan, vaikko dain ii leat sámegiella oahpahusgiellan. Erohus lea lassánan 21 oahppis skuvlajagis 2005/06. Maŋimuš vihtta jagi lea dát lohku molsašuddan olu, muhto olles áigge lohku lea leamaš mearkkašahtti stuorát go skuvlajagi 2005/06. Lea áibbas eahpečielggas mas dat boahtá ahte eanet mánát dál ožžot oahpahusa Sámegielas vuosttasgiellan almmá oaččokeahttá oahpahusa eará fágain sámegillii. Sáhttá boahtit das ahte oahpahus sámegillii ii leat fidnemis ruovttugielddas dahje lagamus skuvllas. Veadjá maid leat nu ahte váhnemat válljejit dárogiela oahpahusgiellan mánáide vaikko oahpahus sámegillii lea fidnemis. Dát lea fáddá maid galggašii guorahallat buorebut.</p>
<p>Tabealla 2.5 čájeha čielgga geahppáneami oahppiidlogus geain lea oahpahus Sámegielas nubbingiellan vuođđoskuvllas 2005/06 rájes dán jahkái. Dán geahppáneami sivvan lea vuđolaččat ságaškuššan <em type="italic">Sámi logut muitalit 4 ja 5 </em>girjjiin (Todal 2011; 2012: 108). Todal čujuha iežas artihkkaliin ođđa oahppoplánabuktosii <em type="italic">Máhttoloktemii </em>ja árvvoštallá leago oahppoplána váikkuhan váhnemiid giellaválljemiidda. Tabealla 5 čájeha maid ahte oahppiidlohku fágas Sámegiella nubbin giellan vuođđoskuvllas lea leamaš viehka stáđis maŋimuš njeallje jagi. Ovddet jagis dán jahkái lea uhca geahppáneapmi, ovcci oahppi dahje 0,7 proseantta. Sáhttá leat nu ahte fága maŋosmannan lea bisánan. <em type="bold">2.3.6 Oahppiidlohku Sámegiela nubbingiellan 2:žis ja Sámegiela </em><em type="bold">nubbingiellan 3:žis </em></p>
<p>Dego ovdalge namuhuvvon, de lea vejolaš válljet guovtti Sámegiela nuppingiellan molssaeavttu gaskkas vuođđoskuvllas. Sámegiella nubbingiellan 2:žis lea nannosut gelbbolašvuođaulbmil go Sámegiella nubbingiellan 3:žis. Danne sáhttá vuordit ahte oahppit geat válljejit Sámegiela nubbingiellan 2:ža šaddá čeahpibun sámegielas go oahppit geat válljejit Sámegiela nubbingiellan 3:ža. Danne lea miellagiddevaš guorahallat mo oahppit juohkásit dáid molssaeavttuid gaskkas.</p>
<p><em type="bold">Tabell 2.6 Vuođđoskuvlla Sámegiela nubbingiellan oahppiidlohku </em><em type="bold">sirrejuvvon fágaplánaid ektui </em><em type="bold">2010/11 </em><em type="bold">2011/12 </em><em type="bold">2012/13 </em><em type="bold">2013/14 </em><em type="bold">2014/15 </em></p>
<p>Nubbigiela oahppit oktiibuot 1285 1213 1196 1210 1201</p>
<p>Sámegiella nubbingiellan 2 645 598 567 617 717</p>
<p>Sámegiella nubbingiellan 3 640 615 629 593 484</p>
<p>Tabell 2.6 čájeha ahte maŋimuš golbma jagi lea leamaš ovdáneapmi mas eanet Sámegiela nubbingiellan oahppit válljejit oahpahusa Sámegiella nubbingiellan 2:ža oahppoplána mielde go Sámegiella nubbingiellan 3:ža oahppoplána mielde. Skuvlajagi 2010/11 ledje oahppilogut masá seamma stuorát. Skuvlajagi 2014/15 leat 59,7 proseantta oahppiin válljen Sámegiela nubbingiellan 2:ža ja 40,3 proseantta Sámegiela nubbingiellan 3:ža. Dan ferte atnit buorrin go Sámegiela nubbingiellan 2:žis lea nannosut gelbbolašvuođaulbmil go Sámegiela nubbingiellan 3:žis. Dat fas mearkkaša ahte eanet oahppit go ovdal ožžot oahpahusa oahppoplána mielde mii addá sidjiide buoret sámegielmáhtu. <em type="bold">2.3.7 Sámegiela hálddašanguovllu siskkobealde </em>Professor Jon Todal čájeha <em type="italic">Sámi logut muitalit </em><em type="italic">5 </em>girjjis muhtin oahppiidloguid Sámegiela hálddašanguovllu siskkobealde skuvlajagi 2011/12. Vulobealde geavahuvvojit Todala logut ja logut skuvlajagis 2014/15 buohtastaddat ovdáneami maŋimuš njeallje jagi. Das lea sáhka vuođđoskuvlla oppalaš oahppiidlogus Hálddašanguovllus, oassi oahppiin geain lea sámegiella fágabiirres ja leago oahppiin oahpahus Sámegielas vuosttasgiellan dahje Sámegielas nubbingiellan. Buohtastaddan dahkkojuvvo Hálddašanguovllus dannego dáppe lea vejolaš guorahallat man stuorra oassi oppalaš oahppiidlogus oažžu oahpahusa sámegielas. Hálddašanguovllus sáhttet buot oahppit válljet oahpahusa sámegielas. Danne mii diehtit gallis sáhttet válljet sámegiela. Hálddašanguovllu olggobealde lea vuoigatvuohta oažžut sámegieloahpu čadnon dihto eavttuide, ja dan dihte eat dieđe gallis devdet daid eavttuid. (Todal 2012: 111-13.). </p>
<p><em type="bold">Tabell 2.7 Hálddašanguovllu gielddaid oahppiidlohku jagi 2011/12, jagi </em><em type="bold">2014/15 ja nuppástusat dán áigodagas </em></p>
<p><em type="bold">Oahppiidlohku </em><em type="bold">gielddas </em><em type="bold">2011/12 </em></p>
<p><em type="bold">Oahppiidlohku </em><em type="bold">gielddas </em><em type="bold">2014/15 </em></p>
<p><em type="bold">Nuppástus </em><em type="bold">oahppiidlogus </em><em type="bold">jagis 2011/12 </em><em type="bold">jahkái 2014/15 </em></p>
<p><em type="bold">Nuppástus </em><em type="bold">proseanttas jagis </em><em type="bold">2011/12 jahkái </em><em type="bold">2014/15 </em></p>
<p>Oktiibuot 2310 2268 -42 -1,8</p>
<p>Poršáŋgu 460 412 -48 -10,4</p>
<p>Kárášjohka 366 327 -39 -10,7</p>
<p>Guovdageaindu 338 359 21 6,2</p>
<p>Deatnu 307 276 -31 -10,1</p>
<p>Snoasa 250 210 -40 -16,0</p>
<p>Divtasvuodna 203 211 8 3,9</p>
<p>Gáivuotna 192 219 27 14,1</p>
<p>Loabát 119 118 -1 -0,8</p>
<p>Unjárgga 75 78 3 4,0</p>
<p>Raarvihke (55) 58 3 5,5</p>
<p>Tabealla 2.7 čájeha ahte vuođđoskuvlla oahppiidlogu Hálddašanguovllus geahppána 42 oahppiin jagis 2011/12 gitta jahkái 2014/15. Geahppáneapmi lea 1,8 proseantta. Lea aŋkke nu ahte Sámegiela hálddašanguovlu viiddiduvvui go Raarvihke gielda Davvi-Trøndlágas máttasámegiela guovllus šattai hálddašanguovllu oassin 1.1. 2013. Duohta geahppáneapmi daid gielddain mat ledje juo Hálddašanguovllus 2011/12, lea dan sivas 100 oahppi dahje 4,3 proseantta. Tabealla čájeha stuorát erohusaid oahppiidlogu nuppástusain gielddas gildii. Gáivuonas ja Guovdageainnus lea stuorámus lassáneapmi – 27 ja 21 oahppi dahje 14,1 ja 6,2 proseantta. Geahppáneapmi lea ges stuorámus Snoasas – 16,0 proseantta. Lea maid fuopmášanveara ahte oahppiidlogu geahppáneapmi lea badjelaš logi proseantta maiddái Kárášjogas, Porsáŋggus ja Deanus. Dát leat gielddat mas sámiid oktavuođas leat ollu oahppit geain lea oahpahus sámegielas.</p>
<p><em type="bold">Tabell 2.8 Hálddašanguovllu oahppiidlohku geain lea oahpahus sámegielas </em><em type="bold">ja oahppiidlohku Sámegielas vuosttasgiellan ja Sámegielas nubbingiellan </em></p>
<p><em type="bold">Oahppit </em><em type="bold">oktiibuot </em></p>
<p><em type="bold">Hálddašan </em><em type="bold">-guovllus </em></p>
<p><em type="bold">Oahppit </em><em type="bold">geain ii </em><em type="bold">leat </em><em type="bold">oahpahus </em><em type="bold">sámegielas </em></p>
<p><em type="bold">Oahppit </em><em type="bold">geain lea </em><em type="bold">oahpahus </em><em type="bold">sámegielas </em></p>
<p><em type="bold">Oahppit </em></p>
<p><em type="bold">Sámegiella </em><em type="bold">vuosttas- </em><em type="bold">giellan </em></p>
<p><em type="bold">Oahppit </em></p>
<p><em type="bold">Sámegiella </em><em type="bold">nubbin- </em><em type="bold">giellan </em></p>
<p>Oahppiidlohku 2011/12 2310 1092 1218 783 435</p>
<p>Oahppiidlohku 2014/15 2268 1088 1180 741* 439*</p>
<p>Oahppiidlohku 2011/12 til 2014/15 -42 - 4 - 38 - 42 + 4 *Rivttes lohku lea veahá stuorát. Guovtti gieldda logut eai leat fárus dannego logut leat nu uhcit ahte Oahpahusdirektoráhta ii leat almmuhan daid.</p>
<p>Tabealla 2.8 čájeha ahte 1218 oahppis lei oahpahus sámegielas Hálddašanguovllus skuvlajagi 2011/12. Sii dahket 57 proseantta buot oahppiin geat ožžot sámegiela oahpahusa Norggas. Dán jagi 1180 oahppi Hálddašanguovllus ožžot oahpahusa sámegielas. Sii dahket 55,8 proseantta buot oahppiin geat ožžot oahpahusa sámegillii. Geahppáneapmi lea 1,2 proseantta. Oahppiidlohku geain lea oahpahus Sámegielas vuosttasgiellan geahppánii 42 oahppiin Hálddašanguovllus. Geahppáneapmi lea 5,4 proseantta. Oahppiidlohku geain lea oahpahus Sámegielas nubbingiellan lassánii njeljiin oahppiin dahje 0,9 proseanttain. Jagi 2011/12 oaččui 53 proseantta oahppiin Hálddašanguovllu siskkobealde oahpahusa sámegielas skuvllas. Dán jagi 52,0 proseantta oahppiin lea oahpahus sámegielas. Dain eanaš oassi oažžu oahpahusa Sámegielas vuosttasgiellan. Tendeansa lea seammá dán jagi go 2011/12. Sulaid mielde juohke goalmmát oahppi Hálddašanguovllus oažžu oahpahusa Sámegielas vuosttasgiellan.</p>
<p><em type="bold">Tabell 2.9 Oahppiid logut gielddain skuvlajagi 2011/12 ja skuvlajagi </em><em type="bold">2014/15, oahppit geain leat oahpahus sámegielas ja nuppástus dán áigodagas. </em></p>
<p>Oahppit oktiibuot gielddas 2011/12</p>
<p>Oahppit geain lea oahpahus sámegielas 2011/12</p>
<p>Oahppit oktiibuot gielddas 2014/15</p>
<p>Oahppit geain lea oahpahus sámegielas 2014/15</p>
<p>Nuppástus jagis 2011/12 jahkái 2014/15</p>
<p>Poršáŋgu 460 123 412 119 -4</p>
<p>Kárášjohka 366 366 327 327 -39</p>
<p>Guovdageaidnu 338 338 359 359 21</p>
<p>Deatnu 307 155 276 137 -18</p>
<p>Snoasa 250 29 210 11 -18</p>
<p>Divtasvuodna 203 49 211 73 24</p>
<p>Gáivuotna 192 73 219 85 12</p>
<p>Loabát 119 12 118 .</p>
<p>Unjárgga 75 . 78 .</p>
<p>Raarvihke 55 58 .</p>
<p>Tabealla 2.9 čájeha ovdáneami oahppiin geain lea oahpahus sámegielas Hálddašanguovllu gielddain. Logut Raarvihke gielddas 2012/12 eai leat dieđus. Guovdageainnus, Kárášjogas ja Unjárggas lea sámegiella buot oahppiid geatnegahtton fága ja nuppástusat dáid gielddain čuvvot lunddolaččat oppalaš oahppiidlogu nuppástusaid. Divtasvuonas ja Gáivuonas leat leamaš stuorát lassáneamit oahppiidlogus geain lea oahpahus sámegielas – 49,0 ja 16,4 proseantta. Snoasas lea sámegiela oahpahusa oahppiidlohku geahppánan sakka – 18 oahppiin dahje 62 proseanttain. Dát geahppáneapmi boahtá ovddimusat das ahte oahppit geat ožžo gáiddusoahpahusa Åarjel-saemiej skuvles Snoasas dál ožžot oahpahusa báikkálaš oahpaheaddjis ruovttuskuvllas. Dasa lassin registrerejuvvojit dálá gáiddusoahpahusoahppit ruovttuskuvllas iige Åarjel-saemiej skuvle oahppin. Ovdal leat gáiddusoahpahusoahppit registrerejuvvon sámegieloahppin dan skuvllas mii fálai gáiddusoahpahusa. (Nilsson Valkeapää 2015.) Deanus lea maid leamaš 18 oahppi geahppáneapmi oahppiin geat ožžot oahpahusa sámegielas. Sihke Snoasas ja Deanus lea oahppiidlohku čielgasit geahppánan dán áigodagas, muhto ii sáhte dadjat ahte dán guovtti áššis lea oktavuohta.</p>
<p><em type="bold">Tabell 2.10 Sámegiela oahpahusa oahppiid juogastus proseanttain </em></p>
<p><em type="bold">Hálddašanguovllu gielddain skuvlajagi 2011/12 ja skuvlajagi 2014/15 </em></p>
<p><em type="bold">Proseanta oahppiin </em><em type="bold">geain lea oahpahus </em><em type="bold">sámegielas buot </em><em type="bold">oahppiin </em></p>
<p><em type="bold">Proseanta oahppiin </em><em type="bold">geain lea Sámegiella </em><em type="bold">vuosttasgiellan buot </em><em type="bold">oahppiin </em></p>
<p><em type="bold">Proseanta oahppiin </em><em type="bold">geain lea Sámegiella </em><em type="bold">nubbingiellan buot </em><em type="bold">oahppiin </em>2011/2012 2014/2015 2011/2012 2014/2015 2011/2012 2014/2015 </p>
<p>Oktiibuot 53 52,2 34 32,9 19 19,4</p>
<p>Porsáŋgu 26 28,9 7 5,1 19 23,8</p>
<p>Kárášjohka 100 100,0 76 76,1 24 23,9</p>
<p>Guovdageaidnu 100 100,0 93 90,5 7 9,5</p>
<p>Deatnu 51 49,6 31 31,5 20 18,1</p>
<p>Snoasa 12 5,2 . . . .</p>
<p>Divtasvuodna 24 34,6 10 10,4 14 24,2</p>
<p>Gáivuotna 39 38,8 5 5,9 34 32,9</p>
<p>Loabát 10 . . . . .</p>
<p>Unjárgga . 94,9 23 30,8 . 64,1</p>
<p>Raarvihke . 0 0 .</p>
<p>Tabealla 2.10 čájeha ahte eanaš gielddain leat dušše uhcit nuppástusat oahppiidloguin geat ožžot oahpahusa sámegielas maŋimuš njeallje jagi. Divtasvuonas lea dattetge čielga lassáneapmi jagis 2011/12 rájes go 24 proseantta oahppiin ožžo oahpahusa sámegielas. Dán jagi lea proseantaoassi 34,6. Olles lassáneapmi boahtá fágas Sámegiella nubbingiellan mii lassánii 14,0 proseanttas 24,2 prosentii. Unjárggas lassána proseanta oahppiin geat ožžot oahpahusa Sámegielas vuosttasgiellan 23,0 proseattas 30,8 prosentii. Snoasas geahppána oahppiidlohku geat ožžot oahpahusa sámegielas 12 proseanttas 5,2 prosentii. <em type="bold">2.4 Sámegiella joatkkaoahpahusas </em></p>
<p>Sápmelaš oahppit joatkkaoahpahusas lea vuoigatvuohta oažžut oahpahusa sámegielas. Ii leat vejolaš geavahit seammá geográfalaš juohkima ovdanbuvttidettiin joatkkaoahpahusa sámegiela oahpahusa loguid go vuođđoskuvllas bajábealde. Sivvan dasa lea ahte olu gielddain ii leat joatkkaskuvla. Dan dihte váldet nuorat dávjá joatkkaoahpahusa ruovttugieldda olggobealde. Dán vuollekapihttala logut leat vižžon <em type="italic">Sámi logut muitalit 5 </em>girjjis (Todal 2012: 114-16) skuvlajagiin 2010/11 ja 2011/12. Skuvlajagiin 2012/13-2014/15 geavahuvvojit logut maid Oahpahusdirektoráhta lea háhkan (Udir 2015-1) ja logut leat maid vižžon </p>
<p>Oahpahusdirektoráhta čállosiin joatkkaoahpahusa oahppiid fágaválljemiid birra (Udir 2013-3; 2014; 2015-2).</p>
<p><em type="bold">Tabell 2.11 Oahppiidlohku geain lea sámegiella fágabiirres </em><em type="bold">joatkkaoahpahusas </em><em type="bold">2010/2011 </em><em type="bold">2011/2012 </em><em type="bold">2012/2013 </em><em type="bold">2013/2014 </em><em type="bold">2014/2015 </em></p>
<p>Olles riika 433 473 416 452 449</p>
<p>Finnmárku 341 384 332 356 357</p>
<p>Tromsa 49 54 53 42 48</p>
<p>Nordlánda 27 16 18 37 24</p>
<p>Davvi-Trøndelága 9 7 . 8 11</p>
<p>Muđui riikkas 7 12 13* 9 9 *Muđui riikkas sisttisdoallá maiddái Davvi-Trøndelága fylkka oahppiidlogu.</p>
<p>Tabealla 2.11 čájeha ahte oahppiidlohku geain lea sámegiela oahpahus, molsašuddá viehka olu jagis jahkái. Danne lea váttis čujuhit tendeanssaide. Ii oainne goitge seammá tendeanssa go vuođđoskuvllas mas sámegiela oahpahusa oahppiidlohku geahppána. Viđa jagi áigodagas lea baicce oahppiidlohku lassánan 16 oahppiin dahje 3,7 proseanttain. Tabealla čájeha maid ahte stuorra eanetlohku oahppiin geain lea oahpahus sámegielas joatkkaoahpahusas, 79,5 proseantta, váldet joatkkaoahpahusa Finnmárkkus.</p>
<p><em type="bold">Tabell 2.12 Joatkkaoahpahusa sámegiela oahppiidlogut sirrejuvvon </em><em type="bold">oahppiide geain lea oahpahus Sámegielas vuosttasgiellan ja Sámegielas nubbingiellan. </em><em type="bold">2010/2011 </em><em type="bold">2011/2012 </em><em type="bold">2012/2013 </em><em type="bold">2013/2014 </em><em type="bold">2014/2015 </em></p>
<p>Oktiibuot 433 473 416 452 449</p>
<p>Vuosttasgiellan 248 267 236 243 205</p>
<p>Nubbingiellan 185 206 180 209 244</p>
<p>Tabealla 2.12 čájeha ahte oahppit geat ožžot oahpahusa sámegielas joatkkaoahpahusas, válljejit earáláhkai dán jagi go ovddet jagi sámegiela molssaeavttuid gaskkas. Oahppiidlohku geat ožžot oahpahusa Sámegielas vuosttasgiellan, geahppána 38 oahppiin dahjege 15,6 proseanttain. Seammás lassána oahppiidlohku geat ožžot oahpahusa Sámegielas nubbingiellan, 35 oahppiin dahjege 16,7 proseanttain. Ovdal 2014/15 lea leamaš treanda ahte eanet oahppit ožžot oahpahusa Sámegielas vuosttasgiellan joatkkaoahpahusas go Sámegielas nubbingiellan. Lea eahpitkeahttá positiiva albmaneapmi jos eanet oahppit go ovdal geain leat leamaš oahpahus Sámegielas nubbingiellan vuođđoskuvllas, jotket oahpahallat Sámegiela nubbingiellan maiddái joatkkaoahpahusas dahje ahte oahppit geain ii leat leamaš oahpahus sámegielas ovdal, dál válljejit oahppat sámegiela joatkkaoahpahusas. Livččii baicce negatiiva albmaneapmi jos nuppástus mearkkaša ahte oahppit válljejit oahpahusa Sámegielas nubbingiellan joatkkaoahpahusas vaikko ovdal lea leamaš oahpahus Sámegielas vuosttasgiellan nu mo medias lea boahtán ovdan (NRK 2015). Dán ášši galggašii guorahallat buorebut.</p>
<p>Nuppigiela oahppiidlohku lassána erenoamážit davvisámegielas 155 oahppis 217 oahppái golbma maŋimuš jagi áigodagas. Maiddái julevsámegielas lea vissis lassáneapmi, ja máttasámegiela logut leat obba stáđđásat. Skuvlajagiin 2010/11 ja 2011/12 eai leat sierra logut mátta-, julev- ja davvisámegielas leamaš fidnemis. Lassáneamis oppalaš oahppiidlogus geat ožžot oahpahusa Sámegielas nubbingiellan maŋimuš jagi, sáhttá leat oktavuohta ođđa fágii Sámegiella nubbingiellan 4. Fága lea oaivvilduvvon oahppiide geat eai leat lohkan Sámegiela nubbingiellan vuođđoskuvllas. Sámegiella nubbin giellan 4 oahpahuvvogođii vuosttas geardde čakčat 2014, ja fágas ii lean oktage oahppi skuvlajagi 2013/14. Dán jagi 100 oahppi ožžot oahpahusa Sámegiella nubbingiellan 2:žis, 74 oahppi Sámegiella nubbingiellan 3:žis ja 74 oahppi Sámegiella nubbingiellan 4:žis. Ovddet jagi ledje sullii seammá ollu oahppit geat ožžo oahpahusa Sámegiela nubbingiellan 2:žis go Sámegiella nubbingiellan 3:žis. (Udir 2014: 27; 2015-1: 27; 2015-2: 27.) <em type="bold">2.4.3 Oahpahus sámegillii </em></p>
<p>Vuollekapihttalis 2.2 boahtá ovdan ahte Máhttodepartemeanta sáhttá mearridit ahte soames skuvllat galget fállat joatkkaoahpahusa sámegillii oahpahuslága § 6-3 mielde. Maiddái fylkkagielddat sáhttet ieža mearridit fállat oahpahusa sámegillii iežaset skuvllain. Das beroškeahttá ii leat boahtán ovdan ahte muhtin fylkkagieldda joatkkaskuvla fállá joatkkaoahpahusa sámegillii. Stáhta guovtti Sámi joatkkaskuvllas Kárášjogas ja Guovdageainnus fállojuvvo oassi oahpahusas sámegillii. Ii leat leamaš vejolaš oažžut dievaslaš gova das man ollu oahpahus lea sámegillii Sámi joatkkaskuvllas ja boazodoalloskuvllas Guovdageainnus. Sámi joatkkaskuvla Kárášjogas čállá iežas jahkedieđáhusas Oahpahusdirektoráhttii ahte: Skuvllas lea unnimus mihttomearrin fállat oahpahusa sámegillii buot identitehtahábmejeaddji oktasašfágain. Oahpahus sámegillii dárkkuha ahte buot oahpahus ja bagadallan oahppiide lea sámegillii ja ahte oahppit sáhttet vástidit bargobihtáid ja geahččalemiid sámegillii. Skuvlajagiin 2013/14 ja 2014/15 oahpahuvvojit 50 diimmu (45 minuhta ovttadagat) vahkus sámegillii, ja loahppa oahpahuvvo dárogillii dahje dáro-/sámegillii. Visot oahpahus oahpposuorggis <em type="italic">Media ja gulahallan </em>mas sisabeassangáibádus lea </p>
<p>Sámegiella vuosttasgiellan, addojuvvo sámegillii.</p>
<p>Studiespesialiseremis oahpahuvvo sámegillii servodatfágas, luonddufágain ja historjjás 2013/14 ja luonddufágain, historjjás ja oskkoldagas 2014/15. (Sámi joatkkaskuvla Kárášjogas 2014) <em type="bold">2.5 Oahpponeavvodilli </em></p>
<p>Dán kapihttalis buktán ovdan oahpponeavvodili sámegielat oahpahusas golmma sámegiela várás: davvi-, julev- ja máttasámegiela, ja oahpponeavvodili Sámegiela nubbingiellan oahpahusas dan seammá golmma sámegielas. Oahpponeavvut leat dehálaš reaiddut oahpaheddjiide ja ohppiide sihkkarastimis ahte oahppit galget juksat daid gealbomihttomeriid ja vuođđogálggaid maid oahppi galgá háhkat oahpus. Sámediggi lea 2010 ja 2014 háhkan dieđuid oahpponeavvodili birra. Dieđut geavahuvvojit dás čájehit dálá dili ja nuppástusaid maŋimuš njeallje jagi. (Sametinget et al. 2010: 19-24; Sámediggi 2014-1: 5; 2015) Sámediggi lea juohkán oahpponeavvodili gielaid – davvi-, julev- ja máttasámegiela – mielde juohke fágas ja juohke luohkkáceahkkái čuovvovaš kategoriijaiguin: 1</p>
<p>Dárbu lea gokčojuvvon</p>
<p>Máhttolokten</p>
<p>Sámi oahppoplána mielde, leat oahppogirjjit/digitála resurssat, eanaš gealbomihttomearit leat gokčojuvvon 2</p>
<p>Oasit gealbomihttomeriin leat gokčojuvvon Máhttolokten Sámi oahppoplána mielde, leat fáddágirjjit/gihppagat/digitála oahpponeavvut 3</p>
<p>Leat oahppogirjjit, dárbu masá gokčojuvvon boares plánaid mielde 4</p>
<p>Áibbas uhca gokčanmearri dahje oahpponeavvut váilot ollásit <em type="bold">2.5.1 Oahpahus davvisámegillii </em></p>
<p><em type="bold">Tabell 2.17 Davvisámegielat oahpahusa oahpponeavvodilli vuođđoskuvllas </em><em type="bold">2010 ja 2014. Gokčanmearri fágas ja luohkkáceahkis </em></p>
<p><em type="bold">Gokčon </em></p>
<p><em type="bold">Oasit </em><em type="bold">gokčon </em></p>
<p><em type="bold">Masá </em><em type="bold">gokčon </em><em type="bold">boares </em><em type="bold">plánain </em></p>
<p><em type="bold">Áibbas </em><em type="bold">uhccán/ ii mihkkege </em></p>
<p><em type="bold">Oktiibuot </em></p>
<p>Mánáidceahkki 2010 13 26 31 21 91</p>
<p>Mánáidceahkki 2014 36 22 7 26 91</p>
<p>Nuoraidceahkki 2010 3 13 11 15 42</p>
<p>Nuoraidceahkki 2014 21 3 9 9 42</p>
<p>Tabealla 2.17 čájeha stuorát váilevašvuođaid oahpponeavvuin 2010. Lea guorahallan 91 fága/luohkkáceahki mánáidceahkis. 21 fágas/luohkkáceahkis ledje uhccán oahpponeavvut dahje ii mihkkege. 31 fága/luohkkáceahkis lei dárbu masá gokčojuvvon oahpponeavvuiguin mat leat heivehuvvon boares oahppoplánaide. 13 fága/oahppoceahkis dárbu lei gokčojuvvon ja 26:s ledje oasit dárbbus gokčojuvvon. Sihke mánáid- ja nuoraidceahkis lea positiiva ovdáneapmi 2010-14 áigodagas. Muhto ain váilot oahpponeavvut ollásit 26 fágas/luohkkáceahkis mánáidceahkis ja 15 fágas/luohkkáceahkis nuoraidceahki 42 fágas/luohkkáceahkis. Fágat main eai leat oahpponeavvut mánáidceahkis 2014:s, leat: Eaŋgalsgiella luohkkácehkiin 5-7, Dárogiella oahppiide geain lea sámegiella vuosttasgiellan 1, Geografiija 1-4, Historjá 1-4, Lášmmohallan 1-7 ja Biepmu ja dearvvasvuohta 5-7. Fágat main eai leat oahpponeavvut nuoraidceahkis leat: Dárogiella oahppiide geain lea sámegiella vuosttasgiellan Eaŋgalsgiella ja Lášmmohallan.</p>
<p>Tabealla 2.19 čájeha stuorra váilevašvuođa oahpponeavvuin máttasámegielas sihke 2010 ja 2014. Lea guorahallan 91 fága/luohkkáceahki mánáidceahkis. 61 fágas/luohkkáceahkis váilo ollásit dahje ledje áibbas uhccán oahpponeavvut mánáidceahkis, njealji fágas/luohkkáceahkis lei dárbu gokčojuvvon ja 23:s ledje oasit dárbbus gokčojuvvon. Nuoraidceahkis eai obba leange oahpponeavvut. Mánáidceahkis lea ovdáneapmi 2010-14 áigodagas. Dál lea dárbu gokčojuvvon 24 fágas/luohkkáceahkis ja njealjis leat oasit dárbbus gokčojuvvon. Áin váilot oahpponeavvut 63 fágas/luohkkáceahkis, ja ain váilot oahpponeavvut ollásit 39 fágas/luohkkáceahkis nuoraidceahki 42 fágas/luohkkáceahkis. <em type="bold">2.5.4 Oahpahus Sámegielas nubbingiellan </em></p>
<p><em type="bold">Tabell 2.20 Oahpponeavvodilli vuođđoskuvlla Sámegiela nuppigiela </em><em type="bold">oahpahusas 2010 ja 2014. Gokčanmearri fágas </em></p>
<p><em type="bold">Gokčon </em></p>
<p><em type="bold">Oasit </em><em type="bold">gokčon </em></p>
<p><em type="bold">Masá </em><em type="bold">gokčon </em><em type="bold">boares </em><em type="bold">plánain </em></p>
<p><em type="bold">Áibbas </em><em type="bold">uhccán/ ii mihkkege </em></p>
<p><em type="bold">Oktiibuot </em></p>
<p>Davvisámegiella 2010 0 0 8 2 10</p>
<p>Davvisámegiella 2014 7 3 0 0 10</p>
<p>Julevsámegiella 2010 0 6 0 4 10</p>
<p>Julevsámegiella 2014 10 0 0 0 10</p>
<p>Máttasámegiella 2010 2 0 8 0 10</p>
<p>Máttasámegiella 2014 10 0 0 0 10</p>
<p>Tabealla 2.20 čájeha stuorra váilevašvuođaid oahpponeavvuin sihke <em type="italic">Davvi-, Julev- ja Máttasámegiella nubbingiellan 2 </em>fágas oahppoplánabuktosa Máhttoloktema mielde jagi 2010. Davvi- ja máttasámegiela oahpahusas fertii gávcci jahkeceahkis geavahit oahpponeavvuid mat ledje ovddiduvvon boares oahppoplána mielde. Guovtti jahkeceahkis ledje uhccán oahpponeavvut dahje ii mihkkege davvisámegiela oahpahusas. <em type="italic">Julevsámegiella nubbingiellan 2:žis </em>ledje oasit dárbbus gokčojuvvon ođđa oahppoplána mielde guđa luohkkáceahkis, muhto ledje uhccán oahpponeavvut dahje ii mihkkege njealji luohkkáceahkis. Jagi 2014 lea dilli sakka buorránan. Oahpponeavvodárbu lea gokčojuvvon Julev- ja Máttasámegiella nubbingiellan 2:žis buot logi jahkeceahkis. Davvisámegielas lea dárbu gokčojuvvon luohkkácehkiin 1-7, ja luohkkácehkiin 8-10 leat oasit gealbomihttomearis gokčojuvvon ođđaovddiduvvon dahje ođđasit deaddiluvvon fáddágirjjiiguin, gihppagiiguin ja digitála materiálain. Daid lassin leat girjjit mat gokčet dárbbu masá ollásit boares oahppoplánaid mielde. Sámedikki matriisa čájeha muđuid ahte oahpponeavvodárbu fágas <em type="italic">Sámegiella nubbingiellan 3 </em>, lea masá gokčojuvvon vuođđoskuvllas. Spiehkastagat leat <em type="italic">Julevsámegiella nubbingiellan 3 </em>luohkkáceahkis 10 ja <em type="italic">Máttasámegiella nubbingiellan 3 </em>luohkkácehkiin 8-10 main leat váilevašvuođat. Dáin leat oasit gealbomihttomearis gokčojuvvon ođđaovddiduvvon dahje ođđasit deaddiluvvon fáddágirjjiiguin, gihppagiiguin ja digitála materiálain. <em type="bold">2.5.5 Sámedikki oaidnu </em>Dát logahallan čájeha ahte lea stuorra erohusa Sámedikki prinsihpalaš oainnus sámegiela oahpahusa oahpponeavvodilis ja oahpponeavvuid duohtadilis. Sámedikki (2014-1: 5) prinsihpalaš oaidnu lea ahte Sámi oahppiin lea seamma vuoigatvuohta go dáža oahppiinge fidnet buot oahpponeavvuid iežaset eatnigillii. Dát vuoigatvuohta ii leat ollašuvvan go sihke 2010:s ja 2014:s váilot sámegielat oahpponeavvut máŋgga fágas. Sámediggi lea meannudettiin oahpahuslága geassemánus 2014 čujuhan dasa ahte sámi oahppiid vuoigatvuohta oahpponeavvuide iežaset oahpahusgillii ii leat sihkkarastojuvvon lágas oktan dasa gulli láhkaásahusain. Vuoigatvuohta oahpponeavvuide goappašiid dáru giellahámiin lea sihkkarastojuvvon oahpahuslágas ja vuoigatvuohta aiddostahttojuvvo ja nannejuvvo láhkaásahusas. Sámediggi lea dán sivas bivdán ahte oahpahus- ja priváhtaskuvlaláhka ođasmahttojuvvo nannen dihtii sámi oahppiid vuoigatvuođa oahpahussii sámegielas ja sámegillii ja sámi kulturárvvuid vuođul, dás maiddái erenoamážit vuoigatvuođa sámi oahpponeavvuide buot fágain olles vuođđooahpahusas. (Sametinget 2014-1: 5; 2014-2: 120.) <em type="bold">2.6 Sámegiela oahpahusa bearráigeahčču </em></p>
<p>Sámi oahppiid vuoigatvuođat oahpahuslága mielde lea leamaš vuoruhuvvon suorgi vuođđoskuvllaid ja joatkkaoahpahusa bearráigeahččamis 2009 rájes. Máhttodepartemeanta (2009: 31) barggahii dalle Oahpahusdirektoráhttii juolludanreivves: <em type="italic">”bearráigeahččat sihke mo fylkkagielddaid ja gielddaid čuovvulit sámi oahppiid vuoigatvuođaid oahpahuslága mielde, </em><em type="italic">dan </em><em type="italic">oktavuođas </em><em type="italic">maiddái </em><em type="italic">oahpponeavvuid </em><em type="italic">fidnemis”. </em></p>
<p>Geavadis lea fylkkamánneámmáhiin ovddasvástádus bearráigeahččat sámegiela oahpahusa iežaset fylkkain.</p>
<p><em type="bold">Tabell 2.21 Fylkkamánneámmáhiid bearráigeahčut sámegiela oahpahusas </em><em type="bold">áigodagas 2012-15 </em><em type="bold">2012 </em><em type="bold">2013 </em><em type="bold">2014 </em><em type="bold">2015 </em></p>
<p>Oslo ja Akershus 5 0 0 0</p>
<p>Mátta-Trøndelága 0 0 0 1</p>
<p>Nordlánda 0 4 0 0</p>
<p>Finnmárku 0 2 1 1</p>
<p>Oktiibuot 5 6 1 2</p>
<p>Tabell 2.21 čájeha ahte fylkkamánneámmáhat čađahedje 14 bearráigeahččama sámegiela oahpahusas áigodagas 2012:s gitta geassemánu 2015. Daid bearráigeahččamiid čađahedje fylkkain: Oslos ja Akershusas, Mátta-Trøndelágas, Nordlánddas ja Finnmárkkus. 13 bearráigeahču dahkkojuvvojedje vuođđoskuvllain ja okta joatkkaskuvllas. Artihkkalii lea diđoštallan sámegiela oahpahusa bearráigeahččamiid birra Oslo ja Akershusa ja viđa davimus fylkka fylkkamánniid mánáidgárde- ja oahpahusossodagain. Bearráigeahččanraporttat davimus fylkkain leat vižžojuvvon Fylkkamánniid ruovttusiidduin interneahtas gos leat almmolaččat oaidnin láhkai. Oslo ja Akershus fylkkamánne lea sádden iežas fylkka bearráigeahččanraporttaid čállái. Okta bearráigeahččanraporta ii lean almmuhuvvon go artihkal gárvvistuvvui.</p>
<p>Das lea sáhka</p>
<p>Mátta-Trøndelága bearráigeahččanraporttas sámegiela oahpahusa bearráigeahččamis Namdalseid gielddas geassemánu 9. beaivvi. <em type="bold">2.6.1 Bearráigeahčuid sisdoallu </em>Bearráigeahččandoaimma bajimus mihttomearri go bearráigeahččá sámi mánáid vuoigatvuođaid oahpahuslága ektui, lea sihkkarastit ahte ulbmiljoavku oažžu fálaldaga maid sáhttá gáibidit. Sámi oahppiide galgá addit vejolašvuođa olahit gelbbolašvuođa sámegielas. Bearráigeahččamis galgá dárkkistit čuovvugo gielda lága gáibádusaid, ja vejolaččat fuolahit ahte dilli gielddas soahpá njuolggadusaid gáibádusaiguin. Láhkagáibádusat mat dárkkistuvvojit bearráigeahčus, leat válljejuvvon dan ektui makkár mearrádusat leat guovddášlepmosat vai sámi oahppit ožžot dan oahpahusfálaldaga sámegillii ja sámegielas maid gielddat leat geatnegahtton addit. Láhkagáibádusat maid galgá bearráigeahččat bearráigeahčuin, leat válljejuvvon vásáhusaid vuođul maid oaččui álggahanprošeavttas Nordlánddas čakčat 2009. (Fylkesmannen i Oslo og Akershus 2012-3: 3) Bearráigeahččanraporttain lea kapihtal mas čilge maid guorahallá. Vulobealde lea čoahkkáigeassu váldosárggastagain bearráigeahčus Rana gielddas Nordlánddas dannego addá buori áddejumi das mii guorahallojuvvo buot gielddain. (Nordlándda fylkkamánne 2014-1). Dasa lassin geavahuvvo bearráigeahččanraporta Guovdageainnu suohkanis (Finnmárkku fylkkamánne 2015) čájehit maid guorahallá Hálddašanguovllu siskkobealde. Leat erenoamážit bearráigeahččan njeallje ášši. <em type="bold">1. Dohkálaš vuogádat – oahpahuslága § 13-10 nubbi lađas </em></p>
<p>Gielddain lea oahpahuslága § 13-10 nuppi lađđasa mielde bajimus ovddasvástádus das ahte skuvlajođiheaddjit juohke áidna skuvllas ollašuhttet lága gáibádusaid ja geatnegasvuođaid, ja ahte sii fállet daid bálvalusaid ja doaimmaid mat lágas čilgejuvvojit. Ollašuhttin dihte gáibádusaid dohkálaš vuogádaga birra galgá skuvlaeaiggát máhttit dokumenteret:  Ahte leat rutiinnat mat sihkkarastet ahte buohkat organisašuvnnas geain leat barggut mat leat čatnašuvvan sámi oahppiid vuoigatvuođaide, lea doarvái máhttu áššáigullevaš mearrádusaid sisdoalus ja gáibádusain  Ahte leat rutiinnat mat sihkkarastet ahte gielda oažžu doarvái dieđu das mii duođaid dáhpáhuvvá sámegiela oahpahusas  Ahte leat rutiinnat mo dát dieđut árvvoštallojuvvojit láhkagáibádusaid ektui  Ahte leat rutiinnat mo álggaha dárbbašlaš doaibmabijuid jos boahtá ovdan ahte geavat ii soaba láhkagáibádusaiguin <em type="bold">2. Sámegieloahpahus vuođđoskuvllas – oahpahuslága § 6-2 </em></p>
<p>Dan njealji gielddas Nordlánddas gos bearráigeahčču čađahuvvui, leat Hálddašanguovllu olggobealde. Dat eai adnojuvvo Sámi guovlun oahpahuslágas ja danne leat ráddjehusat oahpahuslága § 6-2 láhkamearrádusain mat gusto vuoigatvuođaide Sámi guovllu olggobealde, leamaš Fylkkamánne árvvoštallamiid vuolggasadji. Sámi guovllu olggobealde lea buot vuođđoskuvlaahkásaš sápmelaččain vuoigatvuohta oažžut oahpahusa sámegielas. Dát mearkkaša ahte gielddain lea geatnegasvuohta addit oahpahusa sámegielas almmá beroškeahttá joavkku sturrodagas. Skuvlaeaiggádis galgá leat vuogádat mii sihkkarastá ahte oahpahus sámegielas soahpá Oahppoplánabuktosiin Máhttoloktemiin – Sápmi vrd. oahpahuslága 6-4 ja oahpahuslága láhkaásahusa §§ 1-1 ja 1-11. Sámegiela oahpahusa galgá álo čuovvut mearriduvvon fága- ja diibmojuohkima vrd. oahpahuslága § 2-2. Vuođđoskuvlla fága- ja diibmojuohkin lea oassin geatnegahtton oahpahusa ja das ii sáhte spiehkastit vrd. oahpahuslága §§ 2-1 ja 2-3. Finnmárkku fylkkamánne lea bearráigeahččan guokte gieldda mat leat Sámegiela hálddašanguovllu siskkobealde ja adnojuvvo Sámi guovlun. Das lea sáhka Guovdageainnus ja Porsáŋggus. (Finnmárkku fylkkamánne 2014; 2015.) Daid gielddain lea buot vuođđoskuvlaahkásaččain vuoigatvuohta oažžut oahpahusa sámegielas ja sámegillii oahpahuslága § 6-2 mielde. Dasa lassin lea Guovdageainnus suohkan geavahan lága vejolašvuođa ja mearridan ahte buot vuođđoskuvlaahkásaš oahppit galget oažžut oahpahusa sámegielas. <em type="bold">3. Dárbbašlaš reaiddut, luvvadagat ja oahpponeavvut – Oahpahuslága § 9-3 </em></p>
<p>Oahpahuslága § 9-3 mielde lea skuvlaeaiggát geatnegahtton fuolahit ahte skuvllas lea dárbbašlaš reaiddut, luvvadagat ja oahpponeavvut. Sámegiela oahpahusa oktavuođas dat mearkkaša ahte lea geatnegasvuohta háhkat oahpponeavvuid mat leat heivehuvvon doaibmi oahppoplánabuktosii ja reaiddut mat dahket oahpahusa/gáiddusoahpahusa vejolažžan. <em type="bold">4. Sámegiela oahpahusa molssaevttolaš oahpahanvuogit - – oahpahuslága § 7-1 ásahus </em></p>
<p>Jos skuvllas eai leat heivvolaš oahpahusbargit, de lea oahppiin geain lea vuoigatvuohta oažžut oahpahusa sámegielas, vuoigatvuohta oažžut dákkár oahpahusa molssaevttolaš vugiid mielde. Dákkár oahpahus sáhttá leat gáiddusoahpahus, intensiivaoahpahus dahje erenoamáš leairaskuvlaorrumat. Jos gáiddusoahpahus lágiduvvo, de gáibiduvvo ahte skuvlaeaiggádis leat vuogádagat mat vuhtiiváldet ovttaskas oahppi vuoigatvuođaid. Skuvlaeaiggádis lea ovddasvástádus das ahte oahpahus lágiduvvo njuolggadusaid mielde, maiddái dalle go oahppit ožžot oahpahusa gáiddusoahpahusa bokte. Lea maiddái dehálaš ahte skuvlaeaiggádis leat rutiinnat mo dat galgá fuolahit oahppiin gáiddusoahpahusa áiggis, ii unnimusat teknihkalaččat. <em type="bold">2.6.2 Bearráigeahčut Oslos ja Akershusas </em>Oslo ja Akershus fylkkamánne lea čađahan vihtta bearráigeahču sámegiela oahpahusas 2012. Dat bearráigeahčai gielddaid: Oppegård, Oslo, Rælingen, Skedsmo ja Ås (Fylkesmannen i Oslo og Akershus 2012-1; 2012-2; 2012-3; 2012-4; 2012-5). Buot vihtta bearráigeahču loahpahuvvojedje dainna ahte gohčui gielddaid njulget dili. Bearráigeahččanraporttain lea čoahkkáigeassu čállosis Oahpahusdirektoráhtas Máhttodepartementii (Udir 2013-4: 19-20). Eanemus láhkarihkkumat gustojit gáibádussii ráhkadit čálalaš rutiinnaid mat sihkkarastet ahte:  gielda oažžu doarvái dieđu das mii duođaid dáhpáhuvvá sámegiela oahpahusas  leat rutiinnat mo dieđut árvvoštallojuvvojit láhkagáibádusaid ektui  álggaha dárbbašlaš doaibmabijuid jos boahtá ovdan ahte geavat ii soaba láhkagáibádusaiguin  rektorii fápmuduvvon váldi dahkkojuvvo oassin fápmudahttinnjuolggadusain  gieldda vuogádat sihkkarastá ahte oahppiin geain leat vuoigatvuohta oažžut sámegiela oahpahusa, ožžot unnimus jahkediibmologu, ahte gielda fuolaha ahte oahppi/fuolaheaddji beassá válljet Sámegiela vuosttasgiellan dahje Sámegiela nubbingiellan  gielda ferte fuolahit ahte skuvllat mat geavahit Skype/interneahta gáiddusoahpahusa olis, leat stáđis teknihkalaš čovdosat </p>
<p>Lea maid fuopmášan muhtin láhkarihkkumiid mat leat čatnasan daid bearráigeahččansurggiide:  gáibádussii ráhkadahttit čálalaš rutiinnaid mat sihkkarastet ahte buohkat geain leat barggut mat leat čatnašuvvan sámi oahppiid vuoigatvuođaide, lea doarvái máhttu áššáigullevaš mearrádusaid sisdoalus ja gáibádusain  gáibádussii ahte leat dokumentašuvdna mii čájeha ahte leat ožžon lobi mánáidceahki oahppiid váhnemiin geahpidit eará fágaid oahpahusa  dasa ahte gielda ferte fuolahit ahte oahppiin geain lea vuoigatvuohta oažžut oahpahusa sámegielas ja sámegillii sáhttá válljet gielaid davvisámegiela, máttasámegiela ja julevsámegiela gaskka</p>
<p>Direktoráhtta ii čále mangelágan oppalaš bohtosiid sámegiela oahpahusa dilis daid árvvoštallamiid vuođul Oslos ja Akershusas dannego dušše okta fylkkamánneámmát lei bearráigeahččan sámegiela oahpahusa 2012. Loahpas direktoráhtta čállá ahte: <span type="quote">“... addojuvvon njulgengohččumiin boahtá ovdan ahte skuvlaeaiggádat buorebut fertet fuolahit ahte lea dárbbašlaš reaiddut ja oahpponeavvut nu ahte oahppit, geain lea vuoigatvuohta oažžut sámegiela oahpahusa, ožžot dákkár oahpahusa dán meari mielde maid galget oažžut.”</span> (Udir 2013: 25.) <em type="bold">2.6.3 Bearráigeahčut Nordlánddas </em></p>
<p>Leat čađahuvvon njeallje bearráigeahču sámegiela oahpahusas Nordlándda fylkkas. Visot bearráigeahčut álggahuvvojedje 2013 ja loahpahuvvojedje 2014. Lea bearráigeahččan gielddaid: Rana, Narviika, Evenášši ja Saltdal. (Nordlándda fylkkamánne 2014-1; 2014-2; 2014-3; 2014-4).</p>
<p><em type="italic">Nordland bearráigeahčuid bohtosat </em></p>
<p>Fylkkamánne fuopmášii láhkarihkkumiid sámegiela oahpahusas buot njealji gielddas maid bearráigeahččai. Unnimus láhkarihkkumat ledje Evenáššis mii ii sihkkarastán sámi oahppiid vuoigatvuođa oažžut njuolggadusas mearriduvvon fága- ja diibmojuogu, iige unnimus jahkediibmologu.</p>
<p>Eará gielddain ii lean dohkálaš vuogádat fuopmášit, árvvoštallat ja čuovvolahttit ahte vuhtiiváldá oahpahuslága gáibádusaid sámegiela oahpahusas. Narviikka gielda iige sihkkarastán sámi oahppiid vuoigatvuođa oažžut njuolggadusas mearriduvvon fága- ja diibmojuogu, iige unnimus jahkediibmologu. Skuvlaeaiggádis ii lean čálalaš soahpamuš gáiddusoahpahusfáluheaddjiin mas čilgejuvvui ovddasvástádus oahppoplánagáibádusain, árvvoštallamis, oahpaheaddjigelbbolašvuođas, oahpahusa organiseremis ja raporteremis skuvlaeaiggádii. Saltdal gielda ii deavdán oahpahuslága § 6-2 dannego ii juohkán dieđu das ahte lea vuoigatvuohta válljet sámegielain: davvi-, julev- ja máttasámegielas. Vuoigatvuohta oažžut oahpahusa sámegielas ii ollašuvvan dan meari mielde maid lágas ja njuolggadusas gáibiduvvo. Gielddaide bođii gáibádus njulget máŋggaid meattáhusaid ja váilevašvuođaid áigemeari siskkobealde. Gáibádus lei ahte galgá ásahit ja doibmiibidjat čálalaš, dohkálaš vuogádaga mii lea heivvolaš árvvoštallat ahte gáibádusat oahpahuslágas oktan láhkaásahusain leat ollašuvvan, ja galgá dan oktavuođas fuolahit ahte:  leat rutiinnat mat sihkkarastet ahte buohkat organisašuvnnas geain leat barggut mat leat čatnašuvvan sámi oahppiid vuoigatvuođaide, lea doarvái máhttu áššáigullevaš mearrádusaid sisdoalus ja gáibádusain  leat rutiinnat mat sihkkarastet ahte skuvlaeaiggát oažžu doarvái dieđu das mii duođaid dáhpáhuvvá sámegiela oahpahusas  leat rutiinnat mo diehtolonuhallan árvvoštallojuvvo láhkagáibádusaid ektui  leat rutiinnat mo álggaha dárbbašlaš doaibmabijuid jos boahtá ovdan ahte geavat ii soaba láhkagáibádusaiguin</p>
<p>Gielddat galget maid sihkkarastit ahte vuoigatvuohta oažžut sámegiela oahpahusa vuođđoskuvllas duohtandahkkojuvvo, ja galget dan oktavuođas:  ásahit rutiinnaid mat sihkkarastet ahte jahkásaš diehtojuohkinreive fága- ja diibmojuohkima birra dahkkojuvvo dovddusin ja čuvvojuvvo  ásahit rutiinnaid mat sihkkarastet ahte sámi oahppit ožžot unnimus jahkediibmomeari, ja ráhkada ja doibmiibidjá rutiinna mii bearráigeahččá dan  ásahit rutiinnaid mat sihkkarastet ahte oahpahusa sisdoallu álo soahpá doaibmi oahppoplánabuktosiin  ásahit rutiinnaid mat sihkkarastet ahte váhnemat ja/dahje oahppit sáhttet válljet oahpahusa gielain (davvi-, julev- ja máttasámegielas).</p>
<p>Dasa lassin galget gielddat sihkkarastit ahte vuhtiiváldá vuoigatvuođa oažžut molssaevttolaš oahpahusvugiid, ja fertejit dan oktavuođas ásahit rutiinnaid mat sihkkarastet váhnemiid mielváikkuheami go ráhkada molssaevttolaš oahpahusfálaldagaid. <em type="bold">2.6.4 Bearráigeahčut Finnmárkkus </em>Leat čađahuvvon njeallje bearráigeahču sámegiela oahpahusas Finnmárkku fylkkas: Álttá vuođđoskuvllain, Álttá joatkkaskuvllas, Leavnnja skuvllas Porsáŋggu gielddas, Guovdageainnu mánáidskuvllas ja </p>
<p>Guovdageainnu nuoraidskuvllas. (Finnmárkku fylkkamánne 2013-1; 2013-2; 2014; 2015). Bearráigeahččamat Finnmárkkus čuvvot seammá málle go bearráigeahččamat máddeleappos, muhto spiehkastit bearráigeahččamiin Oslos/Akershusas ja Nordlánddas go ii leat fuopmášan ovttage láhkarihkkuma.</p>
<p><em type="italic">Álttá gieldda vuođđoskuvllat </em></p>
<p>Fylkkamánne árvvoštallamat dilis Álttá gieldda vuođđoskuvllain leat oppalaččat positiivvat. Fylkkamánne loahppabohtosis daddjojuvvo ahte: <span type="quote">“Álttá gielddas lea dohkálaš vuogádat árvvoštallat ja čuovvulit ahte oahpahuslága gáibádusat sámegiela oahpahussii vuhtiiváldojuvvojit.”</span> Ii leat fuopmášahttán láhkarihkkomiid, iige leat gohččon gieldda njulget maidege. Joatkagis Fylkkamánne konkludere ahte Álttá gielddas leat buorit rutiinnat struktuvrra ja proseassa hárrái iežas kvalitehtaárvvoštallanvuogádagas. Struktuvrakvalitehta mihtilmas áššit leat movttiidahtton ja gelbbolaš oahpaheaddjit geain lea gelbbolašvuohta sámegielas. Gielddas lea báikkálaš oahpahus sámegielas buot skuvllain. Das lea sáhka oahppiin Álttá vuođđoskuvllain geat háliidit oahpahusa sámegielas. Gielddas lea muitalan ahte sidjiide leat boahtán gažaldagat molssaevttolaš oahpahusa birra ja dan lea fállan jiena ja gova bokte. Fylkkamánne oaidná ahte gielddas lea vuogádat mainna lágida molssaevttolaš oahpahusvugiid ja dain lea iešguđetlágan čovdosat mat fuolahit ahte ovttaskas oahppit ožžot molssaevttolaš oahpahusfálaldaga. Eará áššit mat leat mielddisbuktán positiiva árvvoštallama lea ahte gielddas leat diehtojuohkinrutiinnat mainna juohká dieđu sámegiela oahpahusa vuoigatvuođas fuolaheaddjiide ja oahppiide. Gielddas lea diehtojuohkinreive mii juhkkojuvvo fuolaheaddjiide juohke jagi ovdalgo skuvla álgá. Eará ovdamearka lea ahte Álttá gielda fállá oahpahusa sámegillii oahppiide Gorravári skuvllas. Dan lea Álttá gielddastivra mearridan. Goalmmát ovdamearka lea ahte lea ásahan fierpmádaga buot sámegieloahpaheaddjiide gielddas. Oahpaheaddjit deaivvadit dábálaš bargoáiggis, ja daidda lea várrejuvvon resursa čađahit fásta, mánnosaš čoahkkimiid. Fierpmádat lea ráhkadan plánabuktosa maid skuvllat geavahit sámegiela oahpahusas. Dát lea, Fylkkamánne bearráigeahččanraportta mielde, buorre ja dehálaš bargu masa skuvlaeaiggát leat várren resurssaid.</p>
<p><em type="italic">Leavnnja skuvla – Porsáŋggu gielddas </em></p>
<p>Fylkkamánne lea bearráigeahččan sámegiela oahpahusa Leavnnja skuvllas Porsáŋggu gielddas. Gielda lea Hálddašanguovllus ja adnojuvvo Sámi guovlun oahpahusa lága mielde. Danne leat gieldda vuođđoskuvllat geatnegahtton fállat oahpahusa sámegillii ja sámegielas (oahpahuslága § 6-2). Bearráigeahččanraporttas čilgejuvvo ahte árvvoštallamat leat dahkkon unnimusgáibádusaid ektui mat leat biddjon Hálddašanguovllu gielddaide. 1. Galgá čuovvut Sámi oahppoplána. 2. Fága- ja diibmojuohkinplána lea čatnašuvvi. 3. Skuvla fállá sámegiela vuosttasgiellan ja nubbingiellan. Bearráigeahččanraportta árvvoštallamat leat aivve positiiva. “Dokumentašuvdna čájeha ahte fállá oahpahusa sámegielas ja sámegillii buot cehkiin, ja skuvllas leat rutiinnat mo sihkkarastit oahppiid vuoigatvuođaid giellaválljemiidda ja giellamolssaeavttuide go sirdašuvvet mánáidceahkis nuoraidceahkkái. Dán Fylkkamánne árvvoštallá duođaštussan dasa ahte Leavnnja skuvla fállá sámegiela vuosttas dahje nubbingiellan oahppiide skuvllas. Skuvla čájeha iežas dokumentašuvnnas jahkebealleplánaid ja jahkeplánaid mas sámi oahppoplána lea mearrideaddjin ja fágaide vuođđun. Vuostáiváldon dokumentašuvdna čájeha ahte skuvla geavaha dohkkehuvvon oahpponeavvuid ja/dahje eará oahpponeavvuid mat leat heivehuvvon Máhttolokten Sápmái. Oahppit ožžot oahpahusa sámegielas ja/dahje sámegielas Sámi oahppoplána mielde ja árvvoštallojuvvojit gealbomihttomeriid hárrái ovttaskas fágain.</p>
<p>Oahppit leat juhkkojuvvon sierra sámegielat luohkáide sihke mánáid- ja nuoraidceahkis ja čuvvot doaibmi fága- ja diibmojuohkinplána. Gáibiduvvo ahte oahpaheaddjiin geat oahpahit, galgá leat áššáigullevaš ja dohkkehuvvon gelbbolašvuohta. Vuostáiváldon dokumentašuvdna čájeha Leavnnja skuvlla oahpaheaddjiin leat dan, ja dan vuođul Fylkkamánne árvvoštallá ahte Porsáŋggu gielda ollašuhttá láhkagáibádusa. Skuvllas leat geavahan láhkai dohkálaš oahppomateriála/oahpponeavvut, ja ollašuhttá oahpahuslága § 9-3 mas daddjo: <span type="quote">“Skuvllas galget leat dárbbašlaš reaiddut, luvvadagat ja oahpponeavvut”</span>. Fylkkamánne čujuha oahpahuslága § 13-10:i vuogádaga birra. Porsáŋggu gielddas galgá leat vuogádat man mielde heive árvvoštallat ollašuvvet go oahpahuslága ja láhkaásahusaid gáibádusat. Vuogádatgáibádus mielddisbuktá gáibádusa ahte leat gulahallan- ja ovttasbargorutiinnat skuvlaeaiggáda ja skuvllaid gaskkas organisašuvnnas. Rutiinnat mearkkašit dás mii galgá dahkkojuvvot, gii galgá dahkat dan, mo dan galgá dahkat ja goas galgá dahkkojuvvot. Dokumentašuvnna vuođul Fylkkamánne oaivvilda ahte Porsáŋggu gielddas lea dohkálaš vuogádat mii lea doarvái nanus fuopmášit láhkarihkkumiid. Fylkkamánne oaivvilda ahte Porsáŋggu gielda ja Leavnnja skuvla lea jáhkehahtti vuogi mielde čájehan ahte láhčet dili nu ahte oahppit ožžot sámi oahpahusa, iige leat boahtán ovdan mihkkege mii čujuhivčče dasa ahte láhkarihkkun lea dáhpáhuvvan.</p>
<p><em type="italic">Guovdageainnu mánáidskuvla ja Guovdageainnu nuoraidskuvla </em></p>
<p>Fylkkamánne lea bearráigeahččan sámegiela oahpahusa Guovdageainnu mánáidskuvllas ja Guovdageainnu nuoraidskuvlla</p>
<p>Guovdageainnu suohkanis 2015.</p>
<p>Suohkan lea</p>
<p>Hálddašanguovllus ja adnojuvvo Sámi guovlun oahpahuslágas. Danne suohkana vuođđoskuvllat leat geatnegahtton fállat oahpahusa sihke sámegielas ja sámegillii (oahpahuslága § 6-2). Bearráigeahččanraportta árvvoštallamat leat aivve positiivvat. Dokumentašuvdna čájeha ahte fállá oahpahusa sámegielas ja sámegillii, ja oahpahusa dárogillii ja dárogielas juohke ceahkis vuođđoskuvllas. Skuvllain leat rutiinnat mo sihkkarastit oahppiid vuoigatvuođaid giellaválljemiidda ja giellamolssaeavttuide go sirdašuvvet mánáidceahkis nuoraidceahkkái. Skuvllat čájehit iežaset dokumentašuvnnas jahkebealleplánáid ja jahkeplánaid mas sámi oahppoplána gealbomihttomearri lea mearrideaddjin ja fágaide vuođđun. Dát gusto sihke Sámegillii vuosttasgiellan ja Sámegillii nubbingiellan. Goappašat skuvllat leat sádden dokumentašuvdnan báikkálaš oahppoplánaid Sámegielas vuosttasgiellan. Vuostáiváldon dokumentašuvdna čájeha maid ahte skuvllat geavahit dohkkehuvvon oahppogirjjiid ja/dahje eará oahpponeavvuid mat leat heivehuvvon Máhttolokten Sápmái. Oahppit ožžot oahpahusa sámegielas ja/dahje sámegielas Sámi oahppoplána mielde ja árvvoštallojuvvojit gealbomihttomeriid hárrái ovttaskas fágain. Danin Fylkkamánne árvvoštallat ahte oahppit čuvvot Sámi oahppoplána skuvllain Guovdageainnu suohkanis. Fylkkamánne oaivvilda alddis leat doarvái dokumentašuvnna mii čájeha ahte skuvllat čuvvot doaibmi fága- ja diibmojuohkinplána. Dokumentašuvdna čájeha ahte oahpaheaddjiin Guovdageainnu mánáidskuvllas ja Guovdageainnu nuoraidskuvllas lea dárbbašlaš gelbbolašvuohta ja dan vuođul árvvoštallá Fylkkamánne ahte Guovdageainnu suohkan sihkkarastá ahte láhkagáibádus ollašuvvá. Skuvllas leat geavahan láhkai dohkálaš ja dohkkehuvvon oahppomateriála/oahpponeavvut. Fylkkamánne árvvoštallá maid dili Guovdageainnu suohkanis vuogádatgáibádusa ektui oahpahuslága § 13-10. Vuogádatgáibádus mielddisbuktá gáibádusa ahte leat gulahallan- ja ovttasbargorutiinnat skuvlaeaiggáda ja skuvllaid gaskkas organisašuvnnas. Rutiinnat mearkkašit dás mii galgá dahkkojuvvot, gii galgá dahkat dan, mo dan galgá dahkat ja goas galgá dahkkojuvvot. Dokumentašuvnna vuođul Fylkkamánne oaivvilda ahte Guovdageainnu suohkanis lea dohkálaš vuogádat mii lea doarvái nanus fuopmášit láhkarihkkumiid. <em type="italic">Álttá joatkkaskuvla </em></p>
<p>Áigodagas 2012 gitta geassemánu 2015 lea čađahuvvon bearráigeahčču sámegiela oahpahusas ovtta joatkkaskuvllas Norggas. Lea dahkkon Álttá joatkkaskuvllas maid Finnmárkku fylkkagielda eaiggáda. Bearráigeahččamis dárkkistii dokumeanttaid ja jearahalai čoavddaolbmuid ja oahppiid. Dán bearráigeahččama láhkavuođđu lea earáláhkai go eará bearráigeahččamiin dannego das árvvoštallá oahpahusa oahpahuslága § 6-3 ektui mas daddjo ahte: <span type="quote">“Sápmelaččain joatkkaskuvllain lea riekti oažžut oahpahusa sámegielas. Departemeanta sáhttá mearridit láhkaásahusaid molssaevttolaš oahpahusvugiide go oahpahusa ii sáhte fállat skuvlla iežas oahpaheddjiiguin.”</span> Fylkkamánne árvvoštallan čájeha ahte Álttá joatkkaskuvla ollašuhttá dán láhkaparagráfa sámi oahppiid oahpahusas ja skuvllas leat buorit rutiinnat čađahit oahpahusa sámegielas. <em type="bold">2.7 Hástalusat ja ávžžuhusat </em></p>
<p>Dán artihkkalis lea boahtán ovdan ahte oahpahusas sámegielas vuođđoskuvllas ja joatkkaoahpahusas leat muhtin hástalusat. Oahppiidlohku geat ožžot oahpahusa Sámegielas vuosttasgiellan geahppána sihke vuođđoskuvllas ja joatkkaoahpahusas. Vuođđoskuvllas lea dát geahppáneapmi dáhpáhuvvan nu guhká ahte sáhttá gohčodit dan treandan. Joatkkaoahpahusas lea menddo árrat diehtit sihkkarit leago treanda. Oahppit geat ožžot oahpahusa Sámegielas vuosttasgiellan vuođđoskuvllas, ožžot dábálaččat maiddái oahpahusa eará fágain sámegillii. Dattetge lea nu ahte oahppiidlohku geat ožžot oahpahusa Sámegielas vuosttasgiellan, muhto eai oaččo oahpahusa eará fágain sámegillii, lea lassánan. Ii leat vejolaš dadjat mas dát lassáneapmi boahtá. Dáid áššiid galggašii guorahallat dárkileappot. Oahppiidlohku geat ožžot oahpahusa Sámegielas nubbingiellan vuođđoskuvllas orrot stáđásmuvvamin, muhto vuollegeappo dásis go ovdal. Nannen dihte sámegielaid ealáskahttima galggašii leat mihttomearri ahte dát oahppiidlohku lassána. Joatkkaoahpahusas lea oahppiidlohku Sámegielas nubbingiellan lassánan. Dát lea positiiva ovdáneapmi. Galggašii dattetge guorahallat buorebut heitetgo oahppit geat leat lohkan Sámegiela nubbingiellan vuođđoskuvllas, oahppamis sámegiela joatkkaoahpahusas. Artihkkalis leat boahtán ovdan áššit mat čujuhit dasa, ja danne galggašii dutkat vejolaš sivaid buorebut. Sámegiela oahpahusa dilli skuvllas sáhttá leat gitta guovtti eará áššis maid lea guorahallan dán artihkkalis: Oahpponeavvodilli sámegielat oahpahusas ja oahpahusas sámegielas, ja fylkkamánniid bearráigeahčut sámegiela oahpahusas.</p>
<p>Vaikko oahpponeavvodilli vuođđoskuvllas lea buorránan maŋimuš njeallje jagi, de leat ain stuorra váilevašvuođat. Bearráigeahččamiin Oslos ja Akershusas ja Nordlánddas bohtet láhkarihkkumat ovdan ja sámi oahppiid vuoigatvuohta oažžut oahpahusa sámegielas ii ollašuvvan. Njeallje bearráigeahččama Finnmárkkus čájehit ahte golbma gieldda ja okta joatkkaskuvla čađahit sámegiela oahpahusa dohkálaš vuogi mielde. Eará fylkkain ii leat bearráigeahččan sámegiela oahpahusa. Datge lea miellagiddevaš gávnnus.</p>
<p><em type="bold">Gálddut </em></p>
<p>Finnmárkku fylkkamánne 2013 -1: ENDELIG TILSYNSRAPPORT : SAMISKE TILSYN : Alta kommune. Beaivemearri 09.08. 2013.</p>
<p>Finnmárkku fylkkamánne 2013-2: ENDELIG TILSYNSRAPPORT : SAMISKE TILSYN : Finnmark fylkeskommune : Alta videregående skole. Beaivemearri 09.12.2013.</p>
<p>Finnmárkku fylkkamánne 2014: ENDELIG TILSYNSRAPPORT : OPPLÆRING : Porsanger kommune – Lakselv skole. Ii leat beaivemearri. Bearráigeahččan álggahuvvon 07.01.2014</p>
<p>Finnmárkku fylkkamánne 2015: ENDELIG TILSYNSRAPPORT : OPPLÆRING : Kautokeino kommune – Kautokeino barneskole og Kauto keino ungdomsskole. Ii leat beaivemearri. Bearráigeahččan álggahuvvon 02.02.2015</p>
<p>Fylkesmannen i Oslo og Akershus 2012 -1: ENDELIG TILSYNSRAPPORT : SAMISKE ELEVERS RETTIGHETER ETTER OPPLÆRINGSLOVEN : Oppegård kommune. Beaivemearri 08.05.2012.</p>
<p>Fylkesmannen i Oslo og Akershus 2012-2: ENDELIG TILSYNSRAPPORT : SAMISKE ELEVERS RETTIGHETER ETTER OPPLÆRINGSLOVEN : Oslo kommune. Beaivemearri 16.06.2012.</p>
<p>Fylkesmannen i Oslo og Akershus 2012 -3: ENDELIG TILSYNSRAPPORT : SAMISKE ELEVERS RETTIGHETER ETTER OPPLÆRINGSLOVEN : Rælingen kommune. Beaivemearri 04.05.2012.</p>
<p>Fylkesmannen i Oslo og Akershus 2012 -4: ENDELIG TILSYNSRAPPORT : SAMISKE ELEVERS RETTIGHETER ETTER OPPLÆRINGSLOVEN : Skedsmo kommune. Beaivemearri 08.05.2012.</p>
<p>Fylkesmannen i Oslo og Akershus 2012 -5: ENDELIG TILSYNSRAPPORT : SAMISKE ELEVERS RETTIGHETER ETTER OPPLÆRINGSLOVEN : Ås kommune. Beaivemearri 08.05.2012.</p>
<p>GSI (2014): Grunnskolens informasjonssystem på internett (Vuođđoskuvlla diehtojuohkinvuogádat interneahtas) . Lohkkojuvvon 01.12. 2014. Online: https://www.wis.no/gsi/tallene</p>
<p>Máhttodepartemeanta 2009. <em type="italic">TILDELINGSBREV TIL UTDANNINGSDIREKTORATET FOR BUDSJETTÅRET 2009 </em>. Lohkkojuvvon 24.04.2015. Online: https://www.regjeringen.no/globalassets/upload/kd/ vedlegg/brev/endeling-tildelingsbrev-udir-2009.pdf?id=2181970 </p>
<p>Nilsson Valkeapää, Susanna 2015: Åarjel-saemiej skuvle rektor. Telefuvdnaságastallan 23.06. 2015.</p>
</body></document>
