<document xml:lang="sme" id="no_id"><header><title>Sámegiella vuođđoskuvllas ja joatkkaoahpahusas</title><genre code="science"/><author><person firstname="Torkel" lastname="Rasmussen" sex="m" born="" nationality=""/></author><year>2015</year><wordcount>5499</wordcount><conversion_status type="standard"/><availability><license type="standard"/></availability><origFileName>http://samilogutmuitalit.no/sites/default/files/publications/2.samegiella_skuvllas_2015.pdf</origFileName><parallel_text xml:lang="eng" location="7_sami_language_in_primary.pdf"/><parallel_text xml:lang="nob" location="2_samisk_sprak_i_grunnskolen.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision: 154948 $; </version></header><body><p><em type="bold">2  Sámegiella vuođđoskuvllas ja joatkkaoahpahusas  </em></p>
<p><em type="bold">Torkel Rasmussen</em>, vuosttasamanueansa. Sámi allaskuvla Guovdageaidnu </p>
<p><em type="italic">Čoahkkáigeassu </em></p>
<p><em type="italic">Fágas Sámegiella nubbingiellan vuođđoskuvllas lea oahppilohku mearkkašahttit geahppánan skuvlajagi  2005/06  rájes.  Artihkal  čájeha  ahte  geahppáneapmi  dáidá  leat  bisánan  ja stáđásmuvvan  vuollegut  dásis  go  ovdal.    Máttasámegiela  geahpideapmi  lea  dattetge fuolastahtti.  Boahtá  maid  ovdan  stuorát  geahppáneapmi  fágas  Sámi  vuosttasgiellan. Fuopmášahttá erenoamážit erohusa mii lea ihtán oahppilogus oahppiin geat ožžot oahpahusa Sámegiela  vuosttasgiellan  ja  oahppiin  geain  lea  sámegiella  oahpahusgiellan.  Eanet  oahppit ožžot  dađistaga  oahpahusa  Sámegiela  vuosttasgiellan  almmá  oaččukeahttá  oahpahusa sámegillii eará fágain. Logut mat čájehit oahpponeavvuid gokčanmeari oahpahusas mii addo sámegillii, čájehit ahte dilli  lea  veaháš  buorránan  maŋimuš  njeallje  jagi.  Muhto  erenoamážit  mátta-  ja julevsámegielas  ferte  ain  gohčodit  dili  kritihkalažžan  dannego  oahppiin  eai  leat oahpponeavvut eanaš fágain vuođđoskuvllas.  Geahčadeapmi  Fylkkamánneámmáha  bearráigeahččanraporttain  sámegiela  oahpahusa bearráigeahčuin,  čájehit  láhkarihkkumiid  buot  bearráigeahčuin  Nordlánddas  ja Oslos/Akershusas.  Finnmárkkus  leat  buot  bearráigeahččanraporttat  aivve  positiiva.  Ii  leat čađahuvvon bearráigeahčču eará fylkkain. </em></p>
<p><em type="bold">2.1. Sámegielat skuvllas </em></p>
<p>Dán  artihkkalis  gieđahallá  ovddimusat  sámegielaid  oahpahusa  Norgga  vuođđoskuvllain  ja joatkkaoahpahusas maŋimuš vihtta jagi. Dat máksá skuvlajagiid 2010/11 rájes gitta 2014/15 rádjái. Muhtimin geahččá maiddái guhkibuš maŋos čájehan dihte ovdáneami treanddaid.  Sámegiela  geavaheapmi  oahpahusas  lea  regulerejuvvon  oahpahuslágas  ja  vuođđoskuvlla  ja joatkkaoahpahusa  oahppoplánabuktosis  -  Máhttoloktemis.  Dan  dihte  ovdanbuktojit  2. kapihttalis oanehaččat guovddáš oasit das mii lágas ja oahppoplánain daddjojuvvo sámegiela birra.</p>
<p>Oahpahuvvo  golmma  sámegillii  ja  sámegielas  vuođđoskuvllas:  davvi-,  julev-  ja máttasámegillii ja –gielas. Sáhttá maid oahpahit dan seammá golmma sámegielas ja sámegillii joatkkaoahpahusas. Dán artihkkala 3. kapihttalis addá dievaslaš geahčastaga oahppiid loguin geain  lea  oahpahus  sámegielas  dahje  sámegillii  vuođđoskuvllas.  4.  Kapihttalis  buktá  ovdan loguid joatkkaoahpahusa sámegiela oahpahusas, ja 5. kapihttalis gieđahallá oahpponeavvodili oahpahusas sámegillii ja daid iešguđetge sámegiela nuppigiela molssaeavttuin.  Fylkkamánneámmáhat bearráigehččet sihke oahpahusa vuođđoskuvllas ja joatkkaoahpahusas, ja maiddái skuvllaid oahpahusa sámegielas ja sámegillii. Artihkkala 6. kapihttalis guorahallá daid bearráigeahčuid sámegiela oahpahusas mat leat dahkkon maŋimuš njeallje jagi.</p>
<p><em type="bold">2.2 Láhkabuvttus ja oahppoplána </em></p>
<p><em type="bold">2.2.1 Vuođđoskuvlla láhkabuvttus </em></p>
<p>Oahpahuslága  §  6-2  nanne  ahte  Sámi  guovlluin  lea  buot  vuođđoskuvlla  ahkásaččain vuoigatvuohta  oažžut  oahpahusa  sámegillii  ja  sámegielas.  Olggobealde  sámeguovlluid  lea oahppiin vuoigatvuohta oažžut oahpahusa sámegillii jos logi oahppi váhnemat gáibidit dakkár oahpahus.  Go  oahpahus  lea  álggahuvvon,  de  ii  sáhte  loahpahit  oahpahusa  nu  guhká  go joavkkus ain leat unnimusat guhtta oahppi. Sámi  guovlu  lea  oahpahuslága  §  6-1:s  meroštallon  leat  Sámegiela  hálddašanguovlu  ja  eará gielddat dahje oasit gielddain maid ráđđehus lea mearridan gohčodit Sámi guovlun. Ii oktage guovlu  Sámegiela  hálddašanguovllu  olggobealde  lea  meroštallon  Sámi  guovlun.  Danne oahpahuslága  mearrádusat  sámi  guovlluid  várás  gustot  otná  beaivvi  dušše  Sámegiela hálddašanguvlui, ja joatkagis geavahuvvo doaba Hálddašanguovlu. Hálddašanguovllu  gielddat  sáhttet  mearridit  ahte  buot  oahppit  vuođđoskuvllas  galget  oažžut oahpahusa  sámegielas.  Golbma  gieldda  leat  dahkan  dákkár  mearrádusa  mii  áin  lea  fámus: Unjárga,  Kárášjohka  ja  Guovdageaidnu.  Dáid  gielddain  lea  sámegiela,  muhtin  vejolaš molssaeavttus, geatnegahtton fága buot oahppiin gieldda vuođđoskuvllain.  Sámi  guovlluid  olggobealde  lea  vuođđoskuvlaahkásaš  sápmelaččain  vuoigatvuohta  oažžut oahpahusa  sámegielas  (oahpahuslága  §  6-2,  5.  lađas).  Dát  mearkkaša  ahte  sámi  mánáin  lea individuála  vuoigatvuohta  oažžut  oahpahusa  sámegielas,  muhto  sis  ii  leat  vuoigatvuohta oažžut  oahpahusa  sámegillii  eará  fágain  go  sámegielas.  Sápmelaččat  leat  lága  §  6.1:s meroštallon  leat  <span type="quote">“olmmoš  guhte sáhttá čálihuvvot  sámi jienastuslohkui... ... ja mánát  daidda geat sáhttet sisačálihuvvot”</span>.  Lágas  maid  nannejuvvo  ahte:  <span type="quote">“Departemeanta  sáhttá  láhkaásahusaid  bakte  mearridit molssaevttolaš oahpahusvugiid go oahpahusa ii sáhte fállat skuvlla  iežas oahpaheddjiiguin”</span>. Dainna lea rahpan vejolašvuođa geavahit gáiddusoahpahanvugiid sámegiela oahpahusas main oahpaheaddji  ja  oahppit  eai  leat  fysalaččat  seammá  luohkkálanjas,  muhto  gulahallet  dihtora bokte.</p>
<p><em type="bold">2.2.2  Joatkkaoahpahusa láhkabuvttus </em></p>
<p>Oahpahuslága  §  6-3  deattuhuvvo  ahte  sápmelaččain  joatkkaoahpahusas  lea  vuoigatvuohta oažžut oahpahusa sámegielas. Dát vuoigatvuohta gusto olles riikii, iige jávkka váikko skuvla ii  nagat  gávdnat  oahpaheaddji  sámegielas.  Seammáláhkai  go  vuođđoskuvlla  oahpahusas  das daddjo ahte: <span type="quote">«Departemeanta sáhttá mearridit láhkaásahusaid molssaevttolaš oahpahusvugiide go oahpahusa ii sáhte fállat skuvlla iežas oahpaheddjiiguin.»</span> Dan dihte lea joatkkaskuvllain geatnegasvuohta lágidit sámegiela oahpahusa omd. gáiddusoahpahussan. Oahppiin  joatkkaoahpahusas  ii  leat  vuoigatvuohta  oažžut  oahpahusa  sámegillii  eará  fágain. Muhto  Máhttodepartemeanta  sáhttá  mearridit  ahte:  “soames  skuvllat  galget  fállat  oahpahusa sámegielas dahje sámegillii dahje sierranas sámi fágain joatkkaskuvllas soames kurssain dahje</p>
<p>soames  joavkkuide.”  Dálá  dilis  fylkkagielddat  oamastit  eanaš  joatkkaskuvllaid  ja oahpahuslága  §  6-3:s  daddjojuvvo  ahte:  <span type="quote">“Fylkkasuohkan  sáhttá  maiddái  fállat  dákkár oahpahusa”</span>.  Fylkkagielddaid  skuvllain  lassin  leat  maid  guokte  Sámi  joatkkaskuvlla Kárášjogas ja Guovdageainnus.</p>
<p><em type="bold">2.2.3 Oahppoplánabuvttus </em></p>
<p>Oahpahus  almmolaš  vuođđoskuvllas  ja  joatkkaoahpahusas  lágiduvvo  juogo <em type="italic">Máhttolokten</em> dahje <em type="italic">Máhttolokten  Sápmi</em>  oahppoplánabuktosa  mielde.  Hálddašanguovllus  galget  buot almmolaš vuođđoskuvllat lágidit oahpahusa <em type="italic">Máhttolokten Sámi</em> mielde. Oahppoplánabuktosis lea ovddiduvvon oahppoplánaid maid mielde sáhttá oahpahit sámegiela golmma molssaeavttu mielde  vuođđoskuvllas  (<em type="italic">Udir  2013-1:  2013-2)</em>: <em type="italic">Sámegiella  vuosttasgiellan</em>, <em type="italic">Sámegiella </em></p>
<p><em type="italic">nubbingiellan  2</em>  ja <em type="italic">Sámegiella  nubbingiellan  3</em>.  Eanaš  oahppit  geat  ožžot  oahpahusa </p>
<p>Sámegielas vuosttasgiellan,  ožžot  maiddái  oahpahusa  eará  fágain  sámegillii. Joatkkaoahpahusa  várás  lea  vel  ovddidan  njealját  molssaeavttu <em type="italic">Sámegiella  nubbingiellan  4</em>, mii  lea  oaivvilduvvon  oahppiide  geat  eai  leat  ožžon  oahpahusa  sámegielas  vuođđoskuvllas. Sámegiela vuosttasgiellan ulbmil čilgejuvvo ná oahppoplánas:   </p>
<p><em type="italic">Fága  sámegiella  vuosttašgiellan  galgá  ovdánahttit  ohppiid  giellagelbbolašvuođa  iežas návccaid  ja  eavttuid  mielde.  Njálmmálaš  gálggat  ja  lohkan-  ja  čállingelbbolašvuohta  leat iešalddis  mihttomearrin  seammás  go  leat  dárbbašlaš  vuođđun  oahppamii  buot  eará  fágain buot  cehkiin.  Fága  galgá  movttiidahttit  lohkan-  ja  čállinmiela,  ja  leat  mielde  ovddideame buriid lohkanstrategiijaid. (Udir 2013-1) </em></p>
<p>Sámegiella  nubbingiellan  lea  oaivvilduvvon  oahppiide  geain  ii  leat  sámegiella  eatnigiellan, eaige leat oahppan sámegiela ovdalgo álget skuvlii. Sámegiella nubbingiellan 2:žis lea stuorat áigumušat  go  Sámegiella  nubbingiellan  3:žis,  muhto  seammá  diibmomearri.  Sámegiella nubbingiellan 2 lea oahppoplána mielde:</p>
<p><em type="italic">...  dat  molssaeaktu  mii  addá  buoremus  giellamáhtu  nubbingielas  go  lea  čađahan  visot oahpahusa,  ja  dán  molssaeavttu  válljen  vuođđoskuvllas  bidjá  vuođu  oahppi  doaibmi guovttegielalašvuhtii. (Udir 2013-2) </em></p>
<p><em type="italic">Sámegiella  nubbingiellan  3</em>  namahuvvo  molssaeaktun  oahppiide  geat  eai  máhte  veaháge </p>
<p>sámegiela go álget oahpahallat fága. Danne jáhkká oahppiide leat ávkkálažžan geavahit eanet áiggi oahppat sámegiela. Oahppit geat álget sámegiela oahppat loahpas mánáidskuvllas dahje easka nuoraidskuvllas, ožžot maid oahpu dán molssaeavttu mielde. Ii leat mihttomearrin ahte oahppit  šaddet  guovttegielagin. <em type="italic">Sámegiella nubbingiellan </em> lea oaivvilduvvon joatkkaoahpahusa  oahppiide  geain  ii  leat  leamaš  oahpahus  sámegielas  vuođđoskuvllas. Oahpahuvvo vuosttas háve dán oahppoplána mielde dán skuvlajagi. (Udir 2013-2; 2015-1.) </p>
<p><em type="bold">2.3  Sámegielat vuođđoskuvllas </em></p>
<p>Dán vuollekapihttalii leat logut vižžon Vuođđoskuvlla diehtojuohkinvuogádagas interneahtas (Grunnskolens  informasjonssystem  på internett) ja sáddejuvvon  Oahpahusdirektoráhtas  (GSI 2014; Udir 2015-1). Muhtin logut leat vižžojuvvon <em type="italic">Sámi logut muitalit </em>ovddet girjjiin (Todal 2011; 2012). </p>
<p><em type="italic">Tabell  2.1  </em>čájeha  ahte  sámegiela  oahpahusa  oahppiidlohku  lea  geahppánan  logiin  oahppiin ovddet jagis. Julevsámegiela oahpahusa oahppiidlohku lea ges lassánan guđain oahppiin dahje 6,5  proseanttain.  Máttasámegielas  lea  geahppáneapmi  12  oahppi  dahje  14,0  proseantta. Sámegiela  oahpahusa  oahppiidlogu  geahppáneapmi  lea  mearkkašahtti  skuvlajagi  2005/06 maŋŋá. Dat  lei maŋimuš jahki go boares oahppoplána geavahuvvui.  Todal  (2011;  2012) lea ságaškuššan dán ášši vuđolaččat ovdal. Dan dihte guorahallá dás ovdáneami maŋimuš vihtta jagi. Geahppáneapmi 2010/11 rájes lea 129 oahppi dahje 5,7 proseantta. Go váldá vuhtii das ahte vuođđoskuvlla oahppiidlohku geahppána 5,3 proseanttain Davvi-Norggas (GSI 2014), de veadjá  leat  nu  ahte  sámegielaid  oahpahusa  dilli  dál  lea  stáđásmuvvan,  muhto  vuollegeappo dásis  go  ovdal.  Loguin  boahtá  muđui  ovdan  ahte  maŋosmannan  guoská  sihke  davvi-  ja </p>
<p><em type="bold">2.3.2 Oahppit geain lea sámegiella oahpahusgiellan </em></p>
<p>Logut  tabeallas  vulobealde  lea  sámegielat  oahpahusa  ollislaš  oahppilogut  vuođđoskuvllas beroškeahttá  das  leago  oahpahusgiella  mátta-,  julev-  dahje  davvisámegiella.  Sierra  logut mátta-, julev- ja davvisámegielas eai leat leamaš fidnemis.</p>
<p><em type="italic">Tabell 2.2</em> čájeha ahte 812 oahppis lei sámegiella oahpahusgiellan vuođđoskuvllas skuvlajagis 2014/15.  Lohku  geahppána  logiin  oahppiin  dahje  1,2  proseanttain  ovddet  jagis.  Maŋimuš vihtta  jagi  lea  oahppiidlohku  geahppánan  893  oahppis  812  oahppái.  Geahppáneapmi  lea  81 oahppi  dahje  9,1  proseantta.  Skuvlajagis  2005/06  gitta  dán  jahkái  lea  geahppáneapmi  165 oahppi  dahje  16,9  proseantta.  Skuvlajagi  2003/04  lei  1057  oahppis  sámegiella oahpahusgiellan Norgga vuođđoskuvllain. Dát lea stuorámus oahppiidlohku mii goassege lea leamaš. Geahppáneapmi skuvlajagis 2003/04 gitta skuvlajahkái 2014/15 lea 245 oahppi dahje 23,2  proseantta.  Dán  ferte  gohčodit  stuorra  geahppáneapmin.  Muhtin  muddui  sáhttá  čilget geahppáneami  dainna  ahte  dál  leat  uhcit  mánnájoavkkut  muhtin  guovddáš  sámegielat báikkiin.  Logut  čájehit  dattetge  ahte  uhcit  mánát  ožžot  dál  oahpahusa  sámegielas  beaktilis oahpahusvuogi  mielde  go  2000-logu  álggus.  Das  lea  negatiiva  váikkuhus  sámegiela ovdáneapmái, ja lea ášši maid galggašii guorahallat dárkileappot.  </p>
<p><em type="italic">Tabell 2.3 </em>čájeha ahte 915 oahppis lea oahpahus Sámegielas vuosttasgiellan vuođđoskuvllas. Lea geahppáneapmi ovttain oahppiin dahje 1,1 proseanttain ovddet jagis. Daid oahppiin 878 oahppis  lea  oahpahus  Davvisámegielas  vuosttasgiellan,  22  oahppis  Julevsámegielas vuosttasgiellan ja 15 oahppis Máttasámegielas vuosttasgiellan.  </p>
<p>Oahppiidlohku  Davvisámegielas  vuosttasgiellan  lea  geahppánan  sihke  2005/06  rájes  ja 2010/11  rájes.  Jagi  2005/06  rájes  lea  geahppáneapmi  83  oahppi  dahje  8,3  proseantta  ja 2010/11  lea  geahppáneapmi 66 oahppi  dahje 6,8 proseantta. Oahppiidlohku Julevsámegielas vuosttasgiellan lea leamaš vulobeale  30 dán áigodagas, dat gahčai 19 oahppái diibmá ja lea dán  jagi  22.  Oahppiidlohku  Máttasámegielas  vuosttasgiellan  lea  leamaš  birrasiid  20.  De gahčai 20 oahppis 15 oahppái ovddet jagis dán jahkái. Geahppáneapmi lea 25 proseantta.</p>
<p><em type="bold">2.3.4 Sámegiella vuosttasgiellan ja sámegiella oahpahusgiellan </em></p>
<p>Eanaš  oahppiin  geain  lea  oahpahus  Sámegielas  vuosttasgiellan,  lea  maid  sámegiella oahpahusgiellan.  Dattetge  eai  leat  oahppiidlogut  geain  lea  oahpahus  Sámegielas vuosttasgiellan ja sámegiella oahpahusgiellan, seammá stuorát.</p>
<p><em type="italic">Tabell  2.4  </em>čájeha  ahte  dán  jagi  leat  103  oahppi  geat  ožžot  oahpahusa  Sámegielas vuosttasgiellan,  vaikko  dain  ii  leat  sámegiella  oahpahusgiellan.  Erohus  lea  lassánan  21 oahppis skuvlajagis 2005/06. Maŋimuš vihtta jagi lea dát lohku molsašuddan olu, muhto olles áigge lohku lea leamaš mearkkašahtti stuorát go skuvlajagi 2005/06. </p>
<p><em type="bold">2.3.6 Oahppiidlohku Sámegiela nubbingiellan 2:žis ja Sámegiela nubbingiellan 3:žis </em></p>
<p>Dego  ovdalge  namuhuvvon,  de  lea  vejolaš  válljet  guovtti  Sámegiela  nuppingiellan molssaeavttu  gaskkas  vuođđoskuvllas.  Sámegiella  nubbingiellan  2:žis  lea  nannosut gelbbolašvuođaulbmil  go  Sámegiella  nubbingiellan  3:žis.  Danne  sáhttá  vuordit  ahte  oahppit geat  válljejit  Sámegiela  nubbingiellan  2:ža  šaddá  čeahpibun  sámegielas  go  oahppit  geat válljejit  Sámegiela  nubbingiellan  3:ža.  Danne  lea  miellagiddevaš  guorahallat  mo  oahppit juohkásit dáid molssaeavttuid gaskkas.</p>
<p><em type="bold">2.3.7 Sámegiela hálddašanguovllu siskkobealde </em></p>
<p>Professor Jon Todal čájeha <em type="italic">Sámi logut muitalit</em>  girjjis muhtin oahppiidloguid Sámegiela hálddašanguovllu siskkobealde skuvlajagi 2011/12. Vulobealde geavahuvvojit Todala logut ja logut skuvlajagis 2014/15 buohtastaddat ovdáneami maŋimuš njeallje jagi. Das lea sáhka vuođđoskuvlla oppalaš oahppiidlogus Hálddašanguovllus, oassi oahppiin geain lea sámegiella fágabiirres ja leago oahppiin oahpahus Sámegielas vuosttasgiellan dahje Sámegielas nubbingiellan. Buohtastaddan dahkkojuvvo Hálddašanguovllus dannego dáppe lea vejolaš guorahallat man stuorra oassi oppalaš oahppiidlogus oažžu oahpahusa sámegielas. Hálddašanguovllus sáhttet buot oahppit válljet oahpahusa sámegielas. Danne mii diehtit gallis sáhttet válljet sámegiela. Hálddašanguovllu olggobealde lea vuoigatvuohta oažžut sámegieloahpu čadnon dihto eavttuide, ja dan dihte eat dieđe gallis devdet daid eavttuid. (Todal 2012: 111-13.). </p>
<p>Tabealla  2.7  čájeha  ahte  vuođđoskuvlla  oahppiidlogu  Hálddašanguovllus  geahppána  42 oahppiin jagis 2011/12 gitta jahkái 2014/15. Geahppáneapmi lea 1,8 proseantta. Lea aŋkke nu ahte  Sámegiela  hálddašanguovlu  viiddiduvvui  go  Raarvihke  gielda Davvi-Trøndlágas máttasámegiela  guovllus  šattai  hálddašanguovllu  oassin  1.1.  2013.  Duohta  geahppáneapmi daid gielddain mat ledje juo Hálddašanguovllus 2011/12, lea dan sivas 100 oahppi dahje 4,3 proseantta.</p>
<p>Tabealla  čájeha  stuorát  erohusaid  oahppiidlogu  nuppástusain  gielddas  gildii.  Gáivuonas  ja Guovdageainnus  lea  stuorámus  lassáneapmi  –  27  ja  21  oahppi  dahje  14,1  ja  6,2  proseantta. Geahppáneapmi lea ges stuorámus Snoasas – 16,0 proseantta. Lea maid fuopmášanveara ahte oahppiidlogu geahppáneapmi lea badjelaš logi proseantta maiddái Kárášjogas, Porsáŋggus ja Deanus.  Dát  leat  gielddat  mas  sámiid  oktavuođas  leat  ollu  oahppit  geain  lea  oahpahus sámegielas.</p>
<p>Tabealla 2.8 čájeha ahte 1218 oahppis lei oahpahus sámegielas Hálddašanguovllus skuvlajagi 2011/12.  Sii  dahket  57  proseantta  buot  oahppiin  geat  ožžot  sámegiela  oahpahusa  Norggas. Dán  jagi  1180  oahppi  Hálddašanguovllus  ožžot  oahpahusa  sámegielas.  Sii  dahket  55,8 proseantta buot oahppiin geat ožžot oahpahusa sámegillii. Geahppáneapmi lea 1,2 proseantta.</p>
<p>Oahppiidlohku  geain  lea  oahpahus  Sámegielas  vuosttasgiellan  geahppánii  42  oahppiin Hálddašanguovllus.  Geahppáneapmi  lea  5,4  proseantta.  Oahppiidlohku  geain  lea  oahpahus Sámegielas nubbingiellan lassánii njeljiin oahppiin dahje 0,9 proseanttain.</p>
<p>Jagi  2011/12  oaččui  53  proseantta  oahppiin  Hálddašanguovllu  siskkobealde  oahpahusa sámegielas skuvllas. Dán jagi 52,0 proseantta oahppiin lea oahpahus sámegielas. Dain eanaš oassi  oažžu  oahpahusa  Sámegielas  vuosttasgiellan.  Tendeansa  lea  seammá  dán  jagi  go 2011/12.  Sulaid  mielde  juohke  goalmmát  oahppi  Hálddašanguovllus  oažžu  oahpahusa Sámegielas vuosttasgiellan.</p>
<p>Tabealla  2.9  čájeha  ovdáneami  oahppiin  geain  lea  oahpahus  sámegielas  Hálddašanguovllu gielddain. Logut Raarvihke gielddas 2012/12 eai leat dieđus. Guovdageainnus, Kárášjogas ja Unjárggas  lea  sámegiella  buot  oahppiid  geatnegahtton  fága  ja  nuppástusat  dáid  gielddain čuvvot  lunddolaččat  oppalaš  oahppiidlogu  nuppástusaid.  Divtasvuonas  ja  Gáivuonas  leat leamaš  stuorát  lassáneamit  oahppiidlogus  geain  lea  oahpahus  sámegielas  –  49,0  ja  16,4 proseantta.</p>
<p>Snoasas  lea  sámegiela  oahpahusa  oahppiidlohku  geahppánan  sakka  –  18  oahppiin  dahje  62 proseanttain.  Dát  geahppáneapmi  boahtá  ovddimusat  das  ahte  oahppit  geat  ožžo gáiddusoahpahusa  Åarjel-saemiej  skuvles  Snoasas  dál  ožžot  oahpahusa  báikkálaš oahpaheaddjis  ruovttuskuvllas.  Dasa  lassin  registrerejuvvojit  dálá  gáiddusoahpahusoahppit ruovttuskuvllas  iige  Åarjel-saemiej  skuvle  oahppin.  Ovdal  leat  gáiddusoahpahusoahppit registrerejuvvon  sámegieloahppin  dan  skuvl</p>
<p>Tabealla  2.10  čájeha  ahte  eanaš  gielddain  leat  dušše  uhcit  nuppástusat  oahppiidloguin  geat ožžot  oahpahusa  sámegielas  maŋimuš  njeallje  jagi.  Divtasvuonas  lea  dattetge  čielga lassáneapmi  jagis  2011/12  rájes  go  24  proseantta  oahppiin  ožžo  oahpahusa  sámegielas.  Dán jagi  lea  proseantaoassi  34,6.  Olles  lassáneapmi  boahtá  fágas  Sámegiella  nubbingiellan  mii lassánii 14,0 proseanttas 24,2 prosentii.</p>
<p>Unjárggas  lassána  proseanta  oahppiin  geat  ožžot  oahpahusa  Sámegielas  vuosttasgiellan  23,0 proseattas 30,8 prosentii. Snoasas geahppána oahppiidlohku geat ožžot oahpahusa sámegielas 12 proseanttas 5,2 prosentii.</p>
<p><em type="bold">2.4 Sámegiella joatkkaoahpahusas </em></p>
<p>Sápmelaš oahppit joatkkaoahpahusas lea vuoigatvuohta oažžut oahpahusa sámegielas. Ii leat vejolaš  geavahit  seammá  geográfalaš  juohkima  ovdanbuvttidettiin  joatkkaoahpahusa sámegiela oahpahusa loguid go vuođđoskuvllas bajábealde. Sivvan dasa lea ahte olu gielddain ii  leat  joatkkaskuvla.  Dan  dihte  váldet  nuorat  dávjá  joatkkaoahpahusa  ruovttugieldda olggobealde.</p>
<p>Tabealla  2.12  čájeha  ahte  oahppit  geat  ožžot  oahpahusa  sámegielas  joatkkaoahpahusas, válljejit earáláhkai dán jagi go ovddet jagi sámegiela molssaeavttuid gaskkas. Oahppiidlohku geat  ožžot  oahpahusa  Sámegielas  vuosttasgiellan,  geahppána  38  oahppiin  dahjege  15,6 proseanttain.  Seammás  lassána  oahppiidlohku  geat  ožžot  oahpahusa  Sámegielas nubbingiellan, 35 oahppiin dahjege 16,7 proseanttain.</p>
<p>Ovdal  2014/15  lea  leamaš  treanda  ahte  eanet  oahppit  ožžot  oahpahusa  Sámegielas vuosttasgiellan  joatkkaoahpahusas  go  Sámegielas  nubbingiellan.  Lea  eahpitkeahttá  positiiva albmaneapmi  jos  eanet  oahppit  go  ovdal  geain  leat  leamaš  oahpahus  Sámegielas nubbingiellan  vuođđoskuvllas,  jotket  oahpahallat  Sámegiela  nubbingiellan  maiddái joatkkaoahpahusas  dahje  ahte  oahppit  geain  ii  leat  leamaš  oahpahus  sámegielas  ovdal,  dál válljejit  oahppat  sámegiela  joatkkaoahpahusas.  Livččii  baicce  negatiiva  albmaneapmi  jos nuppástus  mearkkaša  ahte  oahppit  válljejit  oahpahusa  Sámegielas  nubbingiellan joatkkaoahpahusas  vaikko  ovdal  lea  leamaš  oahpahus  Sámegielas  vuosttasgiellan  nu  mo medias lea boahtán ovdan (NRK 2015). Dán ášši galggašii guorahallat buorebut.</p>
<p>Nuppigiela  oahppiidlohku  lassána  erenoamážit  davvisámegielas  155  oahppis  217  oahppái golbma  maŋimuš  jagi  áigodagas.  Maiddái  julevsámegielas  lea  vissis  lassáneapmi,  ja máttasámegiela logut leat obba stáđđásat. Skuvlajagiin 2010/11 ja 2011/12 eai leat sierra logut mátta-, julev- ja davvisámegielas leamaš fidnemis.</p>
<p>Lassáneamis oppalaš oahppiidlogus geat ožžot oahpahusa Sámegielas nubbingiellan maŋimuš jagi,  sáhttá  leat  oktavuohta  ođđa  fágii  Sámegiella  nubbingiellan  4.  Fága  lea  oaivvilduvvon oahppiide  geat  eai  leat  lohkan  Sámegiela  nubbingiellan  vuođđoskuvllas.  Sámegiella  nubbin giellan  4  oahpahuvvogođii  vuosttas  geardde  čakčat  2014,  ja  fágas  ii  lean  oktage  oahppi skuvlajagi 2013/14. Dán jagi 100 oahppi ožžot oahpahusa Sámegiella nubbingiellan 2:žis, 74 oahppi  Sámegiella  nubbingiellan  3:žis  ja  74  oahppi  Sámegiella  nubbingiellan  4:žis.  Ovddet jagi ledje sullii seammá ollu oahppit geat ožžo oahpahusa Sámegiela nubbingiellan 2:žis go Sámegiella nubbingiellan 3:žis. (Udir 2014: 27; 2015-1: 27; 2015-2: 27.)</p>
<p><em type="bold">2.4.3 Oahpahus sámegillii </em></p>
<p>Vuollekapihttalis  2.2  boahtá  ovdan  ahte  Máhttodepartemeanta  sáhttá  mearridit  ahte  soames skuvllat  galget  fállat  joatkkaoahpahusa  sámegillii  oahpahuslága  §  6-3  mielde.  Maiddái fylkkagielddat  sáhttet  ieža  mearridit  fállat  oahpahusa  sámegillii  iežaset  skuvllain.  Das beroškeahttá  ii  leat  boahtán  ovdan  ahte  muhtin  fylkkagieldda  joatkkaskuvla  fállá joatkkaoahpahusa  sámegilli<em type="italic">Media  ja  gulahallan</em>  mas sisabeassangáibádus lea Sámegiella vuosttasgiellan, addojuvvo sámegillii. Studiespesialiseremis  oahpahuvvo  sámegillii  servodatfágas,  luonddufágain  ja  historjjás 2013/14 ja luonddufágain, historjjás ja oskkoldagas 2014/15. (Sámi joatkkaskuvla Kárášjogas 2014) </p>
<p><em type="bold">2.5 Oahpponeavvodilli </em></p>
<p>Dán  kapihttalis  buktán  ovdan  oahpponeavvodili  sámegielat  oahpahusas  golmma  sámegiela várás:  davvi-,  julev-  ja  máttasámegiela,  ja  oahpponeavvodili  Sámegiela  nubbingiellan oahpahusas dan seammá golmma sámegielas.  Oahpponeavvut leat dehálaš reaiddut oahpaheddjiide ja ohppiide sihkkarastimis ahte oahppit galget  juksat  daid  gealbomihttomeriid  ja  vuođđogálggaid  maid  oahppi  galgá  háhkat  oahpus. Sámediggi  lea  2010  ja  2014  háhkan  dieđuid  oahpponeavvodili  birra.  Dieđut  geavahuvvojit dás  čájehit  dálá  dili  ja  nuppástusaid  maŋimuš  njeallje  jagi.  (Sametinget  et  al.  2010:  19-24; Sámediggi 2014-1: 5; 2015) Sámediggi lea juohkán oahpponeavvodili gielaid – davvi-, julev- ja  máttasámegiela  –  mielde  juohke  fágas  ja  juohke  luohkkáceahkkái  čuovvovaš kategoriijaiguin:   Dárbu lea gokčojuvvon Máhttolokten Sámi oahppoplána mielde, leat</p>
<p>oahppogirjjit/digitála resurssat, eanaš gealbomihttomearit leat gokčojuvvon</p>
<p>2 Oasit gealbomihttomeriin leat gokčojuvvon Máhttolokten Sámi oahppoplána mielde, leat fáddágirjjit/gihppagat/digitála oahpponeavvut  Leat oahppogirjjit, dárbu masá gokčojuvvon boares plánaid mielde  Áibbas uhca gokčanmearri dahje oahpponeavvut váilot ollásit</p>
<p>Tabealla  2.20  čájeha  stuorra  váilevašvuođaid  oahpponeavvuin  sihke <em type="italic">Davvi-,  Julev-  ja </em></p>
<p><em type="italic">Máttasámegiella nubbingiellan 2</em> fágas oahppoplánabuktosa Máhttoloktema mielde jagi 2010. </p>
<p>Davvi- ja máttasámegiela oahpahusas fertii gávcci jahkeceahkis geavahit oahpponeavvuid mat ledje  ovddiduvvon  boares  oahppoplána  mielde.  Guovtti  jahkeceahkis  ledje  uhccán oahpponeavvut dahje ii mihkkege davvisámegiela oahpahusas. <em type="italic">Julevsámegiella nubbingiellan </em></p>
<p><em type="italic">2:žis</em> ledje oasit dárbbus gokčojuvvon ođđa oahppoplána mielde guđa luohkkáceahkis, muhto </p>
<p>ledje uhccán oahpponeavvut dahje ii mihkkege njealji luohkkáceahkis.</p>
<p>Jagi  2014  lea  dilli  sakka  buorránan.  Oahpponeavvodárbu  lea  gokčojuvvon  Julev-  ja Máttasámegiella  nubbingiellan  2:žis  buot  logi  jahkeceahkis.  Davvisámegielas  lea  dárbu gokčojuvvon  luohkkácehkiin  1-7,  ja  luohkkácehkiin  8-10  leat  oasit  gealbomihttomearis gokčojuvvon ođđaovddiduvvon dahje ođđasit deaddiluvvon fáddágirjjiiguin, gihppagiiguin ja digitála  materiálain.  Daid  lassin  leat  girjjit  mat  gokčet  dárbbu  masá  ollásit  boares oahppoplánaid mielde.</p>
<p>Sámedikki matriisa čájeha muđuid ahte oahpponeavvodárbu fágas <em type="italic">Sámegiella  nubbingiellan </em></p>
<p>, lea masá gokčojuvvon vuođđoskuvllas. Spiehkastagat leat <em type="italic">Julevsámegiella nubbingiellan 3</em> </p>
<p>luohkkáceahkis  10  ja <em type="italic">Máttasámegiella  nubbingiellan  3</em>  luohkkácehkiin  8-10  main  leat váilevašvuođat.    Dáin    leat  oasit  gealbomihttomearis  gokčojuvvon  ođđaovddiduvvon  dahje ođđasit deaddiluvvon fáddágirjjiiguin, gihppagiiguin ja digitála materiálain. </p>
<p><em type="bold">2.5.5 Sámedikki oaidnu </em></p>
<p>Dát  logahallan  čájeha  ahte  lea  stuorra  erohusa  Sámedikki  prinsihpalaš  oainnus  sámegiela oahpahusa  oahpponeavvodilis  ja  oahpponeavvuid  duohtadilis.  Sámedikki  (2014-1:  5) prinsihpalaš  oaidnu  lea  ahte  Sámi  oahppiin  lea  seamma  vuoigatvuohta  go  dáža  oahppiinge fidnet buot oahpponeavvuid iežaset eatnigillii. Dát vuoigatvuohta ii leat ollašuvvan go sihke 2010:s ja 2014:s váilot sámegielat oahpponeavvut máŋgga fágas.</p>
<p>Sámediggi  lea  meannudettiin  oahpahuslága  geassemánus  2014  čujuhan  dasa  ahte  sámi oahppiid  vuoigatvuohta  oahpponeavvuide  iežaset  oahpahusgillii  ii  leat  sihkkarastojuvvon lágas  oktan  dasa  gulli  láhkaásahusain.  Vuoigatvuohta  oahpponeavvuide  goappašiid  dáru giellahámiin  lea  sihkkarastojuvvon  oahpahuslágas  ja  vuoigatvuohta  aiddostahttojuvvo  ja nannejuvvo  láhkaásahusas.  Sámediggi  lea  dán  sivas  bivdán  ahte  oahpahus-  ja priváhtaskuvlaláhka ođasmahttojuvvo nannen dihtii sámi oahppiid vuoigatvuođa oahpahussii sámegielas ja sámegillii ja sámi kulturárvvuid vuođul, dás maiddái erenoamážit vuoigatvuođa sámi oahpponeavvuide buot fágain olles vuođđooahpahusas. (Sametinget 2014-1: 5; 2014-2: 120.)</p>
<p><em type="bold">2.6 Sámegiela oahpahusa bearráigeahčču </em></p>
<p>Sámi  oahppiid  vuoigatvuođat  oahpahuslága  mielde  lea  leamaš  vuoruhuvvon  suorgi vuođđoskuvllaid  ja  joatkkaoahpahusa  bearráigeahččamis  2009  rájes.  Máhttodepartemeanta (2009:  31)  barggahii  dalle  Oahpahusdirektoráhttii  juolludanreivves: <em type="italic">”bearráigeahččat  sihke </em></p>
<p><em type="italic">mo  fylkkagielddaid  ja  gielddaid  čuovvulit  sámi  oahppiid  vuoigatvuođaid  oahpahuslága mielde, dan oktavuođas maiddái oahpponeavvuid fidnemis”.</em> Geavadis lea </p>
<p>fylkkamánneámmáhiin ovddasvástádus bearráigeahččat sámegiela oahpahusa iežaset fylkkain.</p>
<p><em type="italic">Tabell  2.21  </em>čájeha  ahte  fylkkamánneámmáhat  čađahedje  14  bearráigeahččama  sámegiela oahpahusas  áigodagas  2012:s  gitta  geassemánu  2015.  Daid  bearráigeahččamiid  čađahedje fylkkain:  Oslos  ja  Akershusas,  Mátta-Trøndelágas,  Nordlánddas  ja  Finnmárkkus.  13 bearráigeahču dahkkojuvvojedje vuođđoskuvllain ja okta joatkkaskuvllas. </p>
<p>Artihkkalii  lea  diđoštallan  sámegiela oahpahusa  bearráigeahččamiid  birra Oslo ja Akershusa ja  viđa  davimus  fylkka  fylkkamánniid  mánáidgárde-  ja  oahpahusossodagain.  Bearráigeahččanraporttat  davimus  fylkkain  leat  vižžojuvvon  Fylkkamánniid  ruovttusiidduin interneahtas gos leat almmolaččat oaidnin láhkai. Oslo ja Akershus fylkkamánne lea sádden iežas  fylkka  bearráigeahččanraporttaid  čállái.  Okta  bearráigeahččanraporta  ii  lean almmuhuvvon go artihkal gárvvistuvvui. Das lea sáhka Mátta-Trøndelága bearráigeahččanraporttas  sámegiela  oahpahusa  bearráigeahččamis  Namdalseid  gielddas geassemánu 9. beaivvi.</p>
<p><em type="bold">2.6.1 Bearráigeahčuid sisdoallu </em></p>
<p>Bearráigeahččandoaimma  bajimus  mihttomearri  go  bearráigeahččá  sámi  mánáid vuoigatvuođaid oahpahuslága ektui, lea sihkkarastit ahte ulbmiljoavku oažžu fálaldaga maid sáhttá  gáibidit.  Sámi  oahppiide  galgá  addit  vejolašvuođa  olahit  gelbbolašvuođa  sámegielas. Bearráigeahččamis  galgá  dárkkistit  čuovvugo  gielda  lága  gáibádusaid,  ja  vejolaččat  fuolahit ahte  dilli  gielddas  soahpá  njuolggadusaid  gáibádusaiguin.  Láhkagáibádusat  mat dárkkistuvvojit  bearráigeahčus,  leat  válljejuvvon  dan  ektui  makkár  mearrádusat  leat guovddášlepmosat  vai  sámi  oahppit  ožžot  dan  oahpahusfálaldaga  sámegillii  ja  sámegielas maid  gielddat  leat  geatnegahtton  addit.  Láhkagáibádusat  maid  galgá  bearráigeahččat bearráigeahčuin,  leat  válljejuvvon  vásáhusaid  vuođul  maid  oaččui  álggahanprošeavttas Nordlánddas čakčat 2009. (Fylkesmannen i Oslo og Akershus 2012-3: 3)</p>
<p>Bearráigeahččanraporttain  lea  kapihtal  mas  čilge  maid  guorahallá.  Vulobealde  lea čoahkkáigeassu váldosárggastagain bearráigeahčus Rana gielddas Nordlánddas dannego addá buori  áddejumi  das  mii  guorahallojuvvo  buot  gielddain.  (Nordlándda  fylkkamánne  2014-1). Dasa  lassin  geavahuvvo  bearráigeahččanraporta  Guovdageainnu  suohkanis  (Finnmárkku fylkkamánne 2015) čájehit maid guorahallá Hálddašanguovllu siskkobealde. Leat erenoamážit</p>
<p><em type="bold">1. Dohkálaš vuogádat – oahpahuslága § 13-10 nubbi lađas  </em></p>
<p>Gielddain  lea  oahpahuslága  §  13-10  nuppi  lađđasa  mielde  bajimus  ovddasvástádus  das  ahte skuvlajođiheaddjit juohke áidna skuvllas ollašuhttet lága gáibádusaid ja geatnegasvuođaid, ja ahte  sii  fállet  daid  bálvalusaid  ja  doaimmaid  mat  lágas  čilgejuvvojit.  Ollašuhttin  dihte gáibádusaid dohkálaš vuogádaga birra galgá skuvlaeaiggát máhttit dokumenteret:</p>
<p type="listitem"> Ahte  leat  rutiinnat  mat  sihkkarastet  ahte  buohkat  organisašuvnnas  geain  leat  barggut</p>
<p>mat leat čatnašuvvan sámi oahppiid vuoigatvuođaide, lea doarvái máhttu áššáigullevaš mearrádusaid sisdoalus ja gáibádusain</p>
<p type="listitem"> Ahte leat rutiinnat mat sihkkarastet ahte gielda oažžu doarvái dieđu das mii duođaid</p>
<p>dáhpáhuvvá sámegiela oahpahusas</p>
<p type="listitem"> Ahte leat rutiinnat mo dát dieđut árvvoštallojuvvojit láhkagáibádusaid ektui</p>
<p type="listitem"> Ahte leat rutiinnat mo álggaha dárbbašlaš doaibmabijuid jos boahtá ovdan ahte geavat</p>
<p>ii soaba láhkagáibádusaiguin</p>
<p><em type="bold">2. Sámegieloahpahus vuođđoskuvllas – oahpahuslága § 6-2 </em></p>
<p>Dan  njealji  gielddas  Nordlánddas  gos  bearráigeahčču  čađahuvvui,  leat  Hálddašanguovllu olggobealde.  Dat  eai  adnojuvvo  Sámi  guovlun  oahpahuslágas  ja  danne  leat  ráddjehusat oahpahuslága § 6-2 láhkamearrádusain mat gusto vuoigatvuođaide Sámi guovllu olggobealde, leamaš  Fylkkamánne  árvvoštallamiid  vuolggasadji.  Sámi  guovllu  olggobealde  lea  buot vuođđoskuvlaahkásaš  sápmelaččain  vuoigatvuohta  oažžut  oahpahusa  sámegielas.  Dát mearkkaša  ahte  gielddain  lea  geatnegasvuohta  addit  oahpahusa  sámegielas  almmá beroškeahttá joavkku sturrodagas.</p>
<p>Skuvlaeaiggádis  galgá  leat  vuogádat  mii  sihkkarastá  ahte  oahpahus  sámegielas  soahpá Oahppoplánabuktosiin  Máhttoloktemiin  –  Sápmi  vrd.  oahpahuslága  6-4  ja  oahpahuslága láhkaásahusa §§ 1-1 ja 1-11. Sámegiela oahpahusa galgá álo  čuovvut mearriduvvon fága- ja diibmojuohkima  vrd.  oahpahuslága  §  2-2.  Vuođđoskuvlla  fága-  ja  diibmojuohkin  lea  oassin geatnegahtton oahpahusa ja das ii sáhte spiehkastit vrd. oahpahuslága §§ 2-1 ja 2-3.</p>
<p>Finnmárkku  fylkkamánne  lea  bearráigeahččan  guokte  gieldda  mat  leat  Sámegiela hálddašanguovllu siskkobealde ja adnojuvvo Sámi guovlun. Das lea sáhka Guovdageainnus ja Porsáŋggus.  (Finnmárkku  fylkkamánne  2014;  2015.)  Daid  gielddain  lea  buot vuođđoskuvlaahkásaččain  vuoigatvuohta  oažžut  oahpahusa  sámegielas  ja  sámegillii oahpahuslága  §  6-2  mielde.  Dasa  lassin  lea  Guovdageainnus  suohkan  geavahan  lága vejolašvuođa  ja  mearridan  ahte  buot  vuođđoskuvlaahkásaš  oahppit  galget  oažžut  oahpahusa sámegielas.</p>
<p><em type="bold">3. Dárbbašlaš reaiddut, luvvadagat ja oahpponeavvut – Oahpahuslága § 9-3  </em></p>
<p>Oahpahuslága  §  9-3  mielde  lea  skuvlaeaiggát  geatnegahtton  fuolahit  ahte  skuvllas  lea dárbbašlaš  reaiddut,  luvvadagat  ja  oahpponeavvut.  Sámegiela  oahpahusa  oktavuođas  dat mearkkaša  ahte  lea  geatnegasvuohta  háhkat  oahpponeavvuid  mat  leat  heivehuvvon  doaibmi oahppoplánabuktosii ja reaiddut mat dahket oahpahusa/gáiddusoahpahusa vejolažžan.</p>
<p><em type="bold">4. Sámegiela oahpahusa molssaevttolaš oahpahanvuogit -  – oahpahuslága § 7-1 ásahus </em></p>
<p>Jos skuvllas eai leat heivvolaš oahpahusbargit, de lea oahppiin geain lea vuoigatvuohta oažžut oahpahusa sámegielas, vuoigatvuohta oažžut dákkár oahpahusa molssaevttolaš vugiid mielde. Dákkár  oahpahus  sáhttá  leat  gáiddusoahpahus,  intensiivaoahpahus  dahje  erenoamáš leairaskuvlaorrumat. Jos gáiddusoahpahus lágiduvvo, de gáibiduvvo ahte skuvlaeaiggádis leat vuogádagat  mat  vuhtiiváldet  ovttaskas  oahppi  vuoigatvuođaid.  Skuvlaeaiggádis  lea ovddasvástád</p>
<p><em type="bold">2.6.2 Bearráigeahčut Oslos ja Akershusas </em></p>
<p>Oslo ja Akershus fylkkamánne lea čađahan vihtta bearráigeahču sámegiela oahpahusas 2012. Dat  bearráigeahčai  gielddaid:  Oppegård,  Oslo,  Rælingen,  Skedsmo  ja  Ås  (Fylkesmannen  i Oslo  og  Akershus  2012-1;  2012-2;  2012-3;  2012-4;  2012-5).  Buot  vihtta  bearráigeahču loahpahuvvojedje  dainna  ahte  gohčui  gielddaid  njulget  dili.  Bearráigeahččanraporttain  lea</p>
<p>čoahkkáigeassu  čállosis  Oahpahusdirektoráhtas  Máhttodepartementii  (Udir  2013-4:  19-20). Eanemus láhkarihkkumat gustojit gáibádussii ráhkadit čálalaš rutiinnaid mat sihkkarastet ahte:</p>
<p type="listitem"> gielda oažžu doarvái dieđu das mii duođaid dáhpáhuvvá sámegiela oahpahusas</p>
<p type="listitem"> leat rutiinnat mo dieđut árvvoštallojuvvojit láhkagáibádusaid ektui</p>
<p type="listitem"> álggaha  dárbbašlaš  doaibmabijuid  jos  boahtá  ovdan  ahte  geavat  ii  soaba</p>
<p>láhkagáibádusaiguin</p>
<p type="listitem"> rektorii fápmuduvvon váldi dahkkojuvvo oassin fápmudahttinnjuolggadusain</p>
<p type="listitem"> gieldda vuogádat sihkkarastá ahte oahppiin geain leat vuoigatvuohta oažžut sámegiela</p>
<p>oahpahusa,  ožžot  unnimus  jahkediibmologu,  ahte  gielda  fuolaha  ahte oahppi/fuolaheaddji  beassá  válljet  Sámegiela  vuosttasgiellan  dahje  Sámegiela nubbingiellan</p>
<p type="listitem"> gielda  ferte  fuolahit  ahte  skuvllat  mat  geavahit  Skype/interneahta  gáiddusoahpahusa</p>
<p>olis, leat stáđis teknihkalaš čovdosat</p>
<p>Lea maid fuopmášan muhtin láhkarihkkumiid mat leat čatnasan daid bearráigeahččansurggiide:</p>
<p type="listitem"> gáibádussii  ráhkadahttit  čálalaš  rutiinnaid  mat  sihkkarastet  ahte  buohkat  geain  leat</p>
<p>barggut  mat  leat  čatnašuvvan  sámi  oahppiid  vuoigatvuođaide,  lea  doarvái  máhttu áššáigullevaš mearrádusaid sisdoalus ja gáibádusain</p>
<p type="listitem"> gáibádussii ahte leat dokumentašuvdna mii čájeha ahte leat ožžon lobi mánáidceahki</p>
<p>oahppiid váhnemiin geahpidit eará fágaid oahpahusa</p>
<p type="listitem"> dasa ahte gielda ferte fuolahit ahte oahppiin geain lea vuoigatvuohta oažžut oahpahusa</p>
<p>sámegielas  ja  sámegillii  sáhttá  válljet  gielaid  davvisámegiela,  máttasámegiela  ja julevsámegiela gaskka</p>
<p>Direktoráhtta  ii  čále  mangelágan  oppalaš  bohtosiid  sámegiela  oahpahusa  dilis  daid árvvoštallamiid  vuođul  Oslos  ja  Akershusas  dannego  dušše  okta  fylkkamánneámmát  lei bearráigeahččan sámegiela oahpahusa 2012. Loahpas direktoráhtta čállá ahte: <span type="quote">“... addojuvvon njulgengohččumiin  boahtá  ovdan  ahte  skuvlaeaiggádat  buorebut  fertet  fuolahit  ahte  lea dárbbašlaš  reaiddut  ja  oahpponeavvut  nu  ahte  oahppit,  geain  lea  vuoigatvuohta  oažžut sámegiela oahpahusa, ožžot dákkár oahpahusa dán meari mielde maid  galget oažžut.”</span>  (Udir 2013: 25.)</p>
<p><em type="bold">2.6.3  Bearráigeahčut Nordlánddas </em></p>
<p>Leat  čađahuvvon  njeallje  bearráigeahču  sámegiela  oahpahusas  Nordlándda  fylkkas.  Visot bearráigeahčut  álggahuvvojedje  2013  ja  loahpahuvvojedje  2014.  Lea  bearráigeahččan gielddaid:  Rana,  Narviika,  Evenášši  ja  Saltdal.  (Nordlándda  fylkkamánne  2014-1;  2014-2; 2014-3; 2014-4).</p>
<p><em type="italic">Nordland bearráigeahčuid bohtosat </em></p>
<p>Fylkkamánne  fuopmášii  láhkarihkkumiid  sámegiela  oahpahusas  buot  njealji  gielddas  maid bearráigeahččai. Unnimus láhkarihkkumat ledje Evenáššis mii ii  sihkkarastán sámi oahppiid vuoigatvuođa  oažžut  njuolggadusas  mearriduvvon  fága-  ja  diibmojuogu,  iige  unnimus jahkediibmologu.</p>
<p>Eará  gielddain  ii  lean  dohkálaš  vuogádat  fuopmášit,  árvvoštallat  ja  čuovvolahttit  ahte vuhtiiváldá  oahpahuslága  gáibádusaid  sámegiela  oahpahusas.  Narviikka  gielda  iige sihkkarastán  sámi  oahppiid  vuoigatvuođa  </p>
<p type="listitem"> leat  rutiinnat  mat  sihkkarastet  ahte  buohkat  organisašuvnnas  geain  leat  barggut  mat</p>
<p>leat  čatnašuvvan  sámi  oahppiid  vuoigatvuođaide,  lea  doarvái  máhttu  áššáigullevaš mearrádusaid sisdoalus ja gáibádusain</p>
<p type="listitem"> leat rutiinnat mat sihkkarastet ahte skuvlaeaiggát oažžu doarvái dieđu das mii duođaid</p>
<p>dáhpáhuvvá sámegiela oahpahusas</p>
<p type="listitem"> leat rutiinnat mo diehtolonuhallan árvvoštallojuvvo láhkagáibádusaid ektui</p>
<p type="listitem"> leat  rutiinnat  mo  álggaha  dárbbašlaš  doaibmabijuid  jos  boahtá  ovdan  ahte  geavat  ii</p>
<p>soaba láhkagáibádusaiguin</p>
<p>Gielddat  galget  maid  sihkkarastit  ahte  vuoigatvuohta  oažžut  sámegiela  oahpahusa vuođđoskuvllas duohtandahkkojuvvo, ja galget dan oktavuođas:</p>
<p type="listitem"> ásahit  rutiinnaid  mat  sihkkarastet  ahte  jahkásaš  diehtojuohkinreive  fága-  ja</p>
<p>diibmojuohkima birra dahkkojuvvo dovddusin ja čuvvojuvvo</p>
<p type="listitem"> ásahit rutiinnaid mat sihkkarastet ahte sámi oahppit ožžot unnimus jahkediibmomeari,</p>
<p>ja ráhkada ja doibmiibidjá rutiinna mii bearráigeahččá dan</p>
<p type="listitem"> ásahit  rutiinnaid  mat  sihkkarastet  ahte  oahpahusa  sisdoallu  álo  soahpá  doaibmi</p>
<p>oahppoplánabuktosiin</p>
<p type="listitem"> ásahit  rutiinnaid  mat  sihkkarastet  ahte  váhnemat  ja/dahje  oahppit  sáhttet  válljet</p>
<p>oahpahusa gielain (davvi-, julev- ja máttasámegielas).</p>
<p>Dasa lassin  galget  gielddat sihkkarastit ahte vuhtiiváldá vuoigatvuođa oažžut molssaevttolaš oahpahusvugiid,  ja  fertejit  dan  oktavuođas  ásahit  rutiinnaid  mat  sihkkarastet  váhnemiid mielváikkuheami go ráhkada molssaevttolaš oahpahusfálaldagaid.</p>
<p><em type="bold">2.6.4 Bearráigeahčut Finnmárkkus </em></p>
<p>Leat  čađahuvvon  njeallje  bearráigeahču  sámegiela  oahpahusas  Finnmárkku  fylkkas:  Álttá vuođđoskuvllain,  Álttá  joatkkaskuvllas,  Leavnnja  skuvllas  Porsáŋggu  gielddas, Guovdageainnu mánáidskuvllas ja Guovdageainnu nuoraidskuvllas. (Finnmárkku fylkkamánne 2013-1; 2013-2; 2014; 2015). Bearráigeahččamat Finnmárkkus čuvvot seammá málle  go  bearráigeahččamat  máddeleappos,  muhto  spiehkastit  bearráigeahččamiin Oslos/Akershusas ja Nordlánddas go ii leat fuopmášan ovttage láhkarihkkuma.</p>
<p><em type="italic">Álttá gieldda vuođđoskuvllat </em></p>
<p>Fylkkamánne  árvvoštallamat  dilis  Álttá  gieldda  vuođđoskuvllain  leat  oppalaččat  positiivvat. Fylkkamánne  loahppabohtosis  daddjojuvvo  ahte:  <span type="quote">“Álttá  gielddas  lea  dohkálaš  vuogádat árvvoštallat  ja  čuovvulit  ahte  oahpahuslága  gáibádusat  sámegiela  oahpahussii vuhtiiváldojuvvojit.”</span> Ii leat fuopmášahttán láhkarihkkomiid, iige leat gohččon gieldda njulget maidege.</p>
<p>Joatkagis  Fylkkamánne  konkludere  ahte  Álttá  gielddas  leat  buorit  rutiinnat  struktuvrra  ja proseassa hárrái iežas kvalitehtaárvvoštallanvuogádagas. Struktuvrakvalitehta mihtilmas áššit leat  movttiidahtton  ja  gelbbolaš  oahpaheaddjit  geain  lea  gelbbolašvuohta  sámegielas. Gielddas  lea  báikkálaš  oahpahus  sámegielas  buot  skuvllain.  Das  lea  sáhka  oahppiin  Álttá vuođđoskuvllain geat háliidit oahpahusa sámegielas. Gielddas lea muitalan ahte sidjiide leat boahtán  gažaldagat  molssaevttolaš  oahpahusa  birra  ja  dan  lea  fállan  jiena  ja  gova  bokte. Fylkkamánne oaidná ahte gielddas lea vuogádat mainna lágida molssaevttolaš oahpahusvugiid ja  dain  lea  iešguđetlágan  čovdosat  mat  fuolahit  ahte  ovttaskas  oahppit  ožžot  molssaevttolaš oahpahusfálaldaga.</p>
<p>Eará  áššit  mat  leat  mielddisbuktán  positiiva  árvvoštallama  lea  ahte  gielddas  leat diehtojuohkinrutiinnat  mainna  juohká  dieđu  sámegiela  oahpahusa  vuoigatvuođas fuolaheaddjiide  ja  oahppiide.  Gielddas  lea  diehtojuohkinreive  mii  juhkkojuvvo fuolaheaddjiide j</p>
<p><em type="italic">Leavnnja skuvla – Porsáŋggu gielddas </em></p>
<p>Fylkkamánne  lea  bearráigeahččan  sámegiela  oahpahusa  Leavnnja  skuvllas  Porsáŋggu gielddas.  Gielda  lea  Hálddašanguovllus  ja  adnojuvvo  Sámi  guovlun  oahpahusa  lága  mielde. Danne  leat  gieldda  vuođđoskuvllat  geatnegahtton  fállat  oahpahusa  sámegillii  ja  sámegielas (oahpahuslága § 6-2).</p>
<p>Bearráigeahččanraporttas  čilgejuvvo  ahte  árvvoštallamat  leat  dahkkon  unnimusgáibádusaid ektui mat leat biddjon Hálddašanguovllu gielddaide. 1. Galgá čuovvut Sámi oahppoplána. 2. Fága-  ja  diibmojuohkinplána  lea  čatnašuvvi.  3.  Skuvla  fállá  sámegiela  vuosttasgiellan  ja nubbingiellan.  Bearráigeahččanraportta  árvvoštallamat  leat  aivve  positiiva.  “Dokumentašuvdna  čájeha  ahte fállá oahpahusa sámegielas ja sámegillii buot cehkiin, ja skuvllas leat rutiinnat mo sihkkarastit oahppiid  vuoigatvuođaid  giellaválljemiidda  ja  giellamolssaeavttuide  go  sirdašuvvet mánáidceahkis  nuoraidceahkkái.  Dán  Fylkkamánne  árvvoštallá  duođaštussan  dasa  ahte Leavnnja  skuvla  fállá  sámegiela  vuosttas  dahje  nubbingiellan  oahppiide  skuvllas.  Skuvla čájeha iežas dokumentašuvnnas jahkebealleplánaid ja jahkeplánaid mas sámi oahppoplána lea mearrideaddjin  ja  fágaide  vuođđun.  Vuostáiváldon  dokumentašuvdna  čájeha  ahte  skuvla geavaha dohkkehuvvon oahpponeavvuid ja/dahje eará oahpponeavvuid mat leat heivehuvvon Máhttolokten  Sápmái.  Oahppit  ožžot  oahpahusa  sámegielas  ja/dahje  sámegielas  Sámi oahppoplána  mielde  ja  árvvoštallojuvvojit  gealbomihttomeriid  hárrái  ovttaskas  fágain.</p>
<p>Oahppit  leat  juhkkojuvvon  sierra  sámegielat  luohkáide  sihke  mánáid-  ja  nuoraidceahkis  ja čuvvot doaibmi fága- ja diibmojuohkinplána. Gáibiduvvo  ahte  oahpaheaddjiin  geat  oahpahit,  galgá  leat  áššáigullevaš  ja  dohkkehuvvon gelbbolašvuohta.  Vuostáiváldon  dokumentašuvdna  čájeha  Leavnnja  skuvlla  oahpaheaddjiin leat  dan,  ja  dan  vuođul  Fylkkamánne  árvvoštallá  ahte  Porsáŋggu  gielda  ollašuhttá láhkagáibádusa.  Skuvllas  leat  geavahan  láhkai  dohkálaš  oahppomateriála/oahpponeavvut,  ja ollašuhttá  oahpahuslága  §  9-3  mas  daddjo:  <span type="quote">“Skuvllas  galget  leat  dárbbašlaš  reaiddut, luvvadagat ja oahpponeavvut”</span>. Fylkkamánne čujuha oahpahuslága § 13-10:i vuogádaga birra. Porsáŋggu gielddas galgá leat vuogádat  man  mielde  heive  árvvoštallat  ollašuvvet  go  oahpahuslága  ja  láhkaásahusaid gáibádusat.  Vuogádatgáibádus  mielddisbuktá  gáibádusa  ahte  leat  gulahallan-  ja ovttasbargorutiinnat  skuvlaeaiggáda  ja  skuvllaid  gaskkas  organisašuvnnas.  Rutiinnat mearkkašit  dás  mii  galgá  dahkkojuvvot,  gii  galgá  dahkat  dan,  mo  dan  galgá  dahkat  ja  goas galgá  dahkkojuvvot.  Dokumentašuvnna  vuođul  Fylkkamánne  oaivvilda  ahte  Porsáŋggu gielddas lea dohkálaš vuogádat mii lea doarvái nanus fuopmášit láhkarihkkumiid.  Fylkkamánne  oaivvilda  ahte  Porsáŋggu  gielda  ja  Leavnnja  skuvla  lea  jáhkehahtti  vuogi mielde čájehan ahte láhčet dili nu ahte oahppit ožžot sámi oahpahusa, iige leat boahtán ovdan mihkkege mii čujuhivčče dasa ahte láhkarihkkun lea dáhpáhuvvan.</p>
<p><em type="italic">Guovdageainnu mánáidskuvla ja Guovdageainnu nuoraidskuvla </em></p>
<p>Fylkkamánne  lea  bearráigeahččan  sámegiela  oahpahusa  Guovdageainnu  mánáidskuvllas  ja Guovdageainnu nuoraidskuvlla Guovdageainnu suohkanis 2015. Suohkan lea Hálddašanguovllus  ja  adnojuvvo  Sámi  guovlun  oahpahuslágas.  Danne  suohkana vuođđoskuvllat  leat  geatnegahtton  fállat  oahpahusa  sihke  sámegielas  ja  sámegillii (oahpahuslága § 6-2).</p>
<p>Bearráigeahččanraportta árvvoštallamat leat aivve positiivvat. Dokumentašuvdna čájeha ahte fállá oahpahusa sámegielas ja sámegillii, ja oahpahusa dárogillii ja dárogielas juohke ceahkis vuođđoskuvllas.    Skuvllain  leat  ru</p>
<p>Dokumentašuvdna  čájeha  ahte  oahpaheaddjiin  Guovdageainnu  mánáidskuvllas  ja Guovdageainnu  nuoraidskuvllas  lea  dárbbašlaš  gelbbolašvuohta  ja  dan  vuođul  árvvoštallá Fylkkamánne  ahte  Guovdageainnu  suohkan  sihkkarastá  ahte  láhkagáibádus  ollašuvvá. Skuvllas leat geavahan láhkai dohkálaš ja dohkkehuvvon oahppomateriála/oahpponeavvut.</p>
<p>Fylkkamánne  árvvoštallá  maid  dili  Guovdageainnu  suohkanis  vuogádatgáibádusa  ektui oahpahuslága  §  13-10.  Vuogádatgáibádus  mielddisbuktá  gáibádusa  ahte  leat  gulahallan-  ja ovttasbargorutiinnat  skuvlaeaiggáda  ja  skuvllaid  gaskkas  organisašuvnnas.  Rutiinnat mearkkašit  dás  mii  galgá  dahkkojuvvot,  gii  galgá  dahkat  dan,  mo  dan  galgá  dahkat  ja  goas galgá dahkkojuvvot. Dokumentašuvnna vuođul Fylkkamánne oaivvilda ahte Guovdageainnu suohkanis lea dohkálaš vuogádat mii lea doarvái nanus fuopmášit láhkarihkkumiid.</p>
<p><em type="italic">Álttá joatkkaskuvla </em></p>
<p>Áigodagas 2012 gitta geassemánu 2015 lea čađahuvvon bearráigeahčču sámegiela oahpahusas ovtta  joatkkaskuvllas  Norggas.  Lea  dahkkon  Álttá  joatkkaskuvllas  maid  Finnmárkku fylkkagielda eaiggáda.  Bearráigeahččamis  dárkkistii  dokumeanttaid  ja  jearahalai</p>
<p>čoavddaolbmuid  ja  oahppiid.  Dán  bearráigeahččama  láhkavuođđu  lea  earáláhkai  go  eará bearráigeahččamiin dannego das árvvoštallá oahpahusa oahpahuslága § 6-3 ektui mas daddjo ahte: <span type="quote">“Sápmelaččain joatkkaskuvllain lea riekti oažžut oahpahusa sámegielas. Departemeanta sáhttá mearridit  láhkaásahusaid  molssaevttolaš oahpahusvugiide  go oahpahusa ii sáhte fállat skuvlla  iežas  oahpaheddjiiguin.”</span>  Fylkkamánne  árvvoštallan  čájeha  ahte  Álttá  joatkkaskuvla ollašuhttá  dán  láhkaparagráfa  sámi  oahppiid  oahpahusas  ja  skuvllas  leat  buorit  rutiinnat čađahit oahpahusa sámegielas.</p>
<p><em type="bold">2.7 Hástalusat ja ávžžuhusat </em></p>
<p>Dán  artihkkalis  lea  boahtán  ovdan  ahte  oahpahusas  sámegielas  vuođđoskuvllas  ja joatkkaoahpahusas  leat  muhtin  hástalusat.  Oahppiidlohku  geat  ožžot  oahpahusa  Sámegielas vuosttasgiellan  geahppána  sihke  vuođđoskuvllas  ja  joatkkaoahpahusas.  Vuođđoskuvllas  lea dát  geahppáneapmi  dáhpáhuvvan  nu  guhká  ahte  sáhttá  gohčodit  dan  treandan. Joatkkaoahpahusas lea menddo árrat diehtit sihkkarit leago treanda.</p>
<p>Oahppit  geat  ožžot  oahpahusa  Sámegielas  vuosttasgiellan  vuođđoskuvllas,  ožžot  dábálaččat maiddái  oahpahusa  eará  fágain  sámegillii.  Dattetge  lea  nu  ahte  oahppiidlohku  geat  ožžot oahpahusa Sámegielas vuosttasgiellan, muhto eai oaččo oahpahusa eará fágain sámegillii, lea lassánan. Ii leat vejolaš dadjat mas dát lassáneapmi boahtá. Dáid áššiid galggašii guorahallat dárkileappot.</p>
<p>Oahppiidlohku  geat  ožžot  oahpahusa  Sámegielas  nubbingiellan  vuođđoskuvllas  orrot stáđásmuvvamin,  muhto  vuollegeappo  dásis  go  ovdal.  Nannen  dihte  sámegielaid ealáskahttima galggašii leat mihttomearri ahte dát oahppiidlohku lassána.</p>
<p>Joatkkaoahpahusas  lea  oahppiidlohku  Sámegielas  nubbingiellan  lassánan.  Dát  lea  positiiva ovdáneapmi.  Galggašii  dattetge  guorahallat  buorebut  heitetgo  oahppit  geat  leat  lohkan Sámegiela  nubbingiellan  vuođđoskuvllas,  oahppamis  sámegiela  joatkkaoahpahusas. Artihkkalis leat boahtán ovdan áššit mat čujuhit dasa, ja danne galggašii dutkat vejolaš sivaid buorebut.</p>
<p>Sámegiela oahpahusa dilli skuvllas sáhttá leat gitta guovtti eará áššis maid lea guorahallan dán artihkkalis:  Oahpponeavvodilli  sámegielat  oahpahusas  ja  oahpahusas  sámegielas,  ja fylkkamánniid bearráigeahčut sámegiela oahpahusas. Vaikko oahpponeavvodilli vuođđoskuvllas  lea  buorránan  maŋimuš  njeallje  jagi,  de  leat  ain  stuorra  váilevašvuođat. Bearráigeahččamiin Oslos ja Akershusas ja Nordlánddas bohtet láhkarihkkumat ovdan ja</p>
</body></document>