<document xml:lang="sme" id="no_id"><header><title>Sámegiella Norgga girkus</title><genre code="science"/><author><person firstname="Tore" lastname="Johnsen" sex="m" born="" nationality=""/></author><year>2015</year><wordcount>7627</wordcount><conversion_status type="standard"/><availability><license type="standard"/></availability><origFileName>http://samilogutmuitalit.no/sites/default/files/publications/7.samegiella_norgga_girkus.pdf</origFileName><parallel_text xml:lang="nob" location="7_samisk_i_den_norskekirke.pdf"/><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header><body><p><em type="bold">7 Sámegiella Norgga girkus </em></p>
<p><em type="bold">Tore Johnsen, </em>cand.theol. fra Searvegoddefakultehtas. Norgga girku generálačálli Sámi girkoráđis. </p>
<p>Čoahkkáigeassu: Kapihtal čuvge sámegiela lávdama, viidodaga ja dási ipmilbálvalusain Norgga girkus. Statistihkkavuođus leat dieđut, mat leat earenoamážiid vižžon dan golmma davimus bismagottiin 2012 rájes, ja Stáhta guovddášdoaimmahaga (SGD) girkolaš jahkestatistihkas. 2014 dieđihedje gávccádasoassi searvegottiin Nidarosas, njealjádasoassi Lulli-Hålogalándda searvegottiin ja bealli Davvi-Hålogalándda searvegottiin ahte leat geavahan sámegiela ipmilbálvalusdoaimmain jagi áigodagas. Lea mearkkašahtti lassánan 2012 rájes buot dan golmma bismagottis. Dasa lassin leat muhtin searvegottit golmma jagi áigodagas álgán sámegiela fátmmastit eanas ipmilbálvalusaide, dan sadjái go sámegiella gullo dušše soaittáhagas. Golmma jagi áigodagas lea heajos statistihkalašvuođđu, muhto máŋga seammalágán dieđu mat čájehit ahte dat positiivvalaš tendeanssat eai leat dušše lunddolaš rievddadeamit. Dat rievddadit goitge ollu báikkálaččat, ja sámegiela geavaheami viidodat lea goitge obbalaččat unnán.</p>
<p><em type="italic">Norgga girku lea arena gos oainnusin dahká sámegiela. Lea dušše dain sámi giellahálddašanguovlluin gos ipmilbálvalusat leat eambbo sámegiela geavahanarenan. Earret ovtta guovtti searvegotti, de lea sámegiella dábálašgiellan hálddašanguovllus, muhto leat oalle stuora erohusat giellageavahandásis. Hástaluvvo geahčadit ođđa vugiid movt nannet giellageavahandási liturgiijas. Girkodulkabálvalus lea eaktun dasa ahte sámegiella sáhttá geavahuvvot sártnis. Diet lea earenoamáš hástaleaddjin lullisámegielas ja julevsámegielas, go doppe váilot diekkár virggit. </em></p>
<p><em type="italic">SGD girkolaš jahkestatistihkka čájeha ahte Norgga girku obbalaččat lea nannosit sámegiela hálddašanguovlluin, go m </em><em type="italic">uđui riikkadásis. Hálddašanguovllus ii leat nu stuora erohus </em><em type="italic">searvegottiin, guovlluin gos sáhttá buohtastahttit demografiija, muhto dat negatiivvalaš treanddat orrot goitge leamen heajubut. Sámegiela hálddašanguovllus lea erohus das go dáppe oasálastet eanebut konfirmašuvdnii. Norgga girku sámegiela geavaheapmi árvaluvvo váldot ovdán </em><em type="italic">ráđđehusnammaduvvon lávdegottiin, mii geahčada sámelága giellanjuolggadusaid. Berre </em><em type="italic">vuhtiiváldit dárbbuid, mat čatnasit sámegiela ektui girkoeallimis go ráhkadit ođđa girkoortnega Norgga girkui. Ávžžuhuvvo viidásit ahte statistihkkabargu sámegiela geavaheamis girkoeallimis jotkojuvvo, vai suorggi ovdáneami sáhttá čuovvolit ja movttiidahtti doaibmabijut dahkkojit ulbmilaččat. </em><em type="bold">7.1 Álgu </em></p>
<p>Sihke guovddáš eiseválddiin, Sámedikkis ja Norgga girkus orru leamen oktasaš dovdamuš dan ektui man guovddáš mearkkašupmi girkoeallimis lea sámi servodagas. Diet speadjalasto dain vuordámušain mat geažuhuvvojit dan ektui movt Norgga girku doaimmaidisguin vuhtiiváldá sámi girkoeallima.66</p>
<p>Dan geahčastaga ektui lea lunddolaš geahččat movt girku vuhtiiváldá sámegiela oassin Norgga girku servodatdoaimmas nugo <span type="quote">“Norgga álbmotgirkun”</span> .67 Movt dasto vuhtiiváldo diet ovddasvástádus? Man ollu ja movt Norgga girku lea aktevran ja arenan sámegiela oainnusin dahkame ja nanneme?</p>
<p>Dát kapihtal čuvge maid statistihkka sáhttá muitalit sámegiela lávdamis, viidodagas ja dásis Norgga girkus dál. Váldofokus lea movt sámegiella fátmmastuvvo ipmilbálvalusain. Dasa lassin čuvge kapihtal maid statistihkka sáhttá muitalit Norgga girku sajádagas obbalaččat sámi báikkálaš servodagain.</p>
<p>Giellafáttá statistihkkavuođus leat dieđut earenoamážit vižžon dan golmma davimus bismagottis, oktan SGD girkolaš jahkestatistihkas, maid vižžet buot searvegottiin Norgga girkus. Gažaldahkii jus girku sajádat sámi servodagain obbalaččat gehččo SGD girkolaš jahkestatistihkas.</p>
<p>Duogášoassin dás álggus čilgejuvvo historjjálaš ja dálá konteaksta, vai ipmirda statistihkkamateriála, mii maŋŋelis ovdanbukto. Historjjálaš oasis biddjo fuomášupmi gonagaslaš cealkámuššii 1848, mii lea ráddjen Norgga girku sámegiela geavaheami gitta dássážii. Dáláš oasis čilgejuvvo oanehaččat organiseren, strategalaš, giellapolitihkalaš ja juridihkalaš rámmain Norgga girku sámegiela geavaheami ektui. Loahpalaččat čoahkkáigessojit váldofuomášumit, ja čujuhuvvojit hástalusat ja vejolašvuođat ja addojit ávžžuhusat movt viidásit čuovvolit suorggis. Čujuhuvvojit maid dieđuid guoskevašvuhtii go guoská muhtin bajitdási váttisvuođačuolmmaide, namalassii bargui mas leat rievdadeame sámelága giellanjuolggadusaid ja daid rievdadusproseassaide, mat dáhpáhuvvet gitta 2019/2020 rádjái. Dás galget ásahit ođđa hálddašeami ja girkoortnega Norgga girkui, vai šaddá iešheanálaš oskuservodat. <em type="bold">7.2 Duogáš – historjá ja dálá konteaksta </em><em type="bold">7.2.1 Historjjálaš ovdánanmearkkat Norgga girku sámegiela </em><em type="bold">bargguin </em></p>
<p>Lea dovddus ášši ahte Thomas von Vesten ja sámemišuvdnabarggus, maid doaimmahii birrasiid 1720-logus, lei positiivvalaš oaidnu sámegiela ektui. Girku almmolaš guottuin dan áiggis sáhttá čilgejuvvot dego ovdáneami lihkadus áigodagaid gaskas, dalle go lei dohkkehuvvonja eastadeaddji linjá, ja dan áigodagas go ledje hilgojuvvon guottut ja njuolgut vuostá barge sámegiela. Jagiid ovdal dáruiduhttinpolitihkka álggi garrasit čuohcit 1850 rájes, lei goitge buorre áigodat. Juste ovdalaš go dat minoritehtapolitihkalaš biekkat jorggihedje, de ásahuvvui guovddáš mearrádus. Lea sáhka gonagaslaš cealkámušas guovvamánu 24. beaivvi 1848, mii hui ollu bođii mearridit girkolaš sámegiela geavaheamis gitta dássážii. Beroštahtti ášši mii dán kapihttalis meroštallo lea movt dat geográfalaš doaibmaguovlu mearrádusas lei álggos hui čielggas, muhto mii dađistaga gáržžiduvvui.</p>
<p>Dat gonagaslaš cealkámuš 1848 mearridii ahte báhpaide lei gáibádus, ovdal go virgáduvvo muhtin dihto báhpasuohkaniidda Davvi-Norggas, galge čađahan báhppaeksámena sámegielas. Álggos lei stuora oktilaš guovlu Grongas lulde gitta Norgga olggumus rádjái nuortadavvin, gosa dat gonagaslaš cealkámuš guoskái. 68 11 jagi maŋŋil juo gáhčče eret olles lullisámi ja julevsámi giellaguovllut ja oasit davvisámi giellaguovllus. 1859 rájes lei báhcán dušše davit oassi Tromssas a Finnmárku. 1900-logus šattai guovlu ain unnit, ja loahpas ledje báhcán dušše soames báhpasuohkana Sis-</p>
<p>Finnmárkkus dego maŋemus <span type="quote">“sámi-girkolaš reserváhttan”</span> Norgga girkui. Dat mat báhce ledje báhpasuohkanat</p>
<p>Guovdageaidnu/Kautokeino, Kárášjohka/Karasjok, Porsáŋgu/Porsanger,</p>
<p>Unjárga/Nesseby (oktan Buolbmágiin/Polmak), Deatnu/Tana ja Davvesiida. 70-logus lei dát šaddan oađđi mearrádussan Davvesiidda hárrái, ja sámegiella lei dađistaga hedjonan maiddái Deanus/Tana (vuolit oassi dálá Deanu gielddas/Tana kommune).</p>
<p>Go sámeláhka 1990 oaččui sierra giellakapihttala, de šattai dat ođđa sámegiela hálddašanguovlu seamma, go dat guovlu mii ain doaimmahuvvui dan gonagaslaš cealkámušas 1848 ja mii bijai eavttuid girkoeallimii báikkálaččat. Dasa lassin bođii Gáivuotna/Kåfjord vel mielde guvlui.</p>
<p>Vaikko doaibmaguovlu dan gonagaslaš cealkámušas govvida váldogova gos sámegiella geavahuvvui Norgga girkus dán áiggis, de gávdnojit goitge spiehkastagat. Ovdamearkka dihte ásahii Davvi-Hålogalándda bismá 1970-logus girkolaš bálvalusaid daidda nu gohčoduvvon <span type="quote">“bieđgguid orru sápmelaččaide”</span>, dahje sápmelaččaide geat orro olggobealde daid ovdalis namuhuvvon báhpasuohkaniid. Diet bálvalus lei goitge hui soaittáhagas.</p>
<p>Diet dađistaga gáržžideapmi doaibmaguovllus dan gonagaslaš cealkámušas 1848 lea hui beroštahtti, go diet čalmmustahttá dálá bargui máhcahit dien proseassa ja fas lasihit sámegiela geavaheami Norgga girkus. Moadde gaskaboddosaš konklušuvnna: Vuosttažettiin leat searvegottit dálá Sis-Finnmárkku proavássuohkanat (Kárášjohka/Karasjok,</p>
<p>Guovdageaidnu/Kautokeino, Porsáŋgu/Porsanger, Deatnu/Tana, Buolbmát/Polmak ja</p>
<p>Unjárga/Nesseby) dat áidna searvegottit Norgga girkus, gos sámegiella lea čađa áigge gullon ipmilbálvaluseallimis olles dan dáruiduhttináigodagas. Nubbi ges lea: Vásáhus stuorimus oasis dán álgo doaibmaguovllus dan gonagaslaš cealkámušas lei ahte Norgga girku šattai stuora dáruiduhtti. Goalmmát ges lei: Lullisámi guovlu lulábealde Gronga lei juo <span type="quote">“dieđihuvvon”</span> dakkár guovlun, gos geavahuvvui sámegiella girkuin, dalle go dat gonagaslaš cealkámuš ásahuvvui 1848. <em type="bold">7.2.2 Norgga girku ja sámegiella dál –organiseren, </em><em type="bold">giellapolitihkka ja lágat </em></p>
<p>Joatkkagis addo oanehis čilgehus dálá organiseremis, strategalaš, giellapolitihkalaš ja juridihkalaš rámmain Norgga girku bargguin sámegiela hárrái. Diet addá doarjaga ovdanbuktimii ja dulkomii dan statistihkalaš materiálas, mii maŋŋelis artihkkalis muitaluvvo. Norgga girku sámegiela bálvaleapmi lei gitta 1980-lohkui eanas dušše davvisámegillii. 1990 dohkkehii Girkočoahkkin ášši 15/90 Doaibmaplána sámi girkoeallimii, mas lea ovddasvástádus buot dan golmma almmolaš sámegielaide Norggas. Girkočoahkkin dáhtui seamma áššis dan golbma davimus bismagotti váldit ovddasvástádusa buot girkolaš bálvalusain juohke iešguđege sámegielas. Davvi-Hålogalándda bismagoddi, gosa gullet Finnmárku ja Tromssa fylkkat, oaččui váldoovddasvástádusa davvisámegielas. Lulli-Hålogalándda bismagoddi, gosa gullá</p>
<p>Nordlándda fylka, oaččui ovddasvástádusa julevsámegillii. Nidaros bismagoddi, gosa gullet Davvi-Trøndelaga ja Lulli-</p>
<p>Trøndelaga, oaččui ovddasvástádusa lullisámegillii. Diet ovddasvástádus juogadeapmi lea maŋŋil biddjon vuođđun Norgga girku organiseremis girkolaš bálvalusain sámegillii.</p>
<p>Sámi girkolašeallima strategiijaplána, mii mearriduvvui Girkočoahkkimis 2011 (ášši KM 8/11), vuođđuduvvo sámi giellapolitihkkii Norgga girkus, mii doaibmá guovtti dásis (Sámi girkoráđđi 2011:64):</p>
<p>Okta vuođđodássi/unnimus dássi mii galgá vuhtiiváldit sámegiela, mii prinsihpalaččat sáhttá vuhtiiváldot juohke sajis Norgga girkus, iige dat leat sorjavaš sámeláhkii</p>
<p type="listitem">Nubbi  ges  lea  dássi  mii  čatnasa  dasa  movt  doahttalit  daid  geatnegasvuođaide,  mat  čuvvot sámelága giellanjuolggadusaide, ja mii earenoamážit čatnasa sámegiela hálddašanguvlui  Go vuhtiiváldá dan vuosttaža, de dadjá plána ahte našunála unnimus dási sámegiela vuhtiiváldimis sáhttá árvalusaid mielde čatnasit čuovvovaš doaibmabijuiguin:</p>
<p type="listitem">Juohke jagi váldit atnui sámi sálmmaid/liturgiijaoasi ipmilbálvalusas  (nugo dávjá dahkko eará gielaiguin) oktii dahje máŋgii</p>
<p type="listitem">Čalmmustahttit Sámeálbmotbeaivvi (guovvamánu 6. beaivvi) juoga man nu ládje  ipmilbálvalusa oktavuođas</p>
<p type="listitem">Addit fálaldaga juohkit sámegielat 4-jahkásaččaid  girjji</p>
<p type="listitem">Addit fálaldaga juohkit sámegielat Biibbala/Ođđa testameanta/   biibbalosiid</p>
<p type="listitem">Addit fálaldaga sámegielat sálmmaide dahje liturgiijaosiid go sámi bearrašis lea gásta, konfirmašuvdna,  vihaheapmi  dahjehávdádeapmi</p>
<p type="listitem">Addit fálaldaga muhtin dihto sámi elemeanttaid  konfirmašuvdnaáiggis</p>
<p>Go Girkočoahkkin 2011 mearridii ođđa ipmilbálvalusliturgiija Norgga girkui, de mearriduvvui maid ođđa njuolggadusmearrádus searvegottiid ipmilbálvaluseallimii, dat nu gohčoduvvon dábálaš njuolggadusat.69</p>
<p>Daid dieđuid mielde, de leat buot searvegottit sámegiela hálddašanguovllus geatnegahtton vuhtiiváldit sámegiela iežaset ipmilbálvaluseallimis ja sajáiduhttit dán báikkálaš vuođđoortnegii. 70 Ovtta mearrádusas, mii lea heivehuvvon buot searvegottiide, daddjo ahte doppe gos lea lunddolaš sáhttet eará gielat [go dárogiella] geavahuvvot ovttaskaslađđasis. Diet lea eahpenjuolggo bovdehus fátmmastit sámegiela maiddái olggobealde hálddašanguovllu. Searvegotti báikkálaš vuođđoortnegis galgá buot bisma dohkkehit mearrádusaid ektui.</p>
<p>Viiddidan dihte sámegiela lávdama Norgga girkus, de váldojedje mielde muhtin guovddáš liturgiijaoasi lullisámegillii, julevsámegillii ja davvisámegillii maŋemussii dan dábálaš Norgga liturgiijagirjái 2011. Seamma siva dihte váldojedje maid 15 sálmma juohke dan golmma namuhuvvon sámegielas (oktiibuot 45) mielde Dárogielat sálbmagirjái 2013. Sámegielat liturgiijaoasit ja sámegielat sálmmat galget eará sániiguin gávdnot dál juohke searvegottis Norgga girkus. Mearrádusaid rámmas 2011 dahkkui maid Sámeálbmotbeaivi almmolaš girkolaš mearkabeaivin, mas leat sierra teakstaráiddu ja čoahkkananrohkosa, lassin dan láidesteapmái dan girkolaš ávvudeapmái.</p>
<p>Norgga girku galgá ulbmillaččat geavahit sámegiela, mii lea maid čállon plánaide eará doaibmasurggiide go ipmilbálvaluseallimii, earenoamážiid oskuoahpahussii. Norgga girku oskuoahpahusplánas addá hálddašanguovlluid searvegotteráđiide earenoamáš ovddasvástádusa heivehit oskuoahpahusfálaldaga sámi mánáide ja nuoraide (Girkoráđđi 2010: 11). Plánas daddjo seammás ahte sámi mánáin ja nuorain lea riekti oažžut oahpahusa ja materiálaid iežaset gillii, beroškeahttá gos riikkas oroš (Girkoráđđi 2010: 42).</p>
<p>Sámelága giellanjuolggadusaid mielde lea buohkain riekti oažžut ovttaskas girkolaš bálvalusaid sámegillii Norgga girku searvegottiin hálddašanguovllus (§ 3-6). Norgga girku vuođđudii ieš nu ahte sámelágas ferte leat váikkuhus maiddái ipmilbálvaluseallimii, vaikko láhkabargit ráddjejedje rievtti nu ahte galggai dušše gustot ovttaskas girkolaš doaimmaide, mat leat earret ipmilbálvalusaid mat leat rabas buohkaide (Girko- ja kulturdepartemeanta 1990: 48).</p>
<p>Hálddašanguovllu searvegottit leat dássážii maiddái leamaš geatnegahtton čuovvut giellamearrádusa obbalaš njuolggadusaid, mat leat báikkálaš almmolaš hálddašanorgánain hálddašanguovllus. Rievdadusat Norgga girku relašuvdnii stáhtii sáhttá vejolaččat hehttet ahte sámelága giellanjuolggadusat eai boahtteáiggis galgga gustot Norgga girkui. Girkočoahkkin lea almmotge eaktudan ahte sámelága njuolggadusat galget gustot Norgga girkui maiddái maŋŋil go stáhta ja girku relašuvdna rievdá (KM 8/07). Lea earret eará geažuhuvvon sávaldat ahte geahčadit sámelága giellanjuolggadusaid, go lea jurdda fátmmastit girku oktasašdoaimmaide ipmilbálvalusain ja girkolaš doaimmaide (KM 8/11 ja Sámi girkoráđđi 2011:102).</p>
<p>Lea maid áššáigullevaš namuhit ahte Sámi girkoeallima strategiijaplána oaidná Norgga girku barggu sámi girkoeallima ektui ahte dan galgá heivehit Vuođđoláhkii § 108 (ovdalaš 110a). <em type="bold">7.3 Statistihkka sámegiela geavaheamis Norgga girkus </em></p>
<p>Maid sáhttá dasto statistihkka muitalit dili ja ovdáneami birra sámegiela geavaheamis Norgga girkus? Joatkkagis geahččat earenoamážiid dili bismagottiin Nidarosas, Lulli-Hålogalánddas ja Davvi-Hålogalánddas. Eará sániiguin dadjat, de čilgejuvvo gielladilli geográfalaš guovllus, gosa gullet Lulli-Trøndelaga, Davvi-</p>
<p>Trøndelaga, Nordlánda, Tromsa ja Finnmárku. Mii geahččat statistihkalaš materiála golmma váldováttisvuođačuolmma ektui. Vuosttažettiin: Movt lea dilli ja ovdáneapmi sámegiela geavaheamis go geahččá <em type="italic">geográfalaš viiddisvuođa </em>ektui (galle searvegotti/proavássuohkana). Nubbi: Movt lea dilli go geahččá <em type="italic">man ollu leat ipmilbálvalusat </em>main lea sámegielat oassi (man ollu ipmilbálvalusat juohke proavássuohkanis/juohke searvegottis). Goalmmádin: Movt lea dilli ja ovdáneapmi go geahččá <em type="italic">sámegiela geavahusdási </em>ipmilbálvalusain (proseantaoassi sámegiella ovttaskas ipmilbálvalusas). </p>
<p>Ii gávdno statistihkka máŋga jagi maŋos guvlui. Dat golbma davimus bismagotti álge dán ektui sierra čohkket dieđuid 2011, masa lea sierra skovvi. Dovdomearkkat mat leat dás adnon, ožžot mielde sihke lávdama, viidodaga ja giellageavahusdási, ja jerro maid makkár giella lei ipmilbálvalusas, gástas, konfirmašuvnnas, vihaheamis ja hávdádeamis. Dasa lassin jerro leago girkolaš ávvudeapmi Sámeálbmotbeaivvis, ja galle sámegielat 4-jahkásaččaid girjji ja biibbaloasi leat juhkkon. Váldooassi dán skovis muitaluvvo vuollelis 7.3.5. čuoggás. Kapasitehta dihte leat dušše logut sámegiela geavaheamis ipmilbálvalusain, man birra dán artihkkalis guorahallo.</p>
<p>Logut ovttaskas bismagoddái šaddet ollislaččat easka 2012 rájes. Danne leat dušše jagiin 2012- 2014 go sáhttá buohtastahttiid dieđuid. 2014 bođii dasa lassin gažaldat skovvái, mii lea SGD girkolaš jahkestatistihka olles Norgga girkus. Buot riika searvegottit – searvegottit mat gullet Norgga girkui – leat dása dáhttojuvvon čállit <span type="quote">“gallii ipmilbálvalusas lea leamaš oassi sámegiella”</span> oktiibuot jagis. 2014 SGD-logut addet eará sániiguin vuođu man ollu sámegiella geavahuvvo girkuin riikadásis. Dasa lassin doibmet SGD-logut dego kvalitehtasihkkarastin logut, dan earenoamáš statistihkkačohkkemis sámegiela geavaheami hárrái dan golmma davimus bismagottis. Leat áibbas unnán ja unnán mearkkašahtti spiehkastaga dan guovtti statistihkalašgáldu gaskas. Norgga servodatdieđalaš databálvalus (NSD) heiveha searvegoddedieđuid, maid leat viežžan SGD, sierra girkodiehtovuđđui. 71 Sihke SGD ja NSD diehtovuođđu leat geavahuvvon gáldun dán artihkkalis. <span type="quote">“Ipmilbálvalus”</span> dán artihkkalis oaivvilduvvo <span type="quote">“ipmilbálvalus mii lea sotna-/bassebeivviid”</span> (kategoriija adnon SGD girkostatistihkas) dahje nu gohčoduvvon <span type="quote">“mearriduvvon ipmilbálvalusat”</span> (kategoriija, mii lea adnon dan earenoamáš statistihkkačohkkemis dan golmma davimus bismagottis). Diet leat measta ovttalágan kategoriija ja meannuduvvojit joatkkagis dego oktan sturrodahkan. Ferte leat várrehussan ahte leat vejolaččat boasttogáldut dán dihte, vaikko diet vurdojuvvojit leat áibbas unnán. 2015 rájes ávžžuhuvvo ahte statistihkkaskovvi, mainna čohkke dieđuid sámegiela geavaheamis dan golmma davimus bismagottis, atnet seamma kategoriija go SGD statistihkka. Kategoriijas <span type="quote">“eará ipmilbálvalusat”</span>, maid sihke SGD ja bismagottit atnet, eai leat mielde dán statistihkkaartihkkalis. Okta sivain dasa lea go ipmilbálvalus sotna-/bassebeivviid gehččo leat ovddemus olgguldasgovva searvegottiid ipmilbálvaluseallimis. Eará sivva leat ovdamearkkat 71 S e http://www.nsd.uib.no/data/kirke/ go logut eai leat heiven oktii mat leat dieđihuvvon SGD ja bismagottiide. Diet guoská dušše soames searvegottiide sámegiela hálddašanguovllus. Dain leat dan earenoamáš statistihkkačohkkemis bismagottiide dieđihuvvon ollu eambbo <span type="quote">“eará ipmilbálvalusat”</span>, main lea sámegiela geavaheapmi, go dat obbalaš lohku <span type="quote">“eará ipmilbálvalusain”</span>, mii lea dieđihuvvon SGD (beroškeahttá gielas). Sivvan dasa orru leamen ahte bismagottiid dieđiheamis muhtin báikkiin leat váldán mielde institušuvdnarohkosiid muđui (ii dušše ipmilbálvalusaid institušuvnnain), juoga maid ii gohčoduvvo <span type="quote">“eará ipmilbálvalussan”</span> SGD statistihkas. Boasttuvuohta veardiduvvo leat oalle stuorisin, go hivvodat dain searvegottiin lea stuoris, juoga mii dahká ahte ii leat jierpmálaš buohtastahttit loguid. Vai garvá dakkár dili boahtteáiggis, de ávžžuhuvvo ahte dan earenoamáš statistihkkačohkkema sámegiela geavaheamis dan golmma davimus bismagottis, vuođđuduvvo definišuvdna mii lea <span type="quote">“eará ipmilbálvalus”</span>, vai dat heive seamma ipmárdussii go SGD girkolaš jahkestatistihka kategoriijas lea.</p>
<p>Joatkkagis deattuhuvvo danne dušše <span type="quote">“ipmilbálvalus sotna-/bassebeivviid”</span> / <span type="quote">“mearriduvvon ipmilbálvalus”</span>, ja álkivuođa dihte oaivvilduvvo <span type="quote">“ipmilbálvalus”</span> dán ektui. <em type="bold">7.3.1 Geográfalaš lávdan / man galle searvegotti main lea </em><em type="bold">sámegielat oassi ipmilbálvalusain </em></p>
<p>Norgga girku sámegiela geavaheapmi ipmilbálvaluseallima geográfalaš lávdama sáhttá lohkat man galle searvegotti leat mat geavahit sámegiela ipmilbálvalusas. Logut mat ovdanbuktojit dás maŋŋelis, ii earut leat go ollu dahje unnán ipmilbálvalusat main lea sámegiella oassin ipmilbálvalusas olles jagis. Iige leat erohus lea go ollu dahje unnán sámegiella gullon dan ovttaskas ipmilbálvalusas. Vai boahtá mielde statistihkkii, de lea doarvái ahte searvegottis lea dušše oktii jagis leamaš sámegiella oassin ipmilbálvalusas. Vaikko dat lea unnán, de lea goitge beroštahtti oaidnit, go vásáhusaid mielde diehtit ahte lea oalle stuora caggi váldit veaháš ge sámegiela atnui obanassiige. Go dien sáhttá oaidnit statistihkas, de orru čájeheamen ahte jáhkkimis lea danne aktiivvalaš válljejupmi sis geain lea ovddasvástádus báikkálaš ipmilbálvalusain.</p>
<p>Girkoráđi loguid mielde leat dál 1247 searvegotti Norgga girkus. 2014 ledje 6,4 % buot rikka searvegottiin dieđihan SGD ahte sis lea leamaš okta dahje máŋga ipmilbálvalusa, main lea sámegiella oassin, namalassii 80 searvegotti. 72 searvegotti dain gullet dan golmma davimus bismagoddái. Dat eará 8 juohkásit Osloi (4), Hedemárkui (2) ja Bergenii (2). Viidáseappot geahčadit loguid dan golmma davimus bismagottis. Mearkkaš ahte leat golbma searvegotti, mat eai leat dieđihan ipmilbálvalusa sámegielat osiin SGD, leat goitge juohkehaš dieđihan ovtta dakkár ipmilbálvalusa dan earenoamáš raporteremii dan golmma davimus bismagottis. Dat dahká ahte dat obbalaš lohku searvegottiin mat leat sámegiela geavahan Norgga girkus 2014 lea 83, ja dat obbalaš lohku dan golmma davimus bismagottis lea 75. Dan golmma davimus bismagottis leat oktiibuot 285 searvegotti (133 Nidarosas, 86 Lulli- Hålogalánddas ja 66 Davvi-Hålogalánddas). Diagrámma vuollelis (govus 7.1) čájeha man ollu searvegotti leat dieđihan geavahan veahá sámegiela ipmilbálvaluseallimis jagis dain bismagottiin. 2012 dieđihedje 44 searvegotti unnimus ovtta ipmilbálvalusa sámegielat osiin iežaset searvegottis. Lohku lea lassánan 76 searvegoddái 2014. Go lassáneapmi searvegottiin main sámegiella lea oassin 2012 rájes 2014 rádjái, lei measta ovttalágan dan golmma bismagottis (10,11,11), de lei Davvi-Hålogalánddas eanemus ja Nidarosas unnimus sámegiela geavaheapmi. 2014 lei Davvi-Hålogalándda lohku 35, Lulli-Hålogalándda lohku lei 24 ja 17 Nidarosas.</p>
<p><em type="bold">Govus 7.1 Lohku searvegottiin dan golmma davimus bismagottis, main </em><em type="bold">sámegiella lea gullon ipmilbálvaluseallimis jagi mielde </em></p>
<p>Diagrámma vuollelis (govus 7.2) čájeha seamma ovdáneami proseanttaid mielde searvegottiin dan golmma davimus bismagottis, mat leat veahá ge sámegiela geavahan ipmilbálvaluseallimis jagi mielde.</p>
<p><em type="bold">Govus 7.2 Proseantaoassi searvegottiin dan golmma davimus bismagottis </em><em type="bold">main sámegiella lea gullon ipmilbálvaluseallimis jagi mielde </em></p>
<p>Go 15,4 % searvegottiin Nidarosas, Lulli-Hålogalánddas ja Davvi-</p>
<p>Hålogalánddas dieđihedje 2012 ahte sámegiella lei oassin ipmilbálvaluseallimis, de dahke 26,7 % dan seamma guokte jagi maŋŋil. Diet lohku lassánii 11,3 proseantačuoggáin dan golmma bismagottis oktiibuot. Vaikko searvegottiid lohku lei sullii seamma dásis dan golmma bismasuohkanis, de lei proseantačuoggáid ektui eambbo davvin go guhkkelis lulde, go leat ollu unnit suohkana Davvi- Hålogalánddas ja Lulli-Hålogalánddas go Nidarosas. Bismagottiid searvegoddelogu lassáneapmi lea mihtiduvvon proseantačuoggáide ja Davvi-Hålogalánddas lei 16,6 proseantačuoggá, Lulli-Hålogalánddas lei 12,8 proseantačuoggá ja Nidarosas fas 7,5 proseantačuoggá. Dilli 2014 lea ahte measta bealli Davvi-Hålogalándda searvegottiin, measta njealjádasoassi Lulli-Hålogalándda searvegottiin ja measta gávccádasoassi Nidarosa searvegottiin geavahedje sámegiela ipmilbálvaluseallimis jagi mielde.</p>
<p>Dat mii muitaluvvui álggus gonagaslaš cealkámuša 1848 doaibmaguovlluid ovdáneami ektui, de vurdojuvvo ahte Davvi-Hålogalánddas lea eanemus ja Nidarosas fas unnimus searvegottit main lea veahá ge sámegiella dan golmma davimus bismagottiin. Dat mii soaitá veahá leat imaštahtti lea go searvegottiid lohku mat sámegiela váldet atnui, lea measta seamma ollu buot bismagottiin. <em type="bold">7.3.2 Ipmilbálvalusaid hivvodat main sámegiella lei oassin jagi </em><em type="bold">mielde – proavássuohkanadásis </em></p>
<p>Go lea geahččan man viidát sámegiella geavahuvvo ipmilbálvalusain, de galgat dál geahččat ipmilbálvalusaid hivvodaga (namalassii logu) main lei sámegielat oassi dan golmma davimus bismagottis. Dat leat obbalaččat unna logožat. Go galgat oažžut dihto hivvodaga, de fertet ulbmillaččat čájehit loguid provássuohkaniid dásis. Dat dahká maid vejolažžan buohtastahttit ovdánanmearkkaid gaskal bismagottiid. Lea maid mávssolaš čujuhit ahte eanetlohku dilálašvuođain, de lea unnitlohku searvegottiin ovtta proavássuohkanis, mii geavaha veaháge sámegiela. Vel proavássuohkaniin gos leat eambbo ipmilbálvalusat, de lea hivvodaga sivva go muhtin searvegottiin ii leat obage dahje lea dušše okta ipmilbálvalus jahkái, gos sámegiella gullo. Dat ovttaskas searvegotti main lea positiivvalaš erohus, daid birra muitaluvvo sierra vuollelis <em type="bold">7.3.2 </em>čuoggás. </p>
<p>Dan golmma davimus bismagottis leat oktiibuot 29 provássuohkana. 12 leat Nidarosas, 8 Lulli- Hålogalánddas ja 9 Davvi-</p>
<p>Hålogalánddas. Diagrámmas vuollelis (govus 7.3) čájeha man ollu 2012 ja 2014 leat ipmilbálvalusat leamaš main oassi lea sámegiella. Mii sáhttit juohkit proavássuohkaniid njealji jovkui 2014 loguid ektui:</p>
<p>A 6 proavássuohkana – 5 Nidarosas ja 1 Lulli-Hålogalánddas – ii lean mihkkege dieđihit. Dat eai leat mielde diagrámmas.</p>
<p>B 13 proavássuohkana dieđihit 1 ja 11 ipmilbálvalusa sámegielat osiin. C 9 proavássuohkanis leat gaskal 28-86 ipmilbálvalusa sámegielat osiin. D Okta proavássuohkan, Sis-Finnmárku, lea sierralágan kategoriija, gos 2014 leat 305 ipmilbálvalusa sámegielat osiin, ja de ii leat Guovdageaidnu/Kautokeino mielde loguin.72</p>
<p>Birrasiid okta goalmmádasoassi buot Norgga girku ipmilbálvalusain, main lei sámegielat oassi, dollui 2014 dáppe. Oktan Guovdageainnuin/Kautokeino, de livčče lohku leamaš birrasiid 40 %.</p>
<p>Diagrámmas leat proavássuohkanat biddjon maŋŋálaga, mii muhtin muddui vástida geografiijai davvin lulás. Proavássuohkanat Várjjat ja Trondenes gullaba Davvi-Hålogalándda bismagoddái. Proavássuohkanat Viestterállasis gitta Siskkit Helgelándii gullet fas Lulli- Hålogalándii. Proavássuohkanat Namdalas gitta Gauldalii gullet Nidarosa bismagottiide.</p>
<p><em type="bold">Govus 7.3 Proavássuohkanat Nidarosas, Lulli-Hålogalánddas ja </em></p>
<p><em type="bold">Davvi-Hålogalánddas main ipmilbálvalusain lei sámegiella 2012-2014 </em></p>
<p>Sis-Finnmárku lea proavássuohkan mii lea earenoamáš, ja lea maiddái dat áidna proavássuohkan Norgga girkus gos buot searvegottit leat sámegiela hálddašanguovllus. Diet dahká váttisin buohtastahttit dán proavássuohkana eará proavássuohkaniiguin. Jus doalaha Sis- Finnmárkku sierra ja buohtastahttá daid eará proavássuohkaniid, de lea dilli dan golmma bismagottis dakkár maid sáhttá buohtastahttit. Buot golmma bismagottis leat guokte golbma searvegotti mat gullet sámegiela hálddašanguvlui: Davvi-Hålogalánda 2 (Gáivuotna Davvi- Tromssa proavássuohkanis ja Loabát/Lavangen Siskkit Tromssa proavássuohkanis), Lulli- Hålogalánda 3 (buohkat Divttasvuona suohkanis/Tysfjord kommune Ofuohta proavássuohkanis, ja Nidarosas 2 (Snåase/Snåsa Davvi-Innherad proavássuohkanis ja Raavrhvijhke/Røyrvik Namdal proavássuohkanis). Go dieinna vuolggasajiin buohtastahttá proavássuohkaniid, de gávdná muhtin hirpmáhuhtti ovdánanmearkkaid.</p>
<p>Go Sis-Finnmárku ii leat mielde loguin, de lei Nidarosa bismagottis, gos eanemus dollojedje ipmilbálvalusat main lei sámegielat oassi 2014. Dan 8 proavássuohkanis main de leat eanemus ipmilbálvalusat – namalassii gaskal 28 ja 86 ipmilbálvalusa oktan sámegielat osiin jahkái – de gullet olles 4 proavássuohkana Nidarosii. Gaskamearálaš ipmilbálvalusaid lohku, main sámegiella geavahuvvui dan 4 proavássuohkanis lea 60,2. Goappaš proavássuohkana Nidarosas gullet daidda, main lea searvegoddi mii gullá sámegielat hálddašanguvlui (Raavrhvijhke /Røyrvik Namdal proavássuohkanis ja Snåase/Snåsa Davvi-Innherad proavássuohkan).</p>
<p>Lulli-Hålogalándii gullet 2 proavássuohkana dan kategoriijai (28-86 ipmilbálvalusa jahkái sámegielat osiin) main lea 83 gaskamearálašlohku ipmilbálvalusain main lei sámegielat oassi. Dat golbma searvegotti sámegiela hálddašanguovllus (julevsámegillii), leat buohkat Divttasvuona suohkanis/Tysfjord kommune, ja dat ovddastit dás Ofuohta proavássuohkana. Davvi-Hålogalándda bismagottis leat, go Sis-Finnmárku ii leat mielde, 2 proavássuohkana dain proavássuohkaniin main ledje eanemus ipmilbálvalusat sámegielat osiin. Gaskamearálaččat dás lea 52 ipmilbálvalusa jahkái sámegielat osiin, namalassii unnit go dat namuhuvvon proavássuohkana Nidarosas ja Lulli-Hålogalánddas. Álgoálggus lei hirpmástuhtti go Davvi- Hålogalánddas lei nu vuollegis lohku, go ii goabbáge dan 2 proavássuohkanis Davvi- Hålogalánddas searvegottiin, mat gullet sámegiela hálddašanguvlui (Davvi-Tromssa proavássuohkanis Gáivuotna/Kåfjord searvegoddi ja Siskkit Tromssa proavássuohkanis Loabát/Lavangen searvegoddi), leat oassin dain proavássuohkaniin, main ledje 28-86 ipmilbálvalusa jahkái main sámegiella lei oassin.</p>
<p>Sáhttá leat beroštahtti guorahallat movt ovdáneapmi gonagaslaš cealkámuša 1848 doaibmaguovllus lea leamaš. De ii leat ovdamearkka dihte nu imaš ahte sámegiella lea nu nanus Sis-Finnmárkku proavássuohkanis. Searvegottiin dáppe lea dat áidna sadji Norgga girkus gos lea leamaš sámegiella čađa gaskka ipmilbálvaluseallimis olles dáruiduhttin áigodaga.</p>
<p>Dat mii lea eambbo hirpmástuhtti doaibmaguovllu ovdáneamis dan gonagaslaš cealkámušas, lea ahte dat guovllut mat maŋemus sihkastuvvo doaibmaguovllu njuolggadusain, nugo Finnmárkku rittus ja ollu Tromssas, dain proavássuohkaniin leat dat main lea buot unnimus oassi sámegiella ipmilbálvalusain, jus geahččá dan golbma bismagotti oktan. Iige dáidde gal sivva leat ahte dán guovllus leat unnán sámi sogalaččat.</p>
<p>Dás sáhtášii leat beroštahtti geavahit vuođđun juogu, dan ektui geat leat dieđihan iežaset</p>
<p>Sámedikki jienastuslogu. Ii dan dihte gal ahte sii geat leat dieđihan iežaset sámi jienastuslohkui leat dan mađe go leat sápmelaččat Norggas – dat duođalaš lohku livčče lean máŋgga geardái eambbo73 - muhto go dat geográfalaš juohku sis, geat leat dieđihan iežaset sámi jienastuslohkui, jáhkkimis lea dohkkehahtti mearka dasa movt sámi álbmot obbalaččat juohkása geográfalaččat.</p>
<p><em type="bold">Govus 7.4 Geográfalaš juohku si </em><em type="bold">s geat leat dieđihan iežaset Sámedikki </em><em type="bold">jienastuslohkui </em>ipmilbálvalussii. </p>
<p>Kárta gurutbealde, mii lea vižžon SGD <em type="italic">Samisk statistikk 2014 – Sámi statistihkka 2014 </em>(Slaastad 2014: 23), mii čájeha man oallugat leat dieđihan </p>
<p>Sámedikki jienastuslohkui, juhkkon suohkaniid mielde. Dás oaidnit ahte muhtin suohkaniin, main lea stuora oassi dieđihuvvon jienastuslohkui, leat juste proavássuohkaniin mat leat Sis- Finnmárkku provássuohkana lagamus ránnját. Jus geahččá statistihkas man ollu sámegiella geavahuvvo ipmilbálvalusain (govus 7.3), de oaidná ahte dát proavássuohkanat leat proavássuohkaniin Nidarosas, Lulli-Hålogalánddas ja Davvi- Hålogalánddas main lea unnimus hivvodat ipmilbálvalusat sámegielat osiin. Lea jáhkehahtti ahte vuolitvuođadovdu ja oaidnemeahttunvuohta, maid dáruiduhttin dagahii dáin guovlluin, lea ain váikkuheame searvegottiid návccaide ja dáhttui fátmmastit sámegiela mielde</p>
<p>Davvi Tromssa proavássuohkan, mas lea okta searvegoddi sámegiela hálddašanguovllus, lea 2014 registrerejuvvon 11 ipmilbálvalusa, main lei sámegielat oassi. Dat 12 eará proavássuohkana dan golmma davimus bismagottis leat 2014 registrerejuvvon 1-5 ipmilbálvalusain main sámegiella lei oassin. 3 dain gullet Nidarosii, 5 Lulli-Hålogalándii ja 4 ges Davvi-Hålogalándii. Lea mearkkašahtti ahte okta proavássuohkan, mas searvegoddi gullá sámegiela hálddašanguvlui (Siskkit Tromssa proavássuohkan), ovddasta proavássuohkana mas leat nu unnán sámegiela logut. Dás lea váttis oaidnit ahte sámegiela hálddašanguovllus lea leamaš makkárge váikkuhus ipmilbálvaluseallimii. <em type="bold">7.3.3 Ipmilbálvalusaid hivvodat, main lea sámegielat oassi jagi </em><em type="bold">mielde– searvegottiiddássi </em></p>
<p>Dás badjelis lea ipmilbálvalusaid hivvodat, main lea sámegielat oassi čalmmustahtton proavássuohkaniid dásis. Dás galgat geahččat searvegottiid dássái. Seammás go dat eanas searvegottit dieđihit ahte sis lea sámegielat oassi ipmilbálvalusas, de lea sis leamaš sámegiella ipmilbálvalusas dušše oktii dahje guktii jahkái, ja leat dušše moadde searvegotti mat dagahit daid stuorit loguid statistihkkii. Lea beroštahtti mearkkašit ahte eanas dain searvegottiin lea lassánan sámegielat oassi ipmilbálvalusas 2012 rájes 2014 rádjái. Tabealla vuollelis (tabealla 7.1) čájeha makkár searvegottiin lea sáhka, ja makkár sámegiella dain lea fásta ipmilbálvaluseallimis. Go logut Sis-</p>
<p>Finnmárkku proavássuohkanis kommenterejuvvojit sierra 7.3.5.čuoggás, de eai namuhuvvo daid birra dál.</p>
<p><em type="italic">Lullisámegiella </em>Tabealla badjelis čájeha ahte dien áigodagas leat earenoamážiid lullisámi giellaguovllu searvegottit, mat čájehit positiivvalaš ovdáneami dasa ahte lasihit sámegielat oasi ipmilbálvalusaide (lullisámegillii). Go jurddaša ahte lullisámegiella lea dat eanemus áitojuvvon giella dan golmma almmolaš sámegielain Norggas, de lea dat ilolaš ovdáneapmi. </p>
<p>Searvegottiid lohku, mat leat dieđihan alddiineaset leamaš sámegielat oasi ipmilbálvalusas virolaš vuođus, leat lassánan viđa searvegottis guoktenuppelohkái searvegoddái 2012 rájes 2014 rádjái. Ipmilbálvalusaid lohku, main sámegiella lea leamaš oassin, leat lassánan 128 ipmilbálvalusas 2012 gitta 350 ipmilbálvalussii 2014. Searvegottit leat jeavddalaččat juohkásan miehtá lullisámi giellaguovllu goappaš daid bismagottiin (ovcci Nidarosas ja golbma Lulli- Hålogalánddas).</p>
<p>Go Nidaros duopmogirku (Nidarosdomen) lea daid searvegottiid gaskkas, de lea gánske dat stuorimus imáš, ja das lea stuora symbolalašárvu. Dáppe dieđihuvvo ahte lullisámegielat oassi lea mielde buot ipmilbálvalusain, leažžá dál suohkanbáhppa, duopmoproavás, bisma dahje preses gii sárdnida. Dat lei maid dat searvegoddi Norgga girkus, gos ledje buot eanemus olbmo ipmilbálvalusain, gos sámegiella lei oassin 2014 (19 614 olbmo). Logut Saemien Åålmeges, sámi searvegoddi lullisámi giellaguovllus, mii ásahuvvui geahččalanortnegiin 2009 ja mii šattai bissovažžan 2015, eai leat dieđihuvvon sierra 2014. Dát lea sámi kategoriijasearvegoddi, mii gokčá olles lullisámi guovllu. Lea vejolaš ahte máŋga ipmilbálvalusa maid Saemien Åålmege lea doallan, leat čállojuvvon beaiveregistarii suohkangirkuide, mat gullet báikkálaš searvegottiide, ja danne leat mielde dain loguin mat dás badjelis leat almmuhuvvon. Lea maiddái jáhkehahtti ahte soames ipmilbálvalusat eai leat dain mielde, nugo olgoipmilbálvalusat. Beroškeahttá leat go logut mielde vai eai, maid Saemien Åålmege lea lágidan, de sáhttet goit logut čájehit ahte Nidaros bismagoddi lea nannen lullisámi girkoeallima, go leat ásahan Saemien Åålmege, ja leat maid leamaš veahkkin lokteme dihtomielalašvuođa lullisápmelaččaid girkolašeallimii obbalaččat.</p>
<p><em type="italic">Julevsámegiella </em></p>
<p>Vaikko julevsámegielat oassi ipmilbálvalusain lea njiedjan 2012 rájes 2014 rádjái dan golmma searvegottis Divttasvuonas/Tysfjord, deleat dat guoktesearvegotti Hamarøy/Hábmerisrievdan ii ovttage sámegielat oasis fásta ortnegii geavahit julevsámegiela ipmilbálvalusas. Julevsámegielat oassi lea eará sániiguin šaddan dábálaš ortnegiin viđa searvegottis 2014, mii 2012 lei dušše golmma searvegottis. Dáin searvegottiin leat 2014 dollon oktiibuot 84 ipmilbálvalusa , maid sámegiella lei oassin. 2012 lei dát lohku 56.</p>
<p>Lullisámi giellaguovllu ektui lea ovdáneapmi julevsámegiela geavahit ipmilbálvalusas fásta vuođus guovtti suohkanii čáhkkejuvvon, mat leat julevsámegiela váldoguovllut Norggas. Julevsámi guovlu lea goitge stuorit go dát. Erohus Nidarosa ja Davvi-Hålogalándda bismagottiin, de ii gullo julevsámegiella fásta Bådåddjo duopmogirkus. Dás livčče árvideamis leamaš stuora mearkkašupmi julevsámegillii obbalaččat bismagottis, jus duopmogirkosearvegoddi livčče láidesteaddjindánoktavuođas.</p>
<p><em type="italic">Davvisámegiella </em></p>
<p>Jus doalahit Sis-Finnmárkku searvegottiid olggobealde, de lea Tromssa duopmogirku, dat golbma searvegotti</p>
<p>Skánit suohkanis, ja veaháš vel Álttá searvegoddi, mat positiivvalaččat earuhit davvisámegielat giellaguovllu. Oktiibuot ovddastit diet vihtta searvegotti 150 ipmilbálvalusa, main sámegiella lei oassin 2014. Dat leat 75% buot dieđihuvvon ipmilbálvalusain, main davvisámegiella gullui Davvi-Hålogalánddas, go Sis-Finnmárku lea olggobealde.</p>
<p>Dan guđa searvegottis Sis-Finnmárkku proavássuohkanis leat 2014 logi searvegotti davvisámegiela giellaguovllus, main sámegiella lea fásta ipmilbálvalusas. (Sis-Finnmárkku proavássuohkana dili birra muitaluvvo eambbo 7.3.5). Álttá searvegoddi boahtá lassin dáidda sullii njealjádasosiin ipmilbálvalusain, mainleisámegielat oassi. 2014 lei Tromssa Duopmogirku searvegoddi nubbin riikkas, gos ledje eanemus olbmo ipmilbálvalusain, main lei sámegielat oassi (9529 olbmo).</p>
<p>Dieđihuvvo ahte searvegoddi álggi fásta sámegielat osiin 2011. Skánit searvegottit leat rievdadan doaibmama áigodagas, gos álggos eai obage lean sámegielat oasit ipmilbálvalusas ja dál lea sámegielat oassi šaddan fásta ortnegiin. Álttá searvegottis gal ii leat sámegielat oassi fásta ortnet ipmilbálvalusas, muhto leat mearkkašahttiollulasihan. <em type="bold">7.3.4 Ovdánansárgát </em><em type="bold">ossodatstatistihkačuovggas </em></p>
<p>Ossodatstatistihkka mii lea vuođđuduvvon bismagotti raporteremis departementii ođđajagimánu 2015, doarju daid eanas positiiva ovdánemiid maid dássážii leat vuohttán statistihkas ( vrd. tabealla 7.2).74 Das leat raporteren Davvi-Hålogalánda, Lulli-Hålogalánda, Nidaros ja Hamar bismagottit galle searvegotti leat main lea sámegiella siskkilduvvon báikkálaš ipmilbálvalusaid vuođđoortnegii, ja galle searvegotti leat main lea sámegiella ja kultuvra siskkilduvvon báikkálaš oskuoahppoplánii. Dieid bismagottiid raporteremii leat vuođđun boađusindikáhtorat maid Norgga girku lea bidjan.</p>
<p>Ossodatstatistihkka čájeha positiiva tendeanssa. Lohku galle searvegotti leat siskkildan sámegiela báikkálaš ipmilbálvalusaid ortnegii, lassánii 27 searvegottis 2013 rájes 47 searvegoddái 2014. Lohku galle searvegotti ledje sisafievrridan sámegiela ja kultuvrra báikkálaš oskuoahpahussii, lassánii 15:s jagi 2013 rájes 26:i jagi 2014 rádjái. Čielga lassáneapmi 2014 ipmilbálvalusstatistihkas das galli searvegottis ja galli ipmilbálvalusas lea oassi sámegillii, orru gitta das makkár duohta strategalaš giellaválljejupmi lea biddjon searvegottiid báikkálaš plánaide.</p>
<p>Mii sáhttit ossodatstatistihka vuođul dadjat ahte 63,5 % dain 74 searvegottiin mat leat Nidaros, Lulli-Hålogalándda ja Davvi-Hålogalándda bismagottiin ja main 2014 lei ipmilbálvalus sámi sisdoaluin, dahke dan searvegotteráđi mearrádusa vuođul. <em type="bold">7.3.5 Sámegielagiellageavahandássi ovttaskas ipmilbálvalusas - </em><em type="bold">deaddu sámegiela hálddašanguovllus </em></p>
<p>Dássážii leat čilgen lávdama ja hivvodaga ipmilbálvalusain main lea leamaš sámi oassi. Jus geahččá dušše dan, de gártá menddo positiiva govva sámegiela stáhtusis Norgga girku ipmilbálvalusain. Sivva dasa lea go stuora eanetlohku statistihkkamateriála ipmilbálvalusain main lea sámi oassi, leat geavahan hui unna hivvodagaža sámegiela ovttaskas ipmilbálvalusain.</p>
<p>Ráđđehusa Sámegiela doaibmaplánas (2009) leat analyhtalaš perspektiivvat mat sáhttet addit máŋggabealatbut dulkojumi statistihkkamateriálas. Doaibmaplána hámuha golbma váldosuorggi golmma čoavddasánis: <em type="italic">oahppu </em>mearkkašumiin ulbmillaš sámegieloahpu, <em type="italic">geavahit </em>sátnái leat bidjan mearkkašumi lasihit sámegiela geavaheami eanemus lági mielde arenain, ja <em type="italic">oaidnit </em>sátni mearkkašumiin dahkat sámegiela oainnusin almmolašvuođas. Erohus <em type="italic">geah </em><em type="italic">ččat </em>- ja <em type="italic">geavahit </em>-perspektiivvain addá vejolašvuođa dán girkolaš statistihka lohkat máŋggabealálaččabut. </p>
<p><em type="italic">Oaidnit </em>-perspektiivva sisdoallu lea vuosttažettiin oččodit sámegillii lassi árvvu ja stáhtusa dan oainnusin dahkama bokte almmolaš arenain. Dan árvvu ii galgga unnášit, go dat mielddisbuktá dehálaš doarjaga sámegiela geavaheddjiide ja sámegiela giellaservodahkii. <em type="italic">Geavahit- </em>perspektiiva sisdoallá eanet, namalassii ráhkadit duohta <em type="italic">geavahanarenaid </em>sámegillii. Nu go dat lea dán artihkkala temá ektui geavahuvvon, de lea das sáhka man muddui sámegiella lea geavahusgiella ipmilbálvalusain, dat mearkkaša man muddui guhtege ipmilbálvalus lea <em type="italic">sámegielat </em>ipmilbálvalusmeassu. Dat positiiva treanddat mat vuhttojit statistihkkamateriálas dássážii, leat vuosttažettiin <em type="italic">oaidnit </em>- perspektiivvas. Dat mearkkaša ahte sámegiella šaddá oinnolaš ja dohkkehuvvon sámegiela geavaheami bokte ovtta dahje guokte ovttaskasoasis ipmilbálvalusas. Muhto mii lea sámegiela stáhtus <em type="italic">geavahit </em>-perspektiivvas? Dat erenoamáš statihkkaskovvi man bokte lea raporterejuvvon golmma davimus bismagottiin, leat indikáhtorat mat čájehit dan. Vuolábealde lea oassi skovis oktan indikáhtoriid čilgehusaiguin. </p>
<p>Skovvi čájeha ahte searvegoddi lea raporteren guovtti paramehterii mat indikerejit sámegielat giellageavahandási ovttaskasipmilbálvalusain, daid liturgiijain ja sártniin. Go geahččá giellageavaheami liturgiijas de sáhttá válljet njeallje giellageavahandási gaskkas, kontinuumas ollu gitta unnán sámegiela geavaheamis. Njeallje raporteren-molssaeavttu leat: 1) eanet go 90% liturgiijas lea sámegillii, 2) 50-90% lea sámegillii, 3) 10-50 % lea sámegillii ja 4) unnit go 10% lea sámegillii. Sártni giellaválljema ektui leat válljenmolssaeavttut: 1) sárdni lea dulkojuvvon sámegillii, 2) sárdni lea dulkojuvvon dárogillii, 3) sárdni lea dušše sámegillii, 4) oassi sártnis lea sámegillii.</p>
<p>Joatkkagis geahččat dušše dili sámegiela hálddašanguovllu searvegottiin. Ráddjet dasa vuosttažettiin danne go searvegottit olggobealde hálddašanguovllu hui hárve geavahit eanet go 10% sámegiela liturgiijas, dahje sámegiela giellan sártnis. Sámegiela geavaheami stáhtusa čilgen hálddašanguovllus ovddasta danne oalle bures sámegiela stáhtusa geavahusgiellan Norgga girkus. Viidásit lea lunddolaš ahte leat vuordámušat ahte sámegiella geavahuvvo eanet dain searvegottiin, go dain leat dihto geatnegasvuođat sámegielagiidda sámelága giellanjuolggadusaid bokte ja girku iežas ipmilbálvaluseallin mearrádusaid bokte (vrd. kap. 2.2 badjelis).</p>
<p>Loguide maid viidásit ovdanbuktit, leat vuođđun raporteremat nu gohčoduvvon <span type="quote">«mearriduvvon ipmilbálvalusain»</span> dahje <span type="quote">«ipmilbálvalusain sotna-/bassebeivviid»</span>, main lea measta seamma mearkkašupmi. Diagrámmas vuollelis (Govus 7.6) oaidnit Sis-Finnmárkku proavássuohkana ja olles sámegiela hálddašanguovllu, earret Guovdageainnu, gaskamearálašloguid jagiin 2012 ja 2014. Diagrámma čájeha vihtta stoalpojoavkku. Njeallje vuosttaža čájehit juohkáseami njealji giellageavahusdási gaskkas liturgiijas mearriduvvon ipmilbálvalusain/ipmilbálvalusain sotna- /bassebeivviid.</p>
<p>Stoalpojoavku áibbas olgešbealde čájeha proseantaoasi oktiibuot sámegielageavaheamis liturgiijas, beroškeahttá giellageavahusdási.</p>
<p><em type="bold">Govus 7.6 Oassi sámegiella ovttaskasipmilbálvalusaid liturgiijas – Sis </em></p>
<p><em type="bold">Finnmárkku proavássuohkanis ja giellahálddašanguovllus </em></p>
<p>Oassi mearriduvvon ipmilbálvalusat (sotn./bassebeivviid) main leat geavahan sámegiela (stoalpojoavku olgešbealde) lea lassánan dan guovttijagiáigodagas. Lassáneapmi lea 9,6 proseantapoeaŋŋa Sis-Finnmárkku proavássuohkanis (88,8–98,4 %) ja 9,1 proseantapoeaŋŋain (70–79,1 %) hálddašanguovllus ollislaččat. Njeallje stoalpojoavkku gurut ravddas čájehit mo dat juohkásit giellageavahusdásiid gaskkas. Statistihkka čájeha ahte eai lean báljo ipmilbálvalusat main lei oassi liturgiijas mas lei sámegiella badjel 90 %. Ipmilbálvalusat main geavahedje sámegiela liturgiijas juohkásedje eanas kategoriijaide 50–90 %, 10–50 % ja vuollel 10 %. Kategoriijas vuollel 10 % lei stuorimus oassi jagi 2012, Sis-Finnmárkku proavássuohkanis jávkkai dat kategoriija áibbas jagi 2014. Maiddái kategoriija 50–90 % sámegiella njiejai veaháš guoktejagiáigodagas. Seammás go 10–50 % liturgiija sámegillii lea unnimus oassin golmma kategoriijas jagi 2012, de lea dat stuorimus kategoriija Sis-Finnmárkku proavássuohkanis jagi 2014.</p>
<p>Bismagottit ja erenoamážit Davvi-</p>
<p>Hålogalánddas, leat dieđihan ahte lea veaháš eahpesihkarvuohta searvegottiin mo iešguđetge kategoriijaid galgá mearridit. Danne sáhttá deaddu sirdojuvvon 2012 rájes 2014 rádjái, goit belohahkii, danne go lea eahpesihkarvuohta dahje inkonsekveansa mo dat lea ipmárdusa mielde dahkkon dan guokte jagi. Statistihka galggašii danne lohkat dušše čujuhussan dasa man muttus geavahusdássi lea. Guokte diagrámma vuollelis (govus 7.7 ja govus 7.8) čájehit juohkáseami njealji giellageavahusdási gaskkas liturgiijain searvegottedásis jagiid 2012 ja 2014. Diagrámma gurut ravdda guhtta searvegotti (maiddái vel Deatnu/Tana) gullet Sis-Finnmárkku proavássuohkanii. Das de leat guokte vel searvegotti mat gullet davvisámegielat giellahálddašanguvlui, Gáivuotna/Kåfjord ja Loabát/Lavangen. Čuovvovaš golbma searvegotti, Ájluokta/Ájladde (Drag/Helland), Gásluokta/Kjøpsvik ja Hierggenjárgga/Korsnes, leat Divtasvuona suohkanis, julevsámi giellahálddašanguovllus. Stoalpu/stoalpput olgeš ravddas – Snåase/Snåsa ja 2014 rájes maiddái Raarvihke/Røyrvik – lea ges lullisámi guovlu giellahálddašanguovllus.</p>
<p>Ivnnit stoalppuin čájehit man stuora oassin sámegiella lea geavahuvvon guhtege ipmilbálvalusas: sevdnjes ivdni čájeha ahte gielladássi lea badjin, čuvges ivdni čájeha vuollegis gielladási.</p>
<p>Diagrámma čájeha ahte giellageavahusdássi lea alit Sis-Finnmárkku proavássuohkanis go eará searvegottiin.</p>
<p><em type="bold">Govus 7.7 Sámegiela proseantaoassi liturgiijain ovttaskasipmilbálvalusain – </em><em type="bold">searvegottiin giellahálddašanguovllus 2012 </em></p>
<p><em type="bold">Govus 7.8 Sámegiela proseantaoassi liturgiijain ovttaskasipmilbálvalusain – </em><em type="bold">searvegottiin giellahálddašanguovllus 2014 </em></p>
<p>Alimus sámegiela giellageavahusdássi lea Kárášjogas ja dieđuid mielde leat doppe buot mearriduvvon ipmilbálvalusat sihke jagi 2012 ja 2014 gullevaččat kategoriijai 50–90 % sámegiella. Vaikko eai leat logut Guovdageainnus, de lea jáhkehahtti ahte giellageavahusprofiila sulastahttá eanemus Kárášjoga, dain searvegottiin main mis leat logut. Dat moadde almmuhuvvon ipmilbálvalusa 2014 main lei eanet go 90% liturgiijas leat dollon Porsáŋggus. Deatnu lea duppalastán oasi galle ipmilbálvalusa leat main lea sámegiella 50% rájes jagi 2012 100% rádjái jagi 2014. Gáivuotna ja Loabát, erenoamážit dat maŋit, sierrana negatiivvalaččat goappaš jagiid eará searvegottiid ektui hálddašanguovllus. Go geahččá ášši dan ektui maid Norgga girku iežas alimus orgána lea mearridan girkoeallimii sámegiela hálddašanguvlui, de lea 14,8 ja 2,9 % vuolábealde dan maid vuordá sámegiela hálddašanguovllus.</p>
<p>Julevsámi guovllus lea sámegiela (julevsámegiela) geavaheami proseantaoassi searvegottiin Divtasvuonas, mii lea Ájluokta/Ájladde, Hierggenjárgga ja Gásluokta searvegottiin, hui buorre jagi 2012. Dat oassi lea veaháš vuollelis jagi 2014, erenoamážit Gásluovttas (100% njiejai 41,2%). Unna oasáš ipmilbálvalusain hálddašanguovllus main lei eanet go 90 % liturgiijas sámegillii ledje Ájluovtta/Ájladde searvegottis jagi 2012.</p>
<p>Váldogovva mii orru ihttime statistihkas, lea ahte sámegiella – earret Loabáhis ja Gáivuonas – lea oalle muddui šaddan dábálaš ipmilbálvalusgiellan sámegiela hálddašanguovllus, goit jobe geahččan-perspektiivvas (oainnusin dahkan). Dattetge lea eahpesihkareabbo mii lea stáhtus geavahan-perspektiivvas. Dán dáfus sierranit Sis-Finnmárkku proavássuohkana searvegottit nu ahte dain lea oppalaččat alit giellageavahusdássi, vaikko doppe nai leat mearkkašahtti siskkaldas erohusat.</p>
<p>Statistihkka orru čájeheame ahte vuolimus giellageavahusdássi lea loktanan badjelii, dan seammás go alimus giellageavahusdássi lea njiedjan veaháš hálddašanguovllus 2012 rájes 2014 rádjái. Nugo namuhuvvon de lea dieđihuvvon bismagottiin ahte muhtun searvegottit leat leamaš eahpesihkkarat mo sii galget kategoriseret gielladási. Dasa lassin leat guokte kategoriija (10– 50 % og 50–90 %) oalle stuorrát ja sáhttet geavatlaččat čáhkkehit iešguđelágan gielladásiid.</p>
<p>Govvidusa mii dás hábmejuvvo ii sáhte danne geahččat áibbas sihkkarin, ja ferte várrogasat geassit čoahkkái cealkámušaid. Logut addet goitge vuođu dihtomielalaš ságastallamii dasa man muddui searvegottit láhčet sámegillii dili leat geavahusgiellan ipmilbálvalusain. Okta vuohki nannet giellageavahusdási sáhttá leat oččodit alit giellageavahusdási buot ipmilbálvalusain. Eará vuohki sáhttá leat loktet giellageavahusdási ovttain cehkiin <em type="italic">dihto logu </em>ipmilbálvalusain, ja nu ráhkadit stuorit variášuvnna giellaprofiillas. </p>
<p><em type="bold">Govus 7.9 Sártni dulkon sámegillii ovttaskasipmilbálvalusain </em><em type="bold">giellahálddašanguovllus 2012 ja 2014 </em></p>
<p>Diagrámma badjelis (Govus 7.9) čájeha mo lea sámegiela stáhtus <em type="italic">sárdnegiellan </em>mearriduvvon ipmilbálvalusain (sotna-/bassebeivviid) sámegiela hálddašanguovllus. Jagi 2012 ja 2014 statistihkka čájehit čielgasit ahte sámegiella lea <em type="italic">dulkongiella </em>Norgga girku sártniin. Jus geahččá buot searvegottiid golmma davimus bismagottis oktii, de lea dieđihuvvon dušše okta guovtti jagis mas lea sárdniduvvon sámegillii ja dulkojuvvon dárogillii. 75 Ii leat dihtosis leago dát dáhpáhuvvon Guovdageainnus go dasa eai leat logut. </p>
<p>Diagrámma čájeha stuora erohusaid giellahálddašanguovllu siskkobealde dan ektui makkár vejolašvuohta searvegottis lea gullat sámegiela sártnis. Sis-Finnmárkku proavássuohkanis ollislaččat dulkojuvvojit sártnit beali mearriduvvon ipmilbálvalusain (go Guovdageaidnu ii leat mielde). Kárášjogas, Buolbmágis ja Unjárggas dulkojuvvo measta álo (dat guoská maiddái Guovdageidnui vaikko dat ii leat mielde statistihkas), muhto dát dáhpáhuvvo dušše muhtomin</p>
<p>Deanus ja Porsáŋggus. Dain vuosttamuš namuhuvvon searvegottiin lea čađat leamaš fásta girkodulkavirgi. Porsáŋggus ii leat girkodulkavirgi ja leat <span type="quote">«luoikkahan»</span> girkodulkka Kárášjogas. Deatnu lea oktasašguovllus Buolbmát searvegottiin (dat guokte searvegotti biddjuiga oktii 1.1.2015), ja dát juogadit dulkka Unjárggain. Dulkojuvvon ipmilbálvalusaid proseantaoasi njieddju Unjárggas ja seamma mađe lassáneapmi Deanus jagi 2014 sáhttá leat danne go leat muhtum muddui juohkán dulkabálvalusa Unjárggas Detnui.</p>
<p>Earret Gáivuona, mas lea leamaš unna girkodulkavirggáš (25 %) mii dál lea rabas, de ii leat ovttage eará searvegottiin main lea váilvelaš sámegiela geavahus sártniin, makkárge girkodulka- /giellamielbargivirgi. Statistihkka čájeha dasto ahte lea čielga oktavuohta operatiiva girkodulkabálvalusas ja sámegiela geavahusas sártniin. Sámi girkodulkabálvalus lea danne eará sániiguin strategalaš ja dárbbašlaš jus sámegielagiin galgá vejolašvuohta gullat sártni sámegillii ipmilbálvalusain. Doppe gos eai leat dakkár virggit, doppe ii leat realistalaš ahte searvegoddi beassá gullat sártni sámegillii.</p>
<p>Vaikko muhtun ráje davvisámegielat searvogottit besset gullat sártniid sámegillii, de čájehit dieđiheamit statistihkas ahte dat ii leat dáhpáhuvvan dáid jagiid sámi giellahálddašanguovllu julevsámi ja lullisámi guovlluin. Vaikko Sámi girkoeallima strategiijaplánas ledje giellamielbargivirggiid julevsámegillii ja lullisámegillii vuoruhan garrasit, de dat virggit eai leat vel ásahuvvon. Lea váttis oaidnit ahte lullisámiin ja julevsámiin galgá leat realistalaš vejolašvuohta gullat iežaset giela sártniin ipmilbálvaluseallimis jus dakkár resurssat eai leat. Dan dáfus orru dehálaš ásahit dáid virggiid. <em type="bold">7.3 Maid muitala obbalaš girkostatistihkka Norgga </em><em type="bold">girku sajádagas ja mearkkašumis sámi servodagas? </em></p>
<p>Sámi statistihka barggus lea hástalussan ahte Norga ii registrere etnalaš gullevašvuođa dieđuid.</p>
<p>Sámiguoski statistihkka lea danne váldoáššálaččat vuođuštuvvon geográfalaččat (Slaastad 2014:7). Go sápmelaččat eanas árbevirolaš ássanguovlluin leat minoritehtan iežaset ruovttusuohkaniin, de ii leat vejolaš ráhkadit geográfalaš vuođuštuvvon statistihka mii čujuha sápmelaččaid dili olles sámi ássanguovllus. Sámegiela hálddašanguovllus lea goitge nu stuora sámi álbmot ahte geográfalaš statistihkka dán guovllus addá oalle buori čujuheami sámi álbmoga dilis dain suohkaniin.</p>
<p>SGD girkolaš jahkestatistihka loguid sámegiela hálddašanguovllus sáhttá danne geavahit čujuhussan dasa makkár Norgga girku sajádat ja mearkkašupmi lea sámi servodagas. Statistihkka dain guovlluin addá dieđuid vuosttažettiin muhtun diliin mat leat sámi báikkálašservodagain mat leat mielde dán statistihkas. Go dát suohkanat seammás leat dehálaš kultuvrralaš guovddážat sámi servodahkii muđui, de lea goitge jáhkehahtti ahte govvideapmi dán guovllu dilis, sáhttá maiddái muitalit juoidá Norgga girku sajádagas sámi álbmogii obbalaččat.</p>
<p>Čuovvovaš váldologut SGD girkolaš jahkestatistihkas geavahuvvojit joatkkagis indikašuvdnan dasa makkár searvan lea Norgga girkui báikkálaččat sámegiela hálddašanguovllus: 1) proseantaoassi miellahtut olmmošlogu ektui, 2) proseantaoassi gástašuvvon riegádanloguid ektui, 3) proseantaoassi konfirmerejuvvon 15-jahkásaččaid jahkejoavkkus, 4) proseantaoassi girkolaš hávdádeamit dan ektui gallis jápmet ja 5) lohku galle oassálastima ipmilbálvalusain leat juohke ássi ektui sotna- ja bassebeivviid. Logut áigodagas 2009-2014 leat biddjon oktii tabeallas vuollelis (tabealla 7.2)</p>
<p>Vai galgá sáhttit buohtastahttit de almmuhit seamma tabeallas vástideaddji loguid olles riikkas ja suohkaniin KOSTRA-joavkkus 3 ja 6. KOSTRA-joavkkut leat mielde vai sáhttá buohtastahttit hálddašansuohkaniid eará suohkaniiguin riikkas main lea seamma sullasaš demografiija76. Go buohtastahttá sámegiela hálddašanguovllu daiguin de oažžu indikašuvnna man muddui stuora erohusat hálddašanguovllus ja riikkagaskamearis sáhttet čilgejuvvot oppalaš demográfalaš oktavuođaid dihte, dahje sáhttá go daid čilget erenoamáš áššin sámi servodagain. KOSTRA-joavkkus 3 leat 37 suohkana main 6 gullet sámegiela hálddašanguvlui. 77 KOSTRA-joavkkus 6 leat 54 suohkana, main 3 gullet giellahálddašanguvlui. 78 Go buohtastahttá loguid, de berre mearkkašit ahte jahkásaš rievdamat leat ollu stuoribut sámegiela hálddašanguovllus go eará kategoriijain. Dain guovlluin sáhttet logut njiedjat ollu ovtta jagi, ja eará jagi fas lassánit ollu. Dasa váikkuha jáhku mielde belohahkii dat ahte gásta/konfirmášuvdna/hávdádeami logut eai dárbbu mielde boađe ovttaide riegádan/deavdán 15 jagi/ jápmánjahki jagiin, ja belohahkii dat ahte statistihkka hálddašanguovllus lea vuođđuduvvon smávva loguide. Go statistihkkii leat vuođđun stuora logut ollu eanet suohkaniin, de jávket dakkár rievddadeamit.</p>
<p>Rievdadeamit jagis jahkái sáhttet dahkat váttisin buohtastahttit loguid ovtta jagis eará jagiin hálddašanguovllus. Livčče sáhttán vuordit ahte gástaoassi sámegiela hálddašanguovllus livčče badjelis jagi 2014 buohtastahttojuvvon loguiguin 2012 ja 2010, mat ledje <span type="quote">«bajemusjagit»</span> ja jagiin gaskkas ledje logut veaháš vuollelis. Dat veaháš vuordemeahttun vuollegis gástaproseanta sáhttá leat gitta das go Guovdageaidnu ii leat dieđihan loguidis jagi 2014 (ovddit jagiid gal leat dieđihan). Man ollu Guovdageainnu logut livčče rievdadan loguid mat leat, šattašii dušše árvaladdan. Aitto go 2015 logut almmuhuvvojit, lea vejolaš oaidnit lea go 2014 loguin duođai njieddju gástaproseanttas sámegiela hálddašanguovllus.</p>
<p>Almmatge 2014 logut čájehit ahte sámi hálddašanguovllus lea miellahttuvuohta, gásta, konfirmašuvdna ja hávdádeapmi Norgga girkus ollu badjelis go riikkadásis. Jus mii buohtastahttit hálddašanguovllu KOSTRA-joavkkuin 3 ja KOSTRA-joavkkuin 6, de šaddet unnit erohusat. Proseantaoassi miellahtuin Norgga girkus lea alit sámegiela hálddašanguovllus go KOSTRA- joavkkuin 3 ja 6 (88,1 % buohtastahtton 83,6 ja 83,9 % ektui). Oassi gástašuvvon 2014 lea veaháš vuollelis go KOSTRA-joavkkus 3 ja 6 (84,3 % buohtastahtton 86 % ja 91,4 % ektui). Konfirmašuvnna searvan lea mearkkašahtti alit sámegiela hálddašanguovllus (90 % buohtastahtton 76,2 % ja 81,7 % ektui), ja oassi girkolaš hávdádeamit leat alibut go KOSTRA- joavkkus 3 ja sullii seamma dásis go KOSTRA-joavkkus 6 (100 % buohtastahtton 96,4 % ja 100,8 % ektui).</p>
<p>Jus mihtida ovdáneami 2009 rájes 2014 rádjái proseantaoasi lassáneami/njiedjama, ja buohtastahttá giellahálddašanguovllu riikkadási ovdánemiin, ja KOSTRA-joavkku 3 ja 6, de oaidná ahte ovdáneapmi ii leat seamma negatiiva sámegiela hálddašanguvlui go eará guovlluide. Miellahttoproseantta ja gástaproseantta njieddju lea ollu unnit go riikkadásis, erohus konfirmašuvnna ja hávdádeami ektui lea vel eanet, go hálddašanguovlu 2014 čájeha lassáneami 2009 ektui. Jus buohtastahttá ovdáneami KOSTRA-joavkku 3 ja 6 ektui, de oaidná stuorit njiedjama proseantaoasis namahuvvon KOSTRA-joavkkuin go sámegiela hálddašanguovllus.</p>
<p>Jus geahččá galle jahkásaš ipmilbálvalusgalledeami leat juohke ássi ektui sotna-/bassebeivviid ektui 2014, de lea ovdáneapmi dan 6-jagiáigodagas eanet negatiiva go searvan daidda badjelis namahuvvon girkodoaimmaide. Lohku sámegiela hálddašanguovllus lei 2014 jagis 1,35 ipmilbálvalusfitnama juohke jagi. Dat lea mearkkašahtti eanet go riikkagaskamearri (0,9), veaháš eanet go KOSTRA-joavkkus 3, mas gaskamearri lea 1,2 ipmilbálvalusfitnama jagis, muhto unnit go KOSTRA-joavku 6 mas lei 1,5 ipmilbálvalusfitnama jagis. Nugo namuhuvvon de ii leat jáhkkemeahttun ahte váldologut sámegiela hálddašanguvlui livčče leamaš buoret máŋga eará namuhuvvon čuoggás jus 2014 logut Guovdageainnus livčče boahtán.</p>
<p>Oppalaččat indikere statistihkkamateriála ahte Norgga girkus lea nana sajádat, ja ahte girkoeallimis lea ain oalle stuora mearkkašupmi sámi servodagas. Buohtastahtton servodagain oppalaččat de lea searvan Norgga girkui mearkkašahtti stuorit hálddašanguovllus go riikkadásis. Dili sáhttá buorebut buohtastahttit guovlluiguin main lea sullasaš demografiija, muhto maiddái dan ektui lea treanda váldoáššálaččat positiivvabut go guovlluin main lea demografiija mainna sáhttá buohtastahttit. Hálddašanguovllu statistihkka sierrana čielgasit ovtta čuoggás, namalassii konfirmašuvnna ektui, mii čujuha dasa ahte konfirmašuvdna lea nanu kultuvrralaš institušuvdna sámi servodagas. 6-jagiáigodaga siskkobealde oaidnit ahte sihke gásta- ja hávdádanproseanta máŋga jagi manná badjel 100 % sámegiela hálddašanguovllus. Okta čilgehus sáhttá leat ahte olbmot geat orrot eará suohkaniin, muhto geain lea sohkačatnašupmi báikái, válljejit gásttašit mánáideaset, diktit konfirmeret dahje hávdádit lagamusaideaset dohko (Holberg ja Brottveit 2013:19). Jus dát lea riekta, de lea indikašuvdna ahte searvegottit sámegiela hálddahusguovllus muhtun muddui áimmahuššet sámi girkoeallima stuorit álbmogii go mii lea searvegottis. Eat dieđe doarvái mii vejolaččat lea duogážin dákkár válljejumiide, muhto lea ágga jáhkkit ahte vejolašvuohta oassálastit girkolaš doaimmain gos sámegiella lea dohkkehuvvon ja geavahusas, dáidá leat sivvan soapmásiidda. <em type="bold">7.4 </em></p>
<p><em type="bold">Čoahkkáigeassu, hástalusa ja ávžžuhusat </em></p>
<p>Dán kapihttalis lea sámegiela áimmahuššan girkoeallimis ipmirduvvon oassin Norgga girku servodatdoaimmas <span type="quote">«Norgga álbmotgirkun»</span>, ja kapihttalis leat geahččan lagabui mo dán ovddasvástádusa leat čuovvolahttán geavatlaččat.</p>
<p>Golbma jagi áigodat ii leat nu nanu statistihkalaš vuođđu čoahkkáigeassit sihkkarit mo sámegiela ovdáneapmi lea Norgga girkus.</p>
<p>Máŋggat dáhtat mat čájehit seamma positiiva tendeanssaid goitge lasihit jáhkehahttivuođa dasa ahte dát eai leat dušše lunddolaš rievdamat, muhto ahte dat maiddái čujuhit duohta positiiva treanddaide sámegiela geavaheami ektui Norgga girkus.</p>
<p>Kapihtal čájeha ahte Norgga girku lea maŋemus jagiid bargan iešheanalaččat nannet iežaset giellapolitihka, ja ahte mearri man ollu geavahit sámegiela ipmilbálvaluseallimis lea lassanan 2012 rájes 2014 rádjái. 2014 dieđihedje okta gávccádasoassi searvegottiin Nidarosas, okta njealjátoassi searvegottiin Lulli-Hålogalánddas ja bealli searvegottiin Davvi-Hålogalánddas ahte sii ledje geavahan veaháš sámegiela ipmilbálvaluseallimis muhtomin maŋemus jagis. Dain positiiva ovdánemiin leat stuora variašuvnnat báikkálaččat, man ollu sámegiella lea geavahuvvon –nappo galli ipmilbálvalusas jagis lea leamaš juoga sámegillii – mii lea oppalaččat hui unnán geavahuvvon. Muhtun ovttaskassearvegottiin leat golmma jagiáigodagas lasihan sámegiela geavaheami das ahte vuos lei dušše oktii dahje guktii jagis dasa ahte leat bidjan sámegielat oasi fástan.</p>
<p>Statistihkka orru čájeheame ahte leat rievdadusproseassat jođus máŋgga báikkálaš searvegottis sámegiela siskkildeame ja lassi geavaheami ektui báikkálaš girkoeallimis. Dat maiddái čujuha vejolašvuhtii ahte treanda sáhttá joatkit, mii maiddái lea dárbbašlaš jus Sámi girkoeallima strategiijaplána čujuhuvvon mihtut galget ollašuhttot. (vrd. das mii daddjo strategiijaplánas <span type="quote">«vuođđomeari»</span>/<span type="quote">«unnimusmeari»</span> birra maid prinsihpalaččat buot Norgga girku searvegottit sáhtášedje áimmahuššat).</p>
<p>Lohkomateriála čájeha ahte Norgga girku eanet ahte eanet báikkálašservodagain lea mielde dahkame sámegiela oainnusin ja árvosažžan. Go ovdamearka dihte dát dáhpáhuvvá fástan</p>
<p>Nidarosdomenis, de lea das nana symbolalaš fápmu. Erenoamáš illudahtti lea ahte máŋga searvegotti lullisámeguovllus leat geavahišgoahtán lullisámegielat osiid unnit eanet fástan ipmilbálvalusain. Dat čájeha ahte sámegiela siskkildahttin maiddái lea vejolaš searvegottiin gos sápmelaččat leat čielga minoritehtan. Nuppi dáfus dán ovdáneami ektui oaidnit máŋga searvegotti davvelis, main lea rádji sámi <span type="quote">«váldoguovlluide»</span> ja gos jáhku mielde lea ollu stuorit sámi álbmot, ille geavahit sámegiela ipmilbálvaluseallimis. Lea hástalus oažžut maiddái dakkár searvegottiid eanet siskkildahttit sámegiela ipmilbálvaluseallimis, ja dainna lágiin dohkkehahttit sámevuođa lunddolaš oassin báikki searvegotti historjjás ja gullevašvuođas.</p>
<p>Positiiva ovdáneapmi mii lea čilgejuvvon badjelis, lea eanas dan birra ahte nannet Norgga girku arenan mas sáhttá dahkat sámegiela oainnusin. Mii sáhttit gohčodit dan sámegiela symbolalaš geavaheapmin. Norgga girku rolla duohta geavahanarenan sámegillii, nappo giellageavahanarenan sámegielat giellageavaheddjiide, lea baicca geográfalaččat ráddjejuvvon.</p>
<p>Statihkka čujuha dasa ahte ipmilbálvalusat doibmet geavahanarenan sámegillii vuosttažettiin sámegiela hálddašanguovllus. Muhto maiddái ovttaskassearvegottiid gaskkas leat ovdamearkkat giellageavahusdásis mat eai boađe ovttaide daiguin giellapolitihkalaš čujuhemiiguin maid Norgga girku ieš lea bidjan sámegiela geavaheapmái hálddašanguovllu ipmilbálvaluseallimii. Dan galggašii čuovvolahttit. Váldogovva lea goitge ahte barget dihtomielalaččat sámegiela geavahemiin eanas searvegottiin sámegiela hálddašanguovllus, ja ahte leat positiiva treanddat maiddái dán dáfus. Okta hástalus sáhttá goitge leat loktet giellageavahandási liturgiijas ovtta ceahki, vaikko dušše muhtun mađe ipmilbálvalusain.</p>
<p>Statistihkka čájeha ahte girkodulkabálvalus lea measta álo eaktun dasa ahte sámegielagat besset gullat gielaset sártnis. Daid virggiid doalaheapmi gos dat leat, dáidá ollu váikkuhit dasa man muddui sámegiela atnet ja fievrridit ovddos guvlui geavahusgiellan (eaige dušše symbolalašgiellan) ipmilbálvaluseallmis. Dat lea hástalus searvegottiide main eai leat girkodulkavirggit. Go Norgga girkus ii leat lullisámegielat iige julevsámegielat giellamielbargi, de mearkkaša dat geavatlaččat ahte Norgga girku ii leat láhčán dili lullisámegielat ja julevsámegielat giellageavaheddjiide nu ahte sii galggaše sáhttit gullát gielaset girkosárdnideamis. Dat čájeha erenoamáš dárbbu dákkár virggiid ásaheapmái. Vaikko ii gávdno statihkalaš materiála mii muitala Norgga girku mearkkašumis sámi servodahkii oppalaččat, de SGD girkolaš jahkestatistihkat sámegiela hálddašanguovllus sáhttet čujuhit muhtun áššiide. Dat čájehit ahte Norgga girkus lea mearkkašahtti eanet searvan báikkálašservodagain go riikkagaskamearis, ja ahte oassálastin muhtun muddui maiddái lea nannoseappot go eará guovlluin maiguin sáhtášii buohtastahttit demográfalaččat. Hálddašanguovllus lea erohus erenoamážit das man mearkkašahtti eanet oassálastin lea konfirmašuvnnas. Sámegiela geavaheapmi sáhttá leat fáktor mii nanne oassálastima Norgga girkus sámegiela hálddašanguovllus.</p>
<p>Lea maiddái jáhkehahtti ahte girku geatnegasvuođat sámelága giellanjuolggadusaide leat positiivvalaččat vaikkohan Norgga girku dáhttui áimmahuššat sámegiela. Dan sáhttá vuohttit das go girku lea sámegiela <em type="italic">geavahanarena </em>vuosttažettiin sámegiela hálddašanguovllus. Statistihkalaš materiála čujuha ahte Norgga girku lea dehálaš servodatinstitušuvdna dan ektui ahte sámegiela oččodit oinnolaččabun ja dasa ráhkadit geavahanarenaid. Sámegiela hálddašanguovllu nana oassálastin Norgga girkus nugo boahtán ovdan SGD girkolaš jahkestatistihkas, čájeha ahte girkoeallimis lea dehálaš rolla sámi báikkálašservodagain. Dat leat momeanttat main lea áššáigullevašvuohta sámelága giellanjuolggadusaid revideren bargui. Norgga girku lea </p>
<p>Girkočoahkkima bokte dáhtton girkus leat geatnegasvuođa čuovvut sámelága giellanjuolggadusaid maiddái maŋŋil stáda ja girku sirrema. Ávžžuhuvvo ahte Norgga girku álggaha ságastallama ráđđehusa nammaduvvon sámegiela giellalávdegottiin mas lea mandáhtta guorahallat sámelága giellanjuolggadusaid ja ovddidit evttohusa vejolaš revideremii. 79</p>
<p>Norgga girku lea dál relatiivvalaš čielga ovddasvástideaddji sámegiela geavaheapmái girkus. Dat dáidá dehálaš maiddái ovddos guvlui, earret eará go sámegielat girkolaš bálvalusat eaktudit kapasitehta áimmahuššat rekruterema, oahpaheami ja jođiheami dan suorggis. Dat rievdadusproseassat mat leat 2019/2020 rádjái hábmet Norgga girku ođđa girkoortnega šaddat iešheanalaš oskuservodahkan, sáhttá vejolaččat rievdadit Norgga girku sámegiela áimmahuššama eavttuid. Go geahččá sámegiela giellageavaheddjiid bealis de berre mihttun leat Norgga girkus ahte vejolaš rievdadusat baicca nanneše ovdalgo láivudahtáše áimmahuššan kapasitehta girkoeallimis ja maiddái vejolašvuođa geavahit sámegiela. Ávžžuhit ahte dát váldo doarvái vuhtii</p>
<p>Norgga girku ođđa girkoortnega barggus.</p>
<p>Loahpas ávžžuhit ahte Norgga girku joatká čohkket ja analyseret statistihka girkoeallima sámegiela geavaheamis. Go lea buorre diehtu suorggi manus, de Norgga girkus lea buoret vejolašvuohta identifiseret ja ulbmillaččat bidjat doaibmabijuid mat nannejit sámegiela giellageavahusdili daid čujuhusaid mielde mat jo leat biddjon. Statistihkkamateriála mii lea vižžon golbma davimus bismagottis addá vuođu viidábut analysai go masa lea leamaš sadji dán artihkkalis, ovdamearka dihte mii guoská gástii, konfirmašuvdnii, vihaheapmái, hávdádeapmái, Sámeálbmot beaivái ja juhkkojuvvon sámegielat girjjálašvuhtii. Joatkka statistihkkabarggus sáhttá maiddá veardidit geahččat lagabui dieid statistihkkamateriálaid.</p>
</body></document>
