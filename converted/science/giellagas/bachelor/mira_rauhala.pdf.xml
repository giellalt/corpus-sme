<document xml:lang="sme" id="no_id"><header><title>DAVVISÁMEGIELA GOALLOSSÁTNEGERUNDDAT</title><genre code="science"/><author><person firstname="Mira" lastname="Rauhala" sex="f" born="" nationality="FI"/></author><year>2017</year><wordcount>5848</wordcount><conversion_status type="standard"/><availability><license type="standard"/></availability><origFileName>http://jultika.oulu.fi/files/nbnfioulu-201711243170.pdf</origFileName><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header><body><p><em type="bold">1. LÁIDEHUS </em></p>
<p>Dutkkan dán kandidáhtadutkamušas goallossátnegerunddaid, dego omd. <em type="italic">giđđajođedettiin </em>ja <em type="italic">skuvlaváccedettiin </em>. Dat eai leat dutkojuvvon ovdal muhto gal geavahuvvojit teavsttain. Áiggon dán dutkamušas čielggadit, mii goallossátnegerunda lea, makkár oasit dasa gullet ja leago dan funkšuvnna cealkagis seammalágan go dábálaš gerunddas. Dát dutkamuš doaibmá seammás dokumenterejupmin goallossátnegerunddain. </p>
<p>Dutkanmateriálan lean válljen UiT Norgga árktalaš universitehta teakstakorpusa, mas lean ohcan materiála. Teakstakorpus lea buorre materiálagáldu danin go doppe leat iešguđetlágan teakstašlájat ja gáldut. Teakstakorpus lea UiT Norgga árktalaš universitehta ja Norgga Sámedikki sámi teakstačoakkáldat, nu gohčoduvvon SIKOR.</p>
<p>Ieš čujuhan dán dutkamušas SIKOR-teakstakorpusii namahusain ’teakstakorpus’.</p>
<p>Dán dutkamuša ráhkadusa lean plánen nu, ahte vuos muitalan gerundda ja goallossániid birra sierra. Guorahalan mo dát ráhkaduvvojit ja mo dat doibmet. Dan maŋŋá gieđahallagoađán goallossátnegerunddaid, mat leat ráhkadusa dáfus gerundda ja goallossáni kombinašuvnnat. Iežan analysas deattuhan goallossátnegerunddaid semantihka ja leange juohkán materiála iešguđetlágan joavkkuide. <em type="bold">2. GERUNDA </em><em type="bold">2.1. Definišuvdna </em></p>
<p>Gerunda lea vearbahápmi mainna muitaluvvo, mii dáhpáhuvvá seamma áigge go dáhpáhuvvá juoidá eará (Nielsen 1979). Gerunda vástida geavahusa dáfus advearbbaid (Sammallahti 2007: 53). Mikael Svonni (2015) fas meroštallá, ahte gerunda lea hápmi, mii buktá ovdan doaimma, mii dáhpáhuvvá seamma áigge go finihtta vearbba almmuhan dáhpáhus. Dá moadde ovdamearkka gerunddas (SIKOR 8.10.2017): <em type="italic">(1) Váccedettiin lei gusto jo goikuge leamaš šaddan. </em><em type="italic">(2) Čearrehiid garvvašettiin olbmot dobbánit besiin. </em></p>
<p>Nickel ja Sammallahti (2011) meroštallaba gerunda nu, ahte gerunda vástida adverbiálacealkagiid konjunkšuvnnaiguin <em type="italic">go </em>dahje <em type="italic">dan botta go </em>ja dat govvida dáhpáhusa mii dáhpáhuvvá oktanaga muhtin eará dáhpáhusain. Nappo adverbiálacealkagat sáhttet maid mearkkašit seamma go gerunda (Pope, Kirsten, &amp; </p>
<p>Máret Sárá 2004: 77), ovdamearkka dihte: <em type="italic">(3) Dál easkka lea áddjá geavahišgoahtán čalbmelásaid, go lea lohkamin. </em>(adv.) <em type="italic">(4) Dál easkka lea áddjá geavahišgoahtán čalbmelásaid logadettiin. </em>(ger.) </p>
<p>Ylikoski (2002) lea goit iežas dutkamušas evttohan, ahte gerunda lea earáge go dušše guovtte seammaáigásaš dáhpáhusa muitaleaddji. Su dutkamušas gerunda gieđahallojuvvo konvearban, ja Nielsen (1926: 386) máinnašage, ahte gerunda muitala maiddái vuogi ja konkomitánssa <em type="italic">. </em></p>
<p>Adverbiálacealkagiid geavaheapmi sáhttá oidnot gerundda geavaheamis dahje das, ahte nubbi geavahuvvo eanet go nubbi. Nappo adverbiálacealkagiin sáhttá garvit gerundahámiid. Gerunda lea oalle girjjálaš hápmi ja danin adverbiálacealkaga sáhttá orrut lunddoleabbo geavahit gerundda sajis hállangielas.</p>
<p>Gerundii sáhttá muhtin dáhpáhusain laktásit maiddái possessiivasuffiksa nappo oamastangeažus (Nielsen 1979: 386; Nickel &amp; Sammallahti 2011: 266). Dát sáhttá dáhpáhuvvat dalle, go guktuin dáhpáhusain lea seamma subjeakta dahje vuogi adverbiála (Nickel 1990; Nielsen 1979; Nickel &amp; Sammallahti 2011). Dá ovdamearkkat oamastangehčosiin gerundda oktavuođas (SIKOR 8.10.2017): (5) Olmmoš dárbbaša maiddái duorggaid ja dola, amas oađedettiin is galbmot <em type="italic">jámas. </em>(6) Miesit leat fallon nu juolgájin, ahte ruohtadettiin easet orrot leamen eanet <em type="italic">áimmus go eatnamis. </em><em type="bold">2.2. Ráhkadeapmi </em></p>
<p>Gerundda ráhkadeapmi dáhpáhuvvá nu, ahte gerundda dovddaldat lasihuvvo vearbba máddagii. Gerundda dovddaldat lasihuvvo bárrastávvalvearbbaid heajosdási vearbamáddagii ja kontrákta- ja bárahisstávvalvearbbaid sátnemáddagii (Svonni 2015: 110). Nappo bárrastávval- ja kontráktavearbbain leat oktasaš dovddaldagat ja bárahisstávvalvearbbain lea fas sierra dovddaldat. Gerundda dovddaldagat leat dábálaččat bárrastávvalmáddagiin <em type="italic">-dettiin </em>dahje <em type="italic">-diin </em>ja bárahisstávvalmáddagiin fas <em type="italic">- </em><em type="italic">ettiin </em>(Sammallahti 2007: 53). </p>
<p>Bárrastávvalvearbbain maid infinitiivvas lea <em type="italic">-i(t) </em>dego <em type="italic">boahtit </em>ja <em type="italic">-u(t) </em>dego <em type="italic">čuorvut </em>, sáhttá nuppi dahje njealját stávvalis vokála oatnut i &gt; e ja u &gt; o. Dás ovdamearkan boađ <em type="bold">i </em>dettiin → boađ <em type="bold">e </em>dettiin ja čuorvv <em type="bold">u </em>dettiin → čurvv <em type="bold">o </em>dettiin. (Pope, Kirsten, &amp; Máret </p>
<p>Sárá 2004: 78.)</p>
<p>Gerundda dovddaldagain leat smávva erohusat giellaoahpaid, oahppogirjjiid ja terminologiagirjji gaskkas. Lean tabellii 1 čohkken iešguđege girjjis gerundda dovddaldagaid. Dán tabellii lean válljen sihke dovddus giellaoahpaid, terminologiagirjji ja vierrogielagiid oahppogirjjiid definišuvnnaid gerunddas go lean háliidan oaidnit, mo gerunda lea meroštallojuvvon iešguđege girjjis ja leatgo dain stuorra erohusat.</p>
<p>TABEALLA 1: Gerundda dovddaldagat giellaoahpain, oahppogirjjiin ja terminologiagirjjis</p>
<p>Sárggis muhtin giellaoahpaid dahje girjji buohta ii eisege dárkkut dan, ahte dovddaldat ii gávdnoše, muhto ovdamearkka dihte dan, ahte dat ii lean namuhuvvon giellaoahpas.</p>
<p>Juohke giellaoahppa addá bárrastávval- ja kontráktavearbbaide dovddaldaga <em type="italic">-dettiin </em>. </p>
<p>Dasa lassin Sammallahtis (2007) lea dáidda vearbbaide vel dovddaldat <em type="italic">-diin </em>. Pope, </p>
<p>Kirsten &amp; Máret Sárá (2004) čálliba, ahte dovddaldagat <em type="italic">-diin </em>ja <em type="italic">-din </em>gávdnojit gal hállangielas muhto daid ii sáhte geavahit čálalaš gielas. Dát dovddaldagat eai gávdnon mu dutkanmateriálasge, danin go mu ohcanmálle teakstakorpusis ráddjii daid eret. </p>
<p>Svonni (2015) ja Sammallahti (2007) addiba fas bárahisstávvalvearbbaide dovddaldaga <em type="italic">-ettiin </em>, go fas Pope, Kirsten, &amp; Máret Sárá (2004) meroštallamis dovddaldat livččii dušše <em type="italic">-ttiin </em>. Dán tabealla geahčadeami lean dahkan danin, vai boađášii ovdan dat, ahte gerunda lea čilgejuvvon dáin giellaoahpain, oahppogirjjiin ja terminologiagirjjis vehá iešguđetláhkai. Giela oktilašvuođa dáfus ii leat buorre, ahte čálalaš giela njuolggadusat leat iešguđetláganat. </p>
<p>Giellaoahpain gávdnojit maid muhtin ruossalasvuođat. Nickel ja Sammallahti (2011) čálliba, ahte <em type="italic">leat </em>-vearbbas ii leat gerundahápmi ja evttoheaba, ahte dan sajis sáhtášii geavahit <em type="italic">orrut </em>-vearbba. Svonni (2015) giellaoahpas lea goittotge geavahuvvon gerunda <em type="italic">leat </em>-vearbba oktavuođas, ja dat lea sojahuvvon ovdamearkan girjji lohkkiide. <em type="italic">Leat </em>-vearbba gerundahápmi lea Svonni giellaoahpas <em type="italic">leagedettiin </em>(Svonni 2015: 111). </p>
<p>Teoriijas <em type="italic">leat </em>-vearbbas sáhttá gal ráhkadit gerundahámi, muhto dasa ii leat dárbu, go jurddašit gerundda funkšuvnna. <em type="bold">3. GOALLOSSÁNIID DEFINIŠUVDNA JA RÁHKADUS </em></p>
<p>Goallossánit leat sámegielas dutkojuvvon unnán, muhto giellaoahpaid mielde dat leat eanaš substantiivvat, muhto maiddái adjektiivvat ja vearbbatge leat ráhkaduvvon goallostemiin (Ijäs 2014: 11; Nielsen 1926–1929: 287–299; Nickel &amp; Sammallahti 2011: 662–671). Ijäsa (2014) dieđuid mielde maiddái advearbbat, konjunkšuvnnat ja pronomenat sáhttet leat goallostuvvon guovtti sánis. Son lasiha, ahte muhtun lohkosánitge leat ráhkaduvvon goallostemiin.</p>
<p>Goallossánis leat guokte dahje eanet oasi. Goallossáni váldomearkkašupmi boahtá ovdan sáni maŋimuš oasis, man gohčodit goallossáni vuođđooassin. Vuođđooassi maid mearrida sáni sátneluohká. Goallossáni mearusoassi gávdno fas vuođđooasi ovddabealde. (Svonni 2015: 123). Nickel (1990: 380) čállá, ahte goallossániid sáhttá juohkit omd. mearusoasi sátneluohká mielde. Eanaš sámegiela goallossániin lea substantiivamearusoassi, mii lea nominatiivahámis. Goallossánis leat guokte iehčanas sáni, mat leat goallostuvvon oktii ja dat doibmet cealkagiin oktan sátnin. Goallosteapmi lea hui dábálaš sátneráhkadanvuohki. (Čállinrávagirji 15.11.2017.)</p>
<p>Goallossániid oktavuođas sáhttá dáhpáhuvvat ’játnan’. Játnan mearkkaša dan, ahte jietnadat dahje jietnadagat jávket (Turi 1997: 64). Turi (1997) mielde játnan dáhpáhuvvá nu, ahte go bárahisstávval ovttaidlogu genetiiva lea mearusoassin, de muhtun máttavokála jávká ja muhtun máttakonsonánttat nuppástuvvet fonologalaš njuolggadusaid mielde. Son lasiha, ahte maiddái bárrastávval sátnehámit sáhttet muhtin dihto goallostemiin játnat go dat leat mearusoassin. Turi (1997) namuha ovdamearkan goallossáni <em type="italic">sotnabeaivi </em>, man vuođđooassi <em type="italic">-beaivi </em>játna hápmái <em type="italic">beai- </em>go sátni <em type="italic">sotnabeaivi </em>šaddá mearusoassin eará goallossánis nugo omd. goallossánis <em type="italic">sotnabeaiskuvla </em>. </p>
<p>Sámegiela jietnadeapmái gullá largo-allegro-molsašuddan. Dat dávjá earuha goallossáni mearusoasi vástideaddji iehčanas sánis. Largohámis oatnun ii dáhpáhuva go fas allegrohámis mearusoasi maŋit stávvala vokála oatnu čuovvovaččat: i &gt; e, u &gt; o ja á &gt; a. (Ijäs 1995: 11-12.) Ovdamearkkat largo- ja allegrohámiin: Ealg a bivddidettiin (largo) <em type="italic">, </em>dorsk e bivddidettiin (allegro). <em type="bold">4. DUTKANMATERIÁLA JA METODA </em><em type="bold">4.1. SIKOR teakstakorpus </em></p>
<p>Dego láidehusas jo muitalin, lean dán dutkamušas ohcan dutkanmateriála UiT Norgga árktalaš universitehta teakstakorpusis. Teakstakorpus lea UiT Norgga árktalaš universitehta ja Norgga Sámedikki sámi teakstačoakkáldat. Teakstakorpus lea viiddis ja máŋggabealat. Doppe gávdnojit teavsttat logi sierra čoakkáldagas, main golbma leat aviissat. Dát aviissat leat Ávvir, Min Áigi ja Áššu. Eará čoakkáldagain leat teavsttat ee. čáppagirjjálašvuođas, hálddahuslaš gálduin ja oskkoldagas.</p>
<p>Sánit olles teakstakorpusis gávdnojit 28,41 miljovnna (SIKOR 13.11.2017). Dát sátnemearri orru hui ollu. Muhto jus dat veardiduvvo suomagielat seammalágan teakstakorpusii, mas leat fas 8,41 miljárdda sáni, de fuomášit man unnán sánit sámegielat teakstakorpusis vel leat (Korp version 5.0 13.11.2017). Sámegielat teakstakorpusis leat goit ollu buorre bealit, vaikko dat ii vuos nu viiddis leatge. Dat álkidahttá dutkamušaid bargama, eandalitge muge dutkamušas. Dat lea ain jo buoret materiálagáldu go fysalaš girjjit dákkár bargui, mas lean ohcan hui hárvenaš giellaoahpparáhkadusa. Ferte goittotge muitit, ahte mášen ii álo máhte analyseret riekta visot ja danin materiála ferte čorget bures ovdal dan geavaheami dutkamušas. <em type="bold">4.2. Materiála čoaggin ja ráddjen </em></p>
<p>Dán barggus lean geavahan teakstakorpusa <em type="italic">viiddiduvvon ohcan </em>-doaimma. Doppe ohcen materiála gova 1 málle mielde. Viiddiduvvon ohcamis válljejin sáni loahppan <em type="italic">ettiin </em>-gehčosa ja dasa lassin meroštallen, ahte sátneluohkká ii leat vearba, váikko duohtavuođas gerunda lea vearba. Dáinnalágiin prográmmain sáhtii gávdnat dáid vel dovdameahttun goallossátnegerunddaid. </p>
<p>GOVVA 1: Goallossátnegerunddaid ohcanmálle teakstakorpusis</p>
<p>Dákkár metodain ohcen materiála teakstakorpusis ja heivvolaš cealkagat gávdnojedje oktiibuot 65. Dasa lassin manuála ohcanvugiin gávdnui okta goallossátnegerunda, mas lei oamastangeažus. Tabeallaide 2 ja 3 lean čohkken dieđuid das, galle goallossátnegerunda-ráhkadusa gávdnojedje guđege čoakkáldagas ja aviissas.</p>
<p>Dáin tabeallain mii oaidnit, ahte goallossátnegerunda lea geavahuvvon eanemus aviissain, 43 geardde 66 dáhpáhusas. Jus de dutkat aviissaid sierra, de goallossátnegerunddat leat geavahuvvon eanemus Min Áigi -aviissas, 28 geardde 43 dáhpáhusas. Dán vuođul sáhtášii jurddašit, ahte dát ráhkadus livččii hui dábálaš ođasgielas. Ferte goit váldit vuhtii dan, ahte teakstakorpusa 28,41 miljovnna sánis 13,72 miljovnna sáni leat dušše aviissain. Nappo aviissat leat measta bealli olles korpusa čoakkáldagain sátnemearálaččat. Lihkká sáhttá maid jurddašit, ahte dákkár goallossátnegerunddat leat hui anolaččat ođasgielas.</p>
<p>Dát danin, go goallossátnegerunddaiguin lea álki ráhkadit ođđa produktiiva hámiid, maid čálli dárbbaša dáhpáhusaid govvemii.</p>
<p>Mu materiála ohcanmálle ráddjii eret oamastangehčosiid ja danin dat eai gávdnon mu materiálas. Dahken goit sierra ozu manuálalaččat oamastangehčosiid buohta. Dáinna lágiin gávdnui dušše okta oamastangehčosa sisttisdoalli goallossátnegerunda. Dán cealkaga lean maiddái rehkenastán mielde dutkanmateriálii. <em type="italic">(7) Dát gáibida ahte sámi mánát ja nuorat šaddet doaibmi guovttegielagin </em>dárogielas ja sámegielas skuvlaváccedettiineaset . (Administrative texts) </p>
<p>Mu materiála sánit ja cealkagat leat originála hámis ja lean divvon čállinmeattáhusaid dušše, jus goallossátnegerundahámis lea vuohttimis meattáhus. Čállinmeattáhusain omd. váillui akseanta <em type="italic">á </em>bajábealde dahje lei muhtin meattáhus sojahusas. Dáin sániin oinnii goit čielgasit, man sátnái dat čujuhedje ja danin lean háliidan váldit daid mielde iežán dutkamuššii. Materiálas gávdnojedje maiddái moadde eahpečielga cealkaga, main ii ádden goallossátnegerundda funkšuvnna ja daid lean de guođđán eret dutkamušas. </p>
<p>Materiálas ledje maid moadde cealkaga, mat ledje čielgasit eahpedievaslaččat, dahje seamma cealkka lei guktii. Dáid lean maid čorgen eret materiálas. Maiddái goallosvearbbaid, dego omd. <em type="italic">bajásšaddat </em>, in leat váldán vuhtii danin go daid funkšuvdna lea seammalágan go dábálaš vearbbain. </p>
<p>Dasa lassin lean vel ráddjen materiála nu, ahte lean guođđán eret buot eará goallossátnegerunddaid, main gerundahápmásaš vearbba ovddabealde mearusoassi ii leat nominatiivvas. Nappo lean guođđán iežan materiálas olggobeallái hámiid mat leat čuovvovaš hámis: <em type="italic">advearba + gerunda, genetiivahápmásaš substantiiva + gerunda </em>ja <em type="italic">illatiivahápmásaš substantiiva + gerunda </em>. Dán ráddjema lean dahkan danin go ovdal máinnašuvvon hámis spiehkkaseaddji hámit sáhttet leat omd. čállinmeattáhusat. </p>
<p>Čállinmeattáhusain oaivvildan dakkár meattáhusa, ahte gerundahápmásaš vearbba ovddabealde lea vajálduvvan gaska dego sáhttá leat dáhpáhuvvan dán čuovvovaš ovdamearkkas: <em type="italic">(8) Go lávdnjegoađis dahje lávus lea suovva, de báikkeolbmot sáhttet maiddái </em>guovlladit ja káfejugadettiin háleštit vuorrasut olbmuiguin. (Min Áigi) <em type="italic">→ Go lávdnjegoađis dahje lávus lea suovva, de báikkeolbmot sáhttet maiddái </em>guovlladit ja káfe jugadettiin háleštit vuorrasut olbmuiguin. (Min Áigi) </p>
<p>Hámit mat eai čuovo málle <em type="italic">nominatiiva + gerunda </em>gávdnojedje muhtin veardde, muhto čielgasit stuorámus joavku goallossátnegerunddain lei justa fal nominatiivahápmásaš substantiiva gerundda ovddabealde. Dákkár hámit gávdnojedje oktiibuot 66, dego tabeallas 2 oidno. Dán vuođul sáhttá jo dulkot, ahte dákkár goallossátnegerunddat duođai gávdnojit. <em type="bold">5. ANALYSA </em><em type="bold">5.1. Goallossátnegerunddaid morfologiija </em></p>
<p>Dán oasis lean čohkken materiála goallossátnegerunddaid álfabehtalaš ortnegii.</p>
<p>Goallossátnegerunddain oidnojit guovttelágan hámit: largo ja allegro. Nummir sáni maŋis muitala, gallii dat hápmi gávdnui cealkagiin, jus hápmi gávdnui cealkagiin eanet go oktii. Vaikko dán listtus gávdnojitge largo- ja allegrohámit, ferte muitit, ahte dát largo- ja allegrohámit leat systemáhtalaččat. Nappo allegro-hámiid vokálamolsašuddan i &gt; e, u &gt; o ja á &gt; a lea systemáhtalaš. áššegieđahaladettiin beaivvášluoitádettiin biebmoráhkadettiin boazodoalloságasta[l]adettiin bušeahttahábmedettiin bušeahttamuddedettiin čakčagárddásta[l]adettiin diehtojuogedettiin dorskebivddidettiin eahketveiggodettiin 2 ealgabivddidettiin fanassugadettiin f[a]nasvuojidettiin filbmabarggadettiin filbmabuvttadettiin filbmaráhkadettiin giđđačorgedettiin giđđajođedettiin 2 goddebivddidettiin guollebivddidettiin gursadoaladettiin heargedámadettiin heargevuojedettiin Iđitveiggodettiin internáhttaorodettiin juolgenjuovadettiin láhkabarggadettiin 2 lávvordatčuvggodettiin leavgageasedettiin luossabivddidettiin málbmaozadettiin mánnodatčuvggodettiin 2 miellačájehettiin 2 muorrafearkkudettiin nammačoakkidettiin oapmegieđahaladettiin 2 rádjašiehtadettiin rádjebijadettiin sarretčoakkidettiin skohtervuojidettiin skutervuojidettiin skuvlaváccedettiin 3 skuvlaváccidettiin 7 sotnabeaičuvggodettiin 4 spábbačievččadettiin stivranammadettiin suoidnecámedettiin tearbmabarggadettiin</p>
<p>Allegrohámiin sáhtášii namuhit goit ovtta goallossátnegerundda: <em type="italic">sarretčoakkidettiin </em>. </p>
<p>Vaikko mearusoassi nohkáge konsonántii, de mearusoasi maŋimuš bustáva ovddabealde lea vokála. Dán vokála buohta lea dáhpáhuvvan vokálaoatnun i &gt; e. Dát ii leat dábálaš ja dat orošii leamen eanet hállangiela hápmi.</p>
<p>Bajábeale listtus mii oaidnit maid, ahte mearusoassi lea álot ovttaidlogus. Dat čuovvu dábálaš goallossániid málle das, ahte goallossáni mearusoassi lea dábálaččat ovttaidlogu nominatiiva- dahje genetiivahámis, baicce genetiivahápmásaš mearusoassi ii goallossátnegerunddas sáhte leat (Čállinrávagirji 15.11.2017).</p>
<p>Mu materiálas lea okta játnan sátni. Goallossátni <em type="italic">sotnabeaivi </em>lea játnan hápmin <em type="italic">sotnabeai </em>, go dat geavahuvvo goallossátnegerunda-kombinašuvnnas mearusoassin. Dát seamma hápmi gávdno njealje geardde. Máŋgga bárrastávvalsubstantiivvas lea oaniduvvon hápmi ja dat lea oaniduvvon dainna lágiin, ahte guovttestávvalhámi maŋimuš stávval lea jávkan. Dán dáhpáhusas <em type="italic">beaivi/beaivvi </em>-sátni lea otnon hápmái <em type="italic">beai </em>. Turi (1997) čilge, ahte goallossánis <em type="italic">sotnabeaivi </em>vuođđooassi <em type="italic">-beaivi </em>játná hápmin <em type="italic">beai- </em>go sátni <em type="italic">sotnabeaivi </em>šaddá mearusoassin eará goallossánis. Oaniduvvon hámit leat mohkkásat, iige leat vejolaš diehtit dárkilit, leago oaniduvvon hápmi nominatiivvas vai genetiivvas (Ijäs 1995: 27). Dát <em type="italic">sotnabeai </em>-sátni lea maiddái áidna goallossátni gerundahámi ovddabealde. Dán dutkamušas gieđahalan oaniduvvon mearusoasi goit nominatiivahápmin danin, go lea vejolaš, ahte dat lea nominatiivvas ja dát hápmi lea geavahuvvon materiálas máŋgii. <em type="bold">5.2. Goallossátnegerunddaid semantihka </em><em type="bold">5.2.1. Goallossátnegerunddaid juogadeapmi </em></p>
<p>Lean dán oasis juohkán materiála dan mielde, maid goallossátnegerunda-ráhkadus muitala cealkagis mearusoasi vuođul. Lean guođđán eret dakkár cealkagiid, mat leat eahpečielgadat. Omd. čuovvovaš cealkagis lea váttis dadjat, maid dat mearkkaša ja mii dan funkšuvnna lea. <em type="italic">(9) </em>Gánddat hállagohte beaivválašságastettiin . (Non-fiction texts) </p>
<p>Dása lean juohkán cealkagiid dan mielde, muitalago goallossátnegerundda mearusoassi áiggi, báikki dahje gaskaoami, vai leago dat cealkaga patienta dahje temá. Patientta ja temá -gaskasaš juohku lea váttis danin, go temá geavahuvvo muhtimin seamma mearkkašumis go patienta (VISK). Čuovvovaš goallossátnegerunddat almmuhit áiggi dego <em type="italic">mánnodatčuvggodettiin, </em>báikki muitala <em type="italic">skuvlaváccedettiin </em>ja gaskaoami fas <em type="italic">fanassugadettiin </em>. Čuovvovaš cealkka lea ovdamearka patienttas: (10) Sarretčoakkidettiin unnui áhkku, muhto liikká iešguđetlágán hástalusaid, <em type="italic">vehkiid ja juonaid bokte nákce fas máhccat ruoktot sarretspánnjain. </em>(Ávvir) </p>
<p>Dá fas ovdamearka cealkagis, mas goallossátnegerunda muitala temá: (11) Tearbmabarggadettiin berre muitit eará sámegielaid. (Non-fiction texts) </p>
<p>Materiálas gávdnojedje 14 cealkaga mat muitaledje áiggi, 12 cealkaga mat muitaledje báikki, 5 cealkaga mat muitaledje gaskaoami. Dasa lassin 28 cealkaga sisttisdolle patientta ja 7 muitaledje temá. Oktiibuot goallossátnegerunddat gávdnojedje 66 cealkagis. Eahpečielga cealkagat ledje 4 ja daid in leat rehkenastán mielde dán 66 cealkagii. <em type="bold">5.2.2. Áiggi goallossátnegerunddat </em></p>
<p>Áigái čuohcci goallossátnegerunddaid mearusoassi gávdnui cealkagiin 14 geardde. Dán joavkkus ledje vahkubeaivvit geavahuvvon mearusoassin čieža geardde. Fuomášahtti lea dat, ahte vahkubeivviid oktavuođas lea vearbaoassin geavahuvvon <em type="italic">čuvggodettiin </em>-vearba: (12) Mánnodatčuvggodettiin čuojahe muhtimat musihka nu jitnosit ahte ránnjat <em type="italic">eai bállen oađđit. </em>(Min Áigi) (13) GUOVDAGEAIDNU: Mánnodatčuvggodettiin vižže bolesat muhtin viesus olbmá gii lei ihán bihkka . (Min Áigi) <em type="italic">(14) RÁISA: Olmmái gii lea 20 jagi mássii vuodjingoartta go lei beare leahttu </em>biillain lávvordatčuvggodettiin . (Min Áigi) (15) KÁRÁŠJOHKA: Kárášjoga leansmánnebálvvát iske sotnabeaičuvggodettiin <em type="italic">ahte vujiigo oktage gárrenoaivvis biillain. </em>(Min Áigi) (16) Diet dáhpáhuvai sotnabeaičuvggodettiin ja lei viessoeaiggát gii dieđihii. (Min Áigi) (17) GUOVDAGEAIDNU: Muhtimat ledje sotnabeaičuvggodettiin ožžon gussiid <em type="italic">geaid eai háliidan dohko. </em>(Min Áigi) (18) Olmmái 40-jagiin, čorpmahalai sotn[a]beaičuvggodettiin nuppi olbmái gii <em type="italic">lea 20-jagiin, Guovdageainnu hoteallas diibmu 0330. </em>(Min Áigi) </p>
<p>Dán joavkkus lea fuomášanveara maid dat, ahte <em type="italic">sotnabeaivi </em>-sánis lea geavahuvvon juohke cealkagis, játnan, oaniduvvon <em type="italic">sotnabeai </em>-hápmi goallossátnegerundda mearusoassin. <em type="italic">Áigi </em>-kategoriijas gávdnojit maiddái golbma <em type="italic">veiggodettiin </em>-loahppasaš goallossátnegerundda. Dáid hámiid mearusoassin lea geavahuvvon jándoráigi, eahket dahje iđit: (19) Govas oainnát Dievaljávrri davábeale Kárášjoga eahketveiggodettiin . (Min Áigi) (20) Eahketveiggodettiin govvideaddji láve govvet jávrri gos oainnat čáppa <em type="italic">ivnnii sihke almmis ja čážis. </em>(Min Áigi) <em type="italic">(21) Sámi stuorámus čuovgi máilmmenásti, Mari Boine, gii gieskat almmuhii </em><em type="italic">iežas ođđa cd-skearru <span type="quote">« Čuovgga Áirras // Sterna Paradisea »</span> muitala </em><em type="italic">konsearttas golggotmánu 18. beaivvi Operaviesus Oslos lávlut iežas skearru </em>favorihtaid: ‹ Skealbma » , <span type="quote">« Iđitveiggodettiin »</span> ja <span type="quote">« Soria_Moria Palássa »</span>. (Ávvir) </p>
<p>Áiggi goallossátnegerunddaid mearusoassi sáhttá muitalit maiddái jagiáiggiin, dego giđđa ja čakča. Dáid mearusosiid oktavuođas ii vuhtto dihto vearbaoassi, dego bajábealde geavahuvvon <em type="italic">veiggodit </em>ja <em type="italic">čuvggodit </em>-vearbbat. <em type="italic">Giđđajođedettiin </em>-hápmi lea goit geavahuvvon guktii, muhto muđui cealkagiin lea oktasaš dušše mearusoassi <em type="italic">giđđa </em>dahje <em type="italic">čakča </em>. </p>
<p>Ovdamearkacealkka 22 lea erenomáš danin, go das fuobmá, ahte goallossátnegerunda ii lea dušše vahágis čállojuvvon. <em type="italic">Giđđačorgedettiin </em>-kombinašuvnna čuovvu sátnebárra <em type="italic">luniid boalddidettiin </em>. Dánge sátnebára livččii sáhttán čállit goallossátnegerundan <em type="italic">luotneboalddidettiin </em>. Čálli ii goit leat nu dahkan ja dat orru geažideamen dan, ahte muhtin goallossátnegerunddat leat sajáiduvvan gillii. (22) Giehtalagaid šilju giđđačorgedettiin , luniid boalddidettiin, leat dieđut dološ <em type="italic">dollagátti hálddi, Doabára, birra ja muitalusat manin dolla lea buorre reaŋga, </em><em type="italic">muhto heajos isit. </em>(Ávvir) (23) Gávcce jahkásažžan roasmmahuvai son garrasit giđđajođedettiin ja šattai <em type="italic">máŋggaid jagiid buohcciviesus veallát. </em>(Min Áigi) (24) Govva lea giđđajođedettiin Vuorjegáissá vuol 10 jagi áigi. (Min Áigi) <em type="italic">(25) Jos báikedoalus leat unnán bargit, de dat čuohcá siidadollui, omd. </em>čakčagárddásta[l]adettiin go siidaolbmot mannet eará siiddaide čanadit <em type="italic">bohccuid, de fertejit báhcit olbmot ealu guođohit. </em>(Min Áigi) <em type="bold">5.2.3. Báikki goallossátnegerunddat </em></p>
<p>Dát kategoriija lea hui ovttalágan. Goallossátnegerunda <em type="italic">skuvlaváccedettiin </em>ja <em type="italic">skuvlaváccidettiin </em>lea geavahuvvon logi geardde. Vokálarievdan i &gt; e ii leat dás dehálaš. </p>
<p>Guktuid hámiid sáhttá gieđahallat oktan, go dán vokálarievdamis ii leat semánttalaš mearkkašupmi. Dasa lassin <em type="italic">internáhttaorodettiin </em>lea geavahuvvon oktii, muhto dat lea hui seammalágan funkšuvnna ja ráhkadusa dáfus go <em type="italic">skuvlaváccedettiin </em>-hápmi. Dán joavkkus mearusoassi ja vearbaoassi leat seammaláganat <em type="italic">skuvlaváccedettiin </em>-hámiin ja dan vuođul orru leamen nu, ahte dát hápmi lea hui sajáiduvvan gillii. Dán joavkkus lea maid fuomášanveara dat, ahte dáppe gávdnui olles dutkanmateriála áidna goallossátnegerunda, mas lea oamastangeažus: <em type="italic">skuvlaváccedettiineaset </em>. <em type="italic">(26) Dát gáibida ahte sámi mánát ja nuorat šaddet doaibmi guovttegielagin </em>dárogielas ja sámegielas skuvlaváccedettiineaset . (Administrative texts) (27) Unnán ohppiin lea doarvái sámegiella skuvlaváccedettiin . (Ávvir) <em type="italic">(28) Boazodoalu nissonolbmot leat odne guovddážis bajásgeassimin mánáid </em>boazodollui go mánát leat eanaš áigge etniid luhtte skuvlaváccedettiin . (Science texts) <em type="italic">(29) Sii servet bargguide nugo gárddástallamiidda, čohkkemiidda ja leat muđui </em>boazodoalu báikedoalus gos sii leat skuvlaváccedettiin . (Science texts) <em type="italic">(30) Seammá sivas guoská dat maid oahppogirjjiide máid oallugat dán áigahaš </em>rávisolbmuin leat skuvlaváccidettiin atnán. (Administrative texts) (31) Nieiddain heite gaskan skuvlaváccidettiin su. 20_%. (Administrative texts) <em type="italic">(32) Eiseválddiin lea fokus joatkkaskuvlla oahpu heaitimii gaskan </em>skuvlaváccidettiin . (Administrative texts) <em type="italic">(33) Norgga skuvla ráhkada oba muddui sosiála erohusaid ja geafivuohta </em>čuovvu olbmo skuvlaváccidettiin . (Ávvir) <em type="italic">(34) Rievdan dagahiige ahte eatnit šadde vel ain deháleappot mánáide , nugo </em>báikedoalus gos mánát eanaš áigge orrot skuvlaváccidettiin . (Science texts) <em type="italic">(35) Nissonolbmot leat boazodoallobearrašiin sii geat leat mánáiguin eanemus </em>ovttas sihke ovdal skuvlavázzima ja skuvlaváccidettiin . (Science texts) <em type="italic">(36) Nugo ovdal daddjon, de lea etniin dehálaš doaibma máhttofievrrideami </em>oktavuođas go mánát leat eanaš báikedoalus skuvlaváccidettiin ovttas <em type="italic">etniideasetguin. </em>(Science texts) <em type="italic">(37) Sis lei unnán dahje ii makkárge oktavuohta earáiguin earretgo </em>internáhttaorodettiin , vaikko máŋggas sis ledje fulkkežagat. (Non-fiction texts) <em type="bold">5.2.4. Gaskaoami goallossátnegerunddat </em></p>
<p>Kategoriijas gaskaoapmi eai gávdnon go vihtta goallossátnegerundda. Golmma dáhpáhusas lea geavahuvvon <em type="italic">vuodjit </em>-vearba. Dán golmmas lea guovtte dáhpáhusas geavahuvvon mearusoassin <em type="italic">skuter </em>ja <em type="italic">skohter </em>. Dán guovtte sáni sáhttá gieđahallat oktan danin go sátni lea seamma vaikko das leat geavahuvvon guokte sierra čállinhámi. </p>
<p>Maiddái <em type="italic">fanas </em>-mearusoassi lea geavahuvvon guovtte cealkagis. (38) Dán maŋemus 25 jagis leat 146 olbmo duššan skutervuojidettiin Ruoŧas. (Áššu) (39) Dađi bahábut bártidii skohtervuojidettiin ja dat billistii olu su ovddas <em type="italic">mannan dálvvi. </em>(Non-fiction texts) <em type="italic">(40) Hui unnán olbmot geavahit govddodanboktasiid ja oallugat juhket álkohola </em>f[a]nasvuojidettiin . (Áššu) <em type="italic">(41) Gaskkohagaid muitalit hearvás fearániid numo dalle_go muhtun </em>gitáračuojaheaddji 70-logus ain fuomášii ođđa lávlagiid fanassugadettiin </p>
<p><em type="italic">Vuolle-Geavgŋás, ja rohttestii ovdaskohtas gitára eará luossabivdiide </em><em type="italic">hirpmusin. </em>(Ávvir) </p>
<p>Dán kategoriijas gávdnui okta vehá eahpečielga cealkka, muhto das oaidná goit, ahte gaskaoapmin lea <em type="italic">girdi </em>. Dán mearusoasi bárran lea <em type="italic">bombet </em>-vearba. Ii leat goit áibbas čielggas, leago mearusoassi <em type="italic">girdi </em>dán cealkagis nominatiiva- vai genetiivahámis. (42) Hálkavári báhčinguovllus lea girdibombedettiin sihkarvuohta vuosttas <em type="italic">vuoruhus, muitala báhčinguovlluhálddašeaddji Knut Emil Helgesen. </em>(Min Áigi) <em type="bold">5.2.5. Temá goallossátnegerunddat </em></p>
<p>Dego jo ovdalaš namuhin, dán joavkku čohkken ii leat nu čielggas danin, go temá geavahuvvo muhtimin seamma mearkkašumis go patienta. Danin temá sáhtášii leat maid patientta vuollejoavku. <em type="italic">Bargat </em>-vearba lea dán kategoriijas geavahuvvon kombinašuvdnan njealje geardde. Dát orruge lunddolaš, go jurddaša mo temá doaibmá. </p>
<p>Dat dábálaččat muitala, mas lea sáhka cealkagis (VISK). (43) Láhkabarggadettiin maid eai soaitte buot áššiid oba fuobmán ge <em type="italic">guorahallat, danne sáhttet dáhpáhusat maidda láhka ii leat ráhkkanan. </em>(Ávvir) (44) Earret olmmošvuoigatvuođaid konvenšuvnnaid, lea láhkabarggadettiin <em type="italic">maid čujuhuvvon ILOkonvenšuvdna nr. 169, mii lea erenoamážit álgoálbmogiid </em><em type="italic">birra ja man Norga lei vuolláičállán juo 1990:s. </em>(Science texts) <em type="italic">(45) Son lea hui erenoamáš lunta, ja John André maid oahpahii munno </em>filbmabarggadettiin ahte eallima ferte váldit nu mo dat boahtá, ja deháleamos <em type="italic">lea guldalit iežas váimmu. </em>(Min Áigi) (46) Tearbmabarggadettiin berre muitit eará sámegielaid. (Non-fiction texts) </p>
<p>Seammaláhkai sáhttá jurddašit čuovvovaš kombinašuvnnaid buohta. Temá muitala, mas cealkagis lea sáhka dego dán oktavuođas filmmaid buvttadeamis ja omiid gieđahallamis: (47) Leat eanaš sámegiela geavahan filbmabuvttadettiin . (Min Áigi) <em type="italic">(48) Kárášjoga Njuovahat ja Galmmihanrusttega Osolaččaidsearvvi </em>reastaluvvama oapmegieđahaladettiin 1990-1991 sirdojuvvui Furubakken <em type="italic">(Beahcedievá) nammasaš duktasadji Kárášjogas vearrivuođalaččat Kárášjoga </em></p>
<p><em type="italic">Buvttadansearvvi Osolaččaidsearvvis, ja vuvdojuvvui Kárášjoga_gildii. </em>(Ávvir) <em type="italic">(49) Oapmestivra lei Deanu ja Várjjat juohkorievtti (skifterett) reaŋga, ja dát </em><em type="italic">diggi ferte dál maŋit áiggis vástidit vearrivuođaid mat leat dáhpáhuvvan </em>reastaluvvama oapmegieđahaladettiin . (Ávvir) <em type="bold">5.2.6. Patientta goallossátnegerunddat </em></p>
<p><em type="italic">Patienta </em>-kategoriija lea goallossátnegerunddaid ektui hui máŋggabealat. Dán joavkkus gávdnojedje maid buot eanemus goallossátnegerunddat, 28 kombinašuvnna. Dát joavku lea erenomáš danin, go dat orru leamen mu dutkanmateriála goallossátnegerunddain produktiivvamus. Dán joavkku goallossátnegerunda-ráhkadusain ii vuhtto čielga systema, man vuođul dat livčče ráhkaduvvon. Orru, ahte dán joavkkus kombinašuvnnat leat ráhkaduvvon dan mielde, mo čálli lea háliidan čilget ášši. Dás čájehan ovdamearkkaid dán viiddes joavkkus. In leat guođđán dása oidnosii buot cealkagiid danin, go dat ledje nu ollu ja dát ovdamearkkat reahkkájit dán joavkku govvemii bures. (50) Heargedámadettiin galge maid vázzit sámebiktasiiguin, vai fuomášit ahte <em type="italic">daiguin lea geahpas vázzit ja seammás bivvalis meahccesuojit. </em>(Non-fiction texts) (51) Gursadoaladettiin son lea ollusiid oahpistan sámi duodjái, ja gurssat ledje <em type="italic">sihke giehtarátnogođđin, beaskagoarrun, nuvttot-, gistá- ja gálssotgoarrun. </em>(Min Áigi) <em type="italic">(52) Vaikko boazodoallodoibmii gullet sihke siida- ja báikedoallobarggut, de </em>boazodoalloságasta[l]adettiin báhcet dávjá barggut mat gullet báikedollui. (Min </p>
<p>Áigi) (53) Sarretčoakkidettiin unnui áhkku, muhto liikká iešguđetlágán hástalusaid, <em type="italic">vehkiid ja juonaid bokte nákce fas máhccat ruoktot sarretspánnjain. </em>(Ávvir) (54) Minerála- ja málbmaozadettiin sáhttet baicce cuožžilit váttisvuodat eará <em type="italic">ealáhusdoaimmaheddjiide, nugo mat boazoealáhussii. </em>(Law texts) (55) Stivranammadettiin lea maiddái deaŧalaš deattuhit fágalaš gelbbolašvuođa <em type="italic">ja profešunalitehta, ii ge politihkalaš ovddasteami. </em>(Administrative texts) <em type="italic">(56) Lea mihá duođaleappot jus gárrenolmmoš bulleha viesu go lea nohkkan </em>biebmoráhkadettiin , go jus hovkkiiduvvon olmmoš bulleha viesu go lea <em type="italic">vajálduhttán ommána nala. </em>(Min Áigi) (57) Nammačoakkidettiin sáhttetge sii huikit ja baldalit ektremisttaiguin ja <em type="italic">massojuvvon vuoigatvuođaiguin </em>. (Min Áigi) (58) Mii leat geavahan ollu dárogiela diehtojuogedettiin , muhto leat álgán dan <em type="italic">dahkat maiddái sámegillii. </em>(Min Áigi) <em type="italic">(59) Mii dárbbašit dan luohttevašvuođa ahte ráđđealmmái sáhttá </em>áššegieđahaladettiin viežžat ovdagottis ráđi ja gullat mo son ain áigu bargat <em type="italic">áššiin, son muitala </em>. (Min Áigi) </p>
<p>Dutkanmateriála vuođul sáhttá dadjat, ahte muhtinlágan systema gávdnui goit dánge joavkkus. <em type="italic">Bivdit </em>-vearbaoassi lea geavahuvvon kombinašuvnnain viđa geardde. Dán vearbba mearusoassin fas lea geavahuvvon objeakta, dat man leat bivdimin, nappo <em type="italic">guolli </em>, <em type="italic">goddi </em>, <em type="italic">luossa </em>, <em type="italic">dorski </em>ja <em type="italic">ealga </em>. Dákkár kombinašuvnnat orrotge dán produktiiva <em type="italic">patienta </em>-joavkkus buot eanemus sajáiduvvan hámit. <em type="italic">(60) Siseatnan Rissebákteviesut orrot leame čakčaorrunvisttit </em>guollebivddidettiin ja goddebivddidettiin. (Ávvir) <em type="italic">(61) Siseatnan Rissebákteviesut orrot leame čakčaorrunvisttit </em>guollebivddidettiin ja goddebivddidettiin . (Ávvir) <em type="italic">(62) Čohkkádettiin dollagáttis, gievkkanbeavdeguoras, johkagáttis dahje </em>barggadettiin lájuiguin, luossabivddidettiin ja murjedettiin. (Ávvir) <em type="italic">(63) Guolásteaddji Trygve Larsen lea ollu reabbáid gieđahallan </em>dorskebivddidettiin , muhto dál galggašii son ieš bivdigoahtit reabbáid. (Min </p>
<p>Áigi) (64) Ealgabivddidettiin manná unohas galmmas gorudis; diekkár navdimiid <em type="italic">lean ovdal gullan... </em>(Min Áigi) </p>
<p>Okta hui miellagiddevaš cealkka gávdnui dán joavkkus. Dat čájeha, ahte goallossátnegerunda-ráhkadusain oassi lea sajáiduvvan gillii, seamma láhkai go <em type="italic">giđđačorgedettiin </em>ovdamearka <em type="italic">áigi </em>-kategoriijas. Dán cealkagis gávdnojit maiddái sátnebárat, maid livččii sáhttán čállit goallossátnegerundan, dego <em type="italic">nuohtigeasedettiin </em>ja <em type="italic">sálbmalávllodettiin </em>. Čálli lea lihkká diđolaččat válljen geavahit goallossátnegerunddaid, mat orrot lunddolaččat, iige leat geavahan goallossátnegerunda-ráhkadusa systemahtalaččat cealkagis. (65) Mun ohppen suoidnecámedettiin , duddjodettiin, sálmmaid lávllodettiin, nuohti geasedettiin ja heargevuojedettiin . (Non-fiction texts) </p>
<p>Okta ovdamearka <em type="italic">patienta </em>-joavkkus orru mohkkái. Dan mearusoassi <em type="italic">beaivváš </em>ii gal njuolga muital áiggi birra, muhto kombinašuvdna <em type="italic">beaivvášluoitádettiin </em>gal muitala jándoráiggi, mii dás lea dieđusge eahket, go beaivváš luoitá. Dat gullá goit <em type="italic">patienta </em>-jovkui danin, go lean juohkán joavkkuid mearusoasi mearkkašumi mielde. <em type="italic">(66) Vánddardeaččat go čuoigga dahje skohterin, gávdno go de mihkkege mii </em>leat buoret go beaivvášluoitádettiin gáfestallat goikebiergguin? (Ávvir) <em type="bold">5.2.7. Goallossátnegerunddaid funkšuvnna </em></p>
<p>Goallossátnegerunda doaibmá ovdamearkkaid vuođul hui seamma láhkai go dábálašge gerunda. Dainna sáhttá muitalit guokte oktanaga dáhpáhuvvi ášši, dego mii dáin čuovvovaš ovdamearkkain oaidnit. Vuosttas ovdamearkkas muhtin bártidii seammás go vujii skohteriin. Nuppi ovdamearkkas fas guolásteaddji lea gieđahallan reappáid seammás go lea bivdán dorski. (67) Dađi bahábut bártidii skohtervuojidettiin ja dat billistii olu su ovddas <em type="italic">mannan dálvvi. </em>(Non-fiction texts) <em type="italic">(68) Guolásteaddji Trygve Larsen lea ollu reabbáid gieđahallan </em>dorskebivddidettiin , muhto dál galggašii son ieš bivdigoahtit reabbáid. (Min </p>
<p>Áigi)</p>
<p>Ylikoski (2002) lea dutkan vearbasubstantiivvaid ja son namuha dutkamušastis, ahte vearbasubstantiiva lea hárvenaš hápmi. Son čilge, ahte vearbasubstantiiva sáhttá doaibmat áiggi adverbiálan, dego omd. su ovdamearkkas 98: <em type="italic">Iđitčuvggodeames sáddos </em><em type="italic">lea honnega ivdni </em>. Dát hápmi muittuha goallossátnegerundda ja mu materiálas gávdnui kombinašuvdna, mii lea hui láhka dán vearbasubstantiivva: (69) Mánnodatčuvggodettiin čuojahe muhtimat musihka nu jitnosit ahte ránnjat <em type="italic">eai bállen oađđit. </em>(Min Áigi) </p>
<p>Dákkár <em type="italic">-čuvgodettiin </em>máddagat leat geavahuvvon mu materiálas čieža geardde ja daidda lea laktojuvvon mearusoassin vahkubeaivi. Dán materiála vuođul sáhtášii dadjat, ahte vearbasubstantiiva ja goallossátnegerunda leat funkšuvnna dáfus oalle seammaláganat. <em type="bold">5.3. Konklušuvnnat </em></p>
<p>Goallossátnegerunda-ráhkadus orru dáid ovdamearkkaid vuođul miellagiddevaš. Dat muitala vearbaosiin muhtin doaimma, masa láktasa vel ovddabeale mearusoassi. Dasa lassi mearusoassi buktá fas lasi dieđu dáhpáhussii. Dát mearusoassi orruge áidna erohus dábálaš gerundda ektui. Dainna sáhttá muitalit áiggi, goas dáhpáhus lea dáhpáhuvvan: (70) Mánnodatčuvggodettiin čuojahe muhtimat musihka nu jitnosit ahte ránnjat <em type="italic">eai bállen oađđit. </em>(Min Áigi) </p>
<p>Dainna sáhttá maid muitalit báikki, gos dáhpáhus dáhpáhuvai: <em type="italic">(71) </em>Unnán ohppiin lea doarvái sámegiella skuvlaváccedettiin . (Ávvir) </p>
<p>Dasa lassin gaskaomiin sáhttá muitalit, mainna dahje mo dáhpáhus lea dáhpáhuvvan: (72) Dán maŋemus 25 jagis leat 146 olbmo duššan skutervuojidettiin Ruoŧas. (Áššu)</p>
<p>Patienta dahje temá fas buktet lassedieđu das, masa dáhpáhus čuohcá dahje mas lea sáhka: (73) Gursadoaladettiin son lea ollusiid oahpistan sámi duodjái, ja gurssat ledje <em type="italic">sihke giehtarátnogođđin, beaskagoarrun, nuvttot-, gistá- ja gálssotgoarrun. </em>(Min Áigi) </p>
<p>Goallossátnegerunddain orrot leamen guokte beali. Oassi ráhkadusain lea sajáiduvvan gillii ja dát ráhkadusat leatge geavahuvvon ovdamearkacealkagiin máŋgii dahje hui diđolaččat. Dákkár hámiid lean čohkken dása vulobeallái. Sárggis (-) vearbaoasi ovddabealde mearkkaša dan, ahte dát vearba lea mu materiála kombinašuvnnain hui dábálaš, muhto dan ovddabealde leat geavahuvvon iešguđetláganat mearusoasit.</p>
<p><em type="italic">Mánnodatčuvggodettiin, sotnabeaičuvggodettiin, eahketveiggodettiin, </em><em type="italic">giđđačorgedettiin, giđđajođedettiin, skuvlaváccedettiin, suoidnecámedettiin, - </em><em type="italic">bivddidettiin, -barggadettiin ja -vuojidettiin. </em></p>
<p><em type="italic">Áigi </em>-kategoriijas ledje eanemus sajáiduvvan hámit, dan ektui ahte dan kategoriijas leat dušše 14 ovdamearkka. Dasa lassin namuhanveara lea <em type="italic">skuvlaváccedettiin </em>, mii lei <em type="italic">báiki </em>-kategoriijas geavahuvvon logi geardde, buot eanemus olles materiálas. Dán joavkkus lei maid geavahuvvon olles materiála áidna oamastangeažus kombinašuvnnas <em type="italic">skuvlaváccedettiineaset </em>. </p>
<p>Patienta ja temá -joavku fas lea hui produktiiva. Sániid goallosteapmi lea hui produktiiva vuohki ráhkadit ođđa sániid ja dat doaibmá seamma láhkai maiddái goallossátnegerunddaid buohta. Dáin joavkkuin lei čielgasit eanemus variašuvdna ja dain ledje maid eanemus goallossátnegerunddat. Nappo dán guovtte joavkku sáhtášii geavahusa dáfus gieđahallat oktan joavkun. Dán joavkkus čálli sáhttá ráhkadit vaikko guđelágan goallossátnegerunddaid dan mielde, maid lea dárbu muitalit lohkkái. Dán joavkkus leat lihkká muhtin sajáiduvvan vearbbat kombinašuvnnain, mat leat <em type="italic">- </em><em type="italic">bivddidettiin, -barggadettiin ja -vuojidettiin. </em></p>
<p>Goallossátnegerunda doaibmá hui seamma láhkai go dábálašge gerunda. Dainna sáhttá muitalit guokte oktanaga dáhpáhuvvi ášši, dego mii dán čuovvovaš ovdamearkkas 74 oaidnit. Dán ovdamearkkas muhtin bártidii seammás go vujii skohteriin. Dasa lassin goallossátnegerunda orru sulastahttimin maid vearbasubstantiivva, dego <em type="italic">iđitčuvggodeames </em>ovdamearkkas fuomášeimmet. (74) Dađi bahábut bártidii skohtervuojidettiin ja dat billistii olu su ovddas <em type="italic">mannan dálvvi. </em>(Non-fiction texts) </p>
<p>Ovddabealde bođii jo ovdan dat, ahte ovdamearkkain stuorra oassi lea aviissain ja ahte dása sáhtii lean sivvan dat, ahte measta bealli olles teakstakorpusa sátnemearis leat aviissain. Nubbi sivva sáhttá leat maiddá dat, ahte dákkár hámit leat hui anolaččat ođasgielas. Mediagiella orru ovddasteamen bures dálá sámegiela geavaheami ja danin materiála vuođul sáhtášii lohkat, ahte goallossátnegerunddat gullet maiddái dálá áigge giellageavaheapmái. Goallossátnegerunddaid erohus dábálaš goallossániide lea dat, ahte mearusoassi lea álot nominatiivahámis ja dábálaččat vel ovttaidlogus. <em type="bold">6. ČOAHKKÁIGEASSU </em></p>
<p>Dán kandidáhtabarggus lean dutkan goallossátnegerunddaid. Materiálan lean dutkamušas geavahan UiT Norgga árktalaš universitehta teakstakorpusa. Lean álggos gieđahallan sierra gerundda ja goallossániid, mat de ovttas buvttadit goallossátnegerunddaid. Manan čađa materiála háhkama málle ja dan, mo lean ráddjen dutkanmateriála. Analysa oasis fas lean vuos hui oanehaččat mannan čađa goallossátnegerunddaid morfologiija. Dan maŋŋá lean dárkileappot dutkan goallossátnegerunddaid semantihka, ja juohkán materiála viđa jovkui: áigi, báiki, gaskaoapmi, temá ja patienta.</p>
<p>Teoriija oasis fuomášin, ahte gerunddaid meroštallamiin iešguđege girjjis ledje smávva earut ja ruossalasvuođat.</p>
<p>Materiálas fas boahtá ovdan, ahte oassi goallossátnegerundahámiin leat sajáiduvvan gillii. Dás buoremus ovdamearka lea <em type="italic">skuvlaváccedettiin </em>. Dákkár sajáiduvvan hámit gávdnojedje eanemus áigi-, báiki- ja gaskaoapmi -kategoriijain. Temá- ja patienta -kategoriijain fas čielggai, ahte dán guovtte joavkku sáhtášii gieđahallat oktan ja ahte dát joavku lea buot produktiivvamus. </p>
<p>Dán joavkkus ledje unnimusat sajáiduvvan hámit. Goallossátnegerundda funkšuvnna dáfus čielggai, ahte dat doaibmá seamma láhkai go dábálašge gerunda. Erohussan lea dušše dat, ahte goallossátnegerunda-ráhkadusa mearusoassi buktá lassedieđuid dáhpáhusa ektui. Fuomášanveara lea maiddái dat, ahte vearbasubstantiiva orru sulastahttimin goallossátnegerunda-ráhkadusa.</p>
<p>Dán fáttá sáhtášii dutkat vel ollu eambboge ja máŋgga sierra geahččanguovllus. Livččii maid miellagiddevaš dutkat lassin, gos sámegielais goallossátnegerunddat geavahuvvojit. Omd. geavahuvvojitgo dat buot suopmaniin vai eanáš Norgga bealde. Ja geavahuvvojitgo dat eará sámegielain. Dán fáttá sáhttá dieđusge álkit viiddidit earáge materiálaide, dego omd. girjjálašvuhtii mii ii gávdno teakstakorpusis. Dat gáibida de eanet manuála barggu materiála háhkamis. Muittuhan vel lohppii, man dehálaččat sámegiela oahppobarggut leat. Min servodagas leat ollu dutkkakeahtes fáttát ja jo kandidáhtadutkamušain sáhttá buktit ollu ođđa dieđuid diehtun sámeservodahkii.</p>
<p><em type="bold">ČUOVUS </em>- Mánnodatčuvggodettiin čuojahe muhtimat musihka nu jitnosit ahte ránnjat eai bállen <em type="italic">oađđit. (Min Áigi) </em>- GUOVDAGEAIDNU: Mánnodatčuvggodettiin vižže bolesat muhtin viesus olbmá gii lei ihán bihkka . (Min Áigi) - <em type="italic">RÁISA: Olmmái gii lea 20 jagi mássii vuodjingoartta go lei beare leahttu biillain </em>lávvordatčuvggodettiin . (Min Áigi) - KÁRÁŠJOHKA: Kárášjoga leansmánnebálvvát iske sotnabeaičuvggodettiin ahte <em type="italic">vujiigo oktage gárrenoaivvis biillain. (Min Áigi) </em>- Diet dáhpáhuvai sotnabeaičuvggodettiin ja lei viessoeaiggát gii dieđihii. (Min Áigi) - GUOVDAGEAIDNU: Muhtimat ledje sotnabeaičuvggodettiin ožžon gussiid geaid eai <em type="italic">háliidan dohko. (Min Áigi) </em>- Olmmái 40-jagiin, čorpmahalai sotn[a]beaičuvggodettiin nuppi olbmái gii lea 20- <em type="italic">jagiin, Guovdageainnu hoteallas diibmu 0330. (Min Áigi) </em>- Govas oainnát Dievaljávrri davábeale Kárášjoga eahketveiggodettiin . (Min Áigi) - Eahketveiggodettiin govvideaddji láve govvet jávrri gos oainnat čáppa ivnnii sihke <em type="italic">almmis ja čážis. (Min Áigi) </em>- <em type="italic">Sámi stuorámus čuovgi máilmmenásti, Mari Boine, gii gieskat almmuhii iežas ođđa cd- </em>skearru <span type="quote">« Čuovgga Áirras // Sterna Paradisea »</span> muitala konsearttas golggotmánu 18. beaivvi Operaviesus Oslos lávlut iežas skearru favorihtaid: ‹ Skealbma » , <span type="quote">« Iđitveiggodettiin »</span> ja <span type="quote">« Soria_Moria Palássa »</span>. (Ávvir) - <em type="italic">Vánddardeaččat go čuoigga dahje skohterin, gávdno go de mihkkege mii leat buoret go </em>beaivvášluoitádettiin gáfestallat goikebiergguin? (Ávvir) - Giehtalagaid šilju giđđačorgedettiin , luniid boalddidettiin, leat dieđut dološ dollagátti <em type="italic">hálddi, Doabára, birra ja muitalusat manin dolla lea buorre reaŋga, muhto heajos isit. (Ávvir) </em>- Gávcce jahkásažžan roasmmahuvai son garrasit giđđajođedettiin ja šattai máŋggaid <em type="italic">jagiid buohcciviesus veallát. (Min Áigi) </em>- Govva lea giđđajođedettiin Vuorjegáissá vuol 10 jagi áigi. (Min Áigi) - <em type="italic">Jos báikedoalus leat unnán bargit, de dat čuohcá siidadollui, omd. </em>čakčagárddásta[l]adettiin go siidaolbmot mannet eará siiddaide čanadit bohccuid, de fertejit báhcit olbmot ealu guođohit. (Min Áigi) - Unnán ohppiin lea doarvái sámegiella skuvlaváccedettiin . (Ávvir) - <em type="italic">Boazodoalu nissonolbmot leat odne guovddážis bajásgeassimin mánáid boazodollui go </em>mánát leat eanaš áigge etniid luhtte skuvlaváccedettiin . (Science texts) - <em type="italic">Sii servet bargguide nugo gárddástallamiidda, čohkkemiidda ja leat muđui boazodoalu </em>báikedoalus gos sii leat skuvlaváccedettiin . (Science texts) - <em type="italic">Seammá sivas guoská dat maid oahppogirjjiide máid oallugat dán áigahaš </em>rávisolbmuin leat skuvlaváccidettiin atnán. (Administrative texts) - Nieiddain heite gaskan skuvlaváccidettiin su. 20_%. (Administrative texts) - Eiseválddiin lea fokus joatkkaskuvlla oahpu heaitimii gaskan skuvlaváccidettiin . <em type="italic">(Administrative texts) </em>- <em type="italic">Norgga skuvla ráhkada oba muddui sosiála erohusaid ja geafivuohta čuovvu olbmo </em>skuvlaváccidettiin . (Ávvir) - <em type="italic">Rievdan dagahiige ahte eatnit šadde vel ain deháleappot mánáide , nugo báikedoalus </em>gos mánát eanaš áigge orrot skuvlaváccidettiin . (Science texts) - <em type="italic">Nissonolbmot leat boazodoallobearrašiin sii geat leat mánáiguin eanemus ovttas sihke </em>ovdal skuvlavázzima ja skuvlaváccidettiin . (Science texts) - <em type="italic">Nugo ovdal daddjon, de lea etniin dehálaš doaibma máhttofievrrideami oktavuođas go </em>mánát leat eanaš báikedoalus skuvlaváccidettiin ovttas etniideasetguin. (Science texts) - <em type="italic">Dát gáibida ahte sámi mánát ja nuorat šaddet doaibmi guovttegielagin dárogielas ja </em>sámegielas skuvlaváccedettiineaset . (Administrative texts) - Sis lei unnán dahje ii makkárge oktavuohta earáiguin earretgo internáhttaorodettiin , <em type="italic">vaikko máŋggas sis ledje fulkkežagat. (Non-fiction texts) </em>- Láhkabarggadettiin maid eai soaitte buot áššiid oba fuobmán ge guorahallat, danne <em type="italic">sáhttet dáhpáhusat maidda láhka ii leat ráhkkanan. (Ávvir) </em>- Earret olmmošvuoigatvuođaid konvenšuvnnaid, lea láhkabarggadettiin maid <em type="italic">čujuhuvvon ILOkonvenšuvdna nr. 169, mii lea erenoamážit álgoálbmogiid birra ja man Norga lei vuolláičállán juo 1990:s. (Science texts) </em>- Leat eanaš sámegiela geavahan filbmabuvttadettiin . (Min Áigi) - Son lea hui erenoamáš lunta , ja John André maid oahpahii munno filbmabarggadettiin <em type="italic">ahte eallima ferte váldit nu mo dat boahtá, ja deháleamos lea guldalit iežas váimmu. (Min Áigi) </em>- Heargedámadettiin galge maid vázzit sámebiktasiiguin, vai fuomášit ahte daiguin lea <em type="italic">geahpas vázzit ja seammás bivvalis meahccesuojit. (Non-fiction texts) </em>- <em type="italic">Buohkanassii jagis 2004 juolluduvvui Sámediggái 226_119_000 ru (earret </em></p>
<p>Sámeálbmotfoandda), muhto bušeahttamuddedettiin miessemánus 2003 dohkkehuvvui loahpalaš <em type="italic">bušeahtta </em><em type="italic">225_639_000 </em><em type="italic">ruvdnosaš </em><em type="italic">buohkanasrámmain </em><em type="italic">(earret </em></p>
<p><em type="italic">Sámeálbmotfoandda). (Administrative texts) </em>- Gursadoaladettiin son lea ollusiid oahpistan sámi duodjái, ja gurssat ledje sihke <em type="italic">giehtarátnogođđin, beaskagoarrun, nuvttot-, gistá- ja gálssotgoarrun. (Min Áigi) </em>- <em type="italic">Vaikko boazodoallodoibmii gullet sihke siida- ja báikedoallobarggut, de </em>boazodoalloságasta[l]adettiin báhcet dávjá barggut mat gullet báikedollui. (Min Áigi) - Sarretčoakkidettiin unnui áhkku, muhto liikká iešguđetlágán hástalusaid, vehkiid ja <em type="italic">juonaid bokte nákce fas máhccat ruoktot sarretspánnjain. (Ávvir) </em>- Minerála- ja málbmaozadettiin sáhttet baicce cuožžilit váttisvuodat eará <em type="italic">ealáhusdoaimmaheddjiide, nugo mat boazoealáhussii. (Law texts) </em>- <em type="italic">Mun ohppen suoidnecámedettiin, duddjodettiin, sálmmaid lávllodettiin , nuohti </em>geasedettiin ja heargevuojedettiin . (Non-fiction texts) - <em type="italic">Sámediggi ferte leat dihtomielalaš das man muddui dat váldá badjelasas </em>guovddášeiseváldiid definerejuvvon doaimmaid maidda ieš ii leat váikkuhan dahje main ieš ii leat beassan leat fárus bušeahttahábmedettiin ja rámmaid mearridettiin. (Administrative texts) - Stivranammadettiin lea maiddái deaŧalaš deattuhit fágalaš gelbbolašvuođa ja <em type="italic">profešunalitehta, ii ge politihkalaš ovddasteami. (Administrative texts) </em>- Leavgageasedettiin lávlo Sámi_soga_lávlaga sii geat ledje boahtán leavgageassimii. <em type="italic">(Min Áigi) </em>- Seammaládje go 1751 vel viidát rádjebijadettiin , fertejedje maid Mátta-Várjjaga <em type="italic">sápmelaččat válljet stáhtaborgárvuođa. (Administrative texts) </em>- <em type="italic">Lea mihá duođaleappot jus gárrenolmmoš bulleha viesu go lea nohkkan </em>biebmoráhkadettiin , go jus hovkkiiduvvon olmmoš bulleha viesu go lea vajálduhttán ommána nala. (Min Áigi) - Nammačoakkidettiin sáhttetge sii huikit ja baldalit ektremisttaiguin ja massojuvvon <em type="italic">vuoigatvuođaiguin. (Min Áigi) </em>- Sullii seammaláhkai čujuhedje dánskka-dáža eiseválddit rádjašiehtadettiin 1613 </p>
<p><em type="italic">Knærød-soahpamuššiige, 3 art., ja man maŋŋil Ruoŧŧa luobahii Danmárkku gonagassii <span type="quote">"buot vuoigatvuođa Mearrasámiide , Áhpegátti ja Dominum Maris"</span>. (Law texts) </em>- Mii leat geavahan ollu dárogiela diehtojuogedettiin , muhto leat álgán dan dahkat <em type="italic">maiddái sámegillii. (Min Áigi) </em>- Mii dárbbašit dan luohttevašvuođa ahte ráđđealmmái sáhttá áššegieđahaladettiin <em type="italic">viežžat ovdagottis ráđi ja gullat mo son ain áigu bargat áššiin, son muitala. (Min Áigi) </em>- Siseatnan Rissebákteviesut orrot leame čakčaorrunvisttit guollebivddidettiin ja <em type="italic">goddebivddidettiin. (Ávvir) </em>- <em type="italic">Siseatnan Rissebákteviesut orrot leame čakčaorrunvisttit guollebivddidettiin ja </em>goddebivddidettiin . (Ávvir) - <em type="italic">Čohkkádettiin dollagáttis, gievkkanbeavdeguoras, johkagáttis dahje barggadettiin </em>lájuiguin, luossabivddidettiin ja murjedettiin. (Ávvir) - Guolásteaddji Trygve Larsen lea ollu reabbáid gieđahallan dorskebivddidettiin , muhto <em type="italic">dál galggašii son ieš bivdigoahtit reabbáid. (Min Áigi) </em>- Ealgabivddidettiin manná unohas galmmas gorudis; diekkár navdimiid lean ovdal <em type="italic">gullan... (Min Áigi) </em>- <em type="italic">SEAVDNJADASAS: Anne-Margrethe Teigmo Guttorm čuoččuha Sámedikki čiehkan </em>oahppováillagiid seavdnjadassii miellačáje[h]ettiin . (Min Áigi) - <em type="italic">Liikká ii dieđe Per Edvard Klemetsen galle olgočuovgga ledje buollemin </em>oahppováillagiid miellačájehettiin . (Min Áigi) - Mari spábbačievččadettiin ja čiehkástaladettiin lea máŋgii beassan lahkalagaid </p>
<p><em type="italic">Madsain, geasa son lea liikostan. (Min Áigi) </em>- Tearbmabarggadettiin berre muitit eará sámegielaid. (Non-fiction texts) - <em type="italic">Kárášjoga Njuovahat ja Galmmihanrusttega Osolaččaidsearvvi reastaluvvama </em>oapmegieđahaladettiin 1990-1991 sirdojuvvui Furubakken (Beahcedievá) nammasaš duktasadji </p>
<p><em type="italic">Kárášjogas </em><em type="italic">vearrivuođalaččat </em></p>
<p><em type="italic">Kárášjoga </em></p>
<p><em type="italic">Buvttadansearvvi </em></p>
<p><em type="italic">Osolaččaidsearvvis, ja vuvdojuvvui Kárášjoga_gildii. (Ávvir) </em>- <em type="italic">Oapmestivra lei Deanu ja Várjjat juohkorievtti (skifterett) reaŋga, ja dát diggi ferte dál </em>maŋit áiggis vástidit vearrivuođaid mat leat dáhpáhuvvan reastaluvvama oapmegieđahaladettiin . (Ávvir) - Mun muittán dego livččii ikte go viellja muorrafearkkudettiin fasttit čuolastii juolggi ja <em type="italic">unna suorpmaža. (Min Áigi) </em>- Mun ohppen suoidnecámedettiin , duddjodettiin , sálmmaid lávllodettiin, nuohti <em type="italic">geasedettiin ja heargevuojedettiin. (Non-fiction texts) </em>- Juolgenjuovadettiin , galle gottura njuovvan. (Non-fiction texts) - </p>
<p>Dán maŋemus 25 jagis leat 146 olbmo duššan skutervuojidettiin Ruoŧas. (Áššu) - Dađi bahábut bártidii skohtervuojidettiin ja dat billistii olu su ovddas mannan dálvvi. <em type="italic">(Non-fiction texts) </em>- </p>
<p><em type="italic">Gaskkohagaid muitalit hearvás fearániid numo dalle_go muhtun gitáračuojaheaddji 70-logus ain fuomášii ođđa lávlagiid </em>fanassugadettiin </p>
<p><em type="italic">Vuolle-Geavgŋás, </em><em type="italic">ja </em><em type="italic">rohttestii ovdaskohtas gitára eará luossabivdiide hirpmusin. (Ávvir) </em>- </p>
<p>Hui unnán olbmot geavahit govddodanboktasiid ja oallugat juhket álkohola f[a]nasvuojidettiin . (Áššu) - Hálkavári báhčinguovllus lea girdibombedettiin sihkarvuohta vuosttas vuoruhus, <em type="italic">muitala báhčinguovlluhálddašeaddji Knut Emil Helgesen. (Min Áigi) </em></p>
<p><em type="bold">Analysas eret guđđojuvvon cealkagat: </em>- Gánddat hállagohte beaivválašságastettiin . (Non-fiction texts) - <em type="italic">Lassin leat máŋggas geat imaštallet go našuvnnalaš parlamentáralaš orgána nu go </em></p>
<p>Sámediggi, lea juo ( fápmovuođđudettiin ! (Min Áigi) - Sámástit beanavuojedettiin . (Ávvir) - Duššan skutervuojidettiin (Áššu) - Nils Gaup filbmaráhkadettiin . (Min Áigi)</p>
</body></document>
