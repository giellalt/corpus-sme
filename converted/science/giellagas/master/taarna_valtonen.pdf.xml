<document xml:lang="sme" id="no_id"><header><title>Ohcejoga Dálvadasa duottarguovllu báikenamat</title><genre code="science"/><author><person firstname="Taarna" lastname="Valtonen" sex="f" born="" nationality="FI"/></author><year>2003</year><wordcount>31006</wordcount><conversion_status type="standard"/><availability><license type="standard"/></availability><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header><body><p><em type="bold">1.1. Dutkamuša fáddá ja sisdoallu </em></p>
<p>Dát bargu guorahallá davvisámegiela luonddubáikenamaid iešvuođaid semiotihkalaš geahččanguovllus. Ulbmilin lea geahččalit heivego semiotihkalaš teoriija sámegiela báikenamaid analyserengaskoapmin. Dát dáhpáhuvvá nu, ahte mun guorahalan ovtta nammaollisvuođa gielalaš ja kultuvrralaš mearkavuogádahkan semiotihka geahččanguovllus. Dehálamos gažaldahkan lea, mot báikenamat sáhttet doallat sisttiset kultuvrralaš dieđu. Dát fáddá guorahallojuvvo juo ovttaskas báikenamaid ja olles báikenammavuogádaga ektui.</p>
<p>Dasa lassin dehálaš ulbmil lea guorahallat báikenammavuogádagaid vuogádatiešvuođaid dábálaš dásis.</p>
<p>Dán dutkamuša okta ulbmilin lea maiddái buktit ovdan ja geahččalit dakkár báikenamaid guorahallanmetoda, mii atná báikenamaid kultuvrralaš gaskoapmin ja diehtovuorkán, nu ahte deattuha namaid geavaheddjiid iežaset oainnu daid hárrái.</p>
<p>Vuolggasadjin lea navddus, ahte báikenamat doibmet <em type="italic">kultuvrralaš teakstan </em>ja dain šaddá <em type="italic">gielalaš gárta </em>, man vehkiin olmmoš hábme gova iežas birrasis. Báikenamat leat dego oaidnemeahttun fierbmi, mii lea eatnamiid alde. Dákkár firpmiin lea máŋga geardi: stuorra báikkiid namat leat stuorračalmmat fierbmi ja uhca báikkážiid namat uhcačalmmát fierbmi. Dát govva lea iešguđetlágan iešguđet kultuvrrain ja iešguđet olbmuin. (Gč. Fair 1997: 466–468; Terho Itkonen 1997: 10; Paikkala 1999: 12–14.) </p>
<p>Dán vuosttas kapihttalis mun gieđahalan dutkamuša fáttá lassin teorehtalaš vuolggasajiid, dutkanguovllu ja ovdamearkamateriála sihke dutkanhistorjjá. Nuppi kapihttalis mun meroštalan mii lea báikenamma ja guorahalan sámegiela báikenamaid ja báikenammavuogádagaid ráhkadusa dábálaš dásis sihke buvttán ovdan muhtun ovdamearkkaid mu nammamateriálas. Goalmmát kapihttalis mun čálán semiotihkalaš teoriijas. Mun gieđahalan juo strukturalisttalaš ja pragmáhtalaš teoriijasurggiid. Njealját kapihttalis mun guorahalan ovdamearkamateriála semiotihkalaš geahččanguovllus.</p>
<p>Viđát kapihtal lea čoahkkáigeassu, mas mun muitalan oanehaččat ovddit kapihttaliid sisdoalus ja dutkanbohtosiin sihke buvttán ovdan muhtun vejolaš boahtteáigge dutkamušfáttáid. <em type="bold">1.2. Dutkamuša teorehtalaš vuolggasajit </em></p>
<p>Báikenamat leat giela ja kultuvrra rájis: dain leat iešvuođat goappát kategoriijas. Juos háliida áddet, mot báikenamat doibmet, dárbbaša earáge go dušše gielladiehtaga dieđuid. Dalle dutket <em type="italic">nammakultuvrra </em>(nimistökulttuuri), mii vuođđuduvvá olles kultuvrii ja man lea vejolaš čilget dušše ollislaš kultuvrralaš geahččanguovllus. Dalle go dutket nammakultuvrra, galget váldit vuhtii kultuvrra iežas geahččanguovlluid ja kategoriijaid. Juos lahkona nammakultuvrra dušše dieđalaš geahččanguovllus ja dan kategoriijaid mielde, vuogádaga iežas ráhkadus sáhttá báhcit fuomáškeahttá. (Ainiala 1995: 145; Zilliacus 1972: 364, 381.) </p>
<p>Báikenamat govvidit oanehaččat muhtun báikki dahje birrasa. Dalle dat čatnet oktii birrasa ja giela seamma láhkai go njálmmálaš muitalanárbevierru. Báikenamat ja muitalanárbevierru leat guokte iešguđetlágan vuogi govvidit dan, mot olbmot ja luondu váikkuhit nubbi nubbái. Daid vuođul lea vejolaš guorahallat dihto servoša jurdagiid iežas birrasis dihto áiggis. Dasa lassin muitalusat veahkehit áddet báikenamaid. (Huuskonen 1995: 177–178.) Dán dutkamušas mun áiggun buohtastahttit báikenamaid ja dakkár muitalanárbevieru, mii laktása namuhuvvon báikkiide. Dalle boahtá ovdan dat, mot báikenamat ovddastit dan dieđu, man servoša olbmot laktit dihto báikái.</p>
<p>Dat dieđut, maid báikenamat dollet sisttiset, sirdásit njálmmálaččat olbmos nubbái.</p>
<p>Namat leat kultuvrralaš duojit, maid sisdoalu ádde dušše olmmoš, guhte lea šaddan bajás dan kultuvrras, masa dát báikenamat gullet. Vai lea vejolaš guorahallat muhtun báikenammavuogádaga, ferte dovdat dan kultuvrralaš konteavstta, mas namat leat šaddan ja mas geavahit daid. Dasa lassin lea dehálaš diehtit makkár fysalaš birrasis geavahit namaid. Dákkár kultuvrra siskkáldas geahččanguovllu gohčodit <em type="italic">emic- </em><em type="italic">geahččanguovlun </em>. (Ainiala 1995: 145; Fair 1997: 466–468; Kiviniemi 1990: 28.) </p>
<p>Lean válljen guorahallat davvisámegiela luonddubáikenamaid iešvuođaid semiotihkalaš teoriija ja metodaid vehkiin. Sivvan lea dat, ahte semiotihkka lea beaktilis gaskoapmi dalle go áigu guorahallat mearkavuogádaga, mas leat juo gielalaš ja kultuvrralaš ávdnasat. Šattan oalle olu dutkat báikenamaid semiotihka dábálaš dásis, danin go se-miotihkalaš teoriija eai leat, mu dieđu mielde, ovdal heivehan sámegiela báikenamaid jurdagiid.</p>
<p>Dán oktavuođas lea oalle dehálaš muitit, ahte semiotihkalaš analysa guoská dušše dihto ráddjejuvvon servošii, áigái ja guvlui. Dáinna analysamálliin ii leat vejolaš guorahallat báikenamaid dahje kultuvrraid historjjá, málle lea nappo synkronalaš. Dan dihtii ovdamearkan dat čilgehusat, maid olbmot addet báikenamain sáhttet leat vaikko giellahistorjjá dáfus boasttučilgehusat, muhto dat leat dihto kultuvrra ja servoša geahččanguovllus rivttes čilgehusat. Semiotihkalaš teoriijain ii leat vejolaš oažžut dieđuid dahje čilgehusaid namaid boahtimušas, muhto baicca guorahallat makkár báikenammavuogádat lea muhtun áiggi ja báikki dáfus ráddjejuvvon servošis sihke mot báikenamat doibmet mearkan ja sirdet ja dollet sisttiset informašuvnna.</p>
<p>Báikenamat leat hutkojuvvon kommunikašuvnna dárbbuid várás dahjege guovtti olbmo gaskasaš dieđu sirdima veahkkin. Vai gielalaš kommuniseren livččii vejolaš, gielas ferte leat gaskoapmi, mainna spesifiserejit báikkiid. Dat leat báikenamat. (Kiviniemi 1978: 73; 1990: 86, 99.) Informašuvnna sirdima dáfus ii leat ávki sirret olbmuid ja báikenamaid ja gieđahallat namaid dušše fal gielalaš fenomenan. Sivvan lea dat, ahte báikenamat leat kommuniserensáddagat, main lea sisdoallu, mii sirdása sáddejeaddjis vuostáiváldái, eaige dušše guoros symbolat.</p>
<p>Báikenamat šaddet kommunikašuvnna dárbbus, muhto vai daid geavaheapmi lihkostuvvá galgá leat searvvuš, man miellahtuin lea seammalágan duogášdiehtu máilmmis. Ovttaskas duogášdiehtu lea ovdamearkan dakkár erenoamáš diehtu, mii laktása eallinbirrasii, dahje olmmošhistorjjálaš diehtu. Dát dieđut váikkuhit olu dasa, makkárin namat šaddet. (Kiviniemi 1978: 76–77; 1990: 38.) Nappo ferte váldit vuhtii juo namaid funkšuvnna ja geavaheddjiid geahččanguovlluid. Dalle lea buoremus guorahallat báikenamaid mearkavuogádahkan dahjege olbmuid gaskasaš soahpamuššan, mii nuppástuvvá geavaheddjiid dárbbuid mielde.</p>
<p>Áiggun guorahallat báikenamaid semiotihka dihto ovdamearkamateriála vehkiin, vai mun oaččun kultuvrralaš geahččanguovllu mielde. Mun geavahan ovda-mearkamateriálan Ohcejoga gieldda Dálvadasa gili duottarguovllu ja dan báikenamaid.</p>
<p>Lean válljen aiddo dán guovllu danin go doppe leat čoaggán olu ja dárkilis etnográfalaš dieđuid. Dán birra lea eanet sáhka kápihttalis 1.5.3. Dát duottarguovlu lea šaddan ráddjen ovdamearkaguovllu kultuvrralaš dieđuid vuođul. Dán birra lea eanet sáhka kápihttalis 1.3.2.</p>
<p>Vai dát dutkamuš ii viidánivčče menddo olu lean mearridan gieđahallat Dálvadasa duottarguovllu báikenamaid dušše beare johkagátti giddes ássiid, nu gohčoduvvon johkasámiid, geahččanguovllus. Dat mearkkaša, ahte in leat váldán vuhtii guovllu boazodolliid oainnuid eatnamiid hárrái. Dan etnográfalaš materiála vuođul, maid mun geavahan analysain, lean meroštallan, ahte dát dutkamuš guoská sullii jagiid 1880–1960. 1900-lohku lea goit dutkamuša dehálamos áigodat.</p>
<p>Mun guorahalan dán barggus dakkár kultuvrra dieđuid, mas in leat ieš šaddan bajás.</p>
<p>Dan dihtii lean atnán dehálažžan giddet erenoamáš fuomášumi dasa, mot mun dulkon iežan materiála. Vuolggasadjin lea leamaš dat, ahte mun in sáhte inge máhte dulkot iežan ovdamearkamateriála sisdoalu, muhto mun baicca guorahalan dan, mot materiála lea vejolaš teoretiseret semiotihkalaš teoriijain. Nuppiin sániiguin buot dán barggu dieđut ja dulkomat, mat gusket báikenamaid sisdollui, leat boahtán daid sámiid njálmmis, geat leat geavahan dáid namaid.</p>
<p>Dákkár jurddašanvuogi duohkin lea nu gohččoduvvon <em type="italic">intrakultuvrralaš dieđafilosofiija </em>ja dan vuođul šaddan emic-geahččanguovlu. Dan mielde juohke kultuvra lea doabalaš ollisvuohta, man sáhttet hálddašit dušše dakkár olbmot, geat leat šaddan bajás dan kultuvrra siste. Emic-geahččanguovllu mielde kultuvrra galgá dutkat dan iežas kognitiiva kategoriijaid vuođul, danin go dušše dain lea duođalaš mearkkašupmi servoša siste. Dehálamos dutkančuozáhat leage olbmo gaskavuohta iežas kultuvrrain. (Sarmela 1993: 37–38.) </p>
<p>Lean goit modifiseren buot ravddamuš intrakultuvrralaš dieđafilosofiija dainna lágiin, ahte in váldde vuhtii nu gohčoduvvon <em type="italic">kulturrelativisttalaš diehtoteoriija </em>. Dan teoriija mielde olmmošlaš diehtu lea álo relatiiva. Dat mearkkaša, ahte lea dušše kultuvrra siskkáldas dieđalaš, etihkalaš ja morála duođalašvuohta. Juos dán váldá duohtan, das čuovvu ahte dušše kultuvrra siskkáldas dieđalaš čilgehusmállet leat dohkálaččat. (Sarmela 1993: 38.) Dákkár vuolggasadji ii heive mu dutkamuša vuolggasadjin, danin go mun geavahan dakkár semiotihkalaš teoriijaid, mat vuođđuduvvet dan jurdagii, ahte buot olbmot áicet seamma duođalaš objektiiva máilmmi. Dáid teoriijaid mielde easka máilbmin. (Omd. Huttunen–Veivo 1999: 15.) <em type="bold">1.3. Dutkanguovlu ja dan meroštallan </em><em type="bold">1.3.1. Dálvadasa gilli ja duottarguovlu </em></p>
<p>Dálvadas lea uhca giláš Ohcejoga gielddas Deatnogáttis. Gili dálá giddes ássan lea álgán 1800-logu gaskkamuttus, go Antti Katekeetta ásaiduvai dohko. Jagiin 1863–64 son vuođđudii gili vuosttas dálu. Dálvadasa gieddi lei goit juo 1700-logu loahpas</p>
<p>Katekeettaid geassebáiki. Dálvadasas leat gal leamaš ássit juo ovdal 1700-logu, muhto dán áigodaga birra eai leat olu dieđut. Lea árvaluvvon, ahte Ohcejoga vuosttas girku ja boares dálvesiida livčče lean Dálvadasas. Daid livčče čuđit duššadan goas nu ovdal 1700-logu. Dan maŋŋá guovllu geavaheamis orru lean boatka. (Oksala 1988: 38;</p>
<p>Saressalo 1982: 26–29, 37-38.)</p>
<p>Dálvadasa gili olbmot leat geavahan ja geavahit ain duottarguovllu, mii lea gilis nuorttas Báišduoddaris. Dálvadasa duottarguovlu lea juhkkojuvvon resurssaid ja sogaid mielde iešguđetlágan oasseguovlluide. Duottarguovllu dehálamos resurssat leat leamaš dutkanáigodagas luktesuoidni, rievssahat, jeagil, muorjjit ja gámasuoidni. Duottar lea leamaš maiddái dehálaš gusaid, sávzzaid ja heasttaid geasseguohtun. Oassi resursaguovlluin lea máinnašuvvon dállogirjjiin, oassi lea juhkkojuvvon árbevieru vuođul. Dát guovlu lea gili earutkeahtes oassi. (T. I. Itkonen 1950: 77; Saressalo 1982: 73, 75, 76, 113 ja 121.)</p>
<p>Dálvadasa ránnjágilli davvin lea Nuvvos ja máddin Luhkkárbáiki dahjege Áitejohka.</p>
<p>Danin go dat gilit leat lahkalágaid, Dálvadasa duottarguovlu lea Deatnogáttis dušše seakka eanabihtáš goabbáge bealde Njiljoga. Guovlu goit viidu Njiljoga oalgejogaide.</p>
<p>Dán oarjjimuš oassái leat mihtilmasat čiekŋalis ávžžit ja muorahis alážat daid gaskkas.</p>
<p>Njiljohmohki davábealde geavahanguvlui gullet stuorra jeakkit. Jekkiin lea čáhcejuoga, mii juohká čáziid Detnui ja Ohcejohkii. Čáhcejuohkaga nuorttabealde guvlui gullá viiddes badjeeana ja Geavovuopmi, nappo Čársejoga gierragat ja Mádjjohsuorggit.</p>
<p>Guovllu nuortarádjin lea Geavvu. (Saressalo 1982: 77 ja 115.) lea vejolaš juohkit oasseguovlluide dađi mielde mii resurssaid doppe lea gávdnamis dahje mii ealáhusaid lea mihtilmas dasa. Čuovvovaš bihtáin muitalan dáin oasseguovlluin. Mun álggahan oarjin, gili lahkosiin. Dálvadasa duottarguovllu gárta lea čuovvosis 2, siiddus 2.</p>
<p>Oarjjimužžan, gili lagamuš váriin, goabbáge bealde Njiljoga, leat Dálvadasa jeagildansajit. Jeagil lea leamaš dehálaš dálveborramuš herggiide, gusaide ja sávzzaide.</p>
<p>Dasa lassin dálvadaslaččat leat vuovdán jeagellimppuid mátkkálaččaide. Dáid eatnamiid eai leat merken dállogirjjiide, danin go buot gili olbmot leat geavahan daid oktasaččat.</p>
<p>Juohke bearrašis lea leamaš goittotge dihto sadji, gos sii leat árbevirolaččat láven jeagildit. Ránnjágiliid gaskasaš jeagildansajiid rájit leat leamaš oalle dárkilat.</p>
<p>Jeagildeapmi lea joatkašuvvan nuppi máilmmisoađi rádjai. (Saressalo 1982: 76.) Gili lagamuš várit ja jeakkit leat maiddái dehálaš gusaid, heasttaid ja sávzzaid geasseguohtun (Saressalo 1982: 73).</p>
<p>Gili máttanuorttabeale váris, Hándaljeakki birrasis ja Gárdejoga gierragiin lea leamaš bohccuid rátkka- ja vuovdinsadji. Bádjeolbmot leat boahtán juohke čavčča dohko njuovvat ja vuovdit bohccobierggu, man dán guovllu johgátteolbmot dárbbašit. Sadji ii leat leamaš juohke jagi seamma báikkis, muhto goit seamma guovllus. Dát guovlu heive bures dasa, danin go doppe leat olu ájagáttit ja gobit, main lea buorre guohtun, nu ahte bohccot bissot čoahkis. (TKU 75/90, 20–21; TKU 75/101, 4; njálmmálaš diehtu.)</p>
<p>Juohke šibitdálus leat leamaš jeaggelájut Njiljoga siste dahje Njiljohmohki davá- ja nuorttabeale jekkiin. Oassi dain lea merkejuvvon dállogirjjiide, oassi lea juhkkojuvvon árbevieru vuođul. Suinniid leat vurken láddjensajiin ja viežžan dasto dálvet gillái.</p>
<p>Lájuid lahkosiin lea leamaš dábálaččat lavdnjegoahti, gos sáhtte ijastallat. Dáid gođiid leat geavahan maiddái lubmenáigge ja dálvet, go leat bivdán rievssahiid. Jekkiid láddjen lea nohkan dábálaččat nuppi máilmmisoađi áigge, muhtumin hárve leat láddjen velá dan maŋŋáge. (Saressalo 1982: 75–76.) Láddjenjekkiid ravddain leat suidnen gámasuinniid (Saressalo 1982: 121).</p>
<p>Lubmen- ja eará murjenguovllut eai leat leamaš nu dárkilit juhkkojuvvon go ov-damearkan lájut, danin go muorjjit eai láve šaddat juohke jagi seamma sajiin. Olbmot lávejedje goittotge čuovvut láddjen- ja rievssatbivdinguovlluid rájiid maiddái</p>
<p>Dehálamos lubmensajit leat leamaš Njiljohmohkejeaggi,</p>
<p>Gohpalasjeaggi ja Gárdejogajeaggi. Ovdal nuppi máilmmisoađi dálvadaslaččat eai leat láven vuovdit luopmániid dahje eará murjjiid, muhto geavahan daid ieža. (Saressalo 1982: 120–121.)</p>
<p>Duottarguovllu nuorttamuš oasis leat rievssatbivdinguovllut. Juohke bearrašis leat leamaš iežaset árbevirolaš gárdunguovllut, maid rájit leat leamaš oalle dárkilat. Mánát leat árben bivdoguovlluid ja -vuoigatvuođaid juo áhči ja eatni bealde ain dárbbu ja dili mielde. Juohke bearraša rievssatbivdinguovllus lea okta dahje eanet lavdnjegoađit.</p>
<p>Muhtumin guokte bearraša leat geavahan seamma goađi. Oassi bivdinguovlluin lea guhkkin eret, Geavovuomis, muhto maiddái Njiljoga siste, Gárdejoga siste ja Njil-johmohkejeakkis leat gárdun. (T. I. Itkonen II 1948: 265; Saressalo 1982: 113–114.) <em type="bold">1.3.2. Dutkanguovllu ráddjen </em></p>
<p>Lean ráddjen dutkanguovllu daid dieđuid vuođul, maid Saressalo (1982) lea čállán duoddara geavaheamis. Saressalo etnohistorjjálaš dutkamuš vuođđuduvvá Dálvadasa ássiid jearahallamiidda 1960–70-loguin, nappo dálvadaslaččat ieža leat meroštallat dan guovllu, man sii geavahit ja atnet iežaset guovlun. Dat árvvut ja mearkkašumit, mat laktásit eatnamiidda, leat kultuvrralaš soahpamušat (Raivo 1997: 202). Dán dihtii lea erenoamáš dehálaš, ahte dutkanguovlu lea ráddjejuvvon kultuvrralaččat dahjege ahte olbmot ieža leat beassan meroštallat iežaset guovllu. Dat lea okta oassi, mas lean váldán vuhtii emic-geahččanguovllu. Nubbi dehálaš vuohki lea dat, ahte lean ieš fitnan juohke báikkis, man analyseren. Mun dieđán nappo konkrehtalaččat makkár báikkiid birra mun čálán.</p>
<p>Dan guovllu olggobealde, mii lea ráddjejuvvon Saressalo dutkamuša vuođul, lean váldán vuhtii muhtun lagamuš stuorra báikkiid namaid. Dábálaččat dat leat dakkár váriid namat, mat oidnojit dálvadaslaččaid guovllus ja main sáhttá leat mearkkašupmi orienteremis. Lean viiddidan guovllu vel muhtun veardde arkiivagálduid dieđuid mielde. Dutkanguovllu meroštallan lea oalle funktionála dahjege vuođđuduvvá guovllu geavaheapmái. báikkiin, muhto dehálamos aktivitehtaguovllut leat mielde. Erenoamážit Dálvadasa ja</p>
<p>Nuvvosa gaskasaš ráji lea váttis meroštallat: lea vissis, ahte dán guovtti gili duottarguovllut leat badjálagaid. Loahpa loahpas lean dušše bidjan ráji Nuvvosjohkii, danin go dat lea čielgasamos luonddurádji dán guovtti gili gaskkas. Dutkanguovllu rájit leat oaidnimis čuvvosis 2, siiddus 2. <em type="bold">1.4. Ovdamearkamateriála </em></p>
<p>Mu ovdamearkamateriálan leat Dálvadasa gili duottarguovllu namat. Lean čoaggán dáid namaid viđa gáldus: Turku universiteahta folkloristihka ja oskkoldatdiehtaga</p>
<p>TKU/TYKL-arkiivvas (Turun yliopisto, folkloristiikan ja uskontotieteen TKU/TYKL-arkisto), Suopmelaš girjjálašvuođa searvvi álbmotdiktaarkiivvas (Suomalaisen</p>
<p>Kirjallisuuden Seuran Kansanrunousarkisto, KRA), 1:20 000 vuođđogárttain (peruskartta), 1:100 000 Vánddardangárttain (Retkeilykartta) ja Ruovttueatnangielaid dutkanguovddáža nammaarkiivvas (Kotimaisten kielten tutkimuskeskuksen nimiarkisto,</p>
<p>NA). Lean nuppástuhttán buot namaid dálá čállinvuohkái ja guođđán eret suomagillii heivehuvvon namaid. Iešguđetlágan sámegielat variánttaid lean váldán vuhtii.</p>
<p>Kurt Zilliacus mielas ovtta gili namat lea lunddolaččamus dutkanovttadat. Gilit leat boares namuhanvuogádaga vuođđooasit. Ovtta gili olbmot leat ássan ovttas ja geavahan seamma meahcceguovllu gili birrasis. Dát olbmot leat namuhan iežaset birrasa oktan ollisvuohtan. Okta olmmoš lea dovdan dábálaččat iežas gili báikenamaid, muhto ii olus eará giliid namaid. Dán dihtii ovdamearkan buot gieldda namat leat eahpelunddolaš ja menddo stuorra dutkanovttadat. (Zilliacus 1972: 366.)</p>
<p>Lean geahččalan čoaggit dutkanguovllu báikenamaid nu dievaslaččat go lea vejolaš. Mu nammačoakkáldagas leat 187 nama. Muhtun namat leat variánttat ja muhtumin ovtta báikkis leat eanet go okta namma. Dan dihtii lean šaddan meroštallat sierra, ahte mu čoakkáldaga namat refererejit 143 konkrehta báikki. Dát máksá, ahte báikkit maid leat namuhan leat 143, muhto muhtun báikkiin geavahit eanet go ovtta nama dahje muhtun nama hápmi variere. Namaid joavkkus leat juo uhca ja stuorra báikkiid namat. muhtun nammabearrašii, man eará lahtut leat arkiivvas. Dát namat leat veháš váddásat dan dihtii, go sáhttá leat nu, ahte gii nu lea hutkan daid gártta ráhkadettiinis. Dat leage vejolaš, muhto ii heađuš dán dutkamuša dalle go seamma mearusoassi lea earáge namain. Mearusoassi okto doaibmá namalassii dehálamos gáldun dalle go mun analyseren báikenamaid semiotihka.</p>
<p>Dat logi oktonas nama, mat leat dušše gárttain, eai leat earáláganat go eará namat, muhto orrot baicca čuovvumin dábálaš sámegielat báikenamaid ráhkadanmálle. Dain golbma leat Dálvadasa gili lahkosiin. Mun jáhkán, ahte dat leat goit albma atnunamat, danin go nammadutkit ja gártáráhkadeaddjit leat láven johtit giliid mielde. Eará namat leat guhkkin eret Dálvadasas, mii sáhttá leat áidna sivvan dasa, ahte dat eai leat ollán arkiivii. Njeallje nama leat uhca báikkážiid namat, mii sáhttá leat lassisivvan dasa, ahte dat eai leat boahtán ovdan jearahallamiin, vaikko dat muđui livčče áibbas dábálaš namat. Lea maiddái vejolaš, ahte mun in leat fuobmán muhtun namaid arkiivvas.</p>
<p>Arkiivvain gávdnen 77 nama dahje nammavariántta, mat eai lean gárttain. Dáid joavkkus ledje viehka olu uhca báikkážiid namat. 43 nama ledje muhtun nama variánttat dahje gárttas ledje eará namat, mat gullet seamma nammabearrašii. Dát 77 nama lasihit mu báikenammamateriála erenoamášvuođa.</p>
<p>Ovdamearkanamat eai leat doarvái olu, vai daid vuođul sáhtášii ovdamearkan addit luohtehahtti loguid iešguđetlágan semiotihkalaš tiippaid gaskasaš mearreerohusain olles davvisámegiela guovllus. Dat leat mu mielas goittotge nu olu, ahte daid vuođul sáhttá bures guorahallat báikenamaid sajádaga kultuvrralaš gaskoapmin.</p>
<p>Etnográfalaš dieđut maid geavahan, leat dutkangirjjálašvuođas ja guovtti arkiivvas:</p>
<p>Turku universiteahtas folkloristihka ja oskkoldatdiehtaga TKU/TYKL-arkiivvas (Turun yliopisto, folkloristiikan ja uskontotieteen TKU/TYKL-arkisto) ja Suopmelaš girjjálašvuođa searvvi álbmotdiktaarkiivvas (Suomalaisen Kirjallisuuden Seuran</p>
<p>Kansanrunousarkisto, KRA). Turkus lean geavahan nu gohčoduvvon Dálvadas-prošeavtta materiálain ráhkaduvvon motiivakoarttaid. Motiivakoarttaide leat čoaggán čoakkáldaga báttiin lihtteráhttabihtáid iešguđetlágan fáttáid mielde. Koarttat leat máŋggat duháhat. máidnasiid ja muitalusaid, mat laktásit báikenamaide. Materiálas eai leat juigosat, mat laktásit báikkiide, vaikko arkiivvas lea gal diehtu, ahte dakkárat leat. (Vrd. ja gč.</p>
<p>Kantola 1984, čuovus I: 2–5; TKU 69/96, 67). Erenoamážit Turku materiála lea dan mađe boaris, ahte dan bokte lea vejolaš guorahallat árbevirolaš dáloneallinvuogi, mii dál lea eanas jávkán. Dát lea dehálaš dan dihtii, ahte dát eallinvuohki lea leamaš kul-tuvrralaš vuođđun maŋimuš nammagearddi šaddamii. Namaid kultuvrralaš ja semiotih-kalaš dulkon vuođđuduvvá olu aiddo dán servoša árbedihtui dahje dasa, ahte dákkár diehtu váilu. <em type="bold">1.5. Dutkanhistorjá </em><em type="bold">1.5.1. Sámegiela báikenammadutkamuš </em></p>
<p>Mun gieđahalan dán kápihttalis oanehaččat sámegiela báikenammadutkamuša. Ulbmilin ii leat čállit dievaslaš dutkanhistorjjá, muhto buktit baicca ovdan dehálamos dutkiid namaid ja dutkanfáttáid. Vaikko dát dutkamuš gieđahallá davvisámegiela báikenamaid, lean váldán vuhtii maiddái muhtun dutkiid, geat leat gieđahallan eanas eará sámegielaid báikenamaid.</p>
<p>Go davviriikkalaš báikenammadutkamuš álggii 1800-logus, dat doaimmai historjjá veahkkedieđan. Báikenamat ledje dehálaš historjjálaš dokumeanttat, maid vuođul geahččaledje čielggadit ja duođaštit Davviriikkaid ássanhistorjjá. Dalle dutkamuša guovddážis ledje ovttaskas erenoamáš namat eaige nammavuogádagat. Dábálamos namat, main lea čielga sisdoallu, eai lean miellagiddevaččat. (Aikio 2003: 98; Kiviniemi 1990: 13–14; Zilliacus 1972: 360.) Dákkár jurddašanmálle lea leamaš guhká maiddái sámegiela báikenamaid ektui. Sámegiela báikenamaid vuođul leat gieđahallan erenoamážit dan, gos sámit leat ássan dolin. (Ovdamearkan: Erkki Itkonen 1946; T. I.</p>
<p>Itkonen 1920; 1926; 1948 I: 97–106; 1966; Nissilä 1962: 112–115; Wiklund 1911)</p>
<p>Suoma bealde sámi báikenamaid systemáhtalaš dutkama lea álggahan T. I. Itkonen. Son lea čoaggigoahtán báikenamaid 1910 rájes ja maiddái gieđahallan dán materiála iešguđetlágan geahččanguovlluin (ovddibuid lassin ovdamearkan T. I. Itkonen 1961; (1910) ja Björn Collinder, gii lea čállán Ruoŧa sámi báikenamaid sátnegirjji (1964).</p>
<p>Norgga bealde vuosttas dutki, guhte guorahalai sámi báikenamaid lei J. A. Friis.</p>
<p>Vuosttas guhte čokkii ja attii olggos stuorra nammameriid Norgga davimus gielddain lei</p>
<p>J. Qvigstad (Qvigstad 1913–18; 1935; 1938; 1944). Maiddái Konrad Nielsen lea čoaggán ja dutkan báikenammamateriála (ovdamearkan Nielsen 1920). Ođđasut buolvva ovddasta Knut Bergsland, guhte barggai erenoamážit gárttaiguin. Dát golbma leat doaibman maiddái virggálaš sámegiela báikenammaráđđeaddin. (Magga 1994: 7.) 1960–70-loguid áigge leavvái Davviriikkain ođđa vuohki dutkat báikenamaid. Dán vuogi dehálamos erohus ovddit vuogi ektui lei, ahte dutkagohte nammaollisvuođaid: olles nammavuogádagaid dahje nammajoavkkuid. Dehálamos ulbmilin lei čielggadit makkár lea nammavuogádagaid ráhkadus, makkár ávdnasiin dat čoahkkanit ja makkár prinsihpaid vuođul dat leat šaddan. Ođđa vuogi mielde guorahalle maiddái eatnamiid ja daid namaid gaskavuođa ja báikenamaid sosiála oli, erenoamážit namaid geavaheami ja nammadáiddu. Easka dalle báikenammadutkamuš šattai sierra dieđasuorgin. (Zilliacus 1972: 360, 378–380.)</p>
<p>Ođđasut geahččanguovllu leat geavahan viehka unnán sámegiela báikenam-madutkamušain, muhtun olbmuid oainnuid mielde eai oppanassiige (Rautio Helander 1991: 75). Buorre ovdamearka lea goit mu mielas Kaisa Rautio Helander pro gradu -bargu, mii gieđahallá Ivgu suomagiela suopmana topográfalaš appellatiivvaid. Son guorahallá semanttalaš metoda vehkiin, mot golmmagielat biras lea váikkuhan dáidda toponymaide. (Rautio Helander 1990.) Rautio Helander lea maiddái gieđahallan sámebáikenamaid ja báikenammavuogádagaid ráhkadusa ja geavaheami iešguđetlágan oahppomateriálain ja artihkkaliin (ovdamearkan Rautio Helander 1991).</p>
<p>Leif Rantala (1975) pro gradu -bargu Buolbmága báikenamain ovttastahttá boares etymologalaš ja ođđa geahččanguovlluid. Sudno lassin ovdamearkan Asbjørn Nesheim (1968) lea gieđahallan sámi báikenamaid fáttáid ja juohkán daid iešguđetlágan sisdoallotiippaide.</p>
<p>Thor</p>
<p>Frette (1975), gii doaimmai virggálaš sámi báikenammaráđđeaddin, fast-ain lea gieđahallan sámi báikenammaaddima prinsihpaid ja muhtun veardde báikenamaid ráhkadusa. politihkalaš geahččanguovlu. Dása lea sivvan Norgga stáhta garra dáruiduhttin politihkka, mii álggii jagis 1880. Dat guskii maiddái báikenamaide. (Helander 1994: 45.) Dákkár dutkamuš gieđahallá ovdamearkan dan, makkár stáhtus sámegielat báikenamain lea leamaš lágain dahje gárttain ja leatgo sámegielat namat dohkkehuvvon virggálaš atnui. Dán fáttá leat dutkan ovdamearkan Thor Frette (1983), Knut Bergsland (1991) ja Kaisa Rautio Helander (1994 a; 1994 c).</p>
<p>Suoma bealde báikenamaid stáhtusa virggálaš anus leat gieđahallan ovdamearkan Terho</p>
<p>Itkonen (1972), Samuli Aikio (1994 a; 1994 b) ja Kaisa Rautio Helander (1999). Ruoŧa beali dili leat gieđahallan ovdamearkan Olavi Korhonen (1994), Per Stefan Labba (1994) ja durdnossámegiela ektui Mikael Svonni (1994).</p>
<p>Sámegielat báikenamaid leat čoaggán ja dutkan maiddái kultuvrralaš geahččanguovllus.</p>
<p>Dán oalgesuorggi álggaheaddjit leat Väinö Tanner (1928) ja Karl Nickul (1934; 1979).</p>
<p>Soai leaigga guokte geográfa, geat barge 1920–30-loguin Beahcámis ja seammás oahpásmuvve nuortalaččaide ja sin báikenamaide. Čuovvovaš sullasaš dutkamušat leat dahkkon mu dieđu mielde easka 1990-logus. Ovtta dákkár dutkamuša, mii váldá vuhtii maiddái báikenamaid geavaheddjiid ja sin kultuvrra báikenammavuogádaga analysas, lea čállán Tuija Rankama (1993). Boazodoalli geahččanguovllus eatnamiid, daid namu-heami ja geavaheami iešguđet jagiáiggiid lea gieđahallan Mikkel Nils Sara (1994) ja su čállosa vuođul viiddes eanaterminologiijalisttuin Klemetti Näkkäläjärvi (2000).</p>
<p>Sámegiela báikenamaid leat čoaggán juo oalle guhká. Vuosttas čoaggimiid sivvan lei dat, ahte háliidedje materiála historjjálaš dutkamušaid ávnnasin. Nubbi sivva lei dat, ahte háliidedje čoaggit nu olu sámegiela go vejolaš, ovdal go dat jávká, dego dalle jáhkke. Virggálaš čoaggimiid leat álggahan dalle go dárbbašedje namaid gárttaid várás.</p>
<p>Suoma ja Ruošša Sámis sámi namaid čoaggigođii jagiid 1900–1910 rájes T. I. Itkonen, muhto systemáhtalaš čoaggimiid leat álggahan Suoma Sámis easkka 1960-logus. (Aikio 2003: 99; Terho Itkonen 1972: 284–285).</p>
<p>Ruoššabeale sámegielaid báikenamaid leat čoaggán ja dutkan erenoamážit G. M. Kert,</p>
<p>A. K. Matvejev ja I. I. Mullonen (Rautio Helander 2001: 218–220, 222–224).</p>
<p>Nuortalašgielat báikenamaid Beahcámis leat čoaggán maiddái T. I. Itkonen, Väinö</p>
<p>Tanner (1928) ja Karl Nickul (1934). Anárašgielat báikenamaid lea dáid áiggiid čoaggán ja dutkan Knut Bergsland (ovdamearkan 1943; 1964). <em type="bold">1.5.2. Semiotihka dutkanárbevierut </em></p>
<p>Semiotihkka lea dieđa, mii guorahallá mearkkaid, mearkavuogádagaid, daid buvttadeami, mearkkašumiid ja geavaheami. Dan vuođđu lea antihka filosofiijas (greikkagiella <em type="italic">sema, semeion </em>`mearka`, <em type="italic">semantikos </em>`mearkkašeaddji`). Semiotihkka lea viidánan riikkaidgaskasaš dutkansuorgin 1960-logus. (Kukkonen 1993: 34.) </p>
<p>Semiotihkka ii leat goit ožžon institutionála akademalaš dieđasuorggi stáhtusa. Dása lea sivvan dat, ahte semiotihkka doallá sisttis máŋggaid iešguđetlágan teorehtalaš geahččanguovlluid ja metodologalaš gaskomiid. Dása lassin semiotihkalaš guorahallan gáibida dábálaččat álo muhtun erenoamáš suorggi dieđuid. (Chandler 2002: 2.) Dát lea goit seammás semiotihka riggodat: semiotihkka sáhttá buktit ovdan ođđa teorehtalaš geahččanguovlluid iešguđet dieđasurggiin (Chandler 2002: 214).</p>
<p>Umberto Eco lea meroštallan semiotihka dutkančuozáhagaid: "semiotics is concerned with everything that can be <em type="italic">taken </em>as a sign". Mearka fas lea su meroštallama mielde: <span type="quote">"everything which can be taken as signicantly substituting for something else." Dat "something else"</span> ii dárbbaš leat duođalaš dahje leat gos nu máilmmis dalle go čujuhit dasa. Dás čuovvu, ahte semiotihkka lea dieđa, mii dutká buot, mas lea vejolaš gielástallat. Juos mas nu ii leat vejolaš gielástallat, das ii leat vejolaš muitalit duohtavuođage, dahje muitalit oppanassiige. (Eco 1979: 7) </p>
<p>Mearkka doahpagii laktása mearkkašumi doaba. Lea jurddašuvvon, ahte juohke mearkkas lea mentála doabasisdoallu dahjege mearkkašupmi. Mearkkaid doaibma fas vuođđuduvvá dan doabasisdollui.</p>
<p>Dákkár jurdagiid duohkin lea kommunikašuvdnateoriija: vai kommunikašuvdna lihkostuvvá, dan oasseváldit galget ovttastahttit seamma doabasisdoaluid seamma mearkkaide. Dás čuovvu, ahte galgá guorahallat oalle vuđolaš gažaldagaid, dego leago dat máilbmi, man mii áicet, objektiiva ja áicetgo buot olbmot dan seamma láhkai. (Huttunen–Veivo 1999: 24–25.)</p>
<p>Mearkkat sáhttet leat juo gielalaš dahje gielahis mearkkat. Dat sáhttet leat juo oinnolaččat dahje oaidnemeahttumat. Measta mii beare sáhttá doaibmat mearkan.</p>
<p>Semiotihkka ii dutkka mearkkaid goit sierra iđan, muhto semiotihkalaš mearkavuogádagaid oassin. Dalle guorahallet mearkkašumiid, dan mot dat šaddet ja mot representerejit duođalašvuođa. Dehálaš dutkančuozáhat lea maid dat, ahte mot olmmošlaš sátta sirdása giela ja kultuvrra siste dahje muhtun gielas ja kultuvrras nuppi gillii ja kultuvrii. (Chandler 2002: 2; Kukkonen 1993: 34.)</p>
<p>Semiotihkka guorahallá maiddái dan, makkár iešguđetlágan representašuvnna hámit leat. Dábálamos hámit leat <em type="italic">teavsttat </em>dahjege <em type="italic">mearkaollisvuođat </em>ja <em type="italic">mediat </em>. Dáid tearpmaid mearkkašupmi lea semiotihkas hui viiddis. Semiotihkalaš terminologiijas teaksta sáhttá leat man beare dieđasuorggis ja dat sáhttá leat verbála, ii-verbála dahje guktot. Teaksta lea mearkajoavku (dego sánit, govat, jienat ja/dahje láhtat), mii lea ráhkaduvvon (ja dulkojuvvon) dakkár njuolggadusaid mielde, mat leat čadnojuvvon dihto genrei ja kommunikatiivvalaš gaskoapmái. Gaskoamit leat ipmirduvvon maid oalle viiddes mearkkašumis. Dat sáhttet leat hállan, čállin, prentejuvvon materiála, rádio, televišuvdna, e-poasta ja nu ain. (Chandler 2002: 2–3.) </p>
<p>Semiotihkas leat olu seammalágan iešvuođat go luonddu- dahje sosiáladiehtagiin.</p>
<p>Semiotihkka earrána dain goit dakko bokte, ahte semiotihkka lea hárve kvantitatiiva ja dábálaččat dat lea vel veadjemeahttunge. Vaikko geardduheapmi lea dehálaš mearkkašumi šaddamii, dat ii vel lasit muhtun mearkka dehálašvuođa. Máŋgii lea baicca nu, ahte go muhtun ášši geardduhit menddo máŋgii, dan mearkkašupmi unno dahje jávká. (Chandler 2002: 8; Huttunen–Veivo 1999: 18.)</p>
<p>Semiotihkalaš metodaide gullá dávjá dat, ahte geahččalit guorahallat dutkančuozáhaga olggobeale geahččanguovllus. Dalle ulbmilin lea dutkat dan, mot vuostáiváldit vásihit mearkkašupmealbmonemiid. Dalle váldit vuhtii maiddái miellavuloš dásiid. Olggobeale geahččanguvlui dahjege objektiivavuhtii lea oalle váttis, juos ii veadjemeahttunge, ollit.</p>
<p>Dasa lea sivvan dat, ahte dutki jurdagat ja ovdagáttut váikkuhit dulkomii. Semiotihkka lea goit dán dáfus buorre teorehtalaš vuođđu, ahte semiotihkalaš guorahallan lea álo maiddái iešreflektiiva proseassa, nappo semiotihkalaš dutkamuš guorahallá seammás maiddái iežas vuolggasajiid. (Huttunen–Veivo 1999: 19.) <em type="italic">pragmatihkka </em>ja <em type="italic">syntáksa </em>. Charles Morrisa mielde mearkka doaimma lea vejolaš guorahallat golmma láhkai. [1] Lea vejolaš guorahallat mearkkaid gaskavuođaid refereanttaiguin. Dát lea semanttalaš olli. [2] Lea vejolaš guorahallat mearkkaid ja dulkojeddjiid gaskavuođa. Dát lea pragmáhtalaš olli. [3] Lea vejolaš guorahallat mearkkaid gaskavuođa nuppiin mearkkaiguin. Dát lea syntávssalaš olli. Syntávssalaš vuohki dutká dušše mearkkaid ovttastumiid. Pragmáhtalaš vuohki dutká olles geavahandili. (Vuorinen 1997: 58.) </p>
<p>Semiotihkalaš dieđalaš árbevierru juohkása guovtti sadjái: <em type="italic">strukturalisttalaš </em>ja <em type="italic">pragmáhtalaš </em>surggiide. Strukturalisttalaš semiotihkka dahjege <em type="italic">sémiologie </em>lea šaddan </p>
<p>Eurohpás ja dan áhčči lea šveicalaš <em type="italic">Ferdinand de Saussure </em>(1857–1913). Pragmáhtalaš semiotihkka dahjege <em type="italic">semeiotic </em>riegádii Amerihkás ja dat vuođđuduvvá <em type="italic">Charles Sanders </em></p>
<p><em type="italic">Peirce </em>(1839–1914) jurdagiidda. Dát guokte almmái barggaiga sierra eabage diehtán nubbi nuppis. (Chandler 2002: 6; Kukkonen 1993: 35, 38.) Mun gieđahalan dáid semiotihka surggiid vuđolaččabut kapihttalis 3. </p>
<p>Semiotihkalaš dutkamušaid lea vejolaš juohkit njealji sadjái: <em type="italic">empiralaš, filosofalaš, </em><em type="italic">gielladieđalaš </em>ja <em type="italic">kultursemiotihkalaš </em>surggiide. Empiralaš semiotihkka dahjege <em type="italic">medisiinna semiotihkka </em>lea šaddan antihka filosofa Hippokrates (sullii 460–370 oKr.) jurdagiin. Son áddii, ahte dávdamearkkain lei vejolaš diehtit mii dávddaid buohccis lea. </p>
<p>Dát fuomášupmi lea modearna dálkkasdiehtaga vuođđu. Empiralaš semiotihkka lea dáid áiggiid šaddan fas dehálažžan: dan vehkiin leat guorahallan ovdamearkan seallaid ja virusiid doaimmaid. Empiralaš semiotihkkii gullá maiddái elliid kommunikašuvnna dutkamuš. Dan lea dutkan erenoamážit Thomas Sebeok (1920–2002). (Huttunen–Veivo 1999: 21; Kukkonen 1993: 35; Sjöblom 1997: 199. )</p>
<p>Filosofalaš semiotihka lea váttis sirret dábálaš filosofiijas. Dat lea buorebutge filosofiija oalgesuorgi, mii guorahallá semiotihkalaš gažaldagaid. Erenoamáš dehálaš gažaldat lea dat, mot olmmoš sáhttá áicat duođalašvuođa vai sáhttágo. Dehálamos filosofat, geat leat guorahallan semiotihkalaš gažaldagaid, leat Immanuel Kant, G. W. Hegel, Ernst</p>
<p>Cassirer, Martin Heidegger ja Charles Sanders Peirce. Peirce jurdagiid leat dasto čuvvon Charles William Morris (1901–1979), Ivor A. Richards (1893–1979), Charles</p>
<p>K. Ogden (1889–1957) ja ovdal máinnašuvvon Sebeok. (Chandler 2002: 6; Huttunen–</p>
<p>Veivo 19–20; Kukkonen 1993: 35.)</p>
<p>Gielladieđalaš semiotihkka vuođđuduvvá Ferdinand de Saussure jurdagiidda. Su barggu leat joatkán ja gárgehan máŋggat eurohpalaš dutkit. Dehálamosat sin joavkkus leat</p>
<p>Louis Hjelmslev (1899–1966), guhte vuođđudii nu gohčoduvvon Københammana skuvlla. Su bargu lea váikkuhan olu fas Algirdas Greimasii (1917–1992), guhte vuođđudii Parisa skuvlla. Erenoamážit Parisa skuvllas šattai jurdda, ahte buot mearkavuogádagat leat seammaláganat go giella ja ahte daid ráhkadus lea šaddan giela málle mielde. Dáid jurdagiid vuođul šattai kultursemiotihkka, mii dutká kultuvrraid kodaid ja mearkavuogádagaid kommunikašuvnna. Parisa skuvlla beakkán dutkit ledje</p>
<p>Roland Barthes (1915–1980) ja Christian Metz (1931–1993). Maiddái Moskova skuvlla dutki Juri Lotman dutká kultursemiotihka. (Chandler 2002: 6; Kukkonen 1993: 35.) de Saussure ja Peirce jurdagiid leat maiddái ovttastahttán. Dán árbevieru álggahii ruoššalaš Roman Jakobson (1896–1982), guhte vuos nuorran lei mielde álggaheamen</p>
<p>Moskova skuvlla jagis 1915. Revolušuvnna maŋŋá son fárrii eret Ruoššas ja lei guovddášsajis vuođđudeamen Prague skuvlla jagis 1926. Son lei mielde Louis</p>
<p>Hjelmslev Københammana skuvllas jagiid 1939–1949. Dalle son váikkuhii olu Claude</p>
<p>Lévi-Straussii (1908–1990) ja Jacques Lacanii (1901–1981), geat ovddastit kultursemiotihka suorggi. Københammana maŋŋá son váikkuhii Amerihkás dasa, ahte</p>
<p>Peirce jurdagat šadde fas almmolaččat dihtosii. Dán áigge dutkiin erenoamážit italialaš</p>
<p>Umberto Eco (r. 1932) lea ovttastahttán strukturalisttalaš ja pragmáhtalaš surggiid. (Chandler 2002: 6–7.)</p>
<p>Erenoamážit Parisa skuvlla dutkit Barthes ja Lacan álge kritiseret 1960-logus de</p>
<p>Saussure jurdagiid, danin go dat vuođđuduvvet nu olu struktuvrii. Dán kritihka vuođul šattai ođđalágan suorgi: nu gohčoduvvon <em type="italic">poststrukturalisttalaš semiotihkka </em>. Dán suorggi dutkit leat ođasmahttán erenoamážit kultursemiotihka dutkama. Maiddái girjjálašvuođadutkamušas ja sosiologiijas lea leamaš guovddášsadji. Dán suorggi dehálamos dutkit leat Jacques Derrida (r. 1930), Michel Foucault (1926–1984) ja Julia </p>
<p>Kristeva (r. 1941), guhte lea buktán ovdan erenoamážit kultuvrra mielavuloš dásiid. (Chandler 2002: 7–8; Sjöblom 1997: 208.)</p>
<p>Dálvadas lea leamaš stuorra dutkanprošeavtta guovddášbáiki. Sámi folklore dutkanprošeakta (Saamelaisen folkloren tutkimusprojekti) dahjege Dálvadas-prošeakta (Talvadas-projekti) lea Turku universiteahta kultuvrraid dutkamuša lágádusa oskkoldatdiehtaga ja folkloristihka oahppoávdnasiid (Turun yliopiston kulttuurien tutkimuksen laitoksen uskontotieteen ja folkloristiikan oppiaineet) sámi árbevieru čoaggin- ja dutkanprošeakta. Prošeavtta áhčči ja jođiheaddji lei professor Lauri Honko.</p>
<p>Aktiivvamus čoagginperioda áigge prošeavtta ruhtadii Suoma akademiija. (Saressalo 1981: 101; Saamelaisen folkloren tutkimusprojekti 2003.)</p>
<p>Prošeakta lea leamaš jođus jagi 1965 rájes. Materiála čoggojuvvui álggus Suoma, Ruoŧa ja Norgga Sámis, muhto jagi 1967 rájes árbevierru lea čoggojuvvon eanas Suoma</p>
<p>Sámis. Suoma Sámis oaivedutkanbáiki lea leamaš Dálvadasa gilli Ohcejogas. Dasa lassin veardidanmateriála lea čoggojuvvon Dálvadasa ránnjágiliin Nuvvosis ja</p>
<p>Luhkkárbáikkis (Áitejohka) Suoma bealde ja Barttas Norgga bealde. Prošeakta joatkašuvvá ain, nu ahte čuvvot árbevieru nuppástuvvama. (Honko 1971: 286–287;</p>
<p>Saamelaisen folkloren tutkimusprojekti 2003.)</p>
<p>Dálvadas-prošeavtta arkiivačoakkáldat lea Turku universiteahtas folkloristihka ja oskkoldatdiehtaga TKU/TYKL-arkiivvas (Turun yliopisto, folkloristiikan ja uskon-totieteen TKU/TYKL-arkisto). Čoakkáldagas leat 1242 jietnabátti ja dain čállojuvvon beavdegirjjit ja lihtteráhtat. Dasa lassin leat 442 čuovgagova, 848 diagova, olu gárttat, gieddebeaivegirjjit ja giehtačállosat. Jagiid 1967–2001 čoakkáldaga materiálaid vuođul lea čállojuvvon 27 artihkkala ja guhtta girjji. Materiála leat geavahan Turku universiteahtas folkloristihka ja oskkoldatdiehtaga oahppoávdnasiin maiddái guovtti lisensiáhtabarggus, ovcci pro gradu -barggus ja 35 vuolit dási oahppočájánasas. (Saamelaisen folkloren tutkimusprojekti 2003; Talvadas-aineiston julkaisut 2003.) <em type="bold">2.1. Báikenamaid meroštallan ja daid dutkamuš </em></p>
<p>Doahpaga <em type="italic">báikenamma </em>lea oalle váttis meroštallat iige das leat viidát dohkkehuvvon meroštallan. Dilli lea erenoamáš danin go juohke áidna dábálaš giellageavaheaddji goit diehtá, mat giela oasit leat namat. (Kiviniemi 1978: 73.) Mun geahččalan buktit ovdan dán kapihttalis muhtunlágan báikenama meroštallama ja čilget muhtun eará doahpagiid, mat laktásit báikenamaide. </p>
<p>Substantiivvaid lea vejolaš juohkit guovtti sadjái: <em type="italic">iešnamaide </em>dahjege <em type="italic">proprraide </em>ja <em type="italic">dábálaš namaide </em>dahjege <em type="italic">appellatiivvaide </em>. Proprraid doaibma lea <em type="italic">spesifiseret </em>iežas refereantta. Daid refereanttat leat ovttaskas olbmot dahje tiŋggat, nappo dat leat <em type="italic">monorefereanttalaččat </em>. Appellatiivvat fas <em type="italic">klassifiserejit </em>iežaset refereanttaid. Dat refererejit tiŋggaid luohkáide eaige ovttaskas tiŋggaide. Dát kategoriijat leat gielalaš universálat dahjege dat leat gávdnamis buot máilmmi gielain. (Kiviniemi 1990: 86; </p>
<p>Strid 1993: 11.)</p>
<p>Erohus proprraid ja appellatiivvaid gaskkas ii sáhte leat, goit eurohpalaš gielain, dušše morfologalaš, nappo erohus ii leat dušše sániid hámis. Báikenamat leat ráhkaduvvon giela dábálaš elemeanttain ja máŋggat sánit sáhttet juo spesifiseret ja klassifiseret, nappo seamma sánit doibmet juo propran ja appellatiivan. (Kiviniemi 1976: 51; 1990: 86;</p>
<p>Zilliacus 1972: 363.)</p>
<p>Ovdamearkan sátni <em type="italic">jeaggejohka </em>lea appellatiiva, man refereanttat leat dihtolágan jogat, muhto dat sáhttá leat maiddái báikenamma <em type="italic">Jeaggejohka </em>. Velá buoret ovdamearka lea sátni <em type="italic">márkan </em>, mii beaivválaš hállamis sáhttá leat synonyma muhtun dihto čoahkkebáikái, vaikko Kárášjohkii dahje Guovdageidnui. Dábálaččat báikenamain eai goit leat appellatiiva homonymat. Ovdamearkan báikenamma <em type="italic">Njoammilávži </em>lea veadjemeahttun appellatiivan. (Kiviniemi 1976: 51–52; Rautio Helander 1991: 75–76.) </p>
<p>Proprraid meroštallamiid dehálamos oassi lea daid funkšuvdna, namalassii spesifiserejeaddji doaibma. Dalle konteaksta mearrida leago dihto sátni propra vai ii: juos muhtun sánis lea spesifiserejeaddji doaibma muhtun gielalaš birrasis, dat lea stáđásmuvvan mearkkašupmi (Kiviniemi 1990: 89–90.) Eará nammakategoriijaid joavkkus báikenamaid sirre fas dat, ahte daid refereanta lea okta konkrehta báiki. Giela eará elemeanttat eai leat čadnojuvvon seamma láhkai ovtta bissovaš báikái. (Kiviniemi 1971: 34; Strid 1993: 11.) Govus 1. govvida dábálaš sániid ja báikenamaid erohusaid.</p>
<p><em type="bold">Govus 1. </em>Govus a) govvida proprra dahjege nama ja govus á) fas appellatiivva. Proprrat earránit appellatiivvain ovdamearkan dakko bokte, ahte dain lea dušše okta refereanta, mii lea álo geográfalaš báiki, go fas appellatiivvain sáhttá leat rájáhis mearri refereanttat. (Falck-Kjällqvist 1988: 21–23.) a) PROPRA DAHJEGE NAMMA </p>
<p>Olggosbuktin /kuollejävri/ gielalaš</p>
<p>Mearkkašupmi Guollejávri 1 Guollejávri 2 mearka 'jávri Anáris' 'jávri Ohcejogas' kognitiiva <span type="quote">”Nammaprototiipa”</span> Guollejávri 1 Guollejávri 2 dássi</p>
<p>Báiki máilmmis Guollejávri 1 Guollejávri 2 refereanta (juos dakkár lea) á) APPELLATIIVA</p>
<p>Olggosbuktin /kiella/ gielalaš</p>
<p>Mearkkašupmi giella 1 giella 2 mearka 'bivdobierggas' 'språk' <span type="quote">”Appellatiiva- giella 1 giella 2 kognitiiva prototiipa”</span> dássi</p>
<p>Tiŋga máilmmis giella1 giella n giella1 giella n refe- (juos dakkár lea) reanta giella2 giella2</p>
<p>Vuođđooainnus proprraid ja appellatiivvaid gaskkas ii leat kvaliteahttaerohus: proprrat leat appellatiivvaid ravddamuš erenoamášmearkkašumit. Dát čilge maiddái dan, ahte go olmmoš gullá muhtun vierroguovllu báikenama, son jurddašišgoahtá, ahte dát báiki lea dakkár go namma muitala, vaikko nama geavaheapmi ii dan gáibitge. (Kiviniemi 1971: 34.)</p>
<p>Dábálaččat olbmot dihtet dalán leago muhtun sátni propra vai appellatiiva.</p>
<p>Giellageavaheddjiid mielas orru leamen erenoamáš <em type="italic">nammaoahppa </em>, man sáhttá buohtastahttit giellaoahpain. Nammaoahppa doallá sisttis daid semanttalaš, leksikála, syntávssalaš ja morfologalaš njuolggadusaid. Dáid njuolggadusaid geavahit dalle go ráhkadit ođđa namaid, dalle go jurddašit leago muhtun sátni propra vai appellatiiva ja dalle go geahččalit dulkot namaid mearkkašumi. Proprraid ja daid refereanttaid galgá maiddái oahppat dego giela eará sániidge. (Kiviniemi 1971: 34; 1975: 12–13; 1976: 52; </p>
<p>Paikkala 1999: 15.)</p>
<p>Nammaoahpa vuođul olbmot máhttet guorahallat proprraid eará láhkai go ap-pellatiivvaid: dat muitala makkár hámis namat dábálaččat leat, makkár namma mange lágan báikkiide heive, mot nama galggašii geavahit ja nu ain. Namain sáhttet leat dakkár morfologalaš ráhkadusat, mat eará giellahámiin livčče ártegat. Namain leat maiddái erenoamáš ráhkadanmállet guovllus guvlui. Juos namma čuovvu nammaoahpa, dan lea maid álkit muitit. (Kiviniemi 1975: 12–13; 1976: 52–53; Paikkala 1999: 15; Strid 1993: 12.)</p>
<p>Báikenamaid lea vejolaš juohkit máŋgga sadjái. Suomas lávejit juohkit báikenamaid <em type="italic">luonddu </em>- ja <em type="italic">kulturbáikenamaide </em>. Luonddubáikenamat leat lunddolaš báikkiid namat. </p>
<p>Kulturbáikenamat leat fast-ain dakkár báikkiid namat, maid olbmot leat duddjon muhtin oassái dahje ollásit. Viiddes mearkkašumi mielde buot báikenamat leat kulturnamat, danin go dat leat olbmuid doaimmaid bohtosat ja dat leat ráhkaduvvon iešguđetlágan kultuvrraid konteavsttain. Máŋggain báikkiin ii oppa lean namma, ovdal go olbmot geavahišgohte dan. (Kiviniemi 1990: 46; Zilliacus 1972: 381.)</p>
<p>Juohku kultur- ja luonddunamaide ii leat álo áibbas čielggas. Ovdamearkan lea oalle váttis sirret gittiid namaid (kulturnamat) ja murjenguovlluid (luonddunamat) namaid nubbi nuppis. Álkit livččii juohkit báikenamaid funkšuvnna vuođul: dušše dálut ja gilit leat kulturnamat ja eará namat leat luonddunamat. Juos muhtun namma lea juo gili dahje dálu namma ja luonddunamma, dat gullošii guktuid luohkáide. (Pedersen 1996: 251.)</p>
<p>Kulturbáikenamaid lea vejolaš juohkit velá <em type="italic">ássannamaide ja gilvineatnamiid namaide </em>. </p>
<p>Luonddubáikenamaid fas sáhttá juohkit <em type="italic">eananamaide </em>ja <em type="italic">čáhcenamaide </em>. Muhtumiin dárbbašlaš dan dihtii go iešguđetlágan báikkiid namuhit iešguđet láhkai. Go spesifiserejit báikkiid, daid jurddašit oassin dihto ollisvuođas, mas leat olu seammalágan báikkit. Juohke joavkkus leat iežaset erenoamášvuođat maid vuođul sirrejit báikkiid. (Kiviniemi 1990: 46–47.) </p>
<p>Ruoŧas lávejit juohkit báikenamaid <em type="italic">ássannamaide </em>, <em type="italic">dállonamaide </em>, <em type="italic">luonddunamaide </em>ja <em type="italic">artefávttaid </em><em type="italic">namaide </em>. Norggas lea maiddái juohku <em type="italic">luonddu- </em>ja <em type="italic">kulturnamaide </em>, muhto daid erohus šaddá das, ahte čujuhago nama mearusoassi lundui vai kultuvrii. (Kiviniemi 1990: 46.) Dán dutkamušas mun geavahan eanas daid namahusaid maid lávejit geavahit </p>
<p>Suomas. Oassi namahusain lea váldon Kaisa Rautio Helanderis (erenoamážit 1991: 75–82) ja oasi lean ieš jorgalan.</p>
<p>Namaid dutká dieđa, man namma lea <em type="italic">onomastihkka </em>. Onomastihka vuolggasadjin lea fuomášupmi, ahte olbmo- dahje báikenamma ii leat goassige sahtedohko jietnadatovttastupmi: proprraid vuođđun lea álo mii nu referentiála appellatiivvaid dahje (sekundáralaččat) eará namma. Erohus iešnamaid ja dábálaš namaid gaskkas sáhttá leat nappo dušše semantihkalaš. (Kiviniemi 1971: 34.) </p>
<p>Onomastihka dutkit geahččalit guorahallat namaid iešguđetlágan geahččanguovlluin, vai gávnnašedje lassedieđuid namaid birra. Namaid sáhttá guorahallat nu ahte vuolggasadjin lea ieš namma ja dan funkšuvnnat giellageavaheamis. Vuolggasadjin sáhttet leat maiddái namaid geavaheaddjit ja dat man bures sii dovdet namaid ja mot geavahit daid (sosiála olli) dahje dat báikkit, maid leat namuhan, ja dat mot olbmot hállet daid birra. Dávjá lea váttis sirret iešguđet geahččanguovlluid nubbi nuppis.</p>
<p>Sivvan lea dat, ahte iešguđet geahččanguovllut leat buorebutge aspeavttat eaige albma geahččanguovllut. Dasa lassin namaid lea vejolaš dutkat máŋggaid eará dieđasurggiid vehkiin. (Terho Itkonen 1997: 7–10; Zilliacus 1976: 166.) <em type="bold">2.2. Báikenamaid ráhkadus </em></p>
<p>Nammaráhkadanvuogit leat suorggideapmi, sátnelihtut ja goallosteapmi (Kiviniemi 1990: 87–88.) Sámegiela báikenamaid vuođđotiipa lea goallosnamma. Vuollel logi leat unnimustá guokte oasi: <em type="italic">vuođđooassi </em>, mii muitala dábálaččat refereantta šlája, ja <em type="italic">mearusoassi </em>, mii dárkkálmahttá vuođđooasi mearkkašumi dahje sisdoalu. Vuođđooassi lea dábálaččat nama loahpas ja mearusoassi álggus. Juos sánis lea dušše okta oassi dat lea vuođđooassi. Mearusoasis sáhttet leat eanet go okta sátni. Goallosnamaid ráhkadus lea seammalágan go dábálaš goallossániin. (Kiviniemi 1990: 90; Rautio Helander 1991: 77.) </p>
<p>Ovdamearkan nama <em type="italic">Gárdejohka </em>vuođđooassi lea <em type="italic">johka </em>, mii muitala makkár konkrehta báiki dat lea. Nama mearusoassi lea <em type="italic">gárdi </em>, mii muitala, ahte dat lea dihto johka, namalassii <em type="italic">Gárdejohka </em>iige ovdamearkan <em type="italic">Mádjjohka </em>. Mearusoassi maiddái muitala, ahte báiki lea ožžon namas gárddi, gárddiid dahje gárduma mielde. Dábálaš ráhkadanvugiin spiehkkasit dakkár namat, mat vuođđuduvvet assosiašuvdnii, dego ovdamearkan namat <em type="italic">Duopmostole </em>ja <em type="italic">Gumpegirku </em>. (Frette 1975: 110; Rautio Helander 1991: 78; Zilliacus 1972: 370.) </p>
<p>Sámegielas mearusoassi sáhttá leat nominatiiva dahje vearbahápmi, namalassii aktio.</p>
<p>Dákkár namaid gohčodit <em type="italic">aktionamman </em>. Ovdamearkan <em type="italic">Huikanjohka </em>ja <em type="italic">Čurggodanája </em>leat aktionamat. (Frette 1975: 110; Rautio Helander 1991: 78.) Dákkár namat leat viehka dábálaččat sámegielas. Ovdamearkan mu nammačoakkáldaga namain 7 % leat aktionamat. </p>
<p>Suorggiduvvon namat leat ovdamearkan <em type="italic">Eanodat </em>ja <em type="italic">Geainnodat </em>. Dákkár namat eai leat oalle dábálaččat, ovdamearkan mu nammačoakkáldagas eai leat suorggiduvvon namat. </p>
<p>Dábálut lea sátnelihtu dego ovdamearkan namas <em type="italic">Duottar-Áitevárri </em>, mas vuosttas oasi <em type="italic">duottar </em>ja loahppaoasi <em type="italic">Áitevárri </em>gaskkas lea sátnelihttu. Sátnelihtut leat dávjá dakkár namain, main leat ovttaskas oasit eará namaiguin, ja sátnelihtu vehkiin sirrejit báikkiid nubbi nuppis. Ovdamearkan <em type="italic">Áitevárit </em>leat mu ovdamearkamateriála njeallje: <em type="italic">Duottar-, </em></p>
<p><em type="italic">Iŋggá, Nuvvos </em>ja <em type="italic">Vuopme-Áitevárri </em>. Namat main lea sátnelihttu leat buohkanassii 15 bihtá dahjege 11 proseantta. Dábálamos sirrejeaddji ovdamerrosat leat <em type="italic">bajit </em>ja <em type="italic">vuolit </em>sihke <em type="italic">oarjjit </em>ja <em type="italic">nuorttat </em>. (Gč. Rautio Helander 1991: 79–80.) </p>
<p>Ovdal máinnašuvvon namaid lassin leat dakkár namat, maid refereanta doallá sisttis máŋggaid báikkiid, main alddiset sáhttá leat namma. Dákkár namat leat dávjá, muhto eai álo, máŋggaidlogus. Dáid gohčodit <em type="italic">kollektiiva namman </em>. Kollektiiva namat leat (Zilliacus 2002: 137.) Mu materiálas leat muhtun nammabearrašiid namat, maid mearusoasi geavahit olles guovllu namman, nappo dainna čujuhit buot bearraša báikkiide. Dáid namaid sáhttá gohčodit kollektiiva namman, vaikko dat eai leatge máŋggaidlogus. Dákkár namat leat ovdamearkan <em type="italic">Bissočuollan </em>ja <em type="italic">Stohposai </em>. </p>
<p>Go ráhkadit ođđa nama, nu ahte vuođđun lea boares namma, gohčodit dáid <em type="italic">deproprralaš namman </em>dahjege <em type="italic">lavttusin </em>. Ii-proprralaš ávdnasiin ráhkaduvvon namat leat fast-ain <em type="italic">deappellatiivvalaš namat </em>. Deproprralaš namma lea ovdamearkan namma </p>
<p><em type="italic">Njiljohmohkki </em>, man vuođđun lea namma <em type="italic">Njiljohka </em>. Deappellatiivvalaš namma lea fas ovdamearkan namma <em type="italic">Njoammilávži </em>. Deproprralaš namaid lea vejolaš juohkit vel golmma sadjái: <em type="italic">olles </em>-, <em type="italic">mearus </em>- ja <em type="italic">vuođđooasselaktosiidda </em>. Olleslavttus lea dakkár namma, mas lea olles vuođđonamma, dego namma <em type="italic">Njiljohmohkki </em>. Mearuslaktosis lea seamma mearusoassi go vuođđonamas ja vuođđooasselaktosis fas vuođđooassi lea seamma. Ovdamearkan namma <em type="italic">Njoammilávži </em>lea nama <em type="italic">Njoammiloaivi </em>mearuslavttus ja namma <em type="italic">Duottar-Mávnna ráhppát </em>lea nama <em type="italic">Duottar-Mávdna </em>vuođđooasselavttus. (Kiviniemi 1990: 94; Rautio Helander 1991: 78–79.) </p>
<p>Vuođđonama ja dan laktosiid gohčodit ovttas <em type="italic">nammačoahkkin </em>dahjege <em type="italic">nammabearašin. </em></p>
<p>Nammabearaš lea oalle dehálaš nammaaddinvuohki: uhca ávdnasiin šaddá stuorra nammamearri, man lea álki muitit. Dákkár nammabearrašat veahkehit muitit namaid ja báikkiid sihke orienteret ja hálddašit eatnamiid. Dán dihtii dat leat erenoamáš geavatlaččat meahcceguovlluid namuheamis. Nammabearrašat leat sámegielas oalle dábálaččat. Ovdamearkan mu materiálas leat 24 sierra nammabearraša. (Frette 1975: 110; Kiviniemi 1990: 100; Nesheim 1968: 135; Paikkala 1999: 13–14; Pedersen 1991: 114–115; Rautio Helander 1991: 79; Zilliacus 1972: 371–372.)</p>
<p>Nammabearrašiid máddun sáhttá leat muhtun stuorra dahje erenoamáš báiki dahje guovlu. Go dákkár báikki vuođul ráhkadit iešguđetlágan joavkkuid dahje ráidduid, lea álki hábmet stuorra guovlluid ja muitit gos muhtun ovttaskas báiki lea. Erenoamážit meahcceguovlluin nammabearrašat sáhttet leat oalle viidát. Mu ovdamearkamateriálas nammabearrašiin leat gaskamearalaččat golbma lahtu, muhto stuorimus bearrašis leat čieža nama. Dáid namaid gaskkas lea čielga hierarkiija:</p>
<p>Njiljohka</p>
<p>Njiljohmohkki</p>
<p>Njiljohmohkkejeaggi</p>
<p>Njiljohmohkkeávži</p>
<p>Njiljohmohkkevárri</p>
<p>Njiljohmohkkeávžečomat Njiljohmohkkeávžejohka</p>
<p>Dákkár oalle guhkes namat muittuhit juo govvideaddji appellatiivvaid. Leage vejolaš jurddašit, ahte nama vuođđun lea čilgehus das, gos dahje makkár dát báiki lea. Dát čilgehus lea dasto otnon báikenamman. (Gč. Strid 1993: 26 ja Nissilä 1962: 82–83, muhto vrd. Ainiala 1995: 147.)</p>
<p>Stuorimus oassi mu ovdamearkamateriálas leat goit bearrašat, maid lahtuid gaskkas ii leat gávdnamis čielga gielalaš hierarkiija. Ovdamearkan namat <em type="italic">Bissočuollanjeaggi </em>, </p>
<p><em type="italic">Bissočuollanroavvi </em>, <em type="italic">Bissočuollanvárri </em>, <em type="italic">Bissočuollančohkka </em>ja <em type="italic">Bissočuollanjohka </em>orrot leamen seamma hierarkiijadásis dahjege ii leat vejolaš dadjat, mii namaid lei vuosttamuš. Buot dáid namaid vuođul lea dasto šaddan vel guovllu namahus </p>
<p><em type="italic">Bissočuollan </em>. Juos dutkkašii vuđolaččabut dáid namaid semantihka, sáhtášii leat vejolaš gávdnat muhtunlágan hierarkiija, man mielde namat ordnašuvvet. </p>
<p>Giella láve leat ekonomalaš. Dán dihtii báikenamatge leat dábálaččat nu oanehaččat go daid spesifiserejeaddji funkšuvnna dáfus lea vejolaš. Ovdamearkan suomagiela báikenamain lea hárve eanet go njeallje oasi. Dábálamos mearri lea 1–3 oasi. (Kiviniemi 1990: 90–91; Zilliacus 1972: 372.) Sámegiela báikenamain lea dábálaččat guokte oasi.</p>
<p>Namat main leat golbma dahje eanet oasit, leat goit maid gávdnamis. Oalle guhkes namat, main leat badjel golbma oasi, eai leat goit dábálaččat. (Frette 1975: 110.) Juos veardida suoma- ja sámegiela báikenamaid, de sámegielat namaid joavkkus orrot leamen eanet guhkes namat go suomagielat namaid joavkkus. Dán ášši galggašii goit dutkat albma láhkai ovdal go lea vejolaš dadjat leago ášši duođaid ná. golmmaoasat namat leat maiddái oalle dábálaččat (30 %). Namat main leat njeallje oasi leat gávcci (5 %) ja guhkimus namain</p>
<p><em type="italic">Njiljohmohkk(e)ávžečomat </em>ja </p>
<p><em type="italic">Njiljohmohkk(e)ávzejohka </em>(1 %) leat vihtta oasi. Ovttaoasat namat leat dušše njeallje (2 %). </p>
<p>Nubbi ekonomalaš giellageavaheami mearka lea dat, ahte sámegielas báikenamat otnot cealkkadeattu váikkuhusas. Dat mearkkaša, ahte golmmaoasat dahje guhkit namain gaskkamuš osiid vokálat ja muhtumin konsonánttatge jávket dahje suddet oktii eará jietnadagaiguin go šaddet deattohis posišuvdnii. Dát lea dábálaš erenoamážit johtilis hállamis. (Frette 1975: 110; T. I. Itkonen 1920: 2; Sammallahti 2002: 100.)</p>
<p>Mu ovdamearkamateriálas leat viehka olu otnon namat, ovdamearkan: <em type="italic">Máhtegoahvárri </em> <em type="italic">Máhte + goahti + várri </em>ja <em type="italic">Beahcelahjohka ~ Beahceljohka </em> <em type="italic">Beahci + leagi + </em><em type="italic">johka </em>. Muhtumin gaskkamuš oassi báhcá ollásit eret dego nama <em type="italic">Bissočuollanjeaggi </em>variánttas <em type="italic">Bissojeaggi </em>. Namat otnot áiggiid mielde eanet ahte eanet. Mu ovdamearkamateriálas leat muhtun konkrehta ovdamearkkat dás. Ovdamearkan jagis 1970 jearahallamiin olbmot geavahedje hámi Beahce lah johka , muhto jagis 1975 dušše hámi </p>
<p>Beahce l johka .</p>
<p>Seamma láhkai jagi 1969 jearahallamiin geavahedje</p>
<p>Máhte goah várri -hámi, muhto jagis 1970 Máhte lah várr i-hámi ja jagis 1975 <em type="italic">Máhtevárri </em>-hámi. Ovdamearkamateriála lea dieđusge unnán, muhto tendeansa orru leamen čielggas. </p>
<p>Go báikenamas lea dušše okta oassi, namma sáhttá leat <em type="italic">ellipttalaš </em>dahjege das lea jávkan vuođđo- dahje mearusoassi. Dábálamos ellipsa lea dakkár, mas vuođđooassi báhcá eret go mearusoassi lea dakkár, ahte dan ii leat vejolaš sehkket muhtun appellatiivvain. Lea maid vejolaš, ahte muhtun namma lea leamaš ráhkadeami rájes ovttaoasat, muhto dasa lea maŋŋá lasihuvvon mearus- dahje vuođđooassi. Dákkár namaid gohčodit <em type="italic">epeksegehtalažžan </em>. Dávjá geavahit muhtun namas guovtti hámi, main nubbi lea ovttaoasat ja nubbi guovtteoasat. Dalle lea váttis diehtit goabbá lea álgoálgosaš namma. (Kiviniemi 1990: 104–105; Nesheim 1968: 135.) </p>
<p>Mu materiálas leat njeallje ovttaoasat nama: <em type="italic">Geavvu, Gohpalas, Guivi </em>ja <em type="italic">Šlieddan </em>. Dáin dušše <em type="italic">Gohpalas </em>lea čielga ellipsanamma: dan álgoálgosaš ja dábálut hápmi lea namalassii <em type="italic">Gohpalasjeaggi </em>. <em type="italic">Geavvu </em>lea gullon muhtumin maiddái hámis <em type="italic">Geavvujohka </em>, muhto dat lea eahpedábálaš ja orru čilgemin buorebutge nama refereantta, dat lea nappo goassige eará oasit. <em type="bold">2.3. Báikenammavuogádagaid ráhkadus </em></p>
<p>Buot báikenamat doibmet <em type="italic">nammageavaheddjiid servoša </em>(namnbrukargemenskap) dahje <em type="italic">nammaservoša </em>(namngemenskap) siste. Nammageavaheddjiid searvvuš lea joavku olbmuid, geat geavahit ja dovdet seamma namaid. Nammageavaheddjiid searvvuš vástida sullii gielladiehtaga tearpma giellasearvvuš (språksamhälle, kieliyhteisö) dahje hállansearvvuš (talgemenskap, speech community). (Strid 1993: 13–14.) </p>
<p>Nammaservoša sturrodat ja luondu sáhttet molsašuddat oalle olu. Dat sáhttá leat joavku olbmuid, geat ásset seamma gielddas, gávpogis, gilis, dálus, sullos dahje riikkas, muhto seamma bures dat sáhttá leat bearaš dahje vaikko bargiid joavku, dego táksevuoddjit.</p>
<p>Teoriijas nammasearvvuš šaddá dan bottus go guokte olbmo deaivvadit nubbi nuppi ja soahpaba geavahišgoahtit muhtun báikkis seamma nama. (Kiviniemi 1976: 49; Strid 1993: 14–15.)</p>
<p>Nammaservošiin lea guovlu, man siste dan lahtut ellet ja man namaid sii geavahit ovt-tas. Dákkár guovllu guovddáš lea dábálaččat bissovaš ássansadji: dállu, gilli dahje eará dakkár. Lea goit vejolaš, ahte muhtun guovllus ássanmálle lea juoga bissovaš ja johtti ássama gaskkas. Dalle olbmuid reviira dahjege guovlu, man vehkiin sii ealihit iežaset, lea oktan ollisvuohtan dehálut go dán guovllu guovddášsadji. Dalle lea vejolaš jurddašit, ahte báikenamat leat čatnasan reviirii ja ahte dat fárrejit ássansaji fárus báikkis nubbái. (Selinge 1990: 256–257; gč. maiddái Rydving 1995: 100.)</p>
<p>Dábálamos dilli lea goittot dat, ahte guovllus lea okta guovddášsadji. Dan birrasis lea dat guovlu, man servoša olbmot geavahit intensiivvalaččat. Dán guovllus leat dábálaččat olu namat ja dat lávejit laktásit ealáhusaide. Dát namat muitalit dávjá báikki geavaheamis dahje dan iešvuođain. Dákkár namaid leat árbevirolaččat gohčodan <em type="italic">oamastusnamman </em>. (Selinge 1990: 257.) dálle, ovdamearkan bivdosajit, lájut, guohtoneatnamat ja nu ain. Dáin guovlluin leat eanas luonddunamat, muhto maiddái ovttaskas oamastannamat. Meahcis sáhttet leat gaskaboddasaš ássansajit, dego goađit, maidda laktásit sullii seamma aktivitehtat go guovddášássansadjái. Dákkár sajiid namaid sáhttá gohčodit <em type="italic">gaskaboddasaš </em><em type="italic">ráhkadusnamman </em>. (Selinge 1990: 257.) Gč. Govvosa 2. </p>
<p><em type="bold">Govus 2. </em>Málle mii govvida aktivitehtaid ja oamastus- ja ráhkadusnamaid bissovaš ássama, gili dahje dálu, oktavuođas (Selinge 1990: 259). Heivehuvvon Deatnogátti giliid málle mielde. Gili dahje dálu birrasis lea aktiivvalaččat geavahuvvon guovlu, gos leat olu oamastusnamat. Meahcis leat gaskaboddasaš ássansajit, maidda laktásit gaskaboddasaš ráhkadusnamat. Eará guovllu osiin leat eanas luonddunamat. dállu/gilli bálggis X x x x x johka x x x x x x aktivitehta- x x </p>
<p><em type="bold">Meahcci </em>x guovlu x x x oamastus-/ ráhkadusnamma x x </p>
<p>Daid namaid, maid searvvuš geavaha, lea vejolaš juohkit guovtti sadjái: <em type="italic">lagas </em><em type="italic">horisontta namaide </em>ja <em type="italic">gáiddus horisontta namaide </em>. Lagas horisontta namat leat dakkár báikkiid namat, mat leat nammaservoša geográfalaš guovddáža, dábálaččat dálu dahje gili, oidnosis. Lagas horisontta namat leat dávjá morfologalaččat, semanttalaččat ja leksikálalaččat ovttageardánat, dego <em type="italic">Satku, Ája, Niitu </em>ja nu ain. (Kiviniemi 1976: 53; </p>
<p>Strid 1993: 28.) Lea daddjon, ahte dákkár namain livččii eanet appellatiiva luondu go eará namain, danin go dain lea dávjá appellatiiva homonyma (Kiviniemi 1976: 50).</p>
<p>Dákkár namaid lávejit gohčodit maiddái <em type="italic">mikronyman </em>(Pedersen 1996: 251). Oassi dáin leat ovdal máinnašuvvon oamastannamat. </p>
<p>Gáiddus horisontta namat leat dakkár namat, mat leat nammaservoša geográfalaš guovddáža oidnosa olggobealde. Dán dihtii gáiddus horisontta namain galgá leat stuorit morfologalaš, semanttalaš ja leksikála kompleaksavuohta go lagas horisontta namain.</p>
<p>Daid hápmi galgá leat unihkka, danin go olu stuorit olmmošmearri geavaha daid go namain lávejit geavahit maiddái namahusa <em type="italic">makronyma </em>(Pedersen 1996: 251). Govus 3 govvida lagas ja gáiddus horisontta namaid vuogádaga. </p>
<p><em type="bold">Govus 3 </em>Lagas ja gáiddus horisontta namat. Namaid geavaheapmi molsašuddá diliid mielde. Buot dáluid olbmuide lagamuš jávri lea Báikejávri dalle go ságastit gaskaneaset: dat lea dan jávrri lagas horisontta namma. Muhto dalle go háleštit earáiguin geavahit dan jávrris eará nama. Dat lea dan jávrri gáiddus horisontta namma ja namma, man earátge dovdet. Dain jávrriin, mat leat guhkkin eret juohke dálus, lea dušše gáiddus horisontta namma. (Strid 1993: 29; Zilliacus 1972: 372; 2002: 155–156.) </p>
<p>Guollejávri</p>
<p>Dállu: Piera</p>
<p>Dállu: Jáhkoš</p>
<p>Báikejávri, earáide</p>
<p>Báikejávri, earáide Hávgajávri</p>
<p>Guhkesjávri</p>
<p>Rievssatjávri</p>
<p>Báikejávri, earáide Fanasjávri</p>
<p>Dállu: Niillas</p>
<p>Dalle go lea giddes ássansadji, šaddá dárbu buktit dan ovdan báikenamaiguin. Dasa gullá maiddái ássansadjái gullevaš reviira merken báikenammavuogádaga vehkiin.</p>
<p>Dárbu merket reviira sáhttá leat goit juo johtti kultuvrrain, namalassii dalle go máŋggat joavkkut gilvalit seamma guovllu geavaheamis dahje muhtun joavku háliida sirret iežas guovllu eará joavkkuid guovlluin. (Selinge 1990: 253–254.)</p>
<p>Dalle go bissovaš ássansajit šaddet, šaddet maiddái <em type="italic">ráhkadusnamat </em>dahjege <em type="italic">dáluid </em><em type="italic">namat </em>. Dat namat sáhttet leat <em type="italic">primára </em><em type="italic">ráhkadusnamat </em>dahje <em type="italic">sekundára ráhkadusnamat </em>dahjege <em type="italic">metonymalaččat sirdásan </em>namat. Primára ráhkadusnamat leat namat, mat leat ráhkaduvvon dihto ráhkadusa várás. Sekundára ráhkadusnamat leat namat, mat leat ovdal leamaš ovdamearkan luonddunamat, muhto leat váldon ráhkadusnamman dahje leat juo dálu ja luonddubáikki namman, nu ahte leat šaddan guokte nama. Primára ráhkadusnamat leat dehálamos mearka reviira šaddamis. Erenoamáš čielga mearka lea dat, ahte nama vuođđun lea olbmonamma. Muhtumin lea goit váttis dadjat leago namma </p>
<p>Selinge 1990: 254.)</p>
<p>Kurt Zilliacus lea problematiseren sekundára ráhkadusnamaid kategoriija. Son lea buktán ovdan, ahte buot namat, maid rehkenastit sekundára ráhkadusnamman eai leat seammaláganat. Muhtun namain lea čielga ráhkadusnama luondu: dát leat dábálaččat dáluid namat ja sáhttet sodjat eará láhkai go eará namat. Dalle lea vejolaš dadjat, ahte leat sierra luonddunamma ja ráhkadusnamma, mat leat homonymat. Dáid váddásabbot leat ovdamearkan gittiid namat, maid vuođđun lea luonddunamma. Zilliacus mielde dakkár namain mearkkašupmi lea dušše veháš sirdásan álgoálgosaš mearkkašumis, dalle go geavahišgohte muhtun gietti. Dalle illá sáhttá hállat sierra ráhkadusnamas. (Zilliacus 1972: 365–366.) Mu materiálas dákkár namma lea ovdamearkan <em type="italic">Áitevárri </em>, mii lea juo vári ja goađi namma. </p>
<p>Reviirraid merken boahtá ovdan muhtun muddui maiddái mu materiálas. Čielgasamos mearkkat leat dat 14 báikenama, main lea olbmonamma. Dákkárat leat ovdamearkan:</p>
<p><em type="italic">Elle Ándde Goahteája, Erkkeája </em>ja <em type="italic">Nillágoahti </em>. Eanas namain lea seilon vel diehtu das, gean mielde báiki lea namuhuvvon, muhto muhtun namain das ii leat šat diehtu. Dađi mielde go dieđán, buot dákkár namaid refereanttat leat dahje leat leamaš maiddái namuhuvvon olbmo ja su bearraša anus. Vihttanuppelogát namma, mii čujuha reviirraide, lea <em type="italic">Nuvvos Áitevárri </em>, mii lea Dálvadasa ja Nuvvosa duottarguovlluid ráji alde, guhkkin eret eará <em type="italic">Nuvvos </em>-nammabearraša namain. </p>
<p>Reviira boahtá ovdan maiddái das, man olu namat leat iešguđet guovlluin. Gili dahje dálu lahkosiin juohke áidna uhca buncážis láve leat namma, muhto guhkkin eret meahcis namat leat unnán. (Frette 1975: 109; Nesheim 1968: 134.) Johgáddeolbmuid ja mearrasámiid birra lea čállon, ahte sii leat namuhan juohke bunci ja dievá, juohke njárgga ja luovtta, vaikko dain ii livčče makkárge geavatlaš mearkkašupmi. Johttisámit fast-ain leat namuhan beare stuorimus ja dehálamos báikkiid. Dušše geasseguovlluin leat namuhan veháš eanet uhca báikkážiid. Lea goit dehálaš fuobmát, ahte maiddái johttisámiid eatnamiin leat bissovaš nammavuogádagat. (Frette 1975: 108–110: Nielsen 1920: 3, 6.)</p>
<p>Mu ovdamearkaguovllus dihto oasseguovlluin leat eanet namat go earáin. Namaid mearis lea čielga guovlotendeansa: mađi lagabus Dálvadasa gili muhtun guovlu lea, njuolggadus ii goit doala deaivása juohke oasseguovllus: viehka guhkkin eret gilis leat maiddái hui suohkadit namuhuvvon guovllut. Dat leat dakkár guovllut, mat leat ekonomalaččat dehálaččat, nappo guovllut maid leat geavahan olu. Dego Magga (1991: 7, maiddái Frette 1975: 108) čállá: báikenamaid suohkatvuohta muitala guovllu eatnamiid geavaheamis: gos leat olu namat, doppe leat maid olu johtán ja bargan. Gč. čuvvosa 2, siiddu 4.</p>
<p>Ekonomalaččat dehálaš guovllut, mat oidnojit mu ovdamearkamateriála báikenamain leat jeaggelájut, rievssatbivdinguovllut ja Gárdejoga rátkkasadji. Erenoamáš čielga erohus lea oaidnimis Gárdejoga guovllus, gos lea leamaš rátkkasadji, jeaggeládju ja dat lea maiddá dehálaš rievssatbivdinguovlu. Oalle čielga dilli lea maiddái</p>
<p>Njiljohmohkkejeakki ja Gohpalasjeakki guovllus. Orru leamen nu, ahte maiddái bálgát ja geinnodagat lasihit namaid suohkatvuođa. Dákkár dilli lea ovdamearkan Njiljoga davábealde, gos leat olu eanet namat, go máttabealde. Joga davábealde manná bálggis</p>
<p>Njiljohmohkkejeaggái. (Gč. čuvvosa 2., siiddu 5)</p>
<p>Ekonomalaččat dehálaš guovlluid siste lea goit okta spiehkastat, namalassii</p>
<p>Geavovuomi rievssatbivdinguovlu. Doppe leat oalle unnán namat, vaikko dan leat geavahan intensiivvalaččat. Geavovuomi rievssatbivdinguovlu, namalassii Mádjjohka ja dan suorggit, Čársejoga gierragat ja daid skáiddit, lea gal viehka guhkkin eret gilis, mii sáhttá muhtin oassái čilget dán dili. Buoret čilgehus lea mu mielas goit dat, ahte dán guovllus leat johtán eanas dálvet go eatnamiin leat oaidnimis dušše stuorra sárgosat ja lea álki johtit. Dalle ii leat leamaš dárbu namuhit olu uhca báikkážiid.</p>
<p>Dákkár jurddašanvuogi doarju datge, ahte measta buot uhca báikkážiid namat dán oasseguovllus leat dakkár báikkiin, main lea dahje lea leamaš lavdnjegoahti, man leat geavahan bivddidettiin. Dása lassin eanas báikenamat leat jogaid dahje ádjagiid namat, maid lea vejolaš fuobmát dálvetnai. Dáid báikkiid lea leamaš dárbu namuhit. (Gč. čuvvosa 2., siiddu 3) Ovdamearkan Tuija Rankama ja Samuli Aikio leat gieđahallan dan, mot jagiáiggit váikkuhit báikenamaid geavaheapmái (Aikio 2003: 102; Rankama 1993: 56, 59).</p>
<p>Geavovuomisge lea okta spiehkastat: doppe lea okta báiki, gos leat áibbas lahkalágaid golbma nama. Dat lea hui erenoamáš báiki Mádjjoga ávžžis. Doppe leat muitalage juo, ahte dán báikkis lea sakrála árvu. Eará namat leat <em type="italic">Gumpegirku </em>ja </p>
<p><em type="italic">Duopmostole </em>, mat eai leat áibbas dábálaš namat datge. Nappo dát báiki lea ná suohkadit namuhuvvon dan dihtii, ahte dat báiki lea erenoamáš ja dan leat laktán bassiáššiide. Dát lea maiddái typihkalaš ovdamearka das, mot muhtun erenoamáš báiki sáhttá doaibmat namuheami atrakšuvdnaguovddážin. (Gč. čuvvosa 2., siiddu 3) </p>
<p>Eahpenjuolga reviiramearka lea maiddái dat, ahte ovtta servoša geavahanguovllus lea okta báikenamma dušše oktii. Dasa lea sivvan dat, ahte go báikenamaid funkšuvdna lea spesifiseret dihto báikki, lea dehálaš, ahte okta namma čujuha dušše ovtta čuozáhahkii.</p>
<p>Seamma nama lea goit leamaš vejolaš geavahit fas ránnjáservoša geavahanguovllus. (Kiviniemi 1990: 99–100; Pitkänen 1999: 8.)</p>
<p>Dat servošat, maid dárbbuid várás báikenamat dolin leat šaddan, eai leat dárbbašan stuorra nammameriid: muhtun čuohti dahje eanemustá duhát nama leat leamaš doarvái olu. Dalle seammalágan namat eai leat leamaš váttisvuohta. (Kiviniemi 1990: 87–88.)</p>
<p>Mu nammačoakkáldagas leat 187 nama, muhto dattetge dutkanguovllus leat guokte báikki, maid namma lea <em type="italic">Guolleája </em>. Erenoamáš lea vel dat, ahte dát guokte </p>
<p><em type="italic">Guolleádjaga </em>leat lahkalágaid. </p>
<p>Álggus orui hui váttis čilget dán anomaliija, muhto de fuobmájin, ahte nuppi</p>
<p><em type="italic">Guolleádjaga </em>gáttis lea lavdnjegoahti. Go de čielggadin ášši dárkilabbot, bođii ovdan ahte dat lea nuvvoslaččaid goahti. Erenoamážit rievssatbivdinguovllus, gos dát </p>
<p><em type="italic">Guolleája </em>lea, Dálvadasa ja Nuvvosa duottarguovllut leat latnjalassii ja sohkaguovllut leat seahkanan vel náitalemiid boktege. (Saressalo 1982: 113–115.) (Gč. čuvvosa 2, siiddu 3) Dasa lassin bođii ovdan, ahte nuppi <em type="italic">Guolleádjagis </em>lea nubbige namma, dat lea namalassii <em type="italic">Elle Ándde Goahteája </em>. </p>
<p>Lappi leanas lea Suoma vuolimus báikenammasuohkatvuohta: okta namma njealjehaskilomehteris (Pitkänen 1999: 9). Lea goit buorre fuobmát, ahte erohusat dán guovllu siste leat oalle stuorit ja buot guovlluin eai leat čoaggán namaid seamma bures.</p>
<p>Dása lassin namaid mearrái váikkuha olu dat, makkár guovllus lea sáhka. Báikenamaid suohkatvuohta lea sullii seammalágan iešguđet guovlluid giliin ja čoahkkebáikkiin, muhto viiddes mehciin eai leat seamma olu namat go eará guovlluin. (Kiviniemi 1990: 35.)</p>
<p>Mehciin leat unnán namat, muhto namuheapmi lea leamaš oalle geavatlaš: lea leamaš dehálaš namuhit dakkár báikkiid, mat veahkehit johtit ja orienteret dahje leat dehálaččat ealáhusaide. Máŋgii maiddái muhtun unihkka dáhpáhus lea bohciidahttán ođđa nama.</p>
<p>Viiddes meahcceguovlluin báikenamaid meari geahpida erenoamážit dat, ahte namaid refereanttat leat dávjá stuorit, dego ovdamearkan várit dahje jeakkit. (Kiviniemi 1990: 35–36.) Ovdamearkan mu dutkanguovllus, mii lea meahcceguovlu, namat leat gaskaárvvu mielde diehko sulaid 0,3 nama njealjehaskilomehteris, muhto muhtun sajiin leat juobe 0,6 nama njealjehaskilomehteris.</p>
<p>Báikenamaid mearri ii čuočču goit njuolga das, man olu leat báikkit maid namuhit muhto das, galle báikki lea dárbu spesifiseret sierra namain. Oalle unnán leat čielggadan dan, makkár báikkiide namat lávejit laktásit dahje eai laktás. Spesifiserenvugiid válljemii váikkuhit dat, man čielga rájit refereanttain leat ja dasa lassin iešguđetlágan dovddut ja jurddašanvuogit, mat bohttet ovdan beaivválaš bargguid (láddjen, johtin, ealáhusat ja nu ain) oktavuođas. Ovdamearkan čáziin leat čielga rájit ja dan dihtii daid lea álki namuhit ovttačilggolaččat. (Kiviniemi 1978: 73; 1990: 27, 84–85.)</p>
<p>Sámis ásset dál eanet olbmot go goassige ovdal, muhto dattetge namaid mearri orru unnumin. Dás vuhtto, ahte olbmuid mearri ii leat áidna sivva namaid stuorra mearrái.</p>
<p>Báikenammavuogádat ii leat bissovaš ollisvuohta, muhto dat baicca nuppástuvvá oppa áigge. Stuorimus oassi báikenamain sirdása sohkabuolvvas nubbái ohppojuvvon, njálmmálaš árbevierrun. Namaid leat čállán bajás easka dáid áiggiid, máŋggaid sámi namaid eai goassige. Dán dihtii báikenamma lea seilon dušše fal nu guhká, go dan birrasis miige ii leat nuppástuvvan hámi, geavaheami dahje hállandárbbu ektui. (Kiviniemi 1990: 11; Magga 1991: 7; Pitkänen 1999: 9.)</p>
<p>Báikenamat leat dábálaččat erenomáš bissovaččat ja konservatiivvat. Juos olbmot, geain lea kontákta báikki boares árbevirrui, geavahit dihto báikki man beare láhkai, lea vuorddehahtti, ahte namma seailu, vaikko boares geavaheapmi livččii nohkan.</p>
<p>Báikenamma sáhttá eallit oalle guhká, vaikko dat livččii jápmán giela hámis dahje nuppástuvvan áibbas earáláganin go dat lei ráhkadeami áigge. Dása lea sivvan dat, ahte namma ii leat báikki oassi, muhto dat lea baicca giela oassi, man ferte oahpahallat dego earáge sániid. (Kiviniemi 1990: 11; Selinge 1990: 259, 261.) dehálamos čoahkkebáikkiid namat. Uhca báikkážiid namat fast-ain jávket oalle álkit. (Pitkänen 1999: 9.) Dát boahtá ovdan maiddái mu ovdamearkamateriálas: máŋggat uhca báikkážiid namaid, mat ledje anus 1960–70-loguin eai geavat šat. Čalbmáičuohcci lea maiddái dat, ahte dakkár namaid, mat leat gárttain, dovdet buorebut. Stuorimus sivvan namaid jávkamii orru leamen dat, ahte duottarguovllu geavaheapmi lea sakka geahpanan. <em type="bold">3.1. Semiotihkalaš teoriija juohkáseapmi </em></p>
<p>Semiotihkalaš teoriija ja árbi juohkásit guovtti sadjái: strukturalisttalaš ja pragmáhtalaš tradišuvnnaide. Erohusat dáid gaskkas leat viehka stuorit, ja dan dihtii gieđahalan teoriijaid sierra dán ja čuovvovaš kapihttaliin. Dán guovtti lahkonanvuogis leat maiddái iežaset árbevirolaš namahusat: strukturálistat gohčodit semiotihka Ferdinand de</p>
<p>Saussure mielde <em type="italic">semiologiijan </em>(sémiologie) ja pragmáhtalaš suorggi guotteheaddjit </p>
<p>Charles Sanders Peirce mielde <em type="italic">semeiotihkkan </em>(semeiotic). Dán áigge lea goit dábálaš geavahit ovttaskas namahusa semiotihkka, ja dan munnai áiggun geavahit. (Kilpinen 1996: 2.) </p>
<p>Peirce ja de Saussure eliiga ja barggaiga sullii seamma áigge 1800-logu loahpas ja 1900-logu álggus, muhto eaba diehtán nubbi nuppis (Chandler 2002: 6). de Saussure ii goassige fitnan Amerihkás iige Peirce Eurohpás. Dát guokte suorggi elle oalle guhká sierra, danin go easkka 1960-logus pragmáhtalaš semiotihka geavahišgohte Eurohpás.</p>
<p>Strukturalisttalaš semiotihka eai leat geavahan Amerihkás goassige gielladiehtaga olggobealde. Dan vuođul ráhkaduvvon kulturdutkanteoriijaid leat goit geavahan. (Huttunen–Veivo 1999: 18; Nöth 1990: 56.) de Saussure geahččanguovlu deattuha <em type="italic">mearkavuogádagaid </em>ja daid <em type="italic">lágaid </em>, mat meroštallet mearkkaid doaimma. Strukturalisttalaš semiotihka dutkiin ii leat stuorra beroštupmi guorahallat dahje govvidit mearkkašumi. Dehálut lea baicca guorahallat mearkavuogádaga, mii lea eaktun sirdit ja dutkat mearkkašumi. Mearkavuogádat <em type="italic">artikulere </em>, dahká mearkkaid vejolažžan. (Huttunen–Veivo 1999: 33.) </p>
<p>Pragmáhtalaš mearkateoriija vuolggasadjin leat fas Peirce jurdagat orruma vugiin ja das mot olmmoš sáhttá áicat máilmmi ja oažžut das dieđu. Pragmáhtalaš semiotihka dehálamos guorahallančuozáhat lea ovttaskas <em type="italic">mearkka doaibma </em>ja dan váikkuhusat. </p>
<p>Mearkka iešguđetlágan aspeavttaid lea vejolaš guorahallat <em type="italic">mearkatiippaid </em>bokte. </p>
<p>Mearkatiippat vuođđuduvvet Peirce filosofiijai. (Huttunen–Veivo 1999: 40.) Semiotihka tearpmain ja dutkanhistorjjás lea čállon eanet kapihttalis 1.5.2. leat kapihttalis 3.2 de Saussures ja kapihttalis 3.3 Peirces. Lean šaddan geavahit olu sitáhtaid, maid gii nu eará olbmuid lea addán olggos dahjege in leat ollán álgoálgosaš gálduide. Semiotihkalaš dutkamušas lea dábálaš geavahit olu njuolggositáhtaid, ja lean háliidan čuovvut dán dábi dan dihtii go sitáhtat buktet buoremusat ovdan teoriija ráhkadeddjiid jurdagiid. <em type="bold">3.2. Strukturalisttalaš semiotihkka </em><em type="bold">3.2.1. Ferdinand de Saussure ja strukturalisttalaš geahččanguovllu </em><em type="bold">duogáš </em></p>
<p>Šveicalaš Ferdinand de Saussure (1857–1913) leat máŋgii gohčodan modearna lingvistihka vuođđudeaddjin. Son lea váikkuhan olu maiddái olles strukturalisttalaš dieđasuorggi ovdáneapmái. de Saussure lei menestuvvan gielladutki. Son studerii</p>
<p>Duiskkas Leipzigis ja oahpahii dan maŋŋá Parisis Sorbonnes. Loahppaeallima son doaimmai indoeurohpalaš gielaid ja dábálaš gielladiehtaga professorin Šveiccas Geneve universiteahtas. (Nöth 1990: 56.) de Saussure ii čállán ieš goassige semiotihka birra, muhto son gieđahalai dan golmma dábálaš gielladiehtaga gurssas jagiin 1907–1911. Su jurdagiid leat goit addán olggos girjjis <em type="italic">Cours de linguistique général </em>(Dábálaš gielladiehtaga gursa), Dábálaš giella-diehtaga gursa. Dan leat čoaggán ja doaimmahan de Saussure oahppit su logaldagaid vuođul. Girji addojuvvui olggos easkka su jápmima maŋŋá, jagis 1916. (Nöth 1990: 56–57.) de Saussure geavahii goit tearpma <em type="italic">sémiologie </em>vuosttas háve giehtačállosis juo jagis 1894 (Chandler 2002: 5). Dušše uhca oasáš de Saussure gurssas gieđahallá semiotihka, muhto son ieš anii dán perspektiivva erenoamáš dehálažžan gielladutkamis (Culler 1988: 105). de Saussurei semiologiija lei dušše prošeakta, man ulbmilin lei ráhkadit ođđa dábálaš diehtaga, mii dutkkašii mearkavuogádagaid. de Saussure muitalii ođđa diehtaga birra: ”-- a science which would study the <em type="italic">life of signs within society </em>...We call it semiology, from the Greek semeion (<span type="quote">”sign”</span>). It would teach us what <em type="italic">signs consist of </em>, what <em type="italic">laws </em><em type="italic">govern them </em>. Since the science does not exist, no one can therefore imagine what it will 106; Nöth 1990: 57.) de Saussure máinnašii dávjá, ahte lea hui stuorra mearri semiologalaš mearka-vuogádagat, maid lea vejolaš dutkat. Son ii muitalan goassige dađi dárkilabbot, mat dat leat, muhto attii goit muhtun ovdamearkkaid: ” <em type="italic">Language </em>is a system of signs that express ideas, and is therefore comparable to the <em type="italic">system of </em><em type="italic">writing </em>, <em type="italic">the alphabet </em>, <em type="italic">the </em><em type="italic">alphabet of deaf-mutes </em>, to <em type="italic">symbolic rituals </em>, to <em type="italic">forms of etiquette </em>, to <em type="italic">military signals </em>, etc.” Dáid lassin de Saussure máinnaša čalmmehemiid čállinvuogi, dámppaid leavgamearkagiela, soahteveaga trumpehtamearkkaid, suollemasčállima kodaid ja germánalaš myhtaid. (Culler 1988: 105–106; Nöth 1990: 57.) </p>
<p>Gielas lea guovddáš stáhtus de Saussure teoriijas. Dán vuođđun lei su jurdda, ahte arbitrára dahjege soaittáhatmearkkat, dego giela sánit, buktet buoremusat ovdan semiologiija proseassa ideála.</p>
<p>Su mielas giella lea tiippalaččamus olg-gosbuktinvuogádat, danin go dat lea kompleaksamus ja universálamus buot vuogádagain. Dán dihtii su mielde gielladieđa sáhttá šaddat maiddái oaivemállen (patron général) buot semiologiija surggiide, vaikko giella leage dušše okta semiologalaš vuogádat. Dán leat dávjá ádden boastut, nu ahte gielas livččii dominerejeaddji stáhtus eará mearkavuogádagaid ektui. (Culler 1988: 105–106; Nöth 1990: 58.) de Saussure máinnaša golbma siva, maid vuođul son atná giela dehálaččabun go eará mearkavuogádagaid: 1.) geavatlaš dahje empira argumeanta: giella lea dehálamos mearkavuogádat, 2.) dieđahistorjjálaš argumeanta: gielladieđa lea ovdánan guhkimussii daid diehtagiid joavkkus, mat gullet semiologiijai ja 3.) heuristtalaš argumeanta: giella addá buoremus vejolašvuođaid áddet semiologalaš gažaldagaid. (Nöth 1990: 59.)</p>
<p>Lea daddjon, ahte de Saussure ráhkadii mearkamálles dušše vai sáhtášii analyseret gielalaš mearkkaid luonddu. Son lea goit dadjan, ahte juos olbmuid doaimmaide dahje buvttadeapmái laktása mearkkašupmi, namalassii dat leat mearkkat, daid duohkin berre leat soahpamušaid ja erohusaid vuogádat. Dušše dát soahpamušat ja erohusat dahket mearkkašumi vejolažžan. Gos leat mearkkašumit, doppe lea maiddái vuogádat. (Culler 1988: 106.) Dáid sániid dihtii eará dutkit leat geavahan su teoriija maiddái ii-gielalaš vuogádagaid dutkamii.</p>
<p>Gielalaš analysamálle doahpagat ja teknihkka eai goit heive seamma bures buotlágan vuogádagaid dutkamii (Culler 1988: 119). Strukturalisttalaš analysamálle buot buoremus bealit bohtet ovdan dalle go analyserejit dakkár fámolaš kultuvrralaš mearkkaid, maid gáddet luonddu eaige kultuvrra duodjin. Aiddo dákkár diliin semiotihkalaš analysa lea beaktil, danin go dat fállá analysamálle, mii sáhttá vuosttildit ideologalaš fámuid, mat geahččalit čilget mearkkaid lunddolažžan. (Culler 1988: 108.)</p>
<p>Máŋggat semiotihkalaš vuogádagat orrot mohkkái dan dihtii go dat doibmet nuppiid vuogádagaid alde. Dábálamos vuođđovuogádat lea giella, man alde doibmet nuppi dási (second-order) vuogádahkan ovdamearkan girjjálašvuohta, metaforat ja báikenamat.</p>
<p>Dákkár nuppi dási vuogádagat nuppástuvvet álkit; dat vuosttildit bissovaš njuolggadusaid riegádeami. Dat ráhkadit álo ovddit mearkkaid ala <span type="quote">”combining them and continually drawing from them new meaning”</span>. (Culler 1988: 120–122.) <em type="bold">3.2.2. Strukturalisttalaš mearkamálle </em>de Saussure dahjege strukturalisttalaš mearkkas leat guokte oasi: <em type="italic">signifié </em>dahjege <em type="italic">merkejuvvon </em>dahjege <em type="italic">doaba </em>(concept) ja <em type="italic">signifiant </em>dahjege <em type="italic">merkejeaddji </em>dahjege <em type="italic">jietnagovva </em>(sound-image). Merkejeaddji ii leat goit materiála, fysalaš jietna, muhto jiena psykologalaš luodda, miellagovva. Mearka lea hámi ja jurdaga lihttu. Hápmi, merkejeaddji, merke muhtun idea ja das šaddá merkejuvvon. (Culler 1988: 28; Nöth 1990: 60.) </p>
<p>Mearka lea guovttebealat psykologalaš ollisvuohta: merkejuvvon ja merkejeaddji ihtet dušše mearkka oassin, eai goassige sierra. Dán lea vejolaš veardidit báhpára beliide: nubbi bealli lea jurdda ja nubbi bealli jietna. Ii leat vejolaš čuohppat nuppi beali, nu ahte ii guoskkaše nuppi beallái. Dalle go analysere muhtun mearkkaid, lea vejolaš sirret merkejuvvoma ja merkejeaddji nubbi nuppis, muhto dalle go vásihit mearkka, lea mihtilmas, ahte osiid ii leat vejolaš sirret. Mearka ii leat mearka, juos das váilu juobbágoabbá oassi: sáni <em type="italic">muorra </em>jietnagovva okto ii leat sátni dahjege gielalaš mearka ovdal go dasa laktása doaba `muorra`. (Culler 1988: 28, 35–36; Nöth 1990: 60; </p>
<p>Vuorinen 1997: 41.) Gč. govvosa 4.</p>
<p><em type="bold">Govus 4. </em>de Saussure dahjege strukturalisttalaš mearkamálles leat guokte oasi dahjege aspeavtta: doabalaš merkejuvvon ja materiála merkejeaddji. Njuolat govvidit psykologalaš assosiašuvnna jietnagova ja doahpaga gaskkas. Njuolat, mat mannet vulos guvlui, govvidit jiena buvttadeami ja njuolat, mat mannet bajás guvlui, govvidit vuostáiváldima. (Huttunen–Veivo 1990: 26–27; Nöth 1990: 59–60.) </p>
<p>Merkejuvvon</p>
<p>Doaba</p>
<p>Merkejeaddji <em type="italic">muorra </em></p>
<p>Jietnagovva</p>
<p>Danin go merkejuvvon ja merkejeaddji leat soaittáhagas ovttastahttojuvvon oasit, dat eai leat iehčanasat iige dain leat makkárge ađa. Merkejuvvon ja merkejeaddji leat mentála ovttadagat eaige dain leat oktavuođat olggobeale objeavttaide. Danin go semiologiija dutká mearkkaid sosiála institušuvdnan, merkejuvvon ja merkejeaddji eai leat goit unihkat, muhto baicca kollektiiva doahpagat ja jietnagovat. (Culler 1988: 35–36; Nöth 1990: 60.) de Saussure mielde referentiála objeakta ii gula semiologiijai. Dasa lea sivvan dat, ahte gielalaš mearka ovttastahttá doahpaga ja jietnagova, ii tiŋgga ja dan nama. de Saussure mielde mearkavuogádaga ráhkadusas ii leat mihkkige merkejuvvoma ja merkejeaddji duohkin dahje olggobealde. Semiologiija doaibmá ollásit mearkavuogádaga siste. Danin go dušše semiologalaš vuogádat addá ráhkadusa eahpemearálaš máilbmái, referentiála objeakta ii gula semiotihkalaš geahččanguvlui. (Nöth 1990: 60–61.) Gč. Govvosa 5.</p>
<p><em type="bold">Govus 5. </em>de Saussure mielde referentiála objeakta ii gula semiologiijai, danin go objeakta lea vuogádaga olggobealde. Semiologiija guorahallá dušše vuogádaga ja dan osiid merkejuvvoma ja merkejeaddji. (Nöth 1990: 60–61; Vuorinen 1997: 42.) </p>
<p>VUOGÁDAT</p>
<p>DUOĐALAŠ MÁILBMI</p>
<p>Merkejuvvon</p>
<p>Duođalaš máilmmi</p>
<p>Merkejeaddji REFEREANSA orut/iđa dahje čállimis, abstrákta iđan, eai leat mearkkat. Sánit leat mearkkat dušše dalle go daid geavahit mearkkašit dahje dieđihit juoidá, dalle go dat čujuhit juosat. Sánit doibmet <em type="italic">koda </em>mielde. Koda lea soahpamuš dahje geavadat, man mielde sátni A mearkkaša doahpaga B dahjege ahte A lea B mearka. (Vuorinen 1997: 61.) </p>
<p>Gielalaš mearka lea <em type="italic">arbitrára </em>dahjege das ii leat makkárge motivašuvdna. Dat mearkkaša, ahte merkejuvvoma ja merkejeaddji gaskkas ii leat lunddolaš dahje veadjemeahttun oktavuohta, muhto dat leat baicca soaittáhatovttastumit. <em type="italic">Beana, koira, </em><em type="italic">qimmeq </em>ja <em type="italic">dog </em>čujuhit buot seamma doahpagii `beana`, muhto oktage dáin jietnadatkombinašuvnnain ii leat buoret go nubbi dán doahpaga mearkan. Mii beare eará jietnadatkombinašuvdna livččii seamma buorre, juos giellasearvvuš dan dohkkeha. (Culler 1988: 28–29; Vuorinen 1997: 42.) </p>
<p>Maiddái merkejuvvon lea arbitrára. Giella ii leat dušše sátnerádju. Ii leat vejolaš jurddašit, ahte máilmmis livččii dušše okta dihto doabajoavku, man osiin livčče dasto iešguđet gielain iešguđetlágan namat. Eai leat oppamáilmmálaš doabakategoriijat, muhto baicca juohke giella klassifisere máilmmi ihtagiid ja oruhiid ja dasto namuha daid. Juos doahpagat livčče oppamáilmmálaččat, dat livčče galgan seailut seammaláganin áiggiid čađa ja dušše gielalaš hámit livčče nuppástuvvan. Ná ii leat dáhpáhuvvan, muhto doahpagat baicca nuppástuvvet áiggiid mielde. (Culler 1988: 31–32; Vuorinen 1997: 42.)</p>
<p>Ovdamearkan eŋgelasgielas leat sierra doahpagat `tree` ja `wood` go fas sámegielas dáid vástida okta doaba `muorra`. Eŋgelasgiella klassifisere máilmmi eará láhkai go ovdamearkan sámegiela: dan doabavuogádagas leat guokte mearkkašupmekategoriija: `ealli, šaddi muorra` ja `muorra ávnnasin`, go fas sámegielas dat leat ovtta mearkkašupmekategoriija variašuvnna siste. Dasa lassin eŋgelasgiela doahpagis `wood` lea viiddit mearkkašupmi go sámegiela sánis muorra, danin go dat sáhttá vástidit muhtin oassái maiddái sámegiela doahpaga `vuovdi`. Dán dili sáhttá govvidit ná: eŋgelasgiella `tree` `wood` sámegiella `muorra` (Huttunen–Veivo 1999: 29; Vuorinen 1997: 44.)</p>
<p>Gielalaš mearkkat sáhttet leat guovtti láhkai uhcit arbitrárat dahjege motiverejuvvon.</p>
<p>Vuosttas vejolašvuohta lea onomatopoesiija, mas merkejeaddji lea man nu láhkai mimihkalaš dahje imitere muhtun jiena. Ovdamearkan dás leat sánit, mat govvidit muhtun elliid, dego beatnaga jiena. Dákkár sánit leat goit hui unnán ja daid erenoamášvuođas muitala datge, ahte giellahállit máhttet sirret daid erenoamáš joavkun. (Culler 1988: 29–30.) Dákkár sániid, main lea jietnadatlaš motivašuvdna, de Saussure gohčoda <em type="italic">symbolan </em>. de Saussure symbola ii leat seamma ášši go Peirce symbola, muhto dat vástida baicca sullii Peirce tearpma ikona. (Vuorinen 1997: 50.) </p>
<p>Nubbi vejolašvuohta lea nuppi dási motivašuvdna. Dat šaddá dalle go guokte dakkár sáni, main lea iehčanas mearkkašupmi, goallostuvvojit ja dat ovttas ožžot ođđa mearkkašumi. Ovdamearkan juos ovttastahttá sániid <em type="italic">rukses </em>ja <em type="italic">miessi </em>šaddá ođđa sátni <em type="italic">ruksesmiessi </em>, man mearkkašupmi lea viiddit ja earálágan go sániid <em type="italic">rukses </em>ja <em type="italic">miessi </em>mearkkašumit ovttas. Seamma láhkai maiddái dalle go sániid ovttastahttá cealkkan, cealkaga mearkkašupmi lea viiddit go ovttaskas sániid mearkkašumit ovttas. Dat ovttastahttinproseassat eai goit nuppástuhte giela ja dan vuođđoosiid arbitrára luonddu. (Culler 1988: 29—30.) </p>
<p>Ovdal čállon ii mearkkaš, ahte buot mearkkat livčče áibbas arbitrárat. Ovdamearkan govva lea gal seammalágan oaidnit go refereanta dahje suovva gal muitala dolas. Muhto dakkár mearkkat, mat leat ollásit njuolggaduslaččat, dego giela sánit, leat lagamusas semiologalaš ideála. Dán dihtii dakkár mearkkain, mat eai vuođđuduva njuolggadusaide, ii leat de Saussure mielas seamma stuorra árvu go ovdamearkan gielas. (Culler 1988: 107; Huttunen–Veivo 1999: 31.) <em type="bold">3.2.3. de Saussure giellateoriija </em>de Saussure mielde giella lea mearkavuogádat. Jienat leat giella dušše dalle go dat buktet ovdan ideaid dahje veahkehit kommuniseremis, muđui dat leat dušše lárbma. Vai lárpmas šaddá giella, dat ferte leat oassin vuogádagas, mii ovttastahttá jiena ideaide dahjege dat galgá leat mearkavuogádaga oassi. Gielladiehtaga doaibma lea dutkat dán vuogádaga. (Culler 1988: 28; Vuorinen 1997: 61.) de Saussure mielde gielas leat guhtta semiotihkalaš dovdomearkka. 1.) Gielas lea stuorimus arbitráravuohta buot mearkavuogádagain. 2.) Giella lea sosiála institušuvdna: dat lea sorjavaš giellageavaheddjiin. 3.) Giella lea bissovaš; dat ii nuppástuva ovtta olbmo hálus dahje sosiála lágaid mielde. 4.) Gielas eai leat ovdal mearriduvvon ovttadagat: gielas eai leat ráhkadanráddjehusat. 5.) Giella sáhttá buvttadit geavatlaččat rájáhis meari semanttalaš mearkkaid rájálaš mearkajoavkkus. 6.) Giella ilbmá akusttalaččat. (Nöth 1990: 59.) de Saussure mielde gielas leat guokte oasi: <em type="italic">la langue </em>ja <em type="italic">la parole </em>. La langue lea giellavuogádat, man olmmoš oahppá dalle go son oahppá giela. La langue lea hápmi, muhto ii ávnnas. Dat lea <span type="quote">”hoard deposed by the practice of speech in speakers who belong to the same community, a grammatical system which, to all intents and purposes, exists in the mind of each speaker”</span>. La langue lea dat oassi gielas, man gielladutkit árbevirolaččat dutket. (Culler 1988: 39–40; Vuorinen 1997: 61.) </p>
<p>La parole lea duođalaš hállan dahjege hállanávttat (speech acts), maid giella dáhká vejolažžan. Dat lea <span type="quote">”executive side of language, the combinations by which the speaker uses the code of the linguistic system in order to express his own thoughts”</span> ja <span type="quote">”the psychophysical mechanisms which permit him to externalize these combinations”</span>.</p>
<p>Parole šaddanproseassas hálli vállje ja ovttastahttá gielalaš vuogádaga elemeanttaid ja addá dáid hámiide konkrehta fonehtalaš–psykologalaš manifestašuvnna jietnan ja mearkkašupmin. (Culler 1988: 39–40; Vuorinen 1997: 61.)</p>
<p>La langue ja la parole erohusa sáhttá veardidit fonologiija ja fonetihkka gaskasaš erohussii. Fonologiija dutká langue dahjege erohusaid giellavuogádaga osiid gaskkas.</p>
<p>Fonetihkka dutká giela parole-albmonemiid dahjege hállama fysikála dásis. Saussure sániiguin: ”In separating langue from parole, we are separating what is social from what is individual and what is essential from what is ancillary or accidental.” (Culler 1988: 41.)</p>
<p>Mearkavuogádagas lea guovddášrolla de Saussure teoriijas. Mearka lea máilmmis dušše vuogádaga oassin. Vuogádat meroštallá mearkka identitehta guovtti láhkai.</p>
<p>Vuosttažettiin vuogádat fállá ráhkadusa, mii meroštallá merkejeaddji ja merkejuvvoma hámi. Nuppádassii vuogádat ovttastahttá merkejeaddji ja merkejuvvoma. Vuogádahkii gullet njuolggadusat dahjege <em type="italic">koda </em>, man vuođul ovttastahttit jietnagova ja doahpaga. (Huttunen–Veivo 1999: 27.) Gč. govvosa 6. </p>
<p><em type="bold">Govus 6. </em>Strukturalisttalaš mearkavuogádatmálle: boatkasárgáin sárgojuvvon njuolat govvidit mearkavuogádaga ráhkadusa, man meroštallama vuođđun leat merkejuvvomiid ja merkejeddjiid erohusat. Dát ráhkadus mearrida merkejuvvoma ja merkejeaddji hámi. </p>
<p>Olles njuolat govvidit vuogádaga kodan, mii ovttastahttá merkejeddjiid merkejuvvomiidda. (Huttunen–Veivo 1999: 28) merkejeaddji merkejeaddji merkejeaddji merkejuvvon merkejuvvon merkejuvvon</p>
<p>Semiologalaš vuogádaga olggobealde ii leat mihkkige. Dat lea giddejuvvon ollisvuohta.</p>
<p>Ovdal go giella šaddá giellan, jurdagat leat ”only a shapeless and indistinct mass. [...]</p>
<p>Without language, thought is a vague, uncharted nebula. There are no pre-existing ideas, and nothing is distinct before the apparance of language.” Dán dihtii dušše mearkavuogádaga oasit, merkejuvvon ja merkejeaddji, main lea <em type="italic">relatiiva árvu </em>eará mearkkaid ektui, sáhttet doallat sisttiset mearkkašumi. (Huttunen–Veivo 1999: 28; Nöth 1990: 61.) </p>
<p>Mearkkat leat máilmmis dušše dainna lágiin, ahte dat čujuhit oppa áigge eará mearkkaide, mat fas čujuhit eará mearkkaide. Mearkkašupmi ii leat mearkkas alddis, muhto dat šaddá dain vuogádaga siskkáldas <em type="italic">opposišuvnnain </em>, mat mearkkas leat eará mearkkaiguin. Dego Derrida lea máinnašan, mearkkat dego guođđit luottaid eará mearkkaide, ja dáid luottaid vuođul mearkka lea vejolaš dovdat ja oppanassiige fuobmát. (Culler 1988: 35–36; Vuorinen 1997: 47.) merkejuvvoma ja merkejeaddji. Vai máhttá geavahit mearkavuogádaga, ferte dovdat koda, mii vuođđuduvvá soahpamuššii. Dát soahpamuš lea šaddan seamma áigge go vuogádat ja nuppástuvvá oppa áigge dego vuogádatge. (Huttunen–Veivo 1999: 30.) </p>
<p>Ovdamearkan jietnagovas <em type="italic">muorra </em>ii leat makkárge lunddolaš oktavuohta doahpagiin `muorra`: oktavuohta ii vuođđuduva kausálavuhtii iige seammaláganvuhtii, muhto šaddá baicca ollásit soahpamuša vuođul. Dás duođašta maiddái dat, ahte suomagielat olmmoš buktá ovdan áibbas seamma doahpaga jietnagovain <em type="italic">puu </em>ja norggagielat olmmoš jietnagovain <em type="italic">tre </em>. Nappo doaba ieš ii sáhte gáibidit dihtolágan jietnagova. </p>
<p>Ráhkadusa dehálašvuohta boahtá ovdan das, ahte ii leat vejolaš gávdnat buotguoskevaš merkejeddjiid ja merkejuvvomiid málliid, muhto dattetge mii máhttit sirret doahpagiid `gussa` ja `beana` dahje jietnadagaid /a/ ja /ä/. Iešguđet merkejuvvomiid ja merkejeddjiid erohus lea relatiiva ja vuođđuduvvá dušše fal erohusaide, mat leat daid ja eará vuogádaga osiid gaskkas. Merkejuvvomat ja merkejeaddjit leat máilmmis beare dakkár vuogádaga dahje ráhkadusa oassin, mas elemeanttat leat mat leat, danin go dat eai leat seammaláganat go eará elemeanttat. (Culler 1988: 35–36; Vuorinen 1997: 46.)</p>
<p>Strukturalisttalaš semiotihka analysa guovddážis lea ohcat ja dovdat merkejuvvomiid ja merkejeddjiid erohusaid (Huttunen–Veivo 1999: 28). Go olmmoš oahppá mearkavuogádaga, dat mearkkaša, ahte son oahppá, maid erohusaid lea dehálaš fuobmát ( <em type="italic">distinktiiva erohusat </em>) ja maid sáhttá guođđit fuomáškeahttá. Go olmmoš lea oahppan distinktiiva erohusaid, eará erohusat eai oro šat dehálaččat dahje daid eai oppa fuomáš. </p>
<p>Dán dihtii orru dego duođalašvuohta juohkásivččii lunddolaččat daidda oruhiidda ja ihtagiidda, mat leat oahpes mearkavuogádagas. (Vuorinen 1997: 47.)</p>
<p>Buorre ovdamearka leat iešguđetlágan fonologalaš vuogádagat: hárjehallama haga olmmoš láve gullat dušše daid jietnadagaid, mat leat su eatnigiela fonologalaš vuogádagas. Ovdamearkan suomagielagiidda sáhttá leat váttis oahppat sirret sámegiela iešguđetlágan sibilánttaid ja affrikáhtaid, go daid vástidit suomagielas dušše okta sibilánta /s/ eaige affrikáhtat leat árbevirolaš gielas ollenge. Muhtun suomagiela hálli hállamis sáhttet, vaikko hállanvigi dihtii, goit leat ovdamearkan dakkár jietnagovat, mat vástidit sámegiela affrikáhtaid fysalaš dásis, muhto son ieš ádde dan suomagiela /s/ foneman. Dasa lea sivvan dat, ahte su giellavuogádagas ii leat doaba, mii vástidivččii jietnadatvuogádagas distinktiiva erohus.</p>
<p>Ovddit ovdamearka buktá bures ovdan maiddái dan, ahte gielalaš mearkkain lea dihto <em type="italic">variašuvdnaguovlu </em>, man siste dat doibmet ja gos daid lea vejolaš áddet seamma mearkan. Go erohus stuorru menddo stuorisin, mearka ii leat šat áddehahtti dahje nuppástuvvá nubbin mearkan. Mearkkas lea nappo <em type="italic">relationála identitehta </em>, man rájit leat ovdal máinnašuvvon distinktiiva erohusat. Ovdamearkan lea álki áddet, ahte toga mii manná Parisas Genevei juohke beaivvi diibmu 9.25, lea dat seamma toga juohke beaivve, vaikko das eai leat seamma vovnnat, vuoddjit eaige mátkkošteaddjit. Seamma láhkai lea vejolaš áddet, ahte sánit / <em type="italic">jokaa – joo </em> <em type="italic">a – joo.a </em>/ leat seamma doahpaga `joga` variánttat. (Culler 1988: 37.) </p>
<p>Mearkkain leat vuogádagas guovttelágan gaskavuođat eará mearkkaiguin. Dat sáhttet leat merkejuvvoma, merkejeaddji dahje guktuid dásis veháš seammasullasaččat go eará mearkkat dahje daid oasit. Dákkár gaskavuohta lea <em type="italic">paradigmáhtalaš </em>(de Saussures assosiativitehtalaš). Ovdamearka sániin <em type="italic">borri </em>ja <em type="italic">borramuš </em>lea paradigmáhtalaš gaskavuohta. Jietnagova dásis dain lea ovttaskas oassi <em type="italic">borr </em>-. Doahpaga dásisge dain lea čielgasit oktavuohta. Dat eai goittotge leat seamma mearkkat, danin go dat leat iešguđetláganat. (Huttunen–Veivo 1999: 32; Vuorinen 1997: 66.) </p>
<p>Dakkár mearkkaid joavkku, main lea paradigmáhtalaš gaskavuohta gaskaneaset, gohčodit <em type="italic">paradigman </em>. Ovdamearkan vearbaparadigmas iešguđet vearbahámit leat muhtun láhkai seammaláganat, muhto dain lea goittotge áibbas iešguđetlágan mearkkašumit. Vuogádat meroštallá dan, main sániin lea paradigmáhtalaš gaskavuohta gaskaneaset. Go leat válljen muhtun paradigmas sáni, paradigma eará sánit váikkuhit dasa, vaikko dat eai leatge oidnosis: lagaš sániin leat álo muhtun láhkai seammalágan iešvuođat ja dávjá lea váttis fuobmát gos lea guovtti doahpaga dárkilis rádji. (Huttunen– </p>
<p>Veivo 1999: 32; Vuorinen 1997: 66.)</p>
<p>Dalle go geavahit mearkkaid, laktit daid nubbi nuppi maŋŋái ráidun. Dalle dáid mearkkaid gaskii šaddet <em type="italic">syntagmáhtalaš </em>gaskavuođat. <em type="italic">Syntagma </em>lea dákkár mearkaráiddu osiid namahus. Ovdamearkan čállon dahje daddjon cealkka lea syntagma. </p>
<p>Syntagmáhtalaš gaskavuođat leat <em type="italic">ovttastahttima olli </em>ja paradigmáhtalaš gaskavuođat <em type="italic">válljema olli </em>: paradigmas válljejit ovtta mearkka, man ovttastahttit syntagma eará teakstaollisvuođas, go fast-ain paradigmáhtalaš eai leat, danin go paradigmas válljejit álo dušše fal ovtta mearkka. (Huttunen–Veivo 1999: 32.) </p>
<p>Vuogádat goit ráddje muhtun muddui maiddái dan, makkár syntagmáhtalaš gaskavuođat leat vejolaččat. Ovdamearkan muhtun gielain lea oalle dárkilis sátneortnet. Sátneortnega gáibádus šaddá das, ahte vuogádat ráddje syntagmáhtalaš gaskavuođaid, nappo dan makkár sániid lea vejolaš ovttastahttit ja man ortnegis. (Huttunen–Veivo 1999: 32–33.) <em type="bold">3.3. Pragmáhtalaš semiotihkka </em><em type="bold">3.3.1. Charles Sanders Peirce ja pragmáhtalaš geahččanguovllu </em><em type="bold">duogáš </em></p>
<p>Charles Sanders Peirce (1839–1914) leat navdán modearna mearkateoriija vuođđudeaddjin. Filosofalaš semiotihkka vuođđuduvvá ollásit su jurdagiidda. Peirce teoriijaid vuođđun ii leat gielladieđa: son geahččalii ollát epistemologalaččat ja metafysalaččat universála teoriijai. Dan dihtii bisttii guhká ovdal go áddejedje su jurdagiid mearkkašumi gielladiehtagii. Umberto Eco lei vuosttas, guhte geavahišgođii</p>
<p>Peirce mearkatypologiija strukturalisttalaš semiotihkas bires, jagis 1968. (Nöth 1990: 39–40.)</p>
<p>Dalle go Peirce elii, eai ádden su barggu árvvu: son ii goassige ožžon bissovaš akademalaš virggi dahje stáhtusa. Dat lea okta sivva manne Peirce barggai semiotihkain vihttalot jagi, muhto ii goassige čállán čoahkkáigeasu iežas jurdagiid vuođul dahje almmustuhttán čielga paradigmaid. Ii leat oppanassiige čielggas gearggaigo Peirce barggustis vai ii. Stuorra oassi Peirce semiotihkalaš teoriijas lea giehtačállosiin, uhca muitogihppagaččain ja reivviin. Dušše oassi dain leat addon olggos, ja oasi sisdoalu eai oppa dovdda. Peirce čállosiin terminologiija nuppástuvvá oalle olu jagiid mielde ja máŋggaid čállosiid sisdoalut leat ruossalassii gaskaneaset. (Huttunen–Veivo 1999: 40;</p>
<p>Nöth 1990: 40; Veivo 2000: 130.) Peirce jurdagiid gárggiideami lea gieđahallan Erkki</p>
<p>Kilpinen (1996). barggus. Peircei semiotihkka lei <span type="quote">"formal doctrine of signs"</span>, mas lei lagas gaskavuohta logihkain. Loahpas logihkka ja semiotihkka šadde Peircei measta synonyman: Peirce mielde logihkka lea formála semiotihkka. Peirce lonii filosofiijas tearpmaid englándalaš 1600-logu filosofas John Lockes. (Chandler 2002: 6; Kilpinen 1996: 7–8.)</p>
<p>Peirces lei pansemiotihkalaš oaidnu universumas. Su mielas mearkkat eai leat dušše ihtagiid luohkká eará ii-semiotihkalaš objeavttaid bálddas: <span type="quote">”The entire universe is perfused with signs, if it is not composed exclusively of signs." Kognišuvnnas, jurdagiin ja olbmuin lea Peirce mielde maiddái semiotihkalaš vuođđu. Jurdda, dego mearka, čujuha eará jurdagiidda ja máilmmi objeavttaide ja dan dihtii lea mearka. Dán vuođul son ollá viehka radikála bohtosiidda: ”the fact that every thought is a sign, taken in conjunction whit the fact that life is a train of thougt, proves that man is a sign”</span>. (Nöth 1990: 41.)</p>
<p>Olbmo ja kognišuvnna mearkaluonddus leat dán áigásaš, historjjálaš ja boahtteáiggi olit: ”A man denotes whatever is the object of his attention at the moment; he connotes whatever he knows or feels of this object, and is the incarnation of this form or intelligible species; his interpretant is the future memory of this cognition, his future self, or another person he addresses, or a sentence he writes, or a child he gets.” (Nöth 1990: 41.) <em type="bold">3.3.2. Pragmáhtalaš mearkamálle </em><em type="bold">3.3.2.1. Mearka </em></p>
<p>Peirce ráhkadii mearkadoahpagis badjel 40 jagi. Mearkka meroštallamat leat šaddan iešguđetlágan konteavsttain ja dat leat vástádusat iešguđetlágan gáibádusaide ja gažaldagaide. Dán dihtii dat eai álo oro vástideamen nubbi nuppi. Peirce mearkateoriijas leat goit golbma fundamentalalaš vuođđoaspeavtta: <em type="italic">golmma guvllot gaskavuođat </em>, <em type="italic">mearkkaid doaibma </em>sihke mearkkaid <em type="italic">áige </em>- ja <em type="italic">báikekonteaksta </em>ja dan váikkuhusat. (Veivo 2001: 36.) one`s handkerchief, memory, dream, fancy, concept, indication, token, symptom, letter, numeral, word, sentence, chapter, book, library” (Veivo 2001: 37). Vaikko dáid mearkkaid materiála hápmi ja ontologalaš stáhtus lea hui iešguđetlágan, buot dat ovddastit mearkkaid doaimma. Vuođđooainnus Peirce mearkadoahpaga vuođul sáhttáge seamma bures guorahallat lunddolaš ja kultuvrralaš mearkkaid sihke faktuála ja fikšuvnnalaš mearkkaid. (Veivo 2001: 37.) </p>
<p>Pragmáhtalaš mearkamálles leat golbma oasi dahjege aspeavtta: <em type="italic">representamen </em>dahjege <em type="italic">mearkagaskoapmi </em>, <em type="italic">objeakta </em>dahjege <em type="italic">refereanta </em>ja <em type="italic">interpretánta </em>dahjege <em type="italic">dulkon </em>. Dain eai leat eksistentiála dahje materiála kriterat: mearkka osiid meroštallan vuođđuduvvá gaskavuođaide eará mearkka osiiguin ja dalle dahká ovtta leatgo oasit materiálalaččat, mentálalaččat, doabalaččat dahje gielalaččat. (Veivo 2001: 36.) </p>
<p>Mearkagaskoapmi lea mearkka materiála hápmi, ovdamearkan jietnabárut dahje bleahkka báhpáris. Refereanta lea dat doabalaš dahje konkrehta orut dahje iđa, man mearka ovddasta. Ovdamearkan mearkka <em type="italic">beana </em>refereanta lea muhtun duođalaš beana dahje buot máilmmi beatnagat kategoriijan. Interpretánta leat mearkka váikkuhusat dahje dulkon. Ovdamearkan sátni <em type="italic">leakšá </em>lea mearka, man interpretánta lea dat dulkon, ahte leakšá lea dihtolágan jeaggi, dahje dat váikkuhus, ahte olmmoš garvá mannat dohko geassit, juos sus eai leat stevvelat juolggis. (Huttunen–Veivo 1999: 40–41.) </p>
<p>Mearka šaddá golmma olis: mearka lea dat gaskavuohta, mii ovttastahttá interpretántta, objeavtta ja representamena (Huttunen–Veivo 1999: 41). Dát <em type="italic">mearkagaskavuohta </em>lea álo golmma olát ja seamma láhkai nuppe gežiid: juohke golmma olát gaskavuohta doallá sisttis mearkkašumi. Golmma olát mearkka ii leat vejolaš juohkit iehčanas osiide. </p>
<p>Lea goit vejolaš ja ávkkálaš analyseret dáid osiid ja dáid osiid gaskavuođaid maiddái sierra. (Määttänen 1993: 40–41.)</p>
<p>Mearkkas leat guokte vuđolaš iešvuođa: <em type="italic">ovddasteapmi </em>ja <em type="italic">dulkon </em>. Dát máksá, ahte mearka: 1.) <em type="italic">ovddasta </em>álo man nu olggobeale objeavtta dahje dili ja 2.) <em type="italic">lea </em>, ain juo prinsihpas, <em type="italic">dulkomis </em>man nu láhkai. (Määttänen 1993: 40–41.) Gč. govvosa 7. </p>
<p><em type="bold">Govus 7. </em>Peirce semiotihkalaš golmmačiegat. Pragmáhtalaš mearkamálles leat golmma oli, mat ovttas ráhkadit mearkka. Oliid gaskavuođaid vuođul mearkkas leat guokte funkšuvnna: dulkon ja ovddasteapmi. (Huttunen–Veivo 1999: 40–41; Määttänen 1993: 40–41.) <em type="bold">mearkagaskoapmi </em></p>
<p><em type="bold">DULKON </em></p>
<p><em type="bold">OVDDASTEAPMI </em></p>
<p><em type="bold">MEARKA </em><em type="bold">interpretánta dahjege dulkon </em><em type="bold">refereanta dahjege objeakta </em></p>
<p>Mearkka doaibma lea okta Peirce semiotihka guovddášprinsihpain. Semiotihkalaš golmmačiegaga seainnit govvidit doaimma: mearkagaskoapmi ovttastahttá refereantta ja interpretántta; das lea gaskavuohta juo refereanttain ja interpretánttain. Mearkka, refereantta ja interpretántta ii galggaše jurddašit sierra elemeantan, danin do dat leat gaskavuođa oasit. Gaskavuođa ii leat vejolaš juohkit uhcit osiide, muhto mearkka galgá áddet buorebutge proseassan. Aiddo dán dihtii pragmáhtalaš semiotihka guovddášdoaba ii leat mearka, muhto dat proseassa, man Peirce gohčoda <em type="italic">semiosis </em>in. (Veivo 2001: 37.) </p>
<p>Pragmáhtalaš semiotihkas leat oalle dehálaččat maiddái áige- ja báikeoktavuođat dahjege <em type="italic">konteaksta </em>. Vai mearkka lea vejolaš dulkot, ferte leat nubbi, bálddalaš áican seamma dilis, mas mearka ihtá. Mearkagaskoami lea álo bággu heivehit kontekstii ja daidda prinsihpaide, mat váikkuhit merkii. (Huttunen–Veivo 1999: 41–42.) <em type="bold">3.3.2.2. Representamen – objeakta – interpretánta </em></p>
<p>Áiggun dán kapihttalis lađastallat vuđolaččabut pragmáhtalaš mearkka. Áiggun nappo gieđahallat mearkka osiid dahjege <em type="italic">aspeavttaid </em>dahjege <em type="italic">argumeanttaid </em>: representamena, objeavtta ja interpretántta. Peirce ieš lea govvidan mearkka osiid funkšuvnnaid ná: mearka lea ”anything which determines something else (its <em type="italic">interpretant </em>) to refer to an object to which it itself refers (its <em type="italic">object </em>) in the same way” (C.P. 2.303). (Sebeok 1986: 678; Veivo 2001: 36.) objeavtta ja interpretántta dábálaš prinsihpa dahje njuolggadusa mielde. Vai mearka sáhttá doaibmat, das ferte leat materiála doarjja, mii dahká dan áicama vejolažžan. Go mearkka guorahallá áicama geahččanguovllus, dan materiála doarjaga sáhttá gohčodit mearkagaskoapmin. (Veivo 2001: 39.) </p>
<p>Mearkagaskoapmi namahusa lea ráhkadan Charles Morris. Louis Hjelmslev geavahii das namahusa <em type="italic">olggosbuktin </em>ja de Saussure terminologiijas mearkagaskoami vástida lagamustá merkejeaddji. Peirce ieš geavahii namahusa <em type="italic">representamen </em>. Son čálii, ahte representamen lea <span type="quote">”a vehicle conveying into the mind something from without". Dat lea mearka, mas lea ”own material nature”</span> dahje mii lea mearka <span type="quote">”as in itself”</span>. Vaikko </p>
<p>Peirce čálláge, ahte representamen lea mearka, son goit deattuha, ahte mearka lea olles golmmačiegat ja representamen lea dušše mearkka vuosttas argumeanta.</p>
<p>Oktageardánvuođa dihtii son goit dávjá geavaha dušše namahusa mearka. Dat lea oalle lunddolaš dan dihtii, ahte representamen lea dat mearkka oassi, man lea vejolaš áicat. (Nöth 1990: 42.) </p>
<p>Mearkka nubbi argumeanta lea objeakta dahjege refereanta. Objeakta lea dat, man mearka ovddasta. Dábálaččat dat lea juoga eará go mearka, muhto lea maid vejolaš, ahte mearka čujuha alccesis (self-reference). Dalle objeakta ja representamen leat seamma.</p>
<p>Objeakta lea juogo unihkka dahje áššekategoriija. ovdamearkan báikenamaid refereanttat leat unihkat, muhto sáni <em type="italic">beana </em>refereanta sáhttet leat buot máilmmi beatnagat, nappo beatnagiid kategoriija. (Nöth 1990: 42–43.) </p>
<p>Objeakta sáhttá leat materiála orut dahje iđa, man lea vejolaš áicat, dego ovdamearkan muhtun várri. Objeakta sáhttá leat goit maiddái mentála dahje govahallojuvvon, materiálahis objeakta, dego ábiruvvá dahje ráhkisvuohta. Muhtumin orru dego muhtun mearka ozašii alccesis objeavtta. Dákkár mearkkat leat ovdamearkan dieđalaš hypotesat: guhká ovdal go lei vejolaš áicat Pluto-planehta, nástediehttit dihte, ahte dakkár planehta galgá leat. (Kilpinen 1996: 13; Nöth 1990: 42–43.)</p>
<p>Peirce juohká diehtooahpas mielde objeavtta guovtti sadjái: <em type="italic">dynámalaš </em>ja <em type="italic">njuolggoobjektii </em>(Dynamic ja Immediate object). Dynámalaš objeakta lea dat duođalaš dahkki, mii váikkuha merkii, dahjege dat iehčanas sivva, mii dagaha mearkka. </p>
<p>Dynámalaš objeakta lea iehčanas olbmuid jurddašeami ektui: mearkka vuostáiváldi ii</p>
<p>Peirce <span type="quote">”Object outside of the Sign”</span>. Dynámalaš objeavttas šaddá goit juogalágan jurdda.</p>
<p>Dát jurdda, mii šaddá dynámalaš objeavtta vuođul, lea njuolggoobjeakta. (Huttunen–</p>
<p>Veivo 1999: 43; Nöth 1990: 43.)</p>
<p>Njuolggoobjeakta lea Peirce sániiguin <span type="quote">”Object within the Sign”</span>, objeakta <span type="quote">”as the Sign itself represents it, and whose Being is thus dependent upon the Representation of it in the Sign”</span> (Nöth 1990: 43). Dat lea objeakta dakkárin go mearka buktá dan ovdan.</p>
<p>Njuolggoobjeakta gullá merkii iige sáhte leat okto. (Huttunen–Veivo 1999: 43.)</p>
<p>Juohke mearkkas lea njuolggoobjeakta, muhto dynámalaš objeakta ii leat veal-tameahttun. Dát dilli dahká vejolažžan, ahte leat niegut, boahtteáiggi plánat, giellásat ja eará dakkárat. Dat eai sáhte čujuhit duođalašvuhtii, danin go dain ii leat oktavuohta dainna. Dat čujuhit dan fiktiiva máilbmái, mii šaddá dalle go geavahit dakkár objeavttaid. (Huttunen–Veivo 1999: 44.)</p>
<p>Mearkka goalmmát argumeanta lea interpretánta. Interpretánta lea vejolaš dušše dalle go mearkkas lea dulkojeaddji dahjege <em type="italic">interpreterejeaddji </em>danin go interpretánta lea dulkonproseassa boađus dahje čuovvumuš. Interpretánta lea seammás maiddái ođđa mearka, mii šaddá boares mearkka vuođul, dan dulkojupmin. (Vuorinen 1997: 52.) </p>
<p>Aistton Peirce: ”A sign addresses somebody, that is, creates in the mind of that person an equivalent sign, or perhaps a more developed sign. That sign which it creates I call the <em type="italic">interpretant </em>of the first sign”. (Määttänen 1993: 50.) </p>
<p>Interpretánttas lea seammasullasaš, muhto ii seammalágan mearkkašupmi go álgoálgosaš mearkkas. Dán ođđa mearkkas lea dieđusge maiddái iežas interpretánta, mii fast-ain lea ođđa mearka. Dát proseassa lea vuođđooainnus rájaheapmi. (Vuorinen 1997: 56.)</p>
<p>Ođđa mearka, nappo interpretánta, lea alit logalaš dásis go boares mearka, danin go dat lea mearka, mii čujuha nuppi merkii. Boares mearkkas ja interpretánttas lea seamma objeakta, muhto interpretánta čujuha objektii iehčanasat iige boares mearkka bokte.</p>
<p>Nappo interpretánta lea seamma objeavtta mearka, go dat mearka, man vuođul dat riegádii. Dán refereanssa vuođul interpretánta ii nappo leat veháge alit dásis go boares mearka. (Sebeok 1986: 679.)</p>
<p>Peirce lea juohkán interpretánttaid golmma sadjái. Juogu vuođđun lea dat, mot mearka váikkuha dulkojeaddji millii ja mainna lágiin prinsihpat golmma olát kategoriijain leat geavahuvvon. Iešguđetlágan interpretánttat govvidit dan, mot dulkonproseassa ovdána olbmo mielas. (Nöth 1990: 43.)</p>
<p>Vuosttas kategoriija lea <em type="italic">njuolggointerpretánta </em>(Immediate interpretant). Dat lea ”the </p>
<p><em type="italic">Quality </em>of the Impression that a sign is fit to produce, not any actual reaction”. Dat lea semanttalaš potentiála (semantic potentiality): ”I understand it to be the total <em type="italic">unanalyzed </em>effect that the Sign is calculated to produce, or naturally might be expected to produce [...], the effect the sign first produces or <em type="italic">may produce </em>upon a mind, without any reflection upon it”. (Nöth 1990: 43–44.) </p>
<p>Go mearkkas šaddá miellačuggestat, dat lea interpreterenproseassa vuosttas lávki dahjege njuolggointerpretánta. Dat lea dego lohpádus, ahte mearkka lea vejolaš dulkot.</p>
<p>Njuolggointerpretánta lea eahpemearálaš ja potentiála. (Kilpinen 1996: 13.)</p>
<p>Njuolggointerpretánta lea joavku dihto mearkka dihto áigge vejolaš interpretánttat. Dán identiteahtta lea goit stáđismeahttun ja dan dihtii dan fámu lea veadjemeahttun meroštallat dahjege dan sisdoalus ii leat vejolaš addit relatiiva meroštallama. (Sebeok 1986: 682.)</p>
<p>Nubbi kategoriija lea <em type="italic">dynámalaš interpretánta </em>(Dynamical interpretant). Dat lea ”direct effect <em type="italic">actually produced </em>by a Sign upon an Interpreter of it, [...] that which is experienced in each act of Interpretation and is <em type="italic">different </em>in each from that of any other”. (Nöth 1990: 44.) Dynámalaš interpretánta muitala dulkojeaddjái, ahte álgoálgosaš mearka sihkkarit čujuha dihto áššái dahje dillái, muhto ii áibbas dievaslaččat masa dahje maid dat mearkkaša (Kilpinen 1996: 13–14). </p>
<p>Goalmmát kategoriija lea <em type="italic">loahpalaš interpretánta </em>(Final interpretant), mii addá sihkkaris dieđu das, masa álgoálgosaš mearka čujuha: ”It is that which would finally be decided to be the <em type="italic">true interpretation </em>if consideration of the matter were carried so far that an ultimate opinion were reached” dahje ”the one Interpretative result to which every <em type="italic">Interpreter is destined to come </em>if the Sign is sufficiently considered”. (Nöth 1990: 44.) Loahpalaš interpretánta vástida dieđafilosofiija duohtavuođa rádjeárvvu; dat lea seamma láhkai loahpalaš duohtavuohta (Kilpinen 1996: 14). </p>
<p>Peirce namuha vel emotionála, energehtalaš ja logalaš interpretánta. Dáid leat muhtumin jurddašan ovddit juogu synonyman, muhtumin fas dynámalaš interpretántta vuollejuohkun. (Nöth 1990: 44.) <em type="bold">3.3.3. Peirce fenomenologiija ja mearka </em><em type="bold">3.3.3.1. Peirce fenomenologiija </em></p>
<p>Fenomenologiija lea filosofiija suorgi, mii dutká fenomenaid dahjege ihtagiid. Peirce fenomenologiija vuođđuduvvá golmma universála kategoriijai: <em type="italic">firstness </em>dahjege <em type="italic">vuosttasvuohta </em>, <em type="italic">secondness </em>dahjege <em type="italic">nubbivuohta </em>ja <em type="italic">thirdness </em>dahjege <em type="italic">goalmmátvuohta </em>. </p>
<p>Firstness, secondness ja thirdness leat orruma vuogit, mat govvidit vejolaš, konkrehta ja njuolggaduslaš orruma. Buot, man lea vejolaš áicat dahje govahallat, lehkos duođalaš dahje fiktionála, gullá ovtta dáin kategoriijain. (Huttunen–Veivo 1999: 42; Nöth 1990: 41; Veivo 2001: 33.)</p>
<p>Firstness, secondness ja thirdness leat Peircii dásseárvosaš molssaeavttut. Daid namat eai čujut diđoštandili ortnegii, muhto dat čujuhit relašuvdnalogihkkii ja relašuvdnatiippaide dahjege ovtta-, guovtti- ja golmmabáikkásaš relašuvnnaide. ortnetlogut govvidit nappo filosofalaš dulkoma ortnega. (Kilpinen 1996: 4.)</p>
<p>Vuosttasvuohta lea ”mode of being of that which is such as it is, positively and <em type="italic">without </em><em type="italic">reference to anything else </em>” (C.P. 8.328). Vuosttasvuohta lea vejolačča kategoriija. Dat fenomenat, mat ovddastit vuosttasvuođa leat <span type="quote">”simply positive”</span> (C.P. 8.329) vejolašvuođat, refereansa ja interpretášuvdna, mat eai leat meroštallojuvvon ja dan dihtii vejolaččat dahje potentiálat. Vuosttasvuođa ovdamearkkat leat ivnni kvaliteahtta, nu ahte ii veardit dan eará ivnniide dahje geavat dan man nu eará representašuvdnan, dahje toga njurgon dahje rási hádja, man ii leat vejolaš ovttastahttit muhtun spesifa mearkkašupmái. (Veivo 2001: 33–34.) </p>
<p>Nubbivuohta doallá sisttis <em type="italic">guovtti gaskasaš oktavuođa </em>. Dat lea <span type="quote">”brute action”</span> (C.P. 8.330), mii dagaha nuppástusaid dálá dillái. Eksisteansa gullá nubbivuhtii, danin go vai juoga sáhttá dagahit nuppástusaid das ferte leat konkrehta eksisteansa. Nubbivuohta lea lea maiddái gorri áigái ja báikái. Nubbivuohta <span type="quote">”meets us in such facts as another, relation, compulsion, effect, dependence, independence, negation, occurence, reality, result”</span>. (Nöth 1990: 41; Veivo 2001: 34.) </p>
<p>Nubbivuođa ovddasta ovdamearkan jietna mii gullo jaskatvuođas. Jaskatvuohta ja jietna okto gullet vuosttasvuhtii, muhto jaskatvuođa nohkan, dat mii dagaha dan, ahte gulli sirdása dovddus nubbái lea nubbivuohta. Nubbivuohta čujuhage álo ego ja non-ego gaskavuhtii. (Veivo 2001: 34.)</p>
<p>Goalmmátvuohta lea ”the mode of that which is such as it is, in bringing a <em type="italic">second and </em><em type="italic">third into relation to each other </em>” (C.P. 8.328). Dasa gullet dakkár áššit go lágat, dábit, gielalaš njuolggadusat ja mearkkat. Goalmmátvuohta ráhkada jotkkolašvuođa ja čujuha boahtteáigái. Goalmmátvuohta lea <em type="italic">golmma elemeantta gaskavuohta </em>, man ii leat vejolaš nuppástuhttit guovtti elemeantta gaskasažžan. Goalmmátvuođa dáhpáhusaide gullá álo gaskkusteaddji, njuolggadus, dáhpi, láhka dahje dárkkuhus, mii dahká daid dáhpáhusaid vuđolaččat earáláganin go nubbivuohta. (Veivo 2001: 34.) </p>
<p>Goalmmátvuođa ovddasta ovdamearkan addin: juos A bidjá beavddi ala B, ja C váldá dan, nu ahte dat ii leat oktavuođas A doibmii, dát doaimmaid ráidu doallá sisttis guovttigaskasaš gaskavuođaid A ja B sihke B ja C gaskkas iige leat vejolaš jurddašit, ahte lea sáhka addimis dahje goalmmátvuođas. Muhto juos A bidjá B beavdái, vai C sáhttá váldit dan, doaimmas lea juo dárkkuhus ja áigumuš, nappo dat gullá goalmmátvuhtii. Dalle lea vejolaš dulkot proseassa addimin ja addin čuovvu <span type="quote">”some kind of law”</span> (C.P. 8.331), man mielde doaibma ferte dáhpáhuvvat, vai dat lea addin. Lea goit dehálaš fuobmát, ahte olbmot eai vealtameahttumit leat diđolaččat das, ahte sii čuvvot dákkár lágaid. (Veivo 2001: 34–35.)</p>
<p>Mearkkat doibmet álo muhtunlágan njuolggadusaid dahje dábiid mielde. Dán dihtii mearkkat gullet álo goalmmátvuhtii. Dát čilge maiddái dan, manne mearkkas fertejit leat álo golbma oasi. Goalmmátvuohta doallá goit álo sisttis maiddái vejolašvuođa ja konkrehta orruma, nappo goalmmátvuohta doallá sisttis maiddái vuosttasvuođa ja nubbivuođa. Mearkka leage vejolaš guorahallat golmma mearkka oasi geahččanguovllus ja daid vel golmma orruma vuogi mielde. (Huttunen–Veivo 1999: 42.)</p>
<p>Mearkka osiin vuosttasvuođa ovddasta representamen, nubbivuođa ovddasta objeakta ja goalmmátvuođa ovddasta interpretánta (Nöth 1990: 42). Dán vuođul šaddet golbma geahččanguovllu. Vuosttažettiin lea vejolaš guorahallat mearkagaskoami iešvuođaid.</p>
<p>Nuppádassii lea vejolaš guorahallat mearkagaskoami ja objeavtta gaskavuođa dainna lágiin, ahte dutká dan vuogi, mainna mearka čájeha, čujuha dahje ovddasta objeavtta.</p>
<p>Goalmmádin lea vejolaš dutkat mearkagaskoami ja interpretántta gaskavuođa ja guorahallat, mot mearka meroštallá interpretántta luonddu. (Huttunen–Veivo 1999: 42.) <em type="bold">3.3.3.2. Peirce mearkatiippat </em></p>
<p>Peirce jugii mearkkaid iešguđetlágan mearkatiippaide. Peirce luohkkájuogut eai leat ovttačilggolaččat ja dievaslaččat, dego de Saussures. Sáhtášii buorebutge dadjat, ahte</p>
<p>Peirce klassifiseremii lea mihtilmas, ahte dat garvá ovttačilggolaš luohkkájuoguid.</p>
<p>Leage buoret hállat mearkka aspeavttain. Mearkka aspeavttat eai sirre nubbi nuppi eret: ealli mearkkas leat golmma orruma vuogi iešvuođat seamma áigge stuorit dahje uhcit meriid mielde. Dán dihtii ii leat jierbmái jearrat, man aspeavttaid muhtun mearka ovddasta, muhto jearrat baicca, ahte mot miige aspeavttaid boahtá ovdan. (Chandler 2002: 43; Kilpinen 1996: 3.)</p>
<p>Mearkka aspeavttain okta lea goit dábálaččat dehálamos, nappo aspeavttaid gaskkas lea hierarkiija. Hierarkiijaortnega mearrida dat konteaksta, mas mearka doaibmá. Juos konteaksta nuppástuvvá, de maiddái hierarkiija sáhttá nuppástuvvat. Dán dihtii mearkkaid ii leat vejolaš klassifiseret, juos eai dieđe mearkkaid geavaheddjiid ulbmiliid dihto konteavsttas. Seamma mearka sáhttá leat ovtta olbmo mielas symbola, nuppi mielas ikona ja goalmmáda mielas indeaksa. Mearka sáhttá maid sirdásit áiggiid mielde luohkás nubbái. (Chandler 2002: 43.)</p>
<p>Go guorahallá mearkka representamena, dat juohkása golmmalágan mearkatiipii dahjege aspektii: <em type="italic">qualisign </em>(firstness), <em type="italic">sinsign </em>(secondness) ja <em type="italic">legisign </em>(thirdness). Dán </p>
<p>Peirce gohčoda vuosttas golmmajuohkun. Qualisign representamen lea " <em type="italic">a quality </em>which is a Sign. It cannot actually act as a sign until it is embodied”, muhto dalle dat lea juo sinsing. Sinsign representamen lea ”an <em type="italic">actual existent </em>thing or event". ”A Legisign is a <em type="italic">general type </em>which, it has been agreed, shall be significant.” Ovdamearkan giela sátni lea legisign. (Nöth 1990: 44.) </p>
<p>Juos guorahallá ovdamearkan gova, dalle qualisign representamenat leat gova kvalitatiiva iešvuođat dego ivdni, juos das lea juoga mearkkašupmi dulkojeaddjái dahjege geahččái. Govva lea goit maiddái konkrehta tiŋga. Go govva lea konkrehta orut, dat sáhttá maiddái mearkkašit. Dalle go guorahallá gova konkrehta oruhin, dat lea sinsign. Dalle go guorahallá dan, ahte mot olmmoš ádde gova, dalle guorahallá legisign representamena. (Huttunen–Veivo 1999: 42–43.)</p>
<p>Dalle go guorahallá mearkagaskoami ja objeavtta gaskavuođa, lea gávdnamis golbma mearkatiippa dahjege aspeavtta. Dáid Peirce gohčoda <em type="italic">ikonan </em>(firstness), <em type="italic">indeaksan </em>(secondness) ja <em type="italic">symbolan </em>(thirdness). Dát lea Peirce nubbi golmmajuohku. Dát aspeavttat leat pragmáhtalaš semiotihka guovddášdoahpagat ja dan dihtii mun gieđahalan daid sierra kapihttalis 3.3.3.3. </p>
<p>Mearkagaskoami ja interpretántta gaskavuođaid lea maiddái vejolaš guorahallat golmma orruma vuogi mielde. Dátge gaskavuohta sáhttá leat golmmalágan: <em type="italic">rema </em>(vuosttasvuohta) <em type="italic">, dicent </em>(nubbivuohta) ja <em type="italic">argumeanta </em>(goalmmátvuohta). Dát lea Peirce goalmmát golmmajuohku. Dát golmmajuohku vástida logihka árbevirolaš juogu, muhto lea heivehuvvon mearkkaide. (Huttunen–Veivo 1999: 47–48; Nöth 1990: 45.) </p>
<p>Rema lea dakkár gaskavuohta, man mielde ii leat vejolaš dulkot mearkka sihkkarit. Dat lea <span type="quote">”simply a classname or proper-name”</span> dahje <span type="quote">”simple or substitutive sign”</span>. Dat sáhttá leat ovdamearkan huikkas, man gii nu soaittáhagas gullá, muhto ii máhte dulkot.</p>
<p>Dicentis dulkon lea sihkkarut go remas: dat sáhttá leat ovdamearkan nákkus, man ii leat vejolaš duođaštit duohtan. Dicent ”is a Sign of <em type="italic">actual existence </em>”, dat lea <span type="quote">”any sign that is not true nor false, like almost any single word except `yes` and `no`”</span>. (Huttunen– </p>
<p>Veivo 1999: 47–48; Nöth 1990: 45.)</p>
<p>Argumeanta lea ”a <em type="italic">Sign of law </em>, namely, the law that the passage from all such premises to such conclusions tends to the <em type="italic">truth </em>”. Nappo argumeantta dulkon lea álo sihkkar: dat ieš čujuha mii lea rivttes dulkojupmi. Go dicent dušše čujuha, ahte objeakta lea, 1990: 45.) <em type="bold">3.3.3.3. Ikona, indeaksa, symbola </em></p>
<p>Peirce nuppi golmmajuhkui gullet ikona (firstness), indeaksa (secondness) ja symbola (thirdness). Dat govvidit mearkagaskoami ja dan objeavtta gaskavuođa. Dát golmmajuohku lea hui dehálaš pragmáhtalaš semiotihkas, aistton Peirce dat lea <span type="quote">”the most fundamental division of signs”</span>. (Nöth 1990: 44–45.) Mearkkain lea álo gávdnamis buot dát golmma aspeavtta; ikona, indeaksa ja symbola eai čujut nappo golmma sierra mearkatiipii. Dán dihtii ii leat vejolaš meroštallat mearkkaid nannosit muhtun tiipii ja gávdnat dain čielga ráhkadusosiid, mat čujuhit dušše ovtta tiipii. Mearkkain bohtet ovdan iešguđetlágan aspeavttat ja funkšuvnnat iešguđetlágan oktavuođain dahjege kultuvrralaš teavsttain. (Veivo 2001: 85.)</p>
<p>Mearkagaskoami ja dan objeavtta gaskavuohta vuođđuduvvá <em type="italic">seammaláganvuhtii, </em><em type="italic">jotkkolašvuhtii </em>dahje <em type="italic">njuolggadusaide </em>. Mearka mii vuođđuduvvá mearkagaskoami ja objeavtta seammaláganvuhtii lea ikona. Ikonalaš mearkka mearkagaskoamis leat iešvuođat, mat leat seammaláganat objeavtta iešvuođaiguin. (Huttunen–Veivo 1999: 45.) Ovdamearkan bussá govva lea bussá ikonalaš mearka, danin go das leat seammalágan iešvuođat go bussás. Dákkár iešvuohta lea ovdamearkan seammalágan hápmi. </p>
<p>Peirce mielde ikona lea ”a sign which refers to the Object that it denotes merely by virtue of <em type="italic">characters of its own </em>” (Eco 1984: 136). Ikonalaš mearkkat ovddastit vuosttasvuođa ja dan dihtii vejolašvuođas lea guovddáš rolla: mearkagaskoami iešvuođat dahket vejolažžan dan, ahte dat sáhttá doaibmat buot dakkár oruhiid dahje ihtagiid ikonalaš mearkan, main leat seammalágan iešvuođat go mearkagaskoamis. </p>
<p>Ikonaide leage mihtilmas, ahte dat leat rahpasat ja meroštallameahttumat. Dalle go geavahit ikonalaš mearkka, dušše konteaksta muitala, mii lea dat objeakta, masa mearkagaskavuohta čujuha. (Huttunen–Veivo 1999: 45.)</p>
<p>Máŋgii leat ádden boastut, ahte ikonalaš mearkkain galggašii leat juoga konkrehta oktavuohta objeavttaiguin, ahte dain galggašedje leat áibbas seamma iešvuođat. Dáid áiggiid dutkamušas celket goit, ahte ikonavuohta lea dakkár elemeanta, mii lea juohke áicojuvvon dahje ráhkaduvvon seammaláganvuhtii, mii fast-ain vuođđuduvvá dušše olbmuid lunddolaš máhttui dovdat seammaláganvuođa. Dát lea dehálaš muitit maiddái báikenamaid oktavuođas. (Veivo 2001: 83–84)</p>
<p>Dakkár mearkka, man mearkagaskoami ja objeavtta gaskavuohta vuođđuduvvá jotkkolašvuhtii, gohčodit <em type="italic">indeaksan </em>. Indeaksa lea ”a sign which refers to the Object that it denotes by virtue of being <em type="italic">really affected by that Object </em>”, nappo mearkagaskoamis galgá leat albma oktavuohta objeavttain. Indeavssalaš mearkkaid mearkagaskomiin lea juogo kausála gaskavuohta objeavttaiguin dahje mearkagaskoapmi man nu láhkai čujuha objektii. (Eco 1984: 136; Huttunen–Veivo 1999: 45–46.) </p>
<p>Kausála indeaksa dahjege <em type="italic">reagenta </em>lea ovdamearkan suovva, mii lea dola mearka. Dalle objeakta váikkuha dulkoma sisdollui. Čujuheaddji indeaksa dahjege <em type="italic">designáhtor </em>lea ovdamearkan personpronomen <em type="italic">mun </em>, mii čujuha muhtun hállandili hállái. Dalle indeavssa guovddážis lea ieš objeakta. (Huttunen–Veivo 1999: 45–46; Veivo 2001: 100.) </p>
<p>Indeaksavuohta gullá nubbivuođa kategoriijai. Indeaksavuohta čujuha nappo mearkka eksistentiála gaskavuhtii objeavttain: vai mearka sáhttá doaibmat, galgá leat <span type="quote">”a direct dual relation of the sign to its object independent of the mind using the sign”</span> (C.P. 3.361). Indeaksavuohta gáibida objeavtta, mii váikkuha merkii guovttigaskasaš gaskavuođa bokte. Gaskavuohta lea faktuála ja ii-njuolggaduslaš. (Veivo 2001: 100.)</p>
<p>Kognitiiva ja pragmáhtalaš lingvistihkas indeaksavuohta lea jurddašuvvon giela guovtte olát elemeanttaid iešvuohtan. Ovdamearkan persovdna- ja demonstratiivapronomenat, lokatiiva ja temporála advearbbat ja proprrat leat vuođđoovdamearkkat guovtte olát ovdanbuktosiin. Indeaksavuohta dahká vejolažžan čujuhit muhtun duođalaš, muhto maiddái fikšuvnnalaš báikái, gos mearkka objeakta lea. Dákkár funkšuvdna vuođđuduvvá dasa, ahte objeakta lea hállandili olggobealde. (Veivo 2001: 101.)</p>
<p>Dakkár mearkka, man mearkagaskoami ja objeavtta gaskavuohta vuođđuduvvá njuolggadussii, prinsihppii dahje dáhpái gohčodit <em type="italic">symbolan </em>. Symbola lea ”a sign which refers to the Object that it denotes by <em type="italic">virtue of a Law </em>, usually an association of general ideas”. Dákkár mearkagaskoapmi ii leat seammalágan go objeakta iige leat šaddan objeavttas lea gaskavuohta. Ovdamearkan ruossa lea kristtalašvuođa symbola ja alit ivdni ovdamearkan polesa symbola. Buot giela sánit leat symbolat. (Eco 1984: 136; </p>
<p>Huttunen–Veivo 1999: 46; Nöth 1990: 44–45.)</p>
<p>Symbolavuohta lea goalmmátvuođa kategoriija. Peirce mielde symbolat leat dat mearkaluohkká, mii lea buot alimus logalaš dásis. Danin go goalmmátvuhtii gullá álo vuosttasvuohta ja nubbivuohta, maiddái symbolain leat ikonaid ja indeavssaid iešvuođat. Dat ahte olmmoš dovdá jienaid sátnin vuođđuduvvá seammaláganvuhtii ja dasa, ahte seamma sánit leat ovdal juo geavahuvvon, mii fas lea jotkkolašvuohta. (Huttunen–Veivo 1999: 46; Veivo 2001: 114–115.)</p>
<p>Mearkagaskoami ja objeavtta gaskavuohta symbolain lea arbitrára danin go dat ii dárbbaš rationála dahje kausála vuođu. Dattetge gaskavuohta lea motiverejuvvon dainna lágiin, ahte dat vuođđuduvvá geavahanservoša soahpamuššii, mii ráddje individuála geavaheami. Danin go mearkkat leat sosiála elemeanttat, soahpamuš lea maiddái sosiála buvtta ja sáhttá nuppástuvvat. (Veivo 2001: 114–115.)</p>
<p>Dat ahte symbolat vuođđuduvvet soahpamušaide dagaha dan, ahte daid objeakta ii dárbbaš leat njuolga áicamis dahje dat sáhttá leat juoga mii ii leat duođalašvuođas oppa áicamisge. Symbolat leat dábálaččat danin go dat čuččot lagamustá soahpamušain, mat dáhkidit dulkonvejolašvuođa, eaige objeaktagaskavuođain, mat dárbbašit konkrehta gaskavuođa. Dákkár dilli dahká vejolažžan geavahit miellagovahusa. (Veivo 2001: 115.)</p>
<p>Symbolavuođas lea dehálamos sadji gielain. Gielalaš ja kultuvrralaš njuolggadusat dagahit dan, ahte sániid lea vejolaš dulkot, das fuolatkeahttá makkár referentiála ráddjehusat leat. Gielalaš teavstta refereanta sáhttá leat ”in the <em type="italic">possibly imaginary </em><em type="italic">universe </em>to which the Symbols refers” (C.P. 2.249). Giela lea vejolaš ipmirdit ráhkaduvvon interpretášuvnnaid fierpmádahkan, mii čujuha giella- ja kulturservoša ensyklopedalaš dihtui (Eco 1984: 136; Veivo 2001: 115–116.) </p>
<p>Mearkagaskoami ja objeavtta gaskavuohta lea pragmáhtalaš semiotihka dehálamos ášši.</p>
<p>Okta Peirce guovddáš ulbmil lei čielggadit sáhttágo olmmoš diehtit duođalašvuođas juoidá. Loahpas son jurddašišgođii Immanuel Kant (1724–1804) mielde, ahte olbmos ii sáhte leat diehtu duođalašvuođas, muhto olmmoš diehtá dušše, maid son áicá dahjege son vásiha duođalašvuođa dušše áicastagaid bokte. Peirce deattuhii goit, ahte duođalašvuođas lea vejolaš oažžut dieđuid mearkkaid bokte: duođalašvuohta váikkuha mearkkaide ja mearkkaid bokte olbmuide. Leago mearkkaid diehtu riekta, boahtá ovdan dainna lágiin, ahte olmmoš veardida iešguđet mearkkaid dieđuid nuppiid mearkkaid dieđuiguin. Dattetge olmmoš ii sáhte goassige leat áibbas sihkkar das, makkár duođalašvuohta lea. (Huttunen–Veivo 1999: 43.)</p>
<p>Miella kategorisere duođalašvuođa orruma vugiid kategoriijaid firstness, secondness ja thirdness mielde, muhto dušše thirdness lea aitosaš diđošteami kategoriija. Dasa gullet buot diehtin, diđošteapmi, jurddašeapmi ja mentála eallin. Firstness ja secondness leat goit maiddái dárbbašlaččat: daid haga dušše doabalaš diehtu livččii vejolaš. Dábálaš vásihandiliin dát kategoriijat leat čatnasan oktii, muhto olmmoš máhttá sirret iešguđetlágan albmonemiid ja daid aspeavttaid. (Kilpinen 1996: 5.)</p>
<p>Peirce semiotihka guovddášdoaba ii leat mearka, muhto baicca <em type="italic">semiosis </em>(semeiosis), aistton Peirce: ” <em type="italic">semiotic </em>is the doctrine of the essential nature and fundamental varieties of possible semiosis”. Tearbma semiosis lea váldon epikurolaš filosofa Philodemusa dutkamušas. Peirce mielde <span type="quote">” [...] meant the action of almost any kind of sign; and my definition confers on anything that so acts the title of a `sign`”</span>. Semiosis lea nappo <em type="italic">mearkkaid doaibma </em>dahjege <em type="italic">iešdulkonproseassa </em>(tulkkiutumisprosessi). </p>
<p>Vaikko golmma olát mearkamálle lea dehálaš, dat govvida dušše fal oanehis bottu dán stuorit proseassas. (Kilpinen 1996: 4, 6; Nöth 1990: 42.)</p>
<p>Semiosis lea proseassa, gos mearka ráhkada aldiinis interpretánta, nappo ođđa mearkka, mii fast-ain ráhkada ođđa mearkka. Juohke mearka lea vealttakeahttá ovddit mearkka interpretánta, vaikko mii eat dovddašege dán ovddit mearkka. (Sebeok 1986: 675.)</p>
<p>Interpretánta lea juohke mearkka oassi. Interpretánta fast-ain lea dábálaččat álo nuppi mearkka representamen dahjege mearkagaskoapmi. Dás čuovvu, ahte šaddá interpretánttaid ráidu, mas interpretánta čuovvu interpretántta. Vuođđooainnus semiosis miosis ii sáhte goit leat riekkesjurdda, muhto ovdána baicca álo ovddosguovlluid. (Nöth 1990: 43.)</p>
<p>Peirce jurdagiid duohkin lea oalle modearna jurdda: ”thinking always proseeds in the form of a dialogue – a dialogue between different phases of the <em type="italic">ego – </em>so that, being dialogical, it is essentially composed of signs”. Danin go juohke jurdagis galgá leat sierra čuozáhat (<span type="quote">”every thought must address itself to some other”</span>), ii leat vejolaš loahpahit semiosisa (dahje jurddašeami), muhto dan lea vejolaš gaskkalduhttit. (Nöth 1990: 43.) Muhtumin semiosis bisána muhtun muddui go orru ahte dulkonboađus lea dievaslaš. Go de ihtá ođđa diehtu dahje ođđa dárbbut, semiosis joatkašuvvá fas: boddu leige gaskaboddasaš. (Huttunen–Veivo 1999: 48.) </p>
<p>Semiosisa haga ii sáhte leat diehtu máilmmis. Olbmo vuoigŋašiin ii leat njuolg-gooktavuohta duođalašvuođaiguin, muhto áiccastagat ja dovdamušat bohtet daidda nearvvaid bokte. Semiosis ovttastahttá áiccastagaid ja doabalaš jurddašeami. Dat ii leat neutrála proseassa, muhto dat baicca nuppástuhttá objektiiva duođalaš máilmmi mentála ja relatiiva, kultuvrralaš máilbmin:</p>
<p>Materiála</p>
<p>Mentála, relatiiva, duođalaš-</p>
<p>Semiosis kultuvrralaš má- vuohta ilbmi</p>
<p>Semiosis lea guovtteguvllot proseassa. Dat fállá olbmui dieđuid duođalašvuođas, muhto dat maiddái nuppástuhttá máilmmi dakkárin, go olmmoš jurddaša. Buot olbmot ellet seamma duođalašvuođas. Dán duođalašvuođa goit vásihit iešguđet láhkai: juohke kultuvrras lea iežas vuohki dulkot, juohkit ja vásihit máilmmi. Semiosis dahká dan vejolažžan. (Huttunen–Veivo 1999: 28.)</p>
<p>Semiosisa ja mearkadoahpaga lea vejolaš geavahit maiddái olbmuid jurddašeami ja doaimmaid olggobealde. Semiosis ii dárbbaš olmmošlaš dulkojeaddji. Vuos lei semiosis, de easkka olmmošlaš diehtu ja jurddašeapmi. Semiosis ii dárbbaš olbmo, muhto olbmot dárbbašit semiosisa, vai ovttaskas dulkomat livčče vejolaččat. Semiosis boahtá ovdan dákkár proseassain: aistton Sebeok ”Living beings <em type="italic">undergo </em>semiosis” (Kilpinen 1996: 6.) </p>
<p>Semiosis ii leat mielavuloš dahje soaittáhatovttastumiid ráidu. Peirce čállá: "A sign is something by knowing which we know <em type="italic">something more </em>" (8.332). Interpretánta interpretántta maŋŋá mearka lea ain buorebut meroštallojuvvon juo čiekŋalisvuođa ja viiddisvuođa ektui. Interpretánttat ovdánit oppa áigge <em type="italic">loahpalaš logalaš interpretántta </em>guvlui. Semiosisa maŋit dásiin mii diehtit eanet dan representamenis, mii álggahii dán interpretašuvdnaráiddu, go ráiddu álggus. Dát ii mearkkaš, ahte dan dovdet ollásit. </p>
<p>Vaikko semiosis lea systema beales rájaheapmi, proseassa beales dat sáhttá bisánit.</p>
<p>Sivvan lea dat, ahte semiosisa áigge olmmoš háliida diehtit dušše dan, mii lea relevánta dán dihto dilis. (Eco 1994: 28; Sebeok 1986: 676.)</p>
<p>Vaikko semiosisis ii leat absoluhtta álgu dahje loahppa, das lea vejolaš intuitiivvalaččat ráddjet bihtá, mas lea álgu ja loahppa. Lea maiddái vejolaš, ahte guokte dahje eanet mearkaráiddut šaddet okta ráidun muhtun interpretántta bokte. Dalle iešguđet ráidduid mearkkat leat doaibman ovttas, nu ahte šaddá ovttaskas interpretánta. Dán sáhttá veardidit dasa, mot iešguđetlágan ákkat ovttastuvvet ja šaddá jurddaboađus. Lea maiddái vejolaš, ahte guokte dahje eanet ráiddut šaddet ovtta objeavttas. Ovttaskas mearkka lea vejolaš analyseret rájáhis mearrin vuollemearkkaid ja vuolle-vuol-lemearkkaid, main leat iežaset vuollemearkkat. (Sebeok 1986: 677.)</p>
<p>Vaikko olmmoš ii dovddage dan vuosttas mearkka, mii álggahii semiosisráiddu, son máhttá dulkot ráiddu maŋit mearkkaid. Dego Derrida čállá: juohke mearka lea "readable even if the moment of its production is irrevocably lost and even if I do not know what its alleged author-scriptor consciously intented to say at the moment he wrote it, i.e. abandoned it to its essential drift." Lohkkái dahje dulkojeaddjái lea juobe veadjemeahttun čuovvut álgoálgosaš mearkkašumi. Nuppiin sániiguin mearkkašupmi ii sáhte leat bissovaš. (Eco 1994: 32–33.) <em type="bold">4.1. Báikenamat strukturalisttalaš semiotihka geahččanguovllus </em><em type="bold">4.1.1. Báikenamat strukturalisttalaš mearkan </em></p>
<p>Strukturalisttalaš mearkamálle lea ráhkaduvvon giela málle mielde ja dan dihtii báikenamaid lea oalle álki heivehit dasa. Go analysere báikenama strukturalisttalaš mearkamálle mielde, merkejeaddji dahjege jietnagovva lea báikenama gielalaš oassi, nappo namma ieš. Lea goit dehálaš muitit, ahte dat lea nama mentála jietnagovva iige konkrehta jietnadatjoavku, man lea vejolaš áicat. Merkejuvvon dahjege doaba lea dieđusge dat doaba, mii vástida konkrehta eatnama ja doallá sisttis maiddái buot daid jurdagiid ja dovdduid, mat laktásit dán báikái. Merkejuvvomage oktavuođas lea dehálaš muitit, ahte dat lea mentála kategoriija iige albma konkrehta eana. Ovttas dát bealit leat olles báikenamma dahjege gielalaš mearka. de Saussure mielde referentiála objeakta ii gula semiotihkalaš vuogádahkii iige dat leat mearkka oassi; dasa gullet dušše merkejuvvon ja merkejeaddji. Dát mearkkaša, ahte strukturalisttalaš mearkamálle vehkiin ii leat vejolaš guorahallat báikenamaid ja eatnamiid gaskavuođa, muhto dušše beare gielalaš mearkavuogádaga. Gč. govvosa 8.</p>
<p><em type="bold">Govus 8. </em>Báikenamma <em type="italic">Gállovárri </em>strukturalisttalaš mearkamálle mielde. Bajit oassi lea doaba ja buot dat jurdagat ja dovddut mat laktásit dasa. Vuolit oassi lea jietnagovva, nappo namma ieš. Njuolla, mii manná vulos, govvidit nama buvttadeami ja njuolla, mii manná bajás, govvidit dan vuostáiváldima. Referentiála objeakta lea mearkka ja mearkavuogádaga olggobealde. <em type="bold">refereansa </em></p>
<p><em type="italic">Gállovárri </em>albma várri </p>
<p>Strukturalisttalaš mearkavuogádatmálle mielde lea vejolaš guorahallat báikenammavuogádaga ráhkadusa ja namaid šaddanproseassa. Mun gieđahalan vuos báikenammavuogádaga gielalaš mearkavuogádahkan ja de dan maŋŋá báikenammavuogádaga erenoamáš sárgosiid.</p>
<p>Báikenamaid kategoriserejit dan šlája mielde, man refereanta ovddasta. Ovdamearkan leat sierra namat gielddaide, jávrriide, giliide, jogaide ja nu ain. Dát vuođđuduvvá giela geavaheddjiid dábálaš doabavuogádahkii ja vástideaddji ovdanbuktinvuogádahkii, mii lea gielas. Nammaaddinvuohki doallá sisttis nammajurdda, mii lea válljejuvvon nama fáddán, ja gielalaš nammaráhkadanprinsihppa, man leat geavahan jurdaga realiseremii. (Zilliacus 2002: 138, 143.)</p>
<p>Strukturalisttalaš semiotihka tearmmaid mielde doabavuogádat doallá sisttis buot vejolaš merkejuvvomiid ja ovdanbuktinvuogádat fas buot vejolaš merkejeddjiid.</p>
<p>Nammajurdda lea merkejuvvon ja gielalaš nammaaddinprinsihppa dahjege nammaoahppa fast-ain koda, mii addá njuolggadusaid, maid vuođul lea vejolaš ovttastahttit ja geavahit merkejuvvoma ja merkejeaddji. Gč. govvosa 9.</p>
<p><em type="bold">Govus 9. </em>Báikenamaid vuođđooasit strukturalisttalaš mearkavuogádatmálle mielde. Dát málle lea vuođđooainnus seammalágan go buot eará sániin: iešguđetlágan refereanttain leat iešguđetlágan namahusat. Boatkanjuolat govvidit daid erohusaid. Olles njuolat fas govvidit koda, mii addá njuolggadusaid, maid vuođul lea vejolaš ovttastahttit merkejuvvoma ja merkejeaddji. Sámegiela erenoamášvuohta lea dat, ahte gielas leat olu eanet eananamahusat go ovdamearkan ránnjágielain, nappo vuogádat váldá vuhtii eanet eatnamiid iešvuođaid go ránnjágielain. (govvosa málle: Huttunen–Veivo 1999: 28) várri roavvi skáidi </p>
<p>Eanašládjavuogádat lea oalle mohkkái, muhto das lea goit čielga ráhkadus. Dihtolágan sajiide lea dihtolágan namma, muhto seamma saji lea vejolaš nammadit iešguđet livččii lean vejolaš namuhit ávžži dán guovtti bolnni gaskkas. Seamma bures muhtun šládjavuogádagas sáhtášii leat erenoamáš namma dákkár guovtti bolnni guovllu várás.</p>
<p>Buot muhtun giela topográfalaš appellatiivvat eai goit boađe ovdan báikenamain. (Rautio Helander 1991: 76; Zilliacus 2002: 138.)</p>
<p>Šládjavuogádagat leat njuolggaduslaččat ja gullet doabavuogádahkii, mii variere iešguđetlágan kulturbirrasiin, main leat guovlu- ja áigerájit. Báikenammaaddin vuođđuduvvá álo báikkálaš doabavuogádahkii, mii nuppástuvvá áiggi mielde. Vaikko sánit livčče iešguđet guovlluin ja áiggiin seammaláganat daid sisdoallu sáhttá leat iešguđetlágan. (Zilliacus 2002: 139–140.) Sámegiella earrána ránnjágielain ea-nasátnerájus beales: das leat earálágan sánit go ránnjágielain, muhto maiddái earálágan doahpagat go ránnjágielain. Sámegiela nammavuogádat sulastahttá suomagiela vuogádaga, muhto lea olu mohkkábut.</p>
<p>Namain leat viehka stuorra erohusat maiddái iešguđet sámeguovlluid gaskkas leat. Dasa lea sivvan dat, ahte sámiid kultuvra ja ealáhusat leat maiddái oalle heterogenalaččat.</p>
<p>Eero Kiviniemi lea buktán ovdan jurdaga, ahte báikenamat ja báikenammavuogádagat vuođđuduvvet analogiijai dahjege ahte báikenamat ja nammavuogádagat leat ráhkaduvvon málle mielde. Dát čilgešii su mielas manne iešguđet guovlluin leat iešguđetlágan nammaráhkadanmállet. Maiddái namain dego vaikko gávttiin leat lávat. (Kiviniemi 1975: 12; Rautio Helander 1991: 76–77.)</p>
<p>Sámegiela báikenamain leat dávjjimustá guokte oasi: vuođđooassi ja mearusoassi, seamma láhkai go eará goallossániin.</p>
<p>Dát guktot oasit varierejit báikenammavuogádagas. Vuogádat lea guovttegeardásaš ja dan dihtii analysa lea vejolaš álggahit goabbá oasis beare. Vuosttas analysamálle álggaha nama mearusoasis, mii lea dan konkrehta eatnama namahus, man namma ovddasta. Vuođđooasi meroštallá nama mearusoassi, mii sirre dihtolágan eatnama eará seammalágan eatnamiin.</p>
<p>Ovdamearkan nama <em type="italic">Gárdejohka </em>vuođđooassi lea <em type="italic">johka </em>, mii muitala makkár konkrehta báiki dat lea. Nama mearusoassi lea <em type="italic">gárdi </em>, mii muitala, ahte dat lea dihto johka, namalassii <em type="italic">Gárdejohka </em>iige ovdamearkan <em type="italic">Mádjjohka </em>. Dán dili sáhttá govvidit dependeansadiagrámmain: <em type="italic">johka </em><em type="italic">gárdi </em></p>
<p>Dát <em type="italic">semantihkalaš–syntávssalaš guorahallan </em>buktá ovdan báikenamaid <em type="italic">gielalaš </em><em type="italic">ráhkadusa </em>. Dalle vuođđooasi stáhtus lea mearkkašupmehierarkiijas alit. Nubbi analysamálles álggahit mearusoasis. Dán geahččanguovllus mearusoassi muitala makkár guovllus báiki lea dahje mii lea mihtilmas dán báikái. Vuođđooassi fas muitala, mii báikkiid dat lea dán dihto guovllus. Dán geahččanguovllu mielde easkká depen-deansagovus leage nuppe gežiid, nappo mearusoasi stáhtus lea alit: <em type="italic">gárdi </em><em type="italic">johka </em></p>
<p>Ovdamearkan namas <em type="italic">Gárdejohka </em>oassi <em type="italic">gárdi </em>muitala, man oasseguovllus muhtun servoša geavahanguovllus dát namma lea: dat lea dan oasseguovllus, masa lea mihtilmas gárdi dahje gárddit. Oassi <em type="italic">johka </em>fas spesifisere, ahte lea sáhka jogas, mii golgá dán oasseguovllus, iige ovdamearkan dan skáiddis, mii lea dán seamma guovllus. </p>
<p>Dát geahččanguovlu váldá vuhtii báikenamaid sisdoalu ja dan dihtii dán sáhttá gohčodit <em type="italic">kultuvrralaš dahje sisdoallogeahččanguovlun </em>. </p>
<p>Kultuvrralaš geahččanguovlu orru čuovvumin maiddái dábálaš giellahálliid intuišuvnna.</p>
<p>Juos ovdamearkan diehtá, ahte muhtun jávrri namma lea <em type="italic">Guollejávri </em>lea lunddolaš jurddašit, ahte ája mii golgá <em type="italic">Guollejávrris </em>lea <em type="italic">Guolleája </em>. Nuppe dáfus juos muhtun gullá nama <em type="italic">Guollejávri </em>, son ii jurddašišgoađe buot jávrriid, maid son diehtá ja vállje dasto daid joavkkus dan, masa heive ovdamearus <em type="italic">Guolle- </em>. Lea lunddolut, ahte son jurddaša dan guovllu, masa lea mihtilmas ovdamearus <em type="italic">Guolle- </em>, ja ahte leago doppe jávri. Dáid geahččanguovlluid erohusaid čilge govus 10. </p>
<p><em type="bold">Govus 10. </em>Iešguđetlágan geahččanguovllut strukturalisttalaš mearkavuogádatmálle mielde. Málle a govvida gielalaš geahččanguovllu ja málle á kultuvrralaš geahččanguovllu. Boatkasárgáin sárgojuvvon njuolat govvidit merkejuvvomiid ja merkejeddjiid erohusaid: a ja á geahččanguovlluin mearrideaddji erohusat leat iešguđet elemeanttaid gaskasaččat. Olles njuolat govvidit koda, mii ovttastahttá merkejeddjiid merkejuvvomiidda ja dahká dán báras mearkka. (govvosa málle: Huttunen–Veivo 1999: 28) </p>
<p>MÁLLE A: Gielalaš geahččanguovlu</p>
<p><em type="bold">Gállo </em>várri </p>
<p><em type="bold">Iŋggá Áite </em>várri </p>
<p><em type="bold">Gottet </em>várri </p>
<p>MÁLLE Á: Kultuvrralaš dahjege sisdoallogeahččanguovlu</p>
<p>Giisá <em type="bold">jávri </em></p>
<p>Giisá <em type="bold">várri </em></p>
<p>Giisá <em type="bold">ávži </em></p>
<p>Kultuvrralaš geahččanguovllus lea vejolaš guorahallat nammabearrašiid ja daid iešvuođaid. Lea goit vuođđooainnus maiddái vejolaš, ahte ovtta nammaservoša guovllus leat eanet go okta guovlu, masa lea mihtilmas seamma mearusoassi. Mu materiálas dákkár mearusoasit leat <em type="italic">Biergo-, Guolle-, Juovva-, Nillá- </em>ja <em type="italic">Roavve- </em>. Dát mearusoasit leat goit dušše ovttaskas namain eaige nammabearrašiin ja ovttaskas namatge eai leat eanet go guokte dahje golbma. Dasa lassin oassi dáin namain leat muhtun báikki nubbi nammavariánta. Dát namat leat velá guovllu iešguđet osiin. Lea maid miellagiddevaš, ahte dákkár namat čujuhit dušše ovtta stuorra báikái ja nubbi ja goalmmát namma lea uhca báikkáža namma. </p>
<p>Nuppiin sániiguin dákkár namain lea vuogádaga siskkáldas hierarkiija. Namaide lea dasa lassin álki čujuhit dakkár ovdamerrosa vehkiin, mii muitala man guovllus namma lea dahje geavahit nuppi nammavariántta, juos konteaksta ii muital guđemuš guovllus lea sáhka. Buot dát iešvuođat dahket vejolažžan, ahte vuogádat sáhttá doaibmat, vaikko maiddái hui dábálaččat, goit dán servoša siste. Orru leamen nu, ahte nammabearaš ii sáhte šaddat dákkár oalle dábálaš iešvuođaid vuođul. Dán ášši galggašii goit dutkat dárkilabbot ja viiddit materiálas, vai das sáhttá dadjat maidige sihkkara.</p>
<p>Kultuvrralaš geahččanguovllu vuođul lea vejolaš guorahallat dan, makkár kultuvrralaš iešvuođaid olbmot laktit muhtun guvlui ja makkár mearkkašumiid olbmot addet muhtun guvlui. Gielalaš geahččanguovllus lea vejolaš guorahallat sámegiela eanadoaba-vuogádaga, nappo konkrehta eatnamiid ja dan mot olbmot klassifiserejit iežas birrasa.</p>
<p>Gielalaš geahččanguovlu buktá ovdan dan, mot eatnamat váikkuhit olbmuide. Dat boahtá ovdan das, maid ja makkár báikkiid olbmot leat namuhan, nappo makkár báikkiin lea leamaš nuvt stuorra mearkkašupmi, ahte dat leat namuhan veara.</p>
<p>Mu ovdamearkamateriálas leat namuhan čáziid, alit ja vuolit eatnamiid ja jekkiid. Alit eatnamiid namat leat 81 ja čáziid namat 65. Vuolit eatnamiid namat leat 11 ja jekkiid namat 12. Buot dábálamos vuođđooassi lea - <em type="italic">ája </em>(30 nama), de - <em type="italic">várri </em>(25 nama) ja - <em type="italic">johka </em>(24 nama). Stuorimus variašuvdna lea alit eatnamiid namain: 18 iešguđetlágan vuođđooasi. Dábálamosat leat - <em type="italic">várri </em>(25 nama), - <em type="italic">čohkka </em>(12 nama), - <em type="italic">skáidi </em>(9 nama), - <em type="italic">čopma </em>(7 nama), - <em type="italic">oaivi </em>(6 nama), - <em type="italic">Mávdna </em>(4 nama) ja - <em type="italic">roavvi </em>(4 nama). Čáziid namain 83 proseanttas vuođđooassi lea - <em type="italic">ája </em>dahje - <em type="italic">johka </em>. Eará vuođđooasit leat áibbas marginálat. Jekkiid namain - <em type="italic">jeaggi </em>(11 nama) lea dábálamos. Vuolit eatnamiid namain - <em type="italic">ávži </em>(5 nama) ja - <em type="italic">leahki </em>(4 nama) leat dábálamosat. </p>
<p>Dát nummirat muitalit čielgasit goit ovtta ášši: mu ovdamearkaguovllus leat olu alla eatnamat, maid gaskkas golget ádjagat ja uhca jogažat. Miellagiddevaš lea, ahte measta buot ádjagat ja jogat leat namuhuvvon. Dat lea goit lunddolaš dan dihtii, ahte čáziin leat čielga rájit ja daid lea álki namuhit ovttačilggolaččat dego Kiviniemi (1990: 84) lea čállán. Nuppe dáfus ádjagat ja jogat leat maiddái lunddolaš rájit alit eatnamiidda dahje jekkiide ja dat veahkehit orienteremis birra jagi.</p>
<p>Mii ii boađe ovdan lea dat, ahte ovdamearkaguovllus leat maiddái oalle olu iešguđetlágan jeakkit. Dušše buot stuorimus jekkiin lea namma ja eará jeakkit orrot boahtimen ovdan dušše dainna lágiin, ahte muhtun báikkis ii leat namma, nappo dat lea muhtunlágan jeaggi. Jekkiid namahussan lea maiddái dábálaččat dušše <em type="italic">jeaggi </em>. Guovllus lea daid lassin dušše okta <em type="italic">leakšá </em>. Dát sáhttá govvidit dan, ahte olbmot leat geassit johtán guovllu jekkiid. Stuorra jekkiinge leat johtán dušše láddjemin dahje lubmemin, nappo leat goittotge gártan mannat dohko, lehkos makkár lea. Okta vejolašvuohta lea maiddái dat, ahte jekkiid namahusat eai leat čoggojuvvon. Go dákkár oanehis analysa attii ná imaštahtti čielga bohtosiid ja livččii oalle miellagiddevaš veardidit mu ov-damearkaguovllu dili muhtun eará guovllu dillái. <em type="bold">4.2. Báikenamat pragmáhtalaš semiotihka geahččanguovllus </em><em type="bold">4.2.1. Báikenamat pragmáhtalaš mearkan </em></p>
<p>Pragmáhtalaš mearkkas leat golbma oasi. Mearkagaskoapmi, refereanta ja interpretánta.</p>
<p>Go heiveha báikenama dán mearkamállii mearkka mearkagaskoapmi lea báikenama materiála hápmi. Dat sáhttá leat jietna, dalle go namma daddjo, bleahkka, dalle go namma lea prentejuvvon, dahje jurdda, dalle go namma lea dušše gean nu mielas.</p>
<p>Refereanta lea dat konkrehta báiki, masa namma čujuha. Interpretánta leat dat jurdagat, dovddut ja čuovvumušat, mat laktásit dán báikenammii. Ovttas dát oasit leat mearka.</p>
<p>Galgá goit muitit, ahte vai mearkka lea vejolaš dulkot, dan galgá heivehit kultuvrralaš ja áigekontekstii.</p>
<p>Mearka osiid gaskavuođaid vuođul mearkkas leat guokte funkšuvnna: dulkon ja ovddasteapmi. Mearkagaskoapmi ovddasta refereanta, man interpretánta dulko.</p>
<p>Mearkagaskoapmi doaibmá dás gaskkusteaddjin. Gč. govvosa 11.</p>
<p><em type="bold">Govus 11. </em>Peirce semiotihkalaš golmmačiegat, mii lea heivehuvvon báikenama </p>
<p><em type="italic">Gállovárri </em>oktavuhtii. Pragmáhtalaš mearkamálles leat golmma oli, mat ovttas ráhkadit mearkka. Oliid gaskavuođaid vuođul mearkkas leat guokte funkšuvnna: dulkon ja ovd-dasteapmi. Mearkagaskoapmi <em type="italic">Gállovárri </em>ovddasta refereantta ja interpretánta dulko dan mearkagaskoami bokte. (Govvosa málle: Huttunen–Veivo 1999: 40–41; Määttänen 1993: 40–41.) </p>
<p><em type="bold">MEARKAGASKOAPMI: </em></p>
<p>Gállovárri</p>
<p><em type="bold">DULKON </em></p>
<p><em type="bold">OVDDASTEAPMI </em></p>
<p><em type="bold">MEARKA </em></p>
<p><em type="bold">INTERPRETÁNTA: </em></p>
<p><em type="bold">REFEREANTA: </em><em type="bold">buot dat jurdagat, dovddut ja </em><em type="bold">čuovvumušat, mat laktásit nammii </em><em type="bold">albma várri </em></p>
<p>Pragmáhtalaš semiotihkas leat golbma vuođđoaspeavtta: golmma guvllot gaskavuođat, mearkkaid doaibma sihke mearkkaid áige- ja báikekonteaksta ja dan váikkuhusat.</p>
<p>Golmma guvllot aspeakta boahtá ovdan golmma olát mearkkas ja mearkatiippain.</p>
<p>Mearkkaid doaibma boahtá ovdan mearkkas: go mearkka oasit doibmet ovttas, šaddá mearka ja interpretánttas fast-ain ođđa mearka. Dán proseassa namma lea semiosis.</p>
<p>Semiosisii laktása maiddái konteakstagažaldat. <em type="bold">4.2.2. Dálvadasa báikenamaid juohku Peirce mearkatiippaide </em><em type="bold">4.2.2.1. Analyserenvuohki </em></p>
<p>Peirces leat iešguđetlágan mearkatiippat, mat vuođđuduvvet su teoriijai orruma golmma vuogis (firstness, secondness ja thirdness) ja dasa man mearkagaskavuođa oasi bokte mearkka guorahallá. Mun áiggun dán barggus guorahallat dušše mearkka mearkagaskoami ja refereantta sihke mearkagaskoami ja interpretántta gaskavuođa.</p>
<p>Mun in gieđahala nappo ollenge mearkagaskoami iešvuođaid. Kapihttalis 4.2.2 mun gieđahalan mearkagaskoami ja refereantta gaskavuođa ja kapihttalis 4.2.3 mearkagaskoami ja interpretántta gaskavuođa. Mearkagaskoami ja refereantta gaskavuohta sáhttá leat golmmalágan: ikonalaš, indeavssalaš dahje symbolalaš. Lean mun muitalan makkár bohtosiid mun lean ožžon.</p>
<p>Mun guorahallen buot 187 ovdamearkanama. Analyserejin oktan ollisvuohtan iešguđetlágan variánttaid, juos daid vuođđoráhkadus ja mearkkašupmi lea seammalágan. Lean maiddái rehkenastán oktan analyserenollisvuohtan dakkár namaid, main lea čielgasit iešguđetlágan oasit, dego namain <em type="italic">Hánasája </em>, <em type="italic">Hánasnuor(e)ája </em>, </p>
<p><em type="italic">Hánasnarája </em>ja <em type="italic">Vuolit Hánasája </em>, dalle go lea čielggas, ahte dain lea seamma refereanta eaige iešguđetlágan oasit nuppástuhte analysa bohtosiid. Dalle go ovtta báikkis leat leamaš eanet go okta namma ja namat leat ollásit iešguđetláganat, lean analyseren daid sierra. (Gč. ja vrd. Zilliacus 1972: 363.) Dán rehkenastinvuogi mielde šadde 147 sierra nammaollisvuođa, maid analyserejin. </p>
<p>Analysain lean váldán vuhtii dušše daid namaid, maid sisdoalu lea vejolaš áddet dahje čielggadit. Dát lea nammadutkamušas dehálaš prinsihppa. Juos váldá vuhtii eahpečielga namaid, dat ii lasit hirbmat olu báikenamaid meari, muhto bohtosiid luohtehahttivuohta unnu oalle olu. (Zilliacus 1972: 376–377.) Vaikko sámegillii lea tiippalaš, ahte leat olu dakkár namat, maid sisdoalu ii leat vejolaš čilget, lean goit lihkostuvvan klassifiseret 92 % buot namain.</p>
<p>Analysa vuođđuduvvá eanas báikenama mearusoassái. Vuođđooasi sisdoallu šaddá dábálaččat njuolga das, makkár eatnama namain namuhit. Mearusoasi válljen fast-ain lea oalle friddja ja dan dihtii dat sáhttá doallat sisttis kultuvrralaš dieđu. Báikenamat leat dávjá nuppástuvvan šaddama rájes, muhto in leat geahččalange ollit álgoálgosaš historjjálaš namuhansivaide ja -fáttáide. Mun lean guorahallan namaid dušše dan geahččanguovllus, mii informánttain lea, dahje dalle go dakkár diehtu ii leat leamaš, mun lean geahččalan válljet lunddolamos namuhansivaid ja -fáttáid. Nappo dehálamos lea dat mearkkašupmi, mii namas lea dihto olbmui dahje servošii dihto dilis. (Gč.</p>
<p>Sjöblom 1997: 208.)</p>
<p>Dakkár namaid, main lea komparatiivahápmásaš ovdamearus, dego ovdamearkan <em type="italic">vuolit </em>, <em type="italic">bajit </em>, <em type="italic">oarjjit </em>, <em type="italic">nuorttat </em>, lean analyseren mearusoasi maŋimuš oasi mielde dahjege in leat váldán ovdamerrosa mearkatiippa vuhtii. Sivvan lea dat, ahte juos analysere nama osiid gaskasaš hierarkiija, boahtá ovdan, ahte ovdamerrosat leat hierarkiijas eará mearusosiid muhtun eará báikki ektui. </p>
<p>Ovdamerrosat sirrejit nama ja báikki nuppi namas ja báikkis, maiguin dain lea semanttalaš ja dávjá konkrehta gaskavuohta. Dákkár gaskavuhtii čujuha ovdamearkan dat, ahte ovdamearus lea komparatiivahámis, mii álo gáibida veardidančuozáhaga. Go ovdamerrosiid doaibma lea ná ráddjejuvvon dat eai sáhte govvidit olles nama semiotihkalaš tiippa. Dákkár čovdosa doarju maiddái dat, ahte ovdamerrosat čujuhit eará referentii go oaivesátni: ovdamerrosat čujuhit namalassii dan iešvuhtii, mii govvida namaid gaskasaš sajádaga, dego `bajitvuohta`, `vuolitvuohta`. Gč. Govvosa 12.</p>
<p><em type="bold">Govus 12. </em>Namaid <em type="italic">Bajit Divgaája </em>ja <em type="italic">Vuolit Divgaája </em>dependeansagovvosat. Olles njuolat govvidit dependeanssa ja boatkanjuolat fas refererengaskavuođa. refereanta 1 refereanta 2 </p>
<p><em type="italic">Divgaája (indeaksa) </em></p>
<p><em type="italic">Divgaája (indeaksa) </em>semanttalaš gaskavuohta </p>
<p><em type="italic">Bajit (indeaksa) </em></p>
<p><em type="italic">Vuolit (indeaksa) </em>refereanta 3 refereanta 4 </p>
<p>Lea maiddái dehálaš sirret guokte ášši, namalassii diehtu mii lea namain ja diehtu, mii laktása daidda báikkiide, maid namat namuhit. Nama mearusoassi lea oalle ráddjejuvvon diehtovuorká ja máŋggat dieđut, mat laktásit namaide ja báikkiide eai boađe namas njuolgga ovdan. Báikenamat ovttaskas gielalaš mearkan leat dušše muhtunlágan oktageardánis steampalat dahje ohcansánit, maid bokte lea vejolaš beassat stuorit kultuvrralaš diehtovuorkkáide. Báikenamain boahtá bures ovdan dat, ahte ovttaskas mearka lea dušše oassi stuorit proseassas, namalassii semiosisis. Dán geahččanguovllu ja báikenamaid sisdoalu mun gieđahalan kapihttalis 4.2.3.</p>
<p>Analyserejuvvon namaid nammaartihkkalat leat čuvvosis 1. Čuvvosis lea máin-našuvvon, mii báikkiid namuhuvvon báiki lea, gos dat lea, čoahkkáigeassu das, makkár dieđut namas leat gávdnamis, ja main ákkaiguin lean meroštallan dan dihto semiotihkalaš mearkatiipii. Dasa lassin leat máinnašuvvon nama variánttat, mot namma birra čálán. <em type="bold">4.2.2.2. Ikonanamat </em></p>
<p>Vai dát analysa livččii vejolaš, galgá dohkkehit dan, ahte sánit sáhttet leat ikonat. Dego kapihttalis 3.3.3.3 lei sáhka, dáid áiggiid dutkamušas leat ádden, ahte ikonavuohta sáhttá boahtit ovdan juohke sajis, maiddái gielas. Ikonavuohta vuođđuduvvá seamma bures juo áicojuvvon ja ráhkaduvvon seammaláganvuhtii. Ráhkaduvvon seammaláganvuohta fast-ain vuođđuduvvá ollásit olbmuid lunddolaš máhttui dovdat seammaláganvuođa. (Veivo 2001: 83–84) de Saussure mielas sániid ikonavuohta lea veadjemeahttun, danin go sánit leat ollásit arbitrára mearkkat: jietnagovva ii goassige govvit dan doahpaga, masa dat laktása.</p>
<p>Pragmáhtalaš semiotihka geahččanguovllus ikonalaš sánit leat goit vejolaččat. Lea čielggas, ahte gielas leat mearkkat, maid vástidit konkrehta dahje abstrákta refereanttat, maid giellageavaheaddji jurddaša dalle go son geavaha gielalaš mearkka. Refereanta lea mearkka oassi ja dan ja konkrehta mearkka dahjege mearkagaskoami gaskavuohta lea vealtameahttun, vai mearka sáhttá doaibmat. Ikona lea mearkatiipa, mas mearkka ja refereantta gaskavuohta vuođđuduvvá seammaláganvuhtii, sániid oktavuođas dat seam-maláganvuohta lea dušše doahpagiid dásis.</p>
<p>Ikonalaš báikenamat govvidit báikki dakkárin go dat lea fysalaš duođalašvuođas. Namat muitalit makkár refereanta lea dahje mii mihtilmasaid doppe lea. Dán dihtii maiddái vierroolmmoš ádde dalán ikonalaš nama sisdoalu. Ikonanamat muitalit ovdamearkan báikki sturrodaga, hámi, ivnni, eará iešvuođa, materiála, mii báikkis lea dahje muhtun dáhpáhusas, mii lea jođus dán báikkis. (Gč. Zilliacus 1972: 375).</p>
<p>Ovdamearkan <em type="italic">Jorba-Mávdna </em>lea okta <em type="italic">Mávdna </em>-várri, mii lea jorbat, nuppe láhkai go eará <em type="italic">Mávnnat </em>. <em type="italic">Skierrevađđa </em>lea vađđa, gos šaddet erenoamáš olu skierrit, ja dat lea mihtilmas aiddo dán vađđii. <em type="italic">Šlivggodanája </em>fas šlivgu rávddas rávdii ja namma buktá dán iešvuođa ovdan. <em type="italic">Rihtánjárggas </em>lea leamaš rihtá ja dat lea ožžon nama dan mielde: rihtá lea dán njárgga dovdomearka. Maiddái okta oasát namma, dego Šlieddan, sáhttá namas dan gal lea álki árvidit. </p>
<p>Mu ovdamearkanamain 28 bihtá dahje 19 proseantta leat ikonanamat. Viehka stuorra oassi ikonanamain leat ovttaskas namat dahjege dat eai leat nammabearraša oasit. Juos ikonanamat gullet nammabearrašii dat leat dábálaččat nammabearraša eadnenamat dahjege dat namat, maidda eará bearraša namat čujuhit. Eará bearraša namat fas leat indeaksanamat, mat čujuhit dán eadnenammii. Ovdamearkan namma <em type="italic">Skadjávárri </em>lea dakkár eadnenamma. Dan vuođul leat ráhkaduvvon genetiivahápmásaš indeaksanamat </p>
<p><em type="italic">Skadjávárčohkka </em>, <em type="italic">Skadjávárjeaggi </em>, <em type="italic">Skadjávár-Mávdna </em>ja dan málle mielde gártta várás </p>
<p><em type="italic">Skadjároavvi </em>. <em type="bold">4.2.2.3. Indeaksanamat </em></p>
<p>Indeaksanamat leat dakkár namat, main lea oktavuohta refereanttain dahje mat mot nu čujuhit dasa. Indeaksanamat govvidit báikki ollisvuođa, sajádaga, sajádaga muhtun eará báikki ektui, guovllu, oamasteami dahje geavaheami, dahkki, geavaheaddji dahje dáhpáhusa (Gč. Zilliacus 1972: 375). Indeaksanamaide laktása dávjá muhtun muitalus, dego mii doppe lea dáhpáhuvvan, maid leat dahkan doppe dahje maid leat gávdnan doppe ja namma lea šaddan muitaluvvon dili vuođul. Indeaksanamat sáhttet leat maiddái dakkár báikkiin, gos máidnasa mielde lea juoga, mii dasto lea namuhanfáddán. </p>
<p>Oktavuohta sáhttá leat ovdamearkan oktavuohta mainna nu eará báikkiin. ovdamearkan namma <em type="italic">Gárdejogajeaggi </em>muitala, ahte refereanttas lea oktavuohta <em type="italic">Gárdejogain </em>, dat lea nappo dan lahkosiin. Okta dehálaš oassi indeaksanamain leat aiddo dakkár namat, maid mearusoassin lea nubbi namma dahje dat gullet muđui seamma nammabearrašii, nappo dat muitalit, ahte namuhuvvon báikkit leat lahkalágaid dahjege ahte dain lea oktavuohta. </p>
<p>Dákkár nammabearraša eadnenamma sáhttá leat maiddái ikonalaš, dego <em type="italic">Beahcel </em>-nammabearraša eadnenamma <em type="italic">Beahcelleahki </em>. Erenoamáš čielggas oktavuohta lea dalle go mearusoassi lea vel genetiivvas. </p>
<p>Oktavuohta sáhttá leat maiddái assosiašuvdna, dego namas <em type="italic">Gumpegirku </em>. Dan birra muitalit, ahte gumppet čoahkkanit dohko holvut go leat beassan borrat juoidá. Das lea láibbi ovddas. Báikki oamasteaddjái dahje geavaheaddjái čujuhit ovdamearkan namat </p>
<p><em type="italic">Erkkeája </em>, <em type="italic">Iŋggá Áitevárri </em>ja <em type="italic">Nillágoahti </em>. Muhtun dáhpáhusas muitalit ovdamearkan namat <em type="italic">Bissočuollanvárri </em>ja <em type="italic">Divgaája </em>, main vuosttas muitala muhtun dološ bissočuollamis ja nubbi lea šaddan das, go muhtun lea gávdnan dán ájagáttis divgga. </p>
<p>Ikonanama lágan lea namma <em type="italic">Giisávárri </em>. Namma vuođđuduvvá goit muitalussii, ahte dohko lea čihkkojuvvon dolin dávvirgiisá. Olbmot leat geahččalan ohcat dan, muhto giige ii leat lihkostuvvan gávdnat dan. Dán báikki muhtunlágan dovdomearka lea dieđusge giisá, muhto vai dan ádde galgá dovdat olles máidnasa, gaskavuohta leage nappo máidnasiin iige máidnasa giissáin. Dán dihtii lean meroštallan dán nama indeaksan. </p>
<p>Indeaksanamat leat buot dábálamos nammatiipa: 101 nama dahje 69 proseantta buot namain leat indeavssat. Dát lea miellagiddevaš dan dihtii, ahte vai lea vejolaš áddet indeaksanamaid sisdoalu, ferte dávjá leat kultuvrra siskkáldas diehtu. Dát namat leat kultuvrra sisbeale olbmuid namat, maidda laktásit olu máidnasat, muitalusat ja historjjálaš diehtu. Miellagiddevaš lea maiddái dat, ahte dalle go informánttat eai diehtán makkárge sihkkaris čilgehusa muhtun nammii, de indeaksačilgehus lei álo vuosttas evttohus, masa sii dorvvastedje. Ovdamearka namas <em type="italic">Biergoája </em>eai diehtán maidige, muhto čilgejedje goittotge, ahte dat laktása várra muhtun biergohommáide, maid gii nu lea doppe bargan. <em type="bold">4.2.2.4. Symbolanamat </em></p>
<p>Dalle go leat namuhan báikkiid, namas lea álo leamaš čielga mearkkašupmi ja čanus dan báikái, man namman dat doaibmá (omd. Pitkänen 1999: 8). Dát mearkkaša, ahte dalle go leat spontánalaččat namuhan luonddubáikkiid, dat eai sáhte leat symbolat.</p>
<p>Sivvan lea dat, ahte symbolat leat ollásit arbitrárat dahjege dat leat mearkkat, main mearkagaskoami ja refereantta gaskavuohta vuođđuduvvá dušše olbmuid gaskasaš soahpamušaide (Huttunen–Veivo 1999: 46). Juos namat livčče dušše symbolat, olbmot eai jearaše namaid mearkkašumi dahje riidalivčče daid sisdoalus, danin go buohkat dovddašedje sohppojuvvon mearkkašumi ja sisdoalu.</p>
<p>Dego lea vuorddehahtti, mu materiálas eai leat symbolanamat. Seammalágan bohtosiid lea fidnen FL Ritva Toropainen dalle go son iežas nákkosgirjebarggus analyserii suomagiela luonddubáikenamaid. Diđolaččat ráhkaduvvon gávpotbáikenamain son lea gávdnan maiddái symbolanamaid. Ovdamearka dovddus olbmuid mielde namuhuvvon báikkit, maidda dát olbmot eai motge laktás, leat su kriteraid mielde symbolanamat. (Njálmmálaš diehtu 2002.) <em type="bold">4.2.2.5. Namat maid lea vejolaš juohkit guovtti sadjái </em></p>
<p>Mu materiálas leat guhtta nama (4 %), maid lea vejolaš juohkit guovtti sadjái: dat leat seamma áigge juo ikona- ja indeaksanamat. Dát sáhttá orrut ártet, muhto ieš alddis dákkár dilli lea oalle vuorddehahtti, dego Harri Veivo čállá (2001: 85): ”-- signs always rely on all the three modes of representation." Galgá namalassii muitit, ahte mearkatiippat eai leat sierra tiippat, muhto dat lea baicca mearkka iešguđetlágan aspeavttat. Dat mii aspeavttaid boahtá vuosttažin ovdan, leat gitta das, man geahččanguovllus mearkka guorahallá dahjege mearkka konteavsttas.</p>
<p>Juos ovdamearkan muhtun olmmoš vuolgá meahccái ja oaidná doppe iežas bivdoguovllus rievssatbivdingárddiid, lea vuorddehahtti, ahte son jurddaša: gii nu bivdá mu guovllus. Dát gárddit leat sutnje (lobihis) gárduma indeaksa. Juos fas muhtun nubbi olmmoš lea dušše johtimin dán guovllu čađa ja son oaidná gárddiid doppe, son jurddaša, ahte dát lea vissá gárdunguovlu, go dáppe leat gárddit. Dát gárddit leat sutnje dán báikki iešvuođa mearka, nappo ikona. Dáinna lágiin konteaksta mearrida goabbá dulkon lea riekta mange dilis. Aiddo dákkár dilli lea ovdamearkan nama <em type="italic">Gárdejohka </em>oktavuođas. </p>
<p>Dát seamma guoská buot báikenamaide: juohke báikenamas lea vejolaš gávdnat golmma aspeavtta. Dalle go muhtun olmmoš geavaha namaid dušše muhtun báikki spesifiseremii jurddaškeahttá dan mearkkašumi, dat leat symbolat. Ikonanamma</p>
<p><em type="italic">Rihtánjárga </em>lea indeaksa dan geahččanguovllus, ahte dasa laktásit muittut ja muitalusat rihtábivddus, muhto ikona fas dan dihtii, ahte lea okta rihtá, mii lea ovtta njárgga dovdomearka. Mearkkaid konteaksta ja dan váikkuhusat leage okta Peirce semiotihka vuođđoiešvuohta. Dán kategoriija namat leat goit erenoamážat eará namaid ektui dan bohciida juogo nama sániid erenoamáš sisdoalus dahje informánttaid ruossalas dulko-miin. </p>
<p>Dákkár namat, maid lea vejolaš dulkot guovtti láhkai, orrot govvideamen dan, ahte dakkár vejolaš mearkaráidduin, mat vulget báikenammamearkkas livččii muhtunlágan hierarkiija. Dat mearkkaša, ahte ovttaskas mearkkain livččii juoga ortnet, man mearkka konteaksta meroštallá. Dát ortnet sáhttá goit nuppástuvvat iešguđetlágan diliid mielde.</p>
<p>Aiddo dákkár dilis orru leamen gažaldat dakkár namain, mat muhtun diliin leat ikonat ja muhtun diliin indeavssat. Dalle go namas lea gievrrasut ikonaluondu, ikonalaš mearkkašupmi lea hierarkiijas allelabbos go indeavssalaš mearkkašupmi, ja dieđusge nuppe gežiid dalle go mearkkas lea gievrrasut indeaksaluondu.</p>
<p>Vai ovddit livččii vejolaš, galgá navdit, ahte semiosis dahjege mearkka dulkon dáhpáhuvvá juohke háve ođđasit dahje ahte olbmuid mielas leat iešguđetlágan gárvves semiosisráiddut, maid joavkkus son vállje heivvolaš ráiddu iešguđetlágan diliid mielde.</p>
<p>Nubbi vejolašvuohta orru lunddolut dan dihtii, ahte juohke olmmoš diehtá man álki lea jurddašit oahpes áššiin seamma láhkai go ovdalge lea jurddašan, muhto lea olu váddásut jurddašit oahpes áššiid áibbas ođđa geahččanguovllus. Semiosisráiddu mearkkaid gaskasaš hierarkiija lea ášši, man galggašii guorahallat vuđolaččabut. <em type="bold">4.2.2.6. Čoavdemeahttun namat </em></p>
<p>Mu materiálas gávcci proseantta dahjege 12 nama ledje dakkárat, ahte daid mearkatiippa lei veadjemeahttun meroštallat. Sivvan lei dat, ahte namaid mearusoassi dahje juo mearusoassi ja vuođđooassi ledje dakkárat, ahte daid mearkkašumis ii leat diehtu. Danin go dán dutkamušas lea synkronalaš geahččanguovlu, in leat oppa geahččalange čielggadit eahpečielga namaid boahtimuša giellahistorjjálaš metodaiguin.</p>
<p>Dákkár namaid ii dárbbaš imaštallat, danin go báikenamma sáhttá bures doaibmat báikki mearkan, vaikko dan mearkkašupmi livččii eahpečielggas.</p>
<p>Mu vuolggasadjin lea goit navddus, ahte juohke báikenamas lea leamaš ráhkadeami áigge albma, čielga mearkkašupmi dahjege ahte báikenamat leat mot nu govvidan leat šat vejolaš áddet, lea dat, ahte namaid biras: giella, eatnamat ja kultuvra, lea nuppástuvvan. (Pitkänen 1999: 8.)</p>
<p>Okta vejolašvuohta lea dat, ahte oassi dáin báikenamain vuođđuduvvá muhtun boares jávkan gillii, man leat hállan dolin geađgeáiggis Sámis. Stuorimus oassi vuođđuduvvá goit sihkkarit sámegillii. Áiggiid mielde dát báikenamat leat dušše nuppástuvvan: gollan, geassásan dahje botnjasan dakkár hápmái, ahte daid ii leat šat vejolaš áddet dálá giela vuođul. Lea maiddái vejolaš, ahte namaid vuođđun lea leamaš muhtun sátni, mii lea jávkan dálá hállangielas. (Aikio 2003: 104, 106; T. I. Itkonen 1948: 521; Magga 1991: 6–7.) <em type="bold">4.2.2.7. Čoahkkáigeassu analysa bohtosiin </em></p>
<p>Ovddit analysas bođii ovdan, ahte ovdamearkanamain leat dušše ikona ja indeaksa namat dahje dakkár namat, maid lea vejolaš analyseret guktuid aspeavttaid mielde.</p>
<p>Symbolanamat eai lean. Ikona- ja indeaksanamaid gorri lea sullii 1:4. Analysa boađus lea oalle miellagiddevaš, danin go suomagiela luonddubáikenamaid analysas, man FL</p>
<p>Ritva Toropainen lea dahkan iežas nákkosgirjji várás, ikona- ja indeaksanamat ledje sullii seamma olu (Njálmmálaš diehtu 2002). Analysa bohtosiid numerála čoahkkáigeassu lea oidnosis tabeallas 1.</p>
<p><em type="bold">Tabealla 1. </em>Analyserejuvvon báikenamaid juohku </p>
<p><em type="bold">Čoahkkáigeassu </em><em type="bold">bihtá </em><em type="bold">% buot namain </em><em type="bold">% tiippain (88 %) </em></p>
<p>Ikonanamat 28 19 % 22 %</p>
<p>Indeaksanamat 101 69 % 78 %</p>
<p>Ikona–indeaksanamat 6 4 %</p>
<p>Veadjemeahttun meroštallat 12 8 %</p>
<p><em type="bold">OKTIIBUOT </em>147 100 % 100 % </p>
<p>Analysa boađus bohciidahttá gažaldagaid: manne ikonanamat leat olu unnit mearis go indeaksanamat ja manne sámegiela nammavuogádat lea aiddo dán áššis earálágan go oasseguovlluin, nu ahte iešguđetlágan guovllut eai sáhte leat sivvan. (Gč. Čuvvosa 2, siiddu 6) Dáidda gažaldagaide lea veadjemeahttun vástidit dievaslaččat lasidutkamušaid haga, muhto muhtun sivaid lea goit vejolaš máinnašit.</p>
<p>Ikonalaš mearka lea man nu láhkai seammalágan go refereanta. Báikenamaid oktavuođas dat mearkkaša, ahte báikenamma govvida iežas refereantta fysalaš iešvuođa, dábálaččat hámi. Juos muhtun namma orru muitaleamen makkár refereanta lea, de lea ártet juos dat namma lea muhtun dakkár báikki namma, mii ii leatge dakkár go namma muitala. Vaikko nama mearkkašupmi leage geavaheami dáfus eahpemávssolaš, nama sisdoalus lea leamaš goit mearkkašupmi namuheami áigge. Dát dilli govvida dan, man nana oktavuohta ikonalaš namain lea refereanttaiguin. Ikonalaš namaid ii leat nappo vejolaš addit makkár beare báikkiide. Dasa lassin dakkár govvideaddji sániid mearri, mat heivejit mearusoassin, lea rájálaš eaige seamma guovllus sáhte leat seamma namat, vai nammavuogádat doaibmá.</p>
<p>Sámegielas leat erenoamáš olu topográfalaš appellatiivvat, mat govvidit eatnama hámiid ja eará iešvuođaid. Dávjá dát sánit muitalit hui dárkilit makkár báiki lea. Dáid sániid geavahit báikenamaid vuođđooassin. Buorre ovdamearka sániid beaktilvuođas lea dat, ahte meahccedillái hárjánan olmmoš máhttá johttit oalle guhkes mátkki dušše bagadusa mielde. (Frette 1975: 108; Nesheim 1968: 138.) Nappo sámegiela báikenamat leat juo vuođđoosiid beales viehka ikonalaččat. Dát sáhttá leat okta sivva dasa, ahte ikonanamat leat unnán. Dego ovdal juo čállen, govvideaddji sániid mearri lea rájálaš, ja dat ráddje vejolaš mearusosiid velá lasi. Ovdamearkan namma <em type="italic">Jorboaivi </em>lea almmatge áibbas dohkálaš namma, muhto orru duppalastimin seamma mearkkašumi. </p>
<p>Stuorimus sivvan lea goittotge várra dat, ahte sámiin ja suopmelaččain leat hui iešguđetlágan luonddugeavahanvuogit. Suopmelaččat leat eallán dábálaččat eanadoallokultuvrras. Sii leat johtán meahcis hárve ja dušše dihto sajiin. Sámit leat baicca johtán meahcis jámma, juobe johkagátteolbmuin lea leamaš baggu dorvvastit meahci valljái, vai birgejit. Go sámit leat johtán meahcis lea leamaš dilli dáhpáhuvvat ja muitit ovddit dáhpáhusaid. Dalle báikkiide leat darvánan muitalusat ja máidnasat, maid vuođul lea leamaš álki ráhkadit báikenamaid. Dákkár báikenamat fas leat dábálaččat indeavssalaččat. <em type="bold">4.2.3. Semiosis ja báikenamaid kultuvrralaš diehtu </em><em type="bold">4.2.3.1. Báikenamat ja mearkkašupmi </em></p>
<p>Muhtun dutkiid mielas namain lea albma mearkkašupmi, muhtun dutkit fas navdet, ahte aiddo mearkkašumi váilun lea mihtilmas namaide (Falck-Kjällquist 1988: 19–20). Lea goit dehálaš sirret guokte ášši: vuosttažettiin lea etymologalaš mearkkašupmi dahjege dat mearkkašupmi, mii nammaaddis lea mielas dalle go son namuha báikki, ja nuppádassii lea dat mearkkašupmi, mii namas lea gielalaš kommunikašuvdnavuogádagas. Etymologalaš mearkkašupmi lea dehálaš dalle go geahččalit dulkot namaid sisdoalu. Nubbi mearkkašupmi fast-ain lea dehálaš dalle go olbmot čujuhit dihto geográfalaš báikái dahjege geavahit namaid. Dán sáhttá gohčodit báikenama <em type="italic">onomasttalaš mearkkašupmin </em>. (Strid 1993: 12–13.) </p>
<p>Etymologalaš mearkkašumi ja onomasttalaš mearkkašumi erohus boahtá bures ovdan čuovvovaš ovdamearkkas. Juos gii nu dadjá: <em type="italic">Sávzzat leat heasttagárddis </em>dahje <em type="italic">Sávzzat </em><em type="italic">leat Heasttagárddis </em>, dalle vuosttas ovdamearkkas sávzzat leat kánske boasttusajis, muhto nuppi ovdamearkkas dat leat muhtun báikkis, man namma lea <em type="italic">Heasttagárdi </em>. </p>
<p>Nuppi ovdamearkka báikenamma lei sihkkarit heasttagárdi dalle go namma riegádii ja dan etymologalaš mearkkašupmi lea ain `heasttagárdi`. Ovdamearkkas dat lea goit dušše fal báikki namma, man sisdoallu ii leat dehálaš, muhto baicca dat, <em type="italic">gos </em>sávzzat leat. (Strid 1993: 13.) </p>
<p>Namaid geavaheami geahččanguovllus etymologalaš mearkkašupmi lea eahpemávssolaš juo ráhkadeami rájes. Dalle go geavahit namaid, dat leat dušše symbolat dahjege olbmot eai jurddaš daid sisdoalu, muhto geavahit daid dušše muhtun báikki symbolalaš mearkan giela soahpamuša mielde. Dat mearkkaša, ahte báikenamaid geavahit dušše čujuhangaskavuođa várás: báikenamma ii goit šat čujut osiidis sisdollui, muhto baicca topográfalaš báikái. Aiddo dán dihtii lea vejolaš, ahte olbmot geavahit váttisvuođaid haga dakkár namaid, maid sisdoalu ii leat šat vejolaš áddet. Seammás lea goit dehálaš muitit, ahte vaikko namma ii muitalivčče maidige, dasa laktásit dattetge seammalágan jurdagat ja dovddut go eará namaidege. (Kiviniemi 1978: 73; 1980: 2–3; Pitkänen 1999: 8; Strid 1993: 13.) ahte lea vejolaš geavahit báikenamaid maiddái nu ahte seammás jurddaša daid sisdoalu (Kiviniemi 1980: 2–3). Dasa lassin orru leamen nu ahte olbmot man nu láhkai dárbbašit namaid mearkkašumi, danin go muđui livččii oalle váttis čilget, manne geahččalit botnjat eahpečielga namaid áddehahtti hámiide.</p>
<p>Dasa ahte báikenamat govvidit dávjá iežaset refereantta, leat máŋggat sivat. Okta dehálaš sivva lea dat, ahte sahtedohko namahusaid geavaheapmi lea oalle váttis dalle go galgá spesifiseret muhtun báikki ja ahte lea álkit muitit nama, juos das lea áddehahtti sisdoallu. Báikenamaid osiid govvideaddji funkšuvdna šaddá goit dárbbašmeahttumin ja sáhttá vel hehttetge dalán go namat šaddet spesifiserejeaddji funkšuvdnii. (Kiviniemi 1975: 12–13; Zilliacus 2002: 158.)</p>
<p>Dalle go leat namuhan muhtun báikki, namas lea leamaš čielga mearkkašupmi, mii lea laktásan referentii. Báikenamat leat dahje leat leamaš álo muhtun giela sátneráju oassi.</p>
<p>Dán dihtii proprrain dahje daid osiin lea (leamaš) maiddái man nu lágan appellatiiva mearkkašupmi. Dáid osiid lea vejolaš čielggadit giellahistorjjá vehkiin ja dasto dutkat daid appellatiiva homonymaid mearkkašumi. Dalle galgá goit muitit, ahte namain ii leat seammalágan <em type="italic">mearkkašupmi </em>go daid appellatiiva homonymain, ja dan dihtii livččiige buoret hállat namaid <em type="italic">sisdoalus </em>. (Kiviniemi 1971: 34–35; 1978: 73; 1980: 1; Zilliacus 1972: 363, 367.) </p>
<p>Dasa lassin ferte muitit, ahte báikenamaid sisdoalu vuođul ii leat vejolaš njuolga dulkot duođalašvuođa, vaikko áŋgiramos etymologalaš geahččanguovllu guottiheaddjit leat navdánge ná. Sin mielde báikenamaid oasit addet dieđu das, mot dološ olbmot leat geavahan muhtun báikki. Dákkár geahččanguovllu vuolggasadjin lea jurdda, ahte erenoamážit namaid mearusoasit muitalit dološ olbmuid eallimis, dat doibmet báikenama <span type="quote">"muitun"</span>. Namat muitalit dábálaččat boares ealáhusain dego ( <em type="italic">Mádjjohka </em>&lt; </p>
<p>Mádjitjohka), eatnamiid oamasteamis ( <em type="italic">Erkkeája </em>, <em type="italic">Elle Ándde Goahteája </em>), johtimis ( <em type="italic">Geainnodat </em>), rájiin ( <em type="italic">Nuvvos Áitevárri </em>) ja boares oskkus ( <em type="italic">Áilegas, Guivi </em>). Báikenamat leat historjjá dáfus dehálaččat, danin go lea vejolaš, ahte dat seilot guhka, juos beare kultuvra seailu. Dainna lágiin báikenamat leat muhtun guovllu boarrásamos historjjálaš gáldut. (Vahtola 1999: 4–5.) vuođđuduvvá namalassii ollásit dan navdosii, ahte namat dábálaččat vuođđuduvašedje báikki dehálamos dahje čalbmáičuohcci iešvuođaide. Dávjá ášši ii namalassii leat ná. </p>
<p>Nama dehálamos doaibma lea sirret báikki eará báikkiin ja dan dihtii nammaaddi ii dárbbaš go ovtta erenoamášvuođa mii sirre dán báikki earáin. Dasa lassin muhtun dábálaš iešvuođa sáhttá geavahit dušše ovtta namas. Dán dihtii <em type="italic">Hávgaláttu </em>ii dárbbaš leat erenoamáš hávgii, muhto dat lea deaivan láddu namman, go eará ládduin, main leat eanet hávggat, leat juo namat. (Kiviniemi 1976: 56; 1978: 79–80; 1980: 1–4.) </p>
<p>Nappo juos muhtun guovllus leat dihtolágan báikkit oalle unnán, dasa/daidda dohkke oalle dábálaš namma. Juos fast-ain seammalágan báikkit leat olu, dárbbašit maiddái erenoamáš namaid. Dás čuovvu, ahte juoga mii lea servoša kultuvrras dábálaš ja beaivválaš, ii boađe vealtameahttumit ollenge ovdan nu ahte dat livččii dábálaš fáddá báikenamain. (Kiviniemi 1978: 80–81.) Báikki lea namalassii vejolaš spesifiseret man beare iešvuođa mielde, juos dan sáhttá sániiguin buktit ovdan (Kiviniemi 1980: 1–4; 1990: 81).</p>
<p>Buorre ovdamearka lea Kurt Zilliacus dutkamuš Houtskara báikenamain, mas son fuobmái, ahte dušše 3,5 % namain laktásit báikki geavaheapmái ja čuođi bivdosaji joavkkus lea dušše okta namma, mas lea guolli. Dás sáhttá fuobmát, ahte báikenamat eai muital njuolga servodagas: dat mii lea dábálaš kultuvrras ii leat álo dábálaš báikenamain. (Kiviniemi 1978: 80–81.) Seammasullasaš bohtosat ledje maiddái Tuija</p>
<p>Rankamas (1993: 57) ja mu kandidáhtabarggus. (Valtonen 2002). </p>
<p>Lea maiddái dehálaš fuobmát, ahte báikenamat eai vealtameahttumit govvit ollenge dan duođalašvuođa, man dutki dovdá. Lea ovdamearkan vejolaš, ahte muhtun báiki lea namuhuvvon muhtun máinnasealli, dego stálu, mielde. Báikenamat govviditge namalassii dihto servoša kultuvrralaš duođalašvuođa ja sin jurdagiid máilmmis. Muhto vaikko sisdoallu ii livčče duođalaš dan lea goit vejolaš dutkat. (Gč. Eco 1984: 38.)</p>
<p>Báikenamat eai láve gielástallat, vaikko daid sisdoallu ii leat álo seammalágan go dat duođalašvuohta, man mii dovdat. Dán prinsihpas leat goit muhtun spiehkastagat.</p>
<p>Dakkár namaid, mat leat bahá ovdasii, dahje nuoskkes namaid leat sáhttán nuppástuhttit neutrála hápmái. Seamma láhkai dakkár namaid, maid mearkkašupmi lea šaddan eahpečielggasin, leat sáhttán nuppástuhttit ipmirdahtti hápmái dahjege dain leat hámiid álgoálgosaš hámis eai leat seilon dieđut, lea oalle váttis sirret daid eará namaid joavkkus. (Kiviniemi 1980: 3.) <em type="bold">4.2.3.2. Báikenamat diehtovuorkán </em></p>
<p>Báikenamat doibmet guovtti láhkai diehtovuorkán: vuosttažettiin lea diehtu, mii lea namas, nuppádassii lea čiegus diehtu, mii laktása namuhuvvon báikái iige leat njuolga vuhttomis namas (gč. Aikio 2003: 103). Báikenamma okto lea báikki mearka dahjege dat mii ovddasta albma báikki ovdamearkan hállamis, muhto dat lea maiddái uksa dahje bálggis oalle stuorra diehtovuorkái. Dát diehtu ii leat gávdnamis ovttaskas báikenama osiid, nappo sániid, mearkkašumis, muhto dát diehtu lea vurkejuvvon nama sisa. Das mot diehtu boahtá oidnosii lea eanet sáhka čuovvovaš kapihttalis.</p>
<p>Báikenamat dollet sisttiset olu iešguđetlágan dieđu. Dán dieđu sáhttá juohkit guovtti sadjái: dain lea <em type="italic">diehtu eatnamiid birra </em>ja <em type="italic">kultuvrralaš diehtu </em>. Dán guovtti luohká dieđut juohkásit velá guovtti sadjái: dain lea <em type="italic">almmolaš diehtu </em>ja <em type="italic">kultuvrra siskkáldas diehtu </em>. </p>
<p>Almmolaš diehtu lea dakkár diehtu, man gii beare olbmuid sáhttá áddet báikenamas.</p>
<p>Ovdamearkan buot olbmot, geat máhttet sámegiela ja dovdet sámekultuvrra almmolaš dásis áddejit, makkár eana lea <em type="italic">Juovvaskáidi </em>dahje makkár ealáhussii laktása báiki, man namma lea <em type="italic">Rihtánjárga </em>. (Gč. Magga 1991: 6–7.) </p>
<p>Kultuvrra siskkáldas diehtu lea fas dakkár diehtu, man áddejit dušše dakkár olbmot, geat leat šaddán bajás dihto kultuvrralaš servošis. Dákkár diehtu ii leat áddemis dušše báikenama hámis dahje dan osiid dábálaš mearkkašumis. Dát diehtu čatnasa nannosit dihto báikenammii, muhto dan ii sáhte áddet, juos ii dovdda dan kultuvrralaš teavstta, masa dat gullá. Dalle go dákkár diehtu guoská eatnamiidda, dat sáhttá leat ovdamearkan diehtu das, ahte dán ja dán báikkis bohccot lávejit bálgat dihto áigge dahje dán ja dán báikkis šaddet gámasuoinnit, vaikko namma ii njuolga muitalge dan birra. Nammii lea kodejuvvon čiegus diehtu. Dát dieđut lávejit leat sullii seammaláganat buot servoša miellahtuin. (Gč. Fair 1997: 468; Rankama 1993: 57.) lea dain muitalusain, máidnasiin, juigosiin ja eará árbevierus, mii laktása muhtun báikái.</p>
<p>Okta báikenamma sáhttá doallat sisttis oalle olu kultuvrralaš dieđu. Buot dát dieđut čatnasit goit nubbi nubbái dán báikki nama bokte. (Gč. Huuskonen 1995.) Nappo báikenamma lea dego ensyklopediija ohcansátni, man duohkin lea gávdnamis stuorra diehtomearri (Paikkala 1999: 15).</p>
<p>Almmolaš dieđu geahččanguovllus báikenamat leat golmmaláganat. Báikenama oasit sáhttet leat mearkkašumi dáfus ollásit čađačuovgit dahjege daid lea vejolaš áddet. Sáhttá leat, ahte báikenama osiid mearkkašupmi lea áibbas čielggas, muhto lea váttis áddet manne aiddo dat báiki lea ožžon dákkár nama. Muhtumin fas namaid sisdoalu lea veadjemeahttun áddet. (Kiviniemi 1990: 12.) Dáid ipmirdeami dásiid lea vejolaš buohtastahttit Peirce doahpagiiguin <em type="italic">argumeanta </em>, <em type="italic">dicent </em>ja <em type="italic">rema </em>, mat govvidit mearkagaskoami ja interpretántta gaskavuođa kvaliteahta. </p>
<p>Ovdamearkan namma <em type="italic">Juovvaskáidi </em>muhtun juovvás skáiddi namman lea oalle áddehahtti: das diehtá dalán makkár báiki dat lea. Namma ieš muitala, mii lea rivttes dulkon, nappo dat lea argumeanta. Olu váddásut lea áddet njuolga manne muhtun ádjaga namma lea <em type="italic">Divgaája </em>. Dan sisdoalu dulkomii dárbbašit kultuvrra siskkáldas dieđu. Dákkár namma lea dicent: lea diehtu mii ja makkár, muhto ollislaš ipmárdus dáid osiid gaskavuođain ja mearkkašumis váilu. </p>
<p>Leat maiddái namat, maid ii leat vejolaš šat dulkot dálá giela vuođul. Dákkár namma lea ovdamearkan <em type="italic">Geavvu </em>, man sisdoalu lea velá kultuvrra siskkobeale olbmuidege veadjemeahttun áddet. Dat lea rema dahjege mearka man sáhttá dušše áicat, muhto man ii leat vejolaš dulkot. Dás galgá goit váldit vuhtii dan, ahte lea gažaldat dušše báikenama osiid mearkkašumis, danin go giellageavaheddjiin lea gal sihkkarit eará diehtu nama refereantta birra. </p>
<p>Buot olbmot geat geavahit muhtun guovllu, eai vealtameahttumit dieđe buot ovtta nama denotašuvnnaid dahjege mearkkašumiid, vaikko livčče šaddan bajás seamma kultuvrra siste. Teoriijas juohke denotašuvdna sáhttá leat dušše ovtta sierra geavahanjoavkku anus. (Strid 1993: 16.) Juohke kultuvrra ja servoša olbmot áicet seamma duođalaš máilmmi, muhto sii dulkojit dan iešguđet láhkai. Buot kultuvrraid olbmuin leat iežaset</p>
<p>Veivo 1999: 15.)</p>
<p>Čuovvovaš govvosat govvidit dan, makkár dieđu báikenamat dollet sisttiset ja geat sáhttet áicat dan. Vuosttas govus govvida dan dieđu, mii lea báikenamas alddis, nubbi govus fas govvida dan dieđu, mii laktása namuhuvvon báikái.</p>
<p>I) Diehtu, mii lea namas</p>
<p>Dán dieđu luondu čuočču ovt- taskas mearkka mearkagask- oami ja refereantta gaskavuođas</p>
<p>Ia) almmolaš diehtu / ikonat Iá) kultuvrra siskkáldas diehtu / indeavssat</p>
<p>II) Diehtu, mii laktása namuhuvvon báikái</p>
<p>Dát diehtu boahtá ovdan dušše semiosismearkaráiddu vehkiin (Gč. čuovvovaš kapihttala)</p>
<p>IIa) kultuvrra siskkáldas diehtu</p>
<p>IIa1) kultuvrra siskkáldas</p>
<p>IIa2) kultuvrra siskkáldas diehtu eatnamiid birra kultuvrralaš diehtu</p>
<p>Namuhuvvon báikkiide laktásit olu dieđut, mat eai leat áddemis nama osiid mearkkašumis. Dát dieđut leat ovdamearkan dat máidnasat, muitalusat, juigosat ja eará dakkárat, mat laktásit dihto báikái dahje báikenammii. Dákkár dili lea álki govvidit earáide dainna lágiin, ahte muitala buot dan árbevieru, mii laktása báikái. Olu váddásut lea goit lahkonit dan áššái teorehtalaččat, nappo govvidit dán dili dieđalaš málliid bokte.</p>
<p>Mu čoavddus lea guorahallat dán ášši semiosisproseassa vehkiin.</p>
<p>Semiosis dahjege mearkkaid doaibma čatná áicamiid ja doabalaš jurddašeami oktii. Dat nuppástuhttá materiála duođalašvuođa mentála ja relatiiva máilbmin, nappo dakkárin go mii dan áddet. Dán teorehtalaš málle lea álki geavahit maiddái báikenamaid sisdoalu govvideapmái. Dalle ráiddu vuosttas mearka lea báikenamma. Dán mearkka interpretánttas fas šaddá ođđa mearka, mii čilge ovddit mearkka, ja dán mearkkas šaddá fas ođđa mearkka ja nu ain. Dát vuosttas mearkka mánnámearkkat dollet sisttiset daid árbevieru osiid, mat laktásit báikái. Juohke olbmos dákkár ráidu lea earálágan dađi mielde maid son lea vásihan dahje gullan. Seamma olbmos sáhttet leat seamma namas maiddái eanet ráiddut go okta dađi mielde man geahččanguovllus son báikki guorahallá.</p>
<p>Dákkár mearkaráidu buvttada kultuvrralaš teavsttaid, mat dollet sisttiset intertekstuála muittuid dahjege kultuvrralaš árbevierroollisvuođaid. Dát teavsttat generaliserejit dahje daidda lea vejolaš generaliseret máŋggaid dulkomiid. Dát máksá, ahte šaddet máidnasat ja muitalusat, mat ellet maiddái iehčanas eallima sierra báikenamain. Kultuvrralaš teaksta lea locus dahjege báiki, gos buvttadit mearkkašumi ja mearkkašupmi fas bealistis šaddá buvttadeaddjin. (Eco 1984: 24–25.)</p>
<p>Válddán dás ovtta ovdamearkka das, makkár dákkár ráidu sáhttá leat. Mu ov-damearkamateriálas lea namma <em type="italic">Stohposaiája </em>, masa laktása hui olu sisdoallu. Okta informánta lea ovtta jearahallanbihtás (TKU 70/3, 25) muitalan dán báikki birra čuovvovaš áššiid: 1.) gos dat lea (almmolaš diehtu) 2.) rievssatbivdinguovlu (kultuvrra siskkáldas diehtu eatnamiid birra) 3.) doppe gullo savkkas (kultuvrra siskkáldas diehtu, kultuvrralaš ášši) 4.) </p>
<p>Gádjá-Nillá stohposadji (kultuvrra siskkáldas diehtu, kultuvrralaš ášši) 5.)</p>
<p>Gádjá-Nillá stálut (kultuvrra siskkáldas diehtu, kultuvrralaš ášši) 6.) songe lea ballán doppe stálus (kultuvrra siskkáldas diehtu, kultuvrralaš ášši)</p>
<p>Báikenamma: <em type="bold">STOHPOSAIÁJA </em>mearka refereanta interpretánta </p>
<p>Gádjá-Nillá stohposadji mearka</p>
<p>Gádjá-Nillás ledje oktavuođat oaidnemeahttumiiguin mearka</p>
<p>Doppe gullo oaidnemeahttumiid (stáluid) mearka savkkas</p>
<p>Doppe leat stálut mearka ja nu ain viidásabbot</p>
<p>Dát govus govvida geavatlaččat dan, mot semiosisráidu šaddá. Vuosttas mearka lea báikenamma <em type="italic">Stohposaiája </em>, man refereanta lea albma konkrehta ája. Dán mearkka interpretántta vuođul lea fas šaddan ođđa mearka ja nu ain. Buot čuovvovaš mearkkaid refereanta lea dat seamma konkrehta ája, man namma lea <em type="italic">Stohposaiája </em>. Mađi guhkkelabbui ráidu ovdána, dađi eanet dulkomat šaddet álgoálgosaš mearkkas. Dat máksá, ahte diehtu álgoálgosaš mearkka sisdoalus maiddái lassána dahjege ahte čuovvovaš dulkomat meroštallet álgoálgosaš mearkka dárkilabbot ahte dárkilabbot. </p>
<p>Ođđa dieđut ja vásáhusat váikkuhit álgoálgosaš mearkka sisdollui ja dáinna lágiin maiddái olles máilmmi dulkomii. Dát govvida bures dan, mot semiosis nuppástuhttá konkrehta máilmmi relatiiva kultuvrralaš máilbmin. <em type="bold">dutkamuša geahččanguovllus </em></p>
<p>Dán dutkamušas lean gieđahallan sámegiela luonddubáikenamaid semiotihkalaš mearkavuogádahkan. Ulbmilin lei guorahallat báikenammavuogádagaid dábálaš dásis, geahččalit heivego semiotihkalaš teoriija daid dutkamii ja erenoamážit geahččalit čielggadit, mot báikenamat sáhttet doallat sisttiset ja sirdit kultuvrralaš dieđu. Ulbmilin lei dasa lassin guorahallat materiála, nu ahte namaid geavaheddjiid oainnut ja geahččanguovlu boađášedje ovdan dahjege dát dutkamuš lea dahkkon emic-geahččanguovllus. Ovdamearkamateriálan leat leamaš 187 báikenama Ohcejoga</p>
<p>Dálvadasa duottarguovllus sihke Dálvadasas 1960–70-loguin čoggojuvvon etnográfalaš materiála, maid mun lean ovttastahttán.</p>
<p>Dutkamuša láidehusas mun gieđahallen teorehtalaš vuolggasajiid, ovdamearkamateriála sihke báikenammadutkamuša, semiotihka ja Dálvadasa gili dutkanhistorjjá. Čuovvovaš kapihttalis, muhtunlágan láidehussan, mun guorahallen ja problematiserejin báikenama meroštallama. Vuosttas dutkanbohtosat, maid bukten ovdan gusket báikenamaid ráhka-dusa. Mu ovdamearkabáikenamat orrot vástideamen bures daid govvidemiid, maid sámegiela báikenamain leat ráhkadan, nappo dat heivejit bures ovdamearkamateriálan.</p>
<p>Ovdamearkamateriálas leat 24 nammabearraša. Dát nammabearrašat leat okta čuolbma, man livččen háliidan guorahallat buorebut go masa lei dilli. Nammabearrašiid siskkáldas ráhkadus, sajádat muhtun guovllus, lahtuid gaskasaš hierarkiija ja šaddansivat livčče mu mielas oalle miellagiddevaš dutkančuozáhagat. Orru leamen nu ahte nammabearrašiid stivrejit čielga lágat, mat eai leat seammaláganat juohke dilis ja guovllus. Dát boahtá ovdan das, ahte gártanamat lávejit spiehkkasit eará nammabearraša lahtuin, vaikko dat leat ráhkaduvvon sámegiela dábálaš namuhanvuogi mielde.</p>
<p>Miellagiddevaš fuomášupmi lei maiddái dat, ahte mu ovdamearkamateriálas boahtá čielgasit ovdan, mot muhtun namaid deattohis gaskaoasit leat otnon jearahallanáigoda-gas áddehahtti sániin áddemeahttun stávvalin dahje bustávvan. </p>
<p>Guorahallen dán dutkamušas oalle viidát báikenammavuogádagaid iešvuođaid dábálaš dásis. Iežan ovdamearkamateriálas bukten ovdan ovdamearkan dan, mot oamasteapmi manne. Čielga tendeansa lea, ahte namat leat eanet gili lahkosiin, muhto maiddái ekonomalaččat dehálaš guovlluin ja muhtun erenoamáš báikkiin leat olu namat. Dát njuolggadus ii goit doala deaivása rievssatbivdinguovllus, gos leat olu unnit mearri namat go eará ekonomalaččat dehálaš guovlluin. Buoremus čilgehus orru leamen dat, ahte leat geavahan dán guovllu eanas dálvet ja dalle ii leat nu stuorra dárbu spesifiseret iešguđetlágan eatnamiid. Olles dutkanguovllu gaskamearalaš nammasuohkatvuohta lea sullii 0,3 nama njealjehaskilomehteris.</p>
<p>Guorahallen dán dutkamušas oalle viidát semiotihkalaš teoriija dábálaš dásis ja juo strukturalisttalaš ja pragmáhtalaš árbevieruid mielde. Dat lei bággu, dan dihtii go semiotihka eai leat geavahan mu dieđuid mielde ovdal sámegiela báikenamaid teoretiseremii ja eará gielainge oalle unnán. Áidna dutkamuš man mun dieđán dán lassin, lea FL Ritva Toropainena nákkosgirji Oulu gávpotnamaid semiotihkas, mii ii leat vel almmustuvvan. Dán dihtii lei mu mielas dehálaš buktit teoriija ovdan dakkár hámis, ahte dán čállosa lohkkit duođaid dihtet, mas lea sáhka. Dát teorehtalaš oassi lea vuođustus čuovvovaš kapihttalii, mas mun gieđahalan báikenamaid semiotihka.</p>
<p>Báikenamaid semiotihkas mun guorahallen báikenamaid semiotihkalaš mearkan guktuid dutkanárbevieruid málliid mielde. Báikenamat orrot heivemin oalle bures semiotihkalaš mearkan dahjege daid lea oalle lunddolaš heivehit semiotihka jurddašanmálliide. Ođđa ja erenoamáš mielaidgeassi bohtosiid ožžon goit dalle go guorahallen báikenamaid strukturalisttalaš mearkavuogádahkan, ovttaskas báikenamaid mearkatiippaid ja báikenamaid sisdoalu semiosisproseassa geahččanguovllus.</p>
<p>Báikenamaid lea vejolaš guorahallat strukturalisttalaš mearkavuogádahkan guovtti geahččanguovllus. Vuosttažettiin báikenamain lea seammalágan gielalaš vuogádat go eará gielalaš ávdnasiinge, muhto nuppe dáfus daid lea vejolaš guorahallat maiddái sisdoalu geahččanguovllus kultuvrralaš vuogádahkan. Dalle boahtá ovdan dat, mot eatnamat váikkuhit olbmuide ja sin gillii. Lea ovdamearkan vejolaš guorahallat dan, mot olbmot hábmejit ja klassifiserejit iežaset birrasa ja man olu dás lea sáhka kultuvrras ja man olu konkrehta eatnamiid váikkuhusas. Livččii miellagiddevaš veardidit mu ovdamearkaguovllu dili muhtun eará guovllu dillái ja guorahallat dán ášši guhkkelii.</p>
<p>Dán dutkamušas mun sáhtten govvidit dušše makkár vuogádat lea, muhto buot daid doaimmaid ja lágaid, mat stivrejit vuogádaga, mus ii lean dilli dutkat ja guorahallat.</p>
<p>Mun gieđahallen maiddái ovttaskas báikenamaid semiotihka. Dalle mun analyserejin 147 nammaollisvuođa daid Peirce mearkatiippaid mielde, mat govvidit mearkagaskoami ja refereantta gaskavuođa, namalassii ikona, indeaksa ja symbola. Dalle bođii ovdan, ahte namat juohkásit dušše ikonaide ja indeavssaide. Dasa lassin ledje muhtun namat, maid lea vejolaš analyseret guktuid aspeavttaid mielde. Symbolanamat eai gávdnon.</p>
<p>Ikona- ja indeaksanamaid gorri lea dán dutkamuša mielde 1:4 ja guktot tiippaid namat leat seamma suohkadit juohke oasseguovllus. Suomagiela luonddubáikenamain gorri lea 1:1. Dákkár gielaid gaskasaš erohus orru bohciideamen kultuvrraid gaskasaš ealáhuserohusain: sámit ja suopmelaččat geavahit eatnamiid iešguđet láhkai. Livččii oalle miellagiddevaš analyseret muhtun eará sámegielat nammaollisvuođa ja veardidit dan bohtosiid mu bohtosiidda. Dákkár miellagiddevaš lassianalysat sáhtášedje guoskat ovdamearkan johttisámiid nammavuogádagaide dahje kulturnamaide. Heivvolaš materiála lea goit oalle váttis gávdnat, danin go dákkár analysa gáibida oalle olu dakkár kultuvrralaš dieđu, mii laktása báikkiide.</p>
<p>Okta dán dutkamuša dehálaš gažaldat lei dat, makkár diehtu báikenamain lea ja mot dan lea vejolaš dovdat. Dán vuođustussan mun gieđahallen sáhttágo báikenamain leat mearkkašupmi dahje sisdoallu ja seammás dan, mot Peirce mearkatiippat rema, dicent ja argumeanta, mat gusket mearkagaskoami ja interpretántta gaskavuhtii, bohttet ovdan mu nammamateriálas. Analysa boađus lei, ahte lea vejolaš sirret guokte sisdoallokategoriija: diehtu mii lea namain ja diehtu mii laktása namuhuvvon báikái.</p>
<p>Dáin guktuin kategoriijain lea juo almmolaš diehtu dahjege dakkár diehtu, man gii beare olbmuid sáhttá dovdat, ja kultuvrra siskkáldas diehtu, man dušše servoša siskkobeale olmmoš sáhttá dovdat.</p>
<p>Loahpas mun guorahallen dan, mot kultuvrra siskkáldas dieđu ja dan šaddama lea vejolaš teoretiseret ja mot šaddet kultuvrralaš teavsttat. Dán guorahallamis semiosis lea guovddáš čilgehusmálle. Dulkonproseassa álgá konkrehta eatnamis, mii nuppástuvvá relatiiva kultuvrralaš diehtun semiosisa bokte. Dát diehtu fast-ain váikkuha dasa, mot olbmot dulkot báikkiid, báikenamaid ja daid kultuvrralaš teavsttaid, mat laktásit daidda.</p>
<p>Dát proseassa lea prinsihpas rájáheapme. Dán govvida čuovvovaš govus:</p>
<p>Relatiiva, kultuvrralaš oaidnu báikkis / máilmmis</p>
<p>Vásáhusat, mat laktásit báikái / vásáhusat báikkis Semiosis lea guovtteguvllot proseassa. Dat fállá olbmui dieđuid duođalašvuođas, muhto dat maiddái nuppástuhttá máilmmi dakkárin, go olmmoš jurddaša. Dat mearkkaša, ahte duođalaš máilbmi ja dan vuođul semiosisa bokte šaddan vásáhusat duddjojit namaid sisdoalu ja dahket vejolažžan ovttaskas olbmuid iešguđetlágan dulkomiid. Ovttaskas báikenamas ii leat fápmu, nuppástuhttit olbmo oainnu máilmmis, muhto baicca nuppe gežiid: olbmuid vásáhusat nuppástuhttet báikenamaid sisdoalu. Dát lea hui miellagiddevaš fáddá, man livččii dehálaš duktat eanet ja čiekŋalabbot. Lea vejolaš, ahte dán prinsihpa sáhtášii heivehit maiddái dábálaš sániid mearkkašumi ja sisdoalu dut-kamii.</p>
<p>Lean mielastan lihkostuvvan viehka bures heivehit semiotihkalaš teoriijaid sámegiela báikenamaid guorahallamii. Dát teoriija fállá gaskomiid teoretiseret máŋggaid dakkár fáttáid, mat leat báikenammadutkiide oahppásat, muhto maid leat ovdal buorebutge govvidan eaige guorahallan daid ollislaš vuogádatiešvuođaid. Nuppe dáfus lei miellagiddevaš fuobmát, ahte emic-geahččanguovlu, man erenoamážit Davvi-Amerihká álgoálbmotgielaid báikenamaid dutkit leat muhtun veardde geavahan, lea gávdnamis</p>
<p>Suomasge, muhto dat ii leat goassige ožžon oalle almmolaš saji onomastihkas.</p>
<p>Namalassii Kurt Zilliacusa čálus <em type="italic">Nimistötieteellisten synteesien aikaa </em>jagis 1972, doallá sisttis aiddo seamma argumeanttaid go emic-dutkamuša guottiheaddjit. Livččiigo sivvan dat, ahte Zilliacusge dutká unnitlogu giela, namalassii suomaruoŧagiela, báikenamaid. </p>
<p><em type="bold">Semiosis </em></p>
<p>Konkrehta eana</p>
<p>Dát čuovus doallá sisttis dan ovdamearkamateriála, mii lea geavahuvvon dán barggus.</p>
<p>Juos namma lea gávdnamis dušše gárttas dat lea máinnašuvvon gálduin. Seamma láhkai dakkár namat, mat leat gávdnamis dušše arkiivvas, leat máinnašuvvon sierra. Namat leat alfabehtalaš ortnegis ja ordnejuvvon sierra kapihttaliid vuollái semiotihkalaš tiipa mielde. Loahpas leat vel namat, maid tiippa ii leat vejolaš čoavdit.</p>
<p><em type="bold">Oanádusat: </em>NA </p>
<p>Ruovttoeatnangielaid dutkanguovddáža nammaarkiiva</p>
<p>TKU</p>
<p>Turku universiteahta folkloristihka ja oskkoldatdiehtaga TKU/TYKLarkiiva (Turun yliopisto, folkloristiikan ja uskontotieteen TKU/TYKL-arkisto)</p>
<p>KRA</p>
<p>Suopmelaš girjjálašvuođa searvvi álbmotdiktaarkiiva (Suomalaisen Kirjallisuuden Seuran Kansanrunousarkisto) <em type="bold">1. Ikonanamat </em><em type="bold">1) Beahcelleahki : -leagi </em>Ráhkadus: Beahce + leagi + leahki [!] Leahki, gos golgá Beahcelahjohka. Orru leamen nu, ahte go mearusoassi <em type="italic">Beahceleagi- </em>lea otnon ( <em type="italic">Beahceleagi </em>- &gt; <em type="italic">Beahcelah </em>- &gt; <em type="italic">Beahcel </em>-), dan álgoálgosaš olles mearkkašupmi lea vajálduhttojuvvon ja dan dihtii lea leamaš vejolaš laktásit dat seammalágan vuođđooassái go lea šaddan dárbu namuhit dán leagi. Seammalágan proseassa lea dokumenterejuvvon ovdamearkan namas Goahppelášávžejohka &lt; Goahppel + ávži + ávži + johka. Namma lea šaddan das go báiki lea suojis ja dan dihtii doppe šaddet beazit. Sajádat vuođđogárttas: 3914 04 72–73/39; 3914 05 + 3914 02 73/40 Gáldut: TKU 75/82, 22; TKU 75/83, 11; TKU 75/84, 20; dušše arkiivvas <em type="bold">2) Cagg(e)oaivi : -oaivvi </em>Uhca váráš Čársejoga gierraga nuorttabealde. Namma lea šaddan das go dát várri cagge bohccuid johtima, dat lea caggi. Sajádat vuođđogárttas: 3914 07 79–80/30 Gáldut: NA <em type="bold">3) Ceakkoája : -ádjaga </em>Uhca ádjagaš, mii golgá Nuvvosjohkii. Namma lea šaddan das go ája golgá ceakkovielttis vulos, nappo dat lea ceaggut. Sajádat vuođđogárttas: 3914 05 + 3914 02 72/42–43 Gáldut: TKU 75/83, 10 <em type="bold">4) Duopmostole : – </em>Stuollohámat bákti Gumpegirku buohta Mádjjoga davvigáttis. Nama sáhtášii leat indeaksage dainna ákkain, ahte dat čujuha olggobeale ihtagii, namalassii albma <em type="bold">12) Jeaggejohka : -joga Njiljoga davit suorgi : -suorggi </em>Johka mii golgá Huikkanjohkii Njiljohmohkkejeakkis. Muhtumin leat dadjan, ahte dát lea Njiljoga davit suorgi. Dán johkagáttis lea leamaš goahti. Sajádat vuođđogárttas: 3914 04 77–78/37–39 Gáldut: TKU 75/132, 37; TKU 75/165, 1; TKU 75/164, 37; NA; dušše arkiivvas <em type="bold">13) Jorba Mávdna : Mávnna </em></p>
<p><em type="bold">Jorba Mávnna : – </em></p>
<p>Viehka stuorra várri, mas lea jorba aláš. Dán nubbi namma lea Skadjávár-Mávnna. Nama vuođđooasi mearkkašumis ii leat diehtu, muhto mearusoasi vuođul dat lea ikona. Sajádat vuođđogárttas: 3914 01 + 3912 10 67–68/36–37 Gáldut: NA <em type="bold">14) Juovvaája : -ádjaga </em>Uhca ádjagaš, mii golgá Detnui. Ádjaga gáldu lea juovvás ja ája lea vissá ožžon nama das. Sajádat vuođđogárttas: 3914 05 + 3914 02 69/43 Gáldut: Dušše gárttas <em type="bold">15) Juovvačohkka : -čohka </em>Viehka alla, juovvái čohkka Mávnnaávžži davábealde ja Jorba Mávnna nuorttabealde. Dán čohka nubbi namma lea Doarročohkka. Boares Ekonomalaš gárttas (Taloudellinen kartta) dán čohka namma lea Bieggačohkka, muhto dán nama guovllu olbmot eai geavat. Sajádat vuođđogárttas: 3914 01 + 3912 10 69/37 Gáldut: NA <em type="bold">16) Juovvaskáidi : -skáiddi </em>Stuorra, juovvái skáidi Čársejoga ja Davimuš Mádjjohsuorggi gaskkas. Dát guovlu lea bohccuid dálveguohtun ja dáppe leat johtán ovdamearkan boazoriggát Gádjá-Nillá ja Inguna-gánda. Skáiddi healmmis lea Nillágoahti, gos lea leamaš rátkingárdi ja lavdnjegoađit. Sajádat vuođđogárttas: 3914 07 88–89/37–38 Gáldut: TKU 67/84; TKU 70/81, 10; TKU 75/82, 10; TKU 75/154, 20; NA; Terho Itkonen 1972: 293 <em type="bold">17) Luovvemaras : -marrasa </em>Maras Nuvvosjoga máttabealde ja Nuvvos Áitevári davábealde. Namuhansivas ii leat diehtu, muhto kánske doppe lea leamaš muhtun luovvi, mii lea šaddan aiddo dán marrasa dovdomearkan. Sajádat vuođđogárttas: 3914 05 + 3914 02 78/42 Gáldut: TKU 75/83, 16; TKU 75/84, 12; NA <em type="bold">18) Rássejohka : -joga Rásjohka : -joga </em></p>
<p><em type="bold">Rásseája : -ádjaga </em></p>
<p>Johka mii golgá Njiljohkii. Namma lea šaddan das go dán johkagáttis šaddet olbmoborranrásit dahjege rásit, maid olbmot leat čoaggán ja borran. Rássejohka lea maiddái buorre geasseguohtun gusaide. Sajádat vuođđogárttas: 3914 05 + 3914 02 71–73/41</p>
<p>Gáldut: TKU 69/140, 30; TKU 70/28, 4; TKU 75/82, 22; TKU 75/83, 11; TKU 75/84, 21; TKU 75/93, 21; TKU 75/100, 17; TKU 75/100, 21; TKU 75/128, 10; TKU 75/133, 16; guokte vuosttas variánta dušše arkiivvas <em type="bold">19) Rihtánjárga : -njárgga </em>Njiljoga njárga Stohposaiádjaga vulobealde. Namma lea šaddan das go njárggas lea leamaš rihtá. Sajádat vuođđogárttas: 3914 04 72/39 Gáldut: TKU 69/101, 5; TKU 70/3, 25; dušše arkiivvas <em type="bold">20) Roavveoaivi : -oaivvi </em>Oaivi Čársejoga gierragis, Caggeoaivvi davábealde. Roavveoaivi lea oaivi, mii lea buollán dolin. Sajádat vuođđogárttas: 3914 07 79–80/31; 3914 04 79/31 Gáldut: TKU 75/69, 34; NA <em type="bold">21) Skadjávárri : -vári </em>Duolba várri Gárdejoga oarjjit gierasuorggi ja Deanu gaskkas. Dohko leat vuojehan bohccuid čakčat njuovvamiid várás. Báiki lea namuhuvvon dan suoidneskajá mielde, mii lea leamaš Skadjávárjeakkis. Dat lea dan dovdomearka. Lea maiddái vejolaš, ahte namma čujuha muhtun skadjái, mii lea laktásan njuovvamiidda. Sajádat vuođđogárttas: 3914 01 + 3912 10 67–68/38–39 Gáldut: TKU 67/84; TKU 70/81, 3; TKU 70/66, 3; NA <em type="bold">22) Skierrevađđa : -vađa </em></p>
<p><em type="bold">Skierreoaivi : -oaivvi </em></p>
<p>Vuollegis vađđa Njiljohmohkkeávžečomaid davábealde. Doppe šaddet olu skierrit. Sajádat vuođđogárttas: 3914 08 81–82/40–41 Gáldut: TKU 75/97, 13; TKU 75/140, 10; NA; nubbi variánta dušše arkiivvas <em type="bold">23) Stuorra Mávdna : -Mávnna </em></p>
<p><em type="bold">Stuorra Mávnna : – </em></p>
<p>Mealgat alla várri Mávnnaávžži máttabealde, Duottar-Mávnna davábealde. Muhtumin doppe leat gullán ártegis jienaid. Vuođđooasi mearkkašumis ii leat diehtu. Mearusoasi beales dát namma lea ikona. Sajádat vuođđogárttas: 3914 01 + 3912 10 68–69/34 Gáldut: TKU 68/383, 27; NA <em type="bold">24) Suolomaras : -marrasa </em>Maras Gieddeádjaga nuorttabealde ja Njiljohmohkkeávžejoga davábealde. Dát maras lea dego suolu jekkiid gaskkas. Sajádat vuođđogárttas: 3914 07 84/39 Gáldut: Dušše gárttas <em type="bold">25) Šlieddan : Šlieddama </em>Okta Čársejoga gáldojeaggi joga máttabealde, Roavveoaivvi ja Caggeoaivvi nuorttabealde. Namma orru govvideamen dán jeakki, veardit <em type="italic">šlieddat </em>`šaddat dilddasin, šlinccasin, láikin, šliettasin`. Maiddái Vuovdaguoikka lahkosiin lea jeaggi, man namma lea Šlieddan. Sajádat vuođđogárttas: 3914 07 80–81/30–31 Gáldut: Dušše gárttas <em type="bold">26) Šlivggodanája : -ádjaga </em>Ája mii golgá Máttimuš Mádjjohsuorgái Báhkkeskáiddi máttabealde. Namma lea šaddan das go ádjagis leat hui olu uhca mohkážat, man dihtii ája ja čáhci dego šlivggodit ravddas ravdii. Sajádat vuođđogárttas: 3914 07 85–87/30–31 Gáldut: Dušše gárttas <em type="bold">27) Uhcaskáiddáš : -skáiddáža </em>Baskkes skáidi Mádjjoga ja Uhcaskáiddášjoga gaskkas. Dát guovlu lea bohccuid dálveguohtun ja doppe leat johtán ovdamearkan boazoriggát Gádjá-Nillá ja Ingunagánda. Sajádat vuođđogárttas: 3914 10 93–97/34–38 Gáldut: TKU 67/84; NA; Terho Itkonen 1972: 296 <em type="bold">28) Urračohkka : -čohka </em>Várri Nuvvosjoga ja Njiljoga sihke Máhteája ja Rássejoga gaskkas. Vuođđogárttas dán čohkka namman lea Máhteleahčohkka. Dán guovllus leat olu urat, danin go dás manná bálggis Njiljohmohkkejeaggái. Sajádat vuođđogárttas: 3914 05 + 3914 02 72/41–42 Gáldut: NA, dušše arkiivvas <em type="bold">2. Indeaksanamat </em><em type="bold">1) Áitevárjeaggi : -jeakki </em>Jeaggi Vuopme-Áitevári ja Iŋggá Áitevári nuorttabealde. Nubbi, dábálut namma lea Gohpalasjeaggi. Namas lea indeaksagaskavuohta lagas Áiteváriide. Sajádat vuođđogárttas: 3914 07 80–81/35–37 Gáldut: TKU 75/164, 39; dušše arkiivvas <em type="bold">2) Baikkašanvađđa : -vađa Baikkašančuolbma : -čuolmma </em>Muorahis jalgadas Nuvvosjoga máttabealde Vuolit ja Bajit Divgaádjaga gierragiin. Lahkosiin lea dehálaš bálggis, gos leat johtán olu. Baikkašanvađđa lea leamaš johttiid hivssetbáiki, leat bisánan dás. Sajádat vuođđogárttas: 3914 05 + 3914 02 74–75/41–42 Gáldut: TKU 75/83, 16; TKU 75/84, 13; NA; dušše arkiivvas <em type="bold">3) Bajit Divgaája : -ádjaga </em></p>
<p><em type="bold">Divgajohka : -joga </em></p>
<p>Uhca ádjagaš, mii golgá Nuvvosjohkii. Namma boahtá das go gii nu lea gávdnan doppe divgga. Ádjaga birrasa leat ovdal láddjen.</p>
<p>Sajádat vuođđogárttas: 3914 05 + 3914 02 75/42–43 Gáldut: TKU 75/82, 19; NA; vuolit variánta lea dušše arkiivvas <em type="bold">4) Bajit Hánasája : -ádjaga Hánasjohka : -joga </em>Ája mii golgá Detnui, Geassesainurrii. Namma lea addojuvvon Hánas-áddjá, Hans Pokka mielde, gii elii 1800-logus. Lea muitaluvvon, ahte Hánas-áddjá hávdi livččii lean Hánasjoga ja Hánasádjaga gaskkas, muhto lea dolvojuvvon eret. Namma Bajit Hánasája </p>
<p><em type="bold">Beahceljohka : -joga </em></p>
<p>Ráhkadus: Beahce + leagi + johka Uhca jogaš Stohposaiádjaga buohta. Jogažis leat guokte suorggi, mat leat goappát bealde dievá. Surggiin eai leat sierra namat. Miellagiddevaš fuomášupmi lea, ahte jagi 1970 jearahallamiin geavahit hámi Beahce lah johka , muhto jagis 1975 dušše hámi Beahce l johka . Namma lea šaddan das go báiki lea suojis ja dan dihtii doppe šaddet beazit. Joga siste leat buorit lájut ja dat lea maiddái buorre geasseguohtun gusaide. Dán namas lea indeaksagaskavuohta Beahcelleahki namain. Sajádat vuođđogárttas: 3914 04 72–73/39; 3914 05 + 3914 02 73/40 Gáldut: TKU 70/3, 25; TKU 70/56, 3; TKU 75/84, 20; TKU 75/97, 5; TKU 75/97, 6; TKU 75/128, 10?, TKU 75/100, 21; Sammallahti 2002: 100; dušše arkiivvas <em type="bold">6) Beahcelvárri : -vári </em>Ráhkadus: Beahce + leagi + várri Alla várri Njiljoga gáttis davábealde. Dán vári namma gárttain lea Rássečohkka. Namma lea šaddan das go báiki lea suojis ja dan dihtii doppe šaddet beazit. Dán namas lea indeaksagaskavuohta Beahcelleahki namain. Sajádat vuođđogárttas: 3914 05 + 3914 02 Gáldut: TKU 75/84, 1; TKU 75/84, 20; dušše arkiivvas <em type="bold">7) Biergoája : -ádjaga </em>Uhca ádjagaš, mii golgá Detnui. Muhtunlágan biergohommáid leat rasildan doppe. Sajádat vuođđogárttas: 3914 01 + 3912 10 67/39 Gáldut: TKU 75/83, 12; TKU 75/84, 18; NA <em type="bold">8) Biergočohkka : -čohka </em>Alla čohkka Nuvvosjoga máttabealde. Biergočohkka lea viiddes Máhtevári alimus čohkka. Namuhansivas ii leat diehtu, muhto indeaksačilgehus orru leamen áidna vejolašvuohta. Sajádat vuođđogárttas: 3914 05 + 3914 02 73/42 Gáldut: TKU 75/83, 16; NA <em type="bold">9) Bissočuollan : -čuollama </em></p>
<p>Guovllu namma. Bissočuollan doallá sisttis buot daid báikkiid, maid nama mearusoassi lea <em type="italic">Bissočuollan-. </em>Guovlu lea Njiljoga davábealde Njiljohmohkkejeakki oarjjabealde. Namma čujuha muhtun boares bissočuollamii, muhto dađi dárkkit diehtu das ii leat šat. Sajádat vuođđogárttas: 3914 04 73–77/37–40 Gáldut: TKU 75/165, 7; dušše arkiivvas <em type="bold">10) Bissočuollančohkka : -čohka </em>Čohkka Njiljoga davábealde. Bissočuollanvári máttimuš čohkka. Namma čujuha muhtun boares bissočuollamii, muhto dađi dárkkit diehtu das ii leat šat. Sajádat vuođđogárttas: 3914 04 75–76/37 Gáldut: Dušše gárttas <em type="bold">11) Bissočuollanjeaggi : -jeakki Bissojeaggi : -jeakki </em>Jeaggi Bissočuollanjoga gierragis. Dat lea dehálaš ládju ja doppe lea leamaš maiddái goahti. Namas lea maiddái otnon variánta. Namma čujuha muhtun boares bissočuollamii, muhto dađi dárkkit diehtu das ii leat šat. Sajádat vuođđogárttas: 3914 04 75–76/39; 3914 05 + 3914 02 75–76/40 Gáldut: TKU 70/81, 8; TKU 75/103, 39; TKU 75/129, 6; TKU 75/131, 25; TKU 75/165, 3; NA; vuolit variánta lea dušše arkiivvas <em type="bold">12) Bissočuollanjohka : -joga </em>Johka mii golgá Njiljohkii Stohposaičohka buohta. Joga birrasiin leat buorit lájut ja jogas leat olu rávddut ja dápmohat. Namma čujuha muhtun boares bissočuollamii, muhto dađi dárkkit diehtu das ii leat šat. Sajádat vuođđogárttas: 3914 04 73–75/38–39 Gáldut: TKU 67/72, 9; TKU 69/140, 30; TKU 75/97, 5; TKU 75/97, 6; TKU 75/97, 13; TKU 75/131, 25; NA <em type="bold">13) Bissočuollanroavvi : -roavi </em>Bissočuollanvári oarjjimuš, juovvás aláš Njiljohkagáttis. Namma čujuha muhtun boares bissočuollamii, muhto dađi dárkkit diehtu das ii leat šat. Sajádat vuođđogárttas: 3914 04 74/37 Gáldut: Dušše gárttas <em type="bold">14) Bissočuollanvárri : -vári </em>Viiddes várri Njiljoga davábealde ja Njiljohmohkkejeakki oarjjabealde. Namma čujuha muhtun boares bissočuollamii, muhto dađi dárkkit diehtu das ii leat šat. Oktii nuorra bárdni nohkastii doppe bálgá alde ja dalán bođii gufihtaráhkku jáget su eret, danin go bálgá alde ii oaččo oađđit. Doppe lea leamaš maiddái rihtá. Sajádat vuođđogárttas: 3914 04 75–76/38 Gáldut: TKU 68/236, 47; TKU 69/134, 15; TKU 75/164, 36; NA <em type="bold">15) Borgebeaskaája : -ádjaga </em>Ája mii golgá Borgebeaskaávžžis Davimuš Mádjjohsuorgái. Das mot báiki laktása borgebeskii ii leat šat diehtu, muhto indeaksačilgehus orru leamen áidna vejolašvuohta. Sajádat vuođđogárttas: 3914 07 86–87/36 Gáldut: NA; dušše arkiivvas <em type="bold">16) Borgebeaskaávži : -ávžži </em>Ávži Borgebeaskačoma máttabealde. Das mot báiki laktása borgebeskii ii leat šat diehtu, muhto indeaksačilgehus orru leamen áidna vejolašvuohta. Sajádat vuođđogárttas: 3914 07 86–87/36 Gáldut: Dušše gárttas <em type="bold">17) Borgebeaskačopma : -čoma </em>Čopma Čársejoga, Guolleádjaga, Borgebeaskaádjaga ja Suorpmaádjaga gaskkas. Das mot báiki laktása borgebeskii ii leat šat diehtu, muhto indeaksačilgehus orru leamen áidna vejolašvuohta. Sajádat vuođđogárttas: 3914 07 86/36–37 Gáldut: NA <em type="bold">18) Čohkunjohka : -joga </em>Uhca jogaš, mii golgá Mádjjohkii. Joga oarjjit giera lea Lohkkačoma nuorttadavábealde ja nuorttit giera nuorttamáttabealde. Johka ii leat čohkunhámat, nu ahte namma vuođđun lea vissá juoga muitalus dahje dáhpáhus. Dat ii leat goit šat dieđus, muhto indeaksačilgehus orru leamen áidna vejolašvuohta. Sajádat vuođđogárttas: 3914 10 92–94/31–33 Gáldut: NA <em type="bold">19) Čuollávárri : -vári </em>Várri Máttimuš Mádjjohsuorggi máttabealde. Namuhansivas ii leat diehtu, muhto indeaksačilgehus orru leamen lunddolamos. Sajádat vuođđogárttas: 3913 2 83/27 Gáldut: NA <em type="bold">20) Čurggodanája : -ádjaga </em>Uhca ádjagaš, mii golgá Roavgoádjagii. Álgá gáldus. Dat lea leamaš bálvvosbáiki. Lea muitaluvvon, ahte namma boahtá das go leat doppe bálvalan ja sárdnidan, de leat čurggodan. Sajádat vuođđogárttas: 3914 10 92–93/37–38 Gáldut: KRA, S. ja J. Paulaharju 19307. 1932; NA; dušše arkiivvas <em type="bold">21) Davimuš Mádjjohsuorgi : -suorggi </em>Ráhkadus: Davimuš + Mádjit + joga + suorgi Mádjjoga davimuš suorgi. Dán gáttis leat leamaš goađit. Namma muitala, ahte jogas leat leamaš dahje goit goas nu fitnan mádjigat, mat ledje dolin dehálaš sálašeallit. Sajádat vuođđogárttas: 3914 07 88–89/35 Gáldut: TKU 75/139, 27; TKU 75/140, 7; TKU 75/154, 20; NA; Terho Itkonen 1972: 294 <em type="bold">22) Doarročohkka : -čohka </em>Viehka alla, juovvás čohkka Mávnnaávžži davábealde ja Jorba Mávnna nuorttabealde. Dán čohka nubbi namma lea Juovvačohkka. Boares Ekonomalaš gárttas (Taloudellinen kartta) dán čohka namma lea Bieggačohkka, muhto dán nama guovllu olbmot eai geavat. Das mii doarrumiid doppe lea leamaš ii leat šat diehtu, muhto indeaksačilgehus orru leamen áidna vejolašvuohta. Sajádat vuođđogárttas: 3914 01 + 3912 10 69/37 Gáldut: NA <em type="bold">23) Doarročopma : -čoma </em>Čopma mii lea Doarročohka davábealde. Das mii doarrumiid doppe lea leamaš ii leat šat diehtu, muhto indeaksačilgehus orru leamen áidna vejolašvuohta. Sajádat vuođđogárttas: 3914 01+3912 10 69/38 Gáldut: NA; dušše arkiivvas <em type="bold">24) Doarroleahki : -leagi </em>Uhca leagáš Doarročohka ja Jorba Mávnna gaskkas. Isak Hj. Guttorm (jagis 2002) mielde namma lea šaddan das, go dohko čoahkkanedje guovllu badjeolbmot rátkit dáloniid vuojániid ja vuovdit johgátolbmuide bohccobierggu ja doppe gos bajonat čoahkkanit oktii gullo álo doarrun, nuba dáppege lei álo leagi dievva huikkas. Sajádat vuođđogárttas: 3914 01 + 3912 10 68/37 Gáldut: NA <em type="bold">25) Duottar-Áitevárri : -vári </em></p>
<p><em type="bold">Áitevárri : -vári </em></p>
<p>Várri Njiljoga nuorttabealde. Máttimuš Áiteváriid ráiddus, jur Čársejoga davábealde. Dán vári healmmis lea leamaš goahti. Namma lea boahtán das go doppe lea dolin ássan Ivvár Pieski sávzzaidisguin. Lea váttis dadjat gii Ivvár Pieskiid doppe lea ássan, go juohke Pieski-buolvvas lea okta Ivvár. Mearusoasi vuosttas oassi čujuha dasa, ahte várri lea juogo oaidnit dego duottar dahje ahte dat várri lea lagabut duoddara go eará Áitevárit. Mearusoasi vuosttas oassi lea nappo juogo ikona dahje indeaksa. Mearusoasi nuppi oasi mielde namma lea indeaksa. Nubbi namma dán várrái lea Njiljohmohkkevárri, mii čujuha Njiljoga máttit mohkkái. Dát namma lea leamaš maiddái boares Ekonomalaš gárttas (Taloudellinen kartta). Sajádat vuođđogárttas: 3914 04 79/33 Gáldut: TKU 75/156, 8; NA; vuolit variánta lea dušše arkiivvas <em type="bold">26) Duottar-Mávnnaráhppát (ml.) </em>Geađgás eana Duottar-Mávnna davábealde. Nama mearusoassi čujuha Duottar-Mávdnii, ja dán vuođul namma lea indeaksa. Sajádat vuođđogárttas: 3914 04 70–71/33–34 Gáldut: Dušše gárttas <em type="bold">27) Elle Ándde Goahteája : -ádjaga </em>Uhca ádjagaš, mii golgá Gohpalasádjagii. Namma boahtá Elle Ánddes, Antti (Anders) Rasmusis (1867–1936). Dán ádjaga biras lea leamaš Rasmusiid láddjensadji. Ádjagis lea olu guolli. Dás lea kánske šaddan ádjaga gártanamma Guolleája, man dálvadaslaččat eai dovdda. Sajádat vuođđogárttas: 3914 07 81–82/34–35 Gáldut: TKU; Saressalo 1982: 48; dušše arkiivvas <em type="bold">28) Erkkeája : -ádjaga </em>Ádjagaš mii golgá Gukčajohkii. Namma boahtá Erkki (Erik) Katekeetta boarrásabbos (1841–1915). Dán ádjaga birrasiin leat Katekeettaid lájut. Sajádat vuođđogárttas: 3914 07 80–81/36–37 Gáldut: TKU 75/165, 2; dušše arkiivvas <em type="bold">29) Gabbavaritčopma : -čoma </em>Čopma duoddaris Gamajoga ja Máttimuš Mádjjohsuorggi gaskkas. Man gabbavarihis namma boahtá ii leat diehtu, muhto indeaksačilgehus orru leamen áidna vejolašvuohta. Lea maiddái vejolaš, ahte nama mearkkašupmi lea leamaš eahpečielggas ja olbmot leat <span type="quote">"divvon"</span> dan rivttes hápmái. Dása sáhttá čujuhit dat, ahte gárttas namma lea normaliserejuvvon Gabbavárečopman. Sajádat vuođđogárttas: 3913 09 87/27–28 Gáldut: NA <em type="bold">30) Gaskkamuš Mádjjohsuorgi : -suorggi </em>Ráhkadus: Gaskkamuš + Mádjit + joga + suorgi Mádjjoga gaskkamuš suorgi. Dán gáttis lea leamaš goahti. Namma muitala, ahte jogas leat leamaš dahje goit goas nu fitnan mádjigat, mat ledje dolin dehálaš sálašeallit. Sajádat vuođđogárttas: 3914 07 86–89/32–34 Gáldut: TKU 75/154, 20; NA; Terho Itkonen 1972: 294 <em type="bold">31) Gáimmioaivi : -oaivvi </em></p>
<p><em type="bold">Gáimm(e)oaivi : -oaivvi </em></p>
<p>Stuorra oaivi Njiljoga ja Mávnnajoga gaskkas. Oaivi lea Báišduoddara davimuš ja guovllu viidásamos oaivi. Dán oaivvi leat juoigán máŋgga láhkai dalle go leat guođohan bohccuid: goas beaivváš ihtá, goas muohta suddá, makkár Gáimmioaivi lea goasge ja nu ain. Nama vuođđun lea vissásit sátni gáibmi, muhto gean dahje man gáibmi dát oaivi lea, ii leat čielggas, muhto dainna gáimmiin oaivvi namas lea indeaksagaskavuohta. Lea maiddái vejolaš, ahte namma lea leamaš goas nu ovdal eará hámis, mii lea oatnun dahje šaddan muđuid eahpečielggasin, ja olbmot leat <span type="quote">"divvon"</span> dan dakkár hápmái, man mearkkašumi lea vejolaš áddet. Sajádat vuođđogárttas: 3914 04 73–76/31–35 Gáldut: TKU 67/52, 7; TKU 67/55, 6; TKU 69/96, 67; TKU 70/81, 21; TKU 75/157, 19; NA; Sammallahti 2003 <em type="bold">32) Gárdejogajeaggi : -jeakki </em>Jeaggi Gárdejoga nuorttat gierasuorggi geažis. Gusaid geasseguohtun. Namas lea indeaksagaskavuohta Gárdejohka-namain. Sajádat vuođđogárttas: 3914 04 70/38–39 Gáldut: TKU 75/155, 28; NA; dušše arkiivvas <em type="bold">33) Gárdejohgeahči : -geaži </em>Ráhkadus: Gárde + joga + geahči Gárdejoga giera Gárdejogajeakki oarjjabealde. Namas lea indeaksagaskavuohta Gárdejohka-namain. Sajádat vuođđogárttas: 3914 01+ 3912 10 69–70/38 Gáldut: NA; dušše arkiivvas <em type="bold">34) Gárdejohskáidi : -skáiddi </em></p>
<p><em type="bold">Gárdeskáidi : -skáiddi </em></p>
<p>Ráhkadus: Gárdi + joga + skáidi Oalle alla skáidi Njiljoga ja Gárdejoga gaskkas. Namas lea indeaksagaskavuohta Gárdejohka-namain. Sajádat vuođđogárttas: 3914 01+ 3912 10 70–71/40–41 Gáldut: TKU 70/3, 25; TKU 75/164, 35; NA; dušše arkiivvas <em type="bold">35) Giedd(e)ájajeaggi : -jeakki </em>Jeaggi Gieddeádjaga davábealde. Namas lea indeaksagaskavuohta Gieddeájanamaiguin. Sajádat vuođđogárttas: 3914 07 82–84/38–40 Gáldut: Dušše gárttas <em type="bold">36) Giisáávži : -ávžži </em>Ávži Giisájávrri ja Nuvvosjoga gaskkas, ávžži botnis golgá ája. Lea muitaluvvon, ahte ávžžis lea gohpi, gosa lea čihkkojuvvon giisá, man siste leat divrras dávvirat ja namma lea šaddan das. Dan leat goas nu geahččalan ohcat, muhto eai leat lihkostuvvan. Sajádat vuođđogárttas: 3914 05 + 3914 02 70/44 Gáldut: TKU 67/51, 11; TKU 67/54, 9; TKU 70/55, 11 <em type="bold">37) Giisáčohkka : -čohka </em>Nuvvosskáiddi čohkka, mii lea lagamusas Njiljoga. Namma lea šaddan eará <em type="italic">Giisá </em>-namaid vuođul ja dan dihtii das lea seamma indeaksagaskavuohta go eará namain. Sajádat vuođđogárttas: 3914 05 + 3914 02 70/42 </p>
<p><em type="bold">Gohpalas : Gohpalasa </em></p>
<p>Stuorra jeaggi Vuopme-Áitevári, Iŋggá Áitevári ja Gohpalasskáiddi gaskkas. Namuhansivva ii leat čielggas, muhto lea álki govahallat oktavuođa gohpalasaid ja guovllu čáhcás luonddu gaskkas, nappo indeaksagaskavuohta orru leamen lunddolamos čilgehus. Jeakki namas lea maiddái ellipsavariánta Gohpalas. Jeakki nubbi namma lea Áitevárjeaggi. Sajádat vuođđogárttas: 3914 07 80–81/35–37 Gáldut: TKU 75/164, 39; nubbi variánta lea dušše arkiivvas <em type="bold">42) Gohpalasskáidi : -skáiddi </em>Viiddes skáidi Čársejoga ja Njiljohmohkkeávžejoga gaskkas. Namuhansivva ii leat čielggas, muhto lea álki govahallat oktavuođa gohpalasaid ja guovllu čáhcás luonddu gaskkas, nappo indeaksagaskavuohta orru leamen lunddolamos čilgehus. Sajádat vuođđogárttas: 3914 07 82/36 Gáldut: Dušše gárttas <em type="bold">43) Guivi : -Guivvi </em>Báišduoddariid alimus čearru Gamajoga gierraga davábealde. Guivi lea boares bálvvosbáiki. Dan alážis leat ain gávdnamis hoalut, main leat bohcco- dahje goddečoarvvit. Guivi lea gávdnamis olbmonamman hámis Kuivia Ohcejoga, Anára, Soabbada, Guolajávrri ja <span type="quote">"Vuovde-Sámi"</span> boares áššegirjjiin jagiin 1556–1640. T. I. Itkonena mielde namma lea leamaš álggus luondduháldi (várreháldi) dahje suodjalanvuoiŋŋa namma, mii lea seilon dán bassivári namas ja olbmonamman. Ruoŧas Lyckseles lea bálvvosgeađgi, man namma lea Guivie, ja Guoládatnjárggas Lujávrri lahkosiin lea Kuiv-tšorr-nammasaš bálvvosvárri. Namma sáhttá leat ellipsahápmi, muhto dat ii leat čielggas. Sajádat vuođđogárttas: 3913 06 76–78/25–27 </p>
<p>Gáldut: NA; Terho Itkonen 1972: 294; T. I. Itkonen 1948 II: 494, 521; T. I. Itkonen 1962: 134 <em type="bold">44) Gumpegirku : – </em>Ceakkodievvá Mádjjohskáiddi vielttis, Mádjjohkagáttis, Duopmostole buohta. Maiddái Buksalskáiddis lea Gumpegirku ja dan birra lea muitaluvvon, ahte gumppet mannet dohko riđđuijaid holvot. Go leat beassan borrat juoidá, de mannet dohko ja ođđet doppe ja de holvot, dego giitit das, ahte leat ožžon borrat. Sajádat vuođđogárttas: 3914 10 95/34 Gáldut: NA; Samuli Paulaharju 19117. 1932; dušše arkiivvas <em type="bold">45) Hánasája : -ádjaga </em></p>
<p><em type="bold">Hánasnuor(e)ája : -ádjaga Hánasnarája : -ádjaga Vuolit Hánasája : -ádjaga </em></p>
<p>Ája mii golgá Detnui, Geassesainurrii, masa - <em type="italic">nuor(e) </em>-/- <em type="italic">nar </em>-variánttat čujuhit. Namma lea addojuvvon Hánas-áddjá, Hans Pokka mielde, gii elii 1800-logus. Lea muitaluvvon, ahte Hánas-áddjá hávdi livččii lean Hánasjoga ja Hánasádjaga gaskkas, muhto lea dolvojuvvon eret. Namma Vuolit Hánasája lea dušše gárttas, dálvadaslaččat gohčodit dán ádjaga Turku universiteahta jearahallamiin Hánasájan. Hánasnuor(e)ája ja Hánasnarája variánttat leat Nammaarkiivvas. Sajádat vuođđogárttas: 3914 05 + 3914 02 67–68/41 Gáldut: TKU 75/83, 12; TKU 75/84, 17; NA; golmma bajimuš variántta dušše arkiivvas <em type="bold">46) Huikkanjohka : -joga </em>Johka mii vuolgá Stáloleavššás ja golgá Njiljohkii. Namuhan sivva ii leat dieđus, muhto indeaksačilgehus orru leamen lunddolamos. Sajádat vuođđogárttas: 3914 04 77–78/36–38 Gáldut: TKU 75/165, 1; NA <em type="bold">47) Iŋggá Áitevárri : -vári </em></p>
<p><em type="bold">Áitevárri </em></p>
<p>Vuollegis várri Njiljoga nuorttabealde. Gaskkamuš Áiteváriid ráiddus. Namma lea šaddan das go doppe lea ássan goas nu Káren-Pier Iŋgá, Iŋgá Vuolab (?), sávzzaidisguin, Gohpalasjeakki rávddas. Doppe lea buorre guohtun sávzzaide. Doppe lea vel duktásadji ássama muitun. Lea maiddái muitaluvvon, ahte doppe lea leamaš áiti, gosa leat dolvon dávviriid dálvet, muhto ii leat áibbas čielggas čujuhago dát diehtu aiddo dán Áitevárrái. Sajádat vuođđogárttas: 3914 04 79/35 Gáldut: TKU 69/141, 28; TKU 75/41, 30; TKU 75/164, 39; Saressalo 1982: 50; vuolit nammavariánta lea dušše arkiivvas <em type="bold">48) Iŋggá Áitevárája : -ádjaga </em>Ája mii vuolgá Duottar-Áitevári davábealde, golgá Iŋggá Áitevári nuorttabealde Gohpalasskáiddi bálddas Njiljohmohkkeávžejohkii. Namas lea indeaksagaskavuohta Iŋggá Áitevárri -namain. Sajádat vuođđogárttas: 3914 04 81/34–37 Gáldut: TKU 75/165, 1; dušše arkiivvas <em type="bold">49) Lisačomat (ml.) </em>Čomaid joavku Davimuš ja Gaskkamuš Mádjjohsurggiid gaskkas. Das mii dahje gii lisaid dat lea, masa namma čujuha, ii leat diehtu, muhto indeaksačilgehus orru leamen lunddolamos. Sajádat vuođđogárttas: 3914 07 84–85/34–35 Gáldut: TKU 69/149, 10; NA <em type="bold">50) Lohkkačopma : -čoma </em>Viiddes, vuollegis čopma Roavveádjaga nuorttabealde. Das man lohkas lea gažaldat ii leat diehtu, muhto indeaksačilgehus orru leamen lunddolamos. Sajádat vuođđogárttas: 3913 12 91–92/29; 3914 10 91/30–31 Gáldut: Dušše gárttas <em type="bold">51) Luovvemarasája : -ádjaga </em>Ája mii golgá Nuvvosjohkii Luovvemarrasa oarjjabealde. Dan gáldu lea Marasčoma ja Nuvvos Áitevári gaskkas. Namas lea indeaksagaskavuohta Luovvemaras-namain, man namuhansivas ii leat diehtu. Sajádat vuođđogárttas: 3914 05 + 3914 02 76–77/42–43 Gáldut: TKU 75/82, 19; NA <em type="bold">52) Luovvemarasjeaggi </em>Jeaggi Luovvemarrasa máttabealde ja Nuvvos Áitevári davábealde. Namas lea indeaksagaskavuohta Luovvemaras-namain, man namuhansivas ii leat diehtu. Sajádat vuođđogárttas: 3914 05 + 3914 02 78–79/41–42 Gáldut: Dušše gárttas <em type="bold">53) Marasčopma : -čoma </em>Soahkečopma Girjeeatnama máttabealde. Dat namma čujuha lagas Luovvemarrasii, ja lea dán vuođul indeaksa. Sajádat vuođđogárttas: 3914 05 + 3914 02 76/41 Gáldut: NA <em type="bold">54) Mádjjohka : -joga </em></p>
<p><em type="bold">Máijohka : -joga </em></p>
<p>Ráhkadus: Mádjit + johka Stuorra johka, mii golgá Gevvui. Jogas leat golbma suorggi: davimuš, gaskkamuš ja máttimuš suorgi. Namma muitala, ahte jogas leat leamaš dahje leat goit goas nu fitnan mádjigat, mat ledje dolin dehálaš sálašeallit. Namas lea maiddái bálddalaš hápmi Máijohka. Mádjjoga guovlu lea dehálaš rievssatbivdinguovlu. Sajádat vuođđogárttas: 3914 07 87–89/30–31; 3913 09 82–87/29; 3914 10 90–98/33–35 Gáldut: TKU 70/81, 10; TKU 70/81, 12; TKU 70/81, 21; TKU 75/74, 12; TKU 75/74, 13; TKU 75/75, 2; TKU 75/75, 4; TKU 75/79, 7; TKU 75/79, 8; TKU 75/79, 9; TKU 75/80, 4; TKU 75/139, 27; TKU 75/156, 5; TKU 75/157, 15; NA; KRA, S. Paulaharju 19306. 1932; Terho Itkonen 1972: 294; vuolit variánta dušše arkiivvas <em type="bold">55) Mádjjohluoppal : -luobbala </em>Sullii kilomehtera guhkes luoppal Geavus Mádjjohnjálmmi vulobealde. Namas lea indeaksagaskavuohta Mádjjohka-namain. Doppe leat gullán máŋgii gufihttariid. Dasa lassin Gádjá-Nillás, Nils Vuolabis (1856–1929) lei čiehká doppe. Dán čiegá fáktan ledje stálut. Muhtumin lei vejolaš gullat, mot ruđat skille go stálut daid skilahedje. Sajádat vuođđogárttas: 3914 10 98/36 Gáldut: TKU 67/53, 27; TKU 69/28, 6; NA <em type="bold">56) Mádjjohskáidi : -skáiddi </em>Viiddes skáidi Mádjjoga ja Geavu gaskkas. Sajádat vuođđogárttas: 3914 10 95–98/32–35 Gáldut: NA <em type="bold">57) Máhteája : -ádjaga </em>Ája mii golgá Máhteleagis Njiljohkii. Ája lea namuhuvvon gean nu Máhte mielde, muhto das gii Máhtiid dat lea ii leat diehtu. Saressalo sohkatabeallainge ii leat gávdnamis čielga vástádusa dása. Sajádat vuođđogárttas: 3914 05 + 3914 02 70–71/42 Gáldut: TKU 75/82, 22; dušše arkiivvas <em type="bold">58) Máhtelahvárri : -vári </em></p>
<p><em type="bold">Máhtevárri : -vári Máhtegoahvárri : -vári </em></p>
<p>Ráhkadus: Máhte + leagi + várri, Máhte + goahti + várri Viiddes várri Njiljoga ja Nuvvosjoga gaskkas. Máhtevári alimus čohkka lea Biergočohkka. Dasa lassin Máhteváris leat Njiljoga bealde Urračohkka dahjege Máhteleahčohkka ja Máhtelahskáidi. Máhteleahki ja -ája leat vári oarjjabealde. Várri lea namuhuvvon gean nu Máhte mielde, muhto das gii Máhtiid dat lea ii leat diehtu. Saressalo sohkatabeallainge ii leat gávdnamis čielga vástádusa dása. Máhtelahvári badjel manná bálggis Njiljohmohkkejeakki guovllus Dálvadassii ja dan alde leat maiddái deaivvadan gufihttariiguin. Miellagiddevaš fuomášupmi lea, ahte boarrásamos jearahallamiin jagis 1969 geavahit Máhte <em type="bold">goah </em>várri-hámi, de jagis 1970 Máhte <em type="bold">lah </em>várrihámi ja jagis 1975 Máhtevárri-hámi. Sajádat vuođđogárttas: 3914 05 + 3914 02 71–73/41–42 Gáldut: TKU 69/140, 30; TKU 70/56, 14; TKU 75/83, 16; dušše arkiivvas <em type="bold">59) Máhteleahki : -leagi </em>Leahki man botnis golgá Máhteája. Leahki lea namuhuvvon gean nu Máhte mielde, muhto das gii Máhtiid dat lea ii leat diehtu. Saressalo sohkatabeallainge ii leat gávdnamis čielga vástádusa dása. Sajádat vuođđogárttas: 3914 05 + 3914 02 70–71/42 Gáldut: TKU 75/83, 11; TKU 75/84, 22 <em type="bold">60) Máhtelahskáidi : -skáiddi </em>Ráhkadus: Máhte + leagi + skáidi Skáidi Máhteádjaga ja Njiljoga gaskkas. Namma čujuha lagas Máhteleahkái ja lea dán vuođul indeaksa. Sajádat vuođđogárttas: 3914 05 + 3914 02 71–72/41–42 Gáldut: Dušše Vánddardangárttas (Retkeilykartta) <em type="bold">61) Máhteleahčohkka : -čohka </em>Ráhkadus: Máhte + leagi + čohkka Čohkka Njiljohkagáttis. Seamma várri go Urračohkka. Namma čujuha lagas Máhteleahkái ja lea dán vuođul indeaksa. Sajádat vuođđogárttas: 3914 05 + 3914 02 72/41–42 Gáldut: Dušše gárttas <em type="bold">62) Máttimuš Mádjjohsuorgi : -suorggi </em>Ráhkadus: Máttimuš Mádjit + joga + suorgi </p>
<p>Mádjjoga máttimuš suorgi. Dán gáttis leat leamaš goađit. Namma muitala, ahte jogas leat leamaš dahje goit goas nu fitnan mádjigat, mat ledje dolin dehálaš sálašeallit. Sajádat vuođđogárttas: 3914 07 87–89/30–31 Gáldut: NA; Terho Itkonen 1972: 294 <em type="bold">63) Mávnnaávži : -ávžži </em></p>
<p><em type="bold">Mávnnagurra : -gura </em></p>
<p>Ávži Jorba Mávnna ja Stuorra Mávnna gaskkas. Ávžži botnis golgá ája. Mávnnaávžžis leat jeagildan ja bivdán riebaniid. Nama mearusoassi čujuha Mávdnaduoddariidda, erenoamážit Jorba ja Stuorra Mávdnii, ja dan vuođul namma lea indeaksa. </p>
<p>Sajádat vuođđogárttas: 3914 04 70–73/36–37; 3914 01 + 3912 10 67–69/35–36 Gáldut: TKU 75/76, 6; TKU 75/90, 25; TKU 75/138, 20; TKU 75/164, 35; NA; vuolit variánta lea dušše arkiivvas <em type="bold">64) Mávnnajohka : -joga </em>Johka, mii golgá Njiljohkii Gáimmioaivvi oarjjabealde. Nama mearusoassi čujuha Mávdnaduoddariidda, erenoamážit Duottar-Mávdnii, ja dán vuođul namma lea indeaksa. Sajádat vuođđogárttas: 3914 04 71–74/30–36 Gáldut: TKU 75/76, 6; NA <em type="bold">65) Niibevárri : -vári </em>Viiddes várri Mávnnaávžži ja Mávnnajoga gaskkas. Namuhansivas ii leat diehtu, muhto indeaksačilgehus orru leamen lunddolamos. Sajádat vuođđogárttas: 3914 04 72–73/35–36 Gáldut: NA <em type="bold">66) Nillágoahti : -goađi </em>Boares čakčarátkingárddi sadji Juovvaskáiddi healmmis, namma čujuha Gádjá-Nillái, Nils Vuolabii (1856–1929). Go šattai boazojápmu (jagi 1894 boazorohttu?), heite geavaheames gárddi. Logi jagi dan maŋŋá ráhkadedje ođđa gárddi Gámasvuopmái ja dan maŋŋá Gámasmohkkái. Sajádat vuođđogárttas: 3914 07 88/35 Gáldut: TKU 68/384, 22; TKU 70/81, 10; TKU 75/82, 10; TKU 75/85, 9; TKU 75/97, 12; TKU 75/97, 13; dušše arkiivvas <em type="bold">67) Nillávárri : -vári </em>Alla várri Njiljohnjálmmis Niilekselä-dálu bajábealde. Namma boahtá vissásit Gádjá-Nillás, Nils Vuolabis (1856–1929), guhte ásaiduvai Njiljoganjálmmi máttabeallái, dán vári vuollái jagis 1895. Sajádat vuođđogárttas: 3914 05 + 3914 02 69/41–42 Gáldut: Dušše gárttas; Saressalo 1982: 40 <em type="bold">68) Njiljohmohkkejeaggi : -jeakki </em></p>
<p><em type="bold">Njiljohmohjeaggi : -jeakki </em></p>
<p><em type="bold">Njiljohmajeaggi : -jeakki Njiljomahjeaggi : -jeakki </em></p>
<p><em type="bold">Njiljomajeaggi : -jeakki </em></p>
<p><em type="bold">Njiljamohjeaggi : -jeakki </em></p>
<p>Ráhkadus: Njil + joga + mohkki + jeaggi </p>
<p><em type="bold">Njilmohávži : -ávžži </em></p>
<p>Ráhkadus: Njil + joga + mohkki + ávži Ávži Njiljohmohkkejeakki nuorttabealde, gos golgá Čársejoga oalgejohka Njiljohmohkkeávžijohka. Mearusoassi čujuha Njiljohkii, ja dán vuođul namma lea indeaksa. Sajádat vuođđogárttas: 3914 07 81–82/37 Gáldut: TKU 69/141, 28; TKU 75/165, 1; NA; dušše vuosttas variánta lea gárttas <em type="bold">71) Njiljohmohkk(e)ávžijohka : -joga </em>Ráhkadus: Njil + joga + mohkki + ávži + johka Čársejoga oalgejohka, mii golgá Njiljohmohkkejeakkis. Mearusoassi čujuha Njiljohkii, ja dán vuođul namma lea indeaksa. Sajádat vuođđogárttas: 3914 07 81–85/37–38 Gáldut: NA; dušše arkiivvas <em type="bold">72) Njiljohmohkk(e)várri : -vári Njiljohmohvárri : -vári </em></p>
<p><em type="bold">Njiljamohvárri : -vári </em></p>
<p>Ráhkadus: Njil + joga + mohkki + várri Viehka alla várri, máttimuš várri Áiteváriid ráiddus, mii lea Njiljoga gáttis. Seamma várri go Duottar-Áitevárri. Mearusoassi čujuha Njiljohkii, ja dán vuođul namma lea indeaksa. Sajádat vuođđogárttas: 3914 04 78–79/33–34 Gáldut: TKU 70/81, 12; TKU 75/74, 20; NA; dušše arkiivvas <em type="bold">73) Njiljohmohkki : -mohki </em>Ráhkadus: Njil + joga + mohkki Njiljoga mohkki. Dát namma lea guovtti sierra refereanttas. Mearusoassi čujuha Njiljohkii, ja dán vuođul namma lea indeaksa. Sajádat vuođđogárttas: 1) davit mohkki: 3914 04 77–78/36 2) máttit mohkki: 3914 04 78/33 Gáldut: NA; dušše arkiivvas <em type="bold">74) Njoammelávži : -ávžži </em>Ávži Gáimmioaivvi vielttis Njoammilroavi nuorttamáttabealde. Ávžžis golgá uhca ádjagaš. Leat oaidnán, mot nuorra gufihtarnisson čierastii ávžái ja jávkkai. Sajádat vuođđogárttas: 3914 04 75/35 Gáldut: TKU 67/52, 7; dušše arkiivvas <em type="bold">75) Njoammeloaivi : -oaivvi </em></p>
<p><em type="bold">Njoammelroavvi : -roavi </em></p>
<p>Oaivi Gáimmioaivvi oarjjadavábealde, Njiljoga ja Mávnnajoga gaskkas. Namuhansivva ii leat čielggas, muhto indeaksačilgehus orru lunddolamos, danin go njoammilat eai leat dábálaččat ná badjin duoddaris. Namma livččii nappo šaddan das go gii nu lea oaidnán njoammila doppe ja dat lea nu erenoamáš ášši, ahte báiki lea namuhuvvon dán njoammila mielde. Njoammelroavvi namma lea gávdnamis dušše Vánddardangárttas (Retkeilykartta). Sajádat vuođđogárttas: 3914 04 75/35 Gáldut: Dušše gárttas <em type="bold">76) Nuvvos Áitevárri : -vári </em>Vuollegis várri Stáloleavššá davábealde. Mearusoasi vuosttas oassi čujuha dasa, ahte várri lea doaibmá rádjin Nuvvosa ja Dálvadasa guovlluid gaskkas. Mearusoasi nubbi oassi fas muitala muhtun áittis, mii sáhttá čujuhit dasa, ahte dát guovlu lea leamaš ovtta boazodoallobearraša guohtun čakčat ja doppe lea leamaš vissá áiti sis. Dán vári healmmis leat leamaš maiddái goađit. Sajádat vuođđogárttas: 3914 05 + 3914 02 78/40–41 Gáldut: TKU 70/81, 10; TKU 75/74, 22; NA <em type="bold">77) Nuvvosskáidi : -skáiddi </em>Mealgat alla skáidi Nuvvosjoga ja Njiljoga gaskkas. Nuvvosskáiddi alimus čohkka lea Giisávárri. Mearusoasi mearkkašumis ii leat diehtu, muhto dán namas lea indeaksa gaskavuohta juogo Nuvvosjogain dahje Nuvvosa giliin. Sajádat vuođđogárttas: 3914 05 + 3914 02 69–71/42–44 Gáldut: TKU 75/83, 16; NA ; T. I. Itkonen 1948 II: 521 <em type="bold">78) Ovtteščohkka : -čohka </em>Viehka alla čohkka Njiljohnjálmmi nuorttadavábealde. Namma lea vissásit šaddan das go dát čohkka lea vuosttas čohkka go vuolgá Njiljohráiggi bajás. Sajádat vuođđogárttas: 3914 05 + 3914 02 69/42–43 Gáldut: Dušše gárttas <em type="bold">79) Rássejogavárri : -vári </em></p>
<p><em type="bold">Rássejohvárri : -vári </em></p>
<p><em type="bold">Rássečohkka : -čohka </em>Alla várri Njiljohkagáttis, davábealde. Namas lea indeaksagaskavuohta lagas Rássejohka-namain, mii lea šaddan das go dán johkagáttis šaddet olbmoborranrásit dahjege rásit, maid olbmot leat čoaggán ja borran. Rássečohkka-variánta lea dušše gárttas. Sajádat vuođđogárttas: 3914 05 + 3914 02 72/41 Gáldut: TKU 75/84, 1; TKU 75/100, 15; guokte vuosttas variántta dušše arkiivvas, goalmmát variánta dušše gárttas <em type="bold">80) Roavgoája : -ádjaga </em>Ája mii golgá Uhcaskáiddášjohkii. Ádjagis leat máŋggat gierasuorggit Juovvaskáiddi vielttis. Čurggodanája golgá Roavgoádjagii. Namuhansivva ii leat čielggas, muhto indeaksačilgehus orru leamen lunddolaččamus. Sajádat vuođđogárttas: 3914 10 90–92/36–38 Gáldut: NA; dušše arkiivvas <em type="bold">81) Roavveája : -ádjaga </em>Ája mii golgá Máttimuš Mádjjohsuorgái. Dan gáldu lea jeakkis, mii lea Lohkkačoma oarjjabealde. Namma čujuha lagas Njárčagahperroavvái. Roavvi lea dakkár eana, mii lea buollán dolin. Dán ájagáttis lea leamaš goahti. Sajádat vuođđogárttas: 3914 10 90/30–31 Gáldut: TKU 75/69, 34; NA; dušše arkiivvas <em type="bold">82) Roavvejeakkit (ml.) </em>Viiddes jeaggeguovlu Geavu oarjjabealde ja Máttimuš Mádjjohsuorggi nuorttabealde. Namma čujuha lagas Njárčagahperroavvái. Roavvi lea dakkár eana, mii lea buollán dolin. Sajádat vuođđogárttas: 3913 09 87–89/28–29 Gáldut: TKU 75/69, 34; NA <em type="bold">83) Roavvebohája : -ádjaga </em>Ája mii golgá Máttimuš Mádjjohsuorgái Gottetvári mátta- ja nuorttabealde. Nama mearusoassi čujuha Roavvebohkái, mii lea bohki Gottetvári ja Čuollávári gaskkas, ja dan gaskavuođa vuođul namma lea indeaksa. Roavvebohájagáttis leat mearkkat ruovdeáiggi ja 1800-logu ássamis. Sajádat vuođđogárttas: 3913 09 85–86/27–28 Gáldut: Dušše gárttas <em type="bold">84) Sávdneája : -ádjaga </em>Uhca ádjagaš, mii golgá Detnui Njiljohnjálmmis. Namma lea šaddan das go Gádjá-Nillás, Nils Vuolabis (1856–1929), lei ájanjálmmis sávdni. Dat goit bulii ja dan maŋŋá seamma báikkis leat leamaš Niilekselä-dálu sávnnit. Gádjá-Nillás lei guovllu vuosttas sávdni. Ovdal su sávdni lei dušše suopmelaš virgeolbmuin. Sus ledje suopmelaš reaŋggat ja sin ávžžuhusaid vuođul Gádjá-Nillá ráhkadii sávnni. Sajádat vuođđogárttas: 3914 05 + 3914 02 69/42 Gáldut: TKU 67/87, 10 ; TKU 75/97, 8; NA <em type="bold">85) Skadjároavvi : -roavi </em>Roavvi Skadjávári davábealde. Skadjávári ja Skadjároavi gaskkas lea Hándaljeaggi. Báiki lea namuhuvvon eará <em type="italic">Skadjá </em>-namaid mielde, mat fas leat namuhuvvon dan suoidneskajá mielde, mii lea leamaš Skadjávárjeakkis. Lea maiddái vejolaš, ahte namma čujuha muhtun skadjái, mii lea laktásan Skadjávári njuovvamiidda. Sajádat vuođđogárttas: 3914 05 + 3914 02 68/40 Gáldut: Dušše gárttas <em type="bold">86) Skadjávár-Mávdna : -Mávnna </em></p>
<p><em type="bold">Skadjávár-Mávnna : – </em></p>
<p>Ráhkadus: Skadjá + vári + Mávdna/Mávnna Viehka stuorra oaivi. Dán nubbi namma lea Jorba-Mávdna. Vuođđooasi mearkkašumis ii leat diehtu. Mearusoassi čujuha Skadjávárrái, ja dán vuođul namma lea indeaksa. Sajádat vuođđogárttas: 3914 01 + 3912 10</p>
<p>Gáldut: NA; dušše arkiivvas <em type="bold">87) Skadjávárčohkka : -čohka </em>Ráhkadus: Skadjá + vári + čohkka Skadjávári alimus čohkka. Báiki lea namuhuvvon Skadjávári mielde, mii fas lea namuhuvvon dan suoidneskajá mielde, mii lea leamaš Skadjávárjeakkis. Lea maiddái vejolaš, ahte namma čujuha muhtun skadjái, mii lea laktásan Skadjávári njuovvamiidda. Sajádat vuođđogárttas: 3914 01 + 3912 10 67/38 Gáldut: NA; dušše arkiivvas <em type="bold">88) Skadjávárjeaggi : -jeakki </em>Ráhkadus: Skadjá + vári + jeaggi Uhca jeakkáš Gárdejoga oarjjit gierasuorggi geažis. Doppe lea leamaš ládju, goahti ja suoidneskadjá. Báiki lea namuhuvvon lagas Skadjávári mielde, mii fas lea namuhuvvon suoidneskajá mielde. Lea maiddái vejolaš, ahte namma čujuha muhtun skadjái, mii lea laktásan Skadjávári njuovvamiidda. Sajádat vuođđogárttas: 3914 01 + 3912 10 68/38 Gáldut: TKU 70/81, 2; dušše arkiivvas <em type="bold">89) Stáloleahki : -leagi </em>Leahki, man siste Huikkanjohka golgá Njiljohmohkkejeaggái. Namuhuvvon stálu mielde. Sajádat vuođđogárttas: 3914 04 78/37–38 Gáldut: TKU 75/83, 16; TKU 75/84, 10; dušše arkiivvas <em type="bold">90) Stálo-/Stáluleakšá : -leavššá </em>Jeaggi Huikkanjoga gierraga birrasis. Namuhuvvon stálu mielde. Sajádat vuođđogárttas: 3914 04 78/39; 3914 05 + 3914 02 77–78/40 Gáldut: NA <em type="bold">91) Stohpoaláš : -aláža </em>Viiddes aláš stohposaiádjaga gierraga bajábealde váris. Nama mearusoassi čujuha Gádjá-Nillá, Nils Vuolaba (1856–1929) stohposadjái, mii lea Stohposaiájanjálmmis. Sajádat vuođđogárttas: 3914 04 71/37–38 Gáldut: Dušše gárttas <em type="bold">92) Stohposai : -saji </em>Ráhkadus: Stohpu + saji Stohposaiádjaga guovlu ollisvuohtan. Dehálaš gárdunguovlu. Namma čujuha Gádjá-Nillá, Nils Vuolaba (1856–1929) stohposadjái, mii lea Stohposaiájanjálmmis. Sajádat vuođđogárttas: 3914 04 71–72/38–39 Gáldut: TKU 70/3, 25; TKU 70/56, 3; dušše arkiivvas <em type="bold">93) Stohposaiája : -ádjaga </em></p>
<p><em type="bold">Stohposaijohka : -joga </em></p>
<p>Ráhkadus: Stohpu + saji + ája/johka Uhca ádjagaš, mii golgá Njiljohkii. Stohposaiádjaga njálmmis lea leamaš Gádjá-Nillá, Nils Vuolaba (1856–1929) geassebáiki, man mielde ája lea ožžon nama. Son ráhkadii dan 1904, muhto juo sullii jagis 1920 son gaikkui buot ráhkadusaid ja vuvddii daid dahje fárrehii Geavonjálbmái. Gádjá-Nillá lei beakkálmas boazorikkis ja olbmo jáhkke su servvoštallat stáluiguin ja gufihttariiguin. Maiddái Stohposaiádjaga siste ellet iešguđetlágan oaidnemeahttumat ja dan dihtii dát báiki lea hui balahahtti. Olbmot leat oaidnán ja gullán doppe stáluid ja gufihttariid ja eallitge ballet dán báikkis. Dát ii hehtten Nillá, muhto earát eai sáhttán oppa oađđit doppe. Oaidnemeahttumat maiddái fáktejit Nillá ruhtačiegáid. Stohposaiádjaga siste leat goit olu johtán danin go dat lea dehálaš rievssatbivdinguovlu, doppe leat buorit lájut ja buorre geasseguohtun gusaide. Sajádat vuođđogárttas: 3914 04 71–72/38–39 Gáldut: TKU 67/51; TKU 67/52; TKU 67/75; TKU 69/170, 2; TKU 70/14, 12; TKU 70/41, 22; TKU 70/60, 5; TKU 70/62, 6; 70/62, 9; TKU 75/90, 19; TKU 75/93, 21; TKU 75/97, 5; TKU 75/97, 6; TKU 75/128, 10; TKU 75/118, 11; TKU 75/133, 16; NA. Nubbi variánta dušše arkiivvas <em type="bold">94) Stohposaičohkka : -čohka </em>Ráhkadus: Stohpu + saji + čohkka Čohkka Njiljohkagáttis, Stohposaiádjaga nuorttabealde. Nama mearusoassi čujuha Gádjá-Nillá, Nils Vuolaba (1856–1929) stohposadjái, mii lea čohka oarjjabealde. Sajádat vuođđogárttas: 3914 04 72/38–39 Gáldut: NA <em type="bold">95) Suhkanjohka : -joga </em>Uhca jogaš, mii golgá Jeaggejohkii Njiljohmohkkejeakkis. Namuhansivva ii leat čielggas, muhto indeaksa orru leamen lunddolamos čilgehus. Sajádat vuođđogárttas: 3914 04 77/37–38 Gáldut: TKU 75/165, 1; TKU 75/165, 2; dušše arkiivvas <em type="bold">96) Suorbmaája : -ádjaga </em>Uhca ádjagaš, mii golgá Čársejohkii. Namuhansivva ii leat čielggas, muhto indeaksa orru leamen lunddolamos čilgehus. Sajádat vuođđogárttas: 3914 07 85/36–37 Gáldut: Dušše gárttas <em type="bold">97) Uhcaskáiddášjohka : -joga </em>Uhca jogaš, mii golgá Sieđgajohkii Uhcaskáiddáža davábealde. Namas lea indeaksagaskavuohta Uhcaskáiddáš-namain. Sajádat vuođđogárttas: 3914 10 93–96/36–39 Gáldut: NA <em type="bold">98) Uhcaskáiddášvuovdi : -vuovddi </em>Vuovdeguovlu Uhcaskáiddáža oarjjamáttabealde Mádjjoga ja Uhcaskáiddášjoga gaskkas. Jagiin 1965–66 soahkemáđut (tunturimittari <em type="italic">Oporinia autumnata </em>) borre buot sogiid dán guovllus ja guovlu lea dál muoraheapmi. Namas lea indeaksagaskavuohta Uhcaskáiddáš-namain. Sajádat vuođđogárttas: 3914 10 92–93/34–35 Gáldut: Dušše gárttas <em type="bold">99) Vulležiidgirku : – </em></p>
<p><em type="bold">Vulligirku : – Vullišgirku : – Vulližagirku : – Vuolitsašgirku : – Vulliščohkka : -čohka </em></p>
<p>Erenoamáš, jorba dievvá Mádjjoga davábealde várrevielttis. Doppe lea leamaš Vullešnammasaš albmás muhtunlágan ipmil, man son lea bálvalan. Son lea doallan doppe</p>
<p><em type="bold">Vuolit Divgaája : -ádjaga Divgaája : -ádjaga </em></p>
<p>Uhca jogaš, mii golgá Nuvvosjohkii. Namma boahtá das, ahte gii nu lea gávdnan doppe divgga. Ádjaga birrasa leat ovdal láddjen.</p>
<p>Sajádat vuođđogárttas: 3914 05 + 3914 02 74/42 Gáldut: TKU 75/82, 19; TKU 75/83, 11; TKU 75/84, 14 <em type="bold">101) </em></p>
<p><em type="bold">Vuopme-Áitevárri : -vári </em></p>
<p><em type="bold">Áitevárri : -vári </em></p>
<p>Várri Njiljohmohkkejeakki máttabealde. Boazoalbmáin lea leamaš doppe áiti, gos leat vurken borramuša ja eará dávviriid. Namma boahtá das. Dát várri lea vuomis dahjege vuolimusas Áiteváriid ráiddus, mii lea Njiljoga gáttis. Mearusoasi vuosttas ja nuppi oasi mielde namma lea indeaksa, muhto dáin osiin leat sierra refereanttat: vuosttas oassi čujuha Áiteváriid gaskasaš sajádaterohusaide ja nubbi oassi fas boazoalbmáid áitái. Sajádat vuođđogárttas: Gáldut: TKU 75/165, 1; TKU 75/83, 16; 75/84, 11; nubbi variánta lea dušše arkiivvas <em type="bold">3. Namat maid lea vejolaš juohkit máŋgga sadjái </em><em type="bold">1) Báhkkeskáidi : -skáiddi </em>Vuollegis soahkevárri Mádjjoga máttimuš ja gaskkamuš surggiid gaskkas. Leatgo doppe erenoamáš olu báhkit okta erenoamáš báhkki vai leago muhtun gávdnan doppe muhtun erenoamáš báhki, ii leat dieđus ja dan dihtii juo ikona- ja indeaksačilgehusat orrot leamen seamma buorit. Sajádat vuođđogárttas: 3914 07 87/32 Gáldut: TKU 75/74, 12; NA; Terho Itkonen 1972: 296 <em type="bold">2) Duottar-Mávdna : -Mávnna </em></p>
<p><em type="bold">Duottar-Mávnna : – </em></p>
<p>Alla várri Mávnnajoga oarjjabealde ja Stuorra Mávnna máttanuorttabealde. Nama vuođđooasi mearkkašumis ii leat diehtu. Mearusoasi mielde namma lea ikona, juos jurddaša, ahte mearusoassi govvida vári hámi, muhto indeaksa juos jurddaša, ahte mearusoassi govvida vári sajádaga eará Mávnnaid ektui. Sajádat vuođđogárttas: 3914 01 + 3912 10 69/32–33; 3914 04 70/32–33 Gáldut: NA <em type="bold">3) Gárdejohka : -joga </em>Johka, mii golgá Njiljohkii. Namma boahtá das, ahte doppe leat gárdun rievssahiid. Doppe leat maiddá leamaš gaskaboddasaš rátkingárddit, muhto rievssatgárddit leat dábálamos čilgehus. Gárdejoga guovlu lea dehálaš rievssatbivdinguovlu. Doppe lea maiddái buorre guohtun bohccuide birra jagi, ja dan dihtii doppe leat álo muhtun bohccot. Dat namma lea ikona dán dáfus, ahte báikkis leat gárddit, muhto indeaksa fas <em type="bold">1) Báišduottar : -duoddara </em>Ohcejoga alimus duottar, mii šaddá njealji stuorra čearus: Guivvis, Gáimmioaivvis, Guovdaoaivvis ja Ráššoaivvis. Nama mearusoasi mearkkašumis ii leat diehtu, muhto dat gávdno maiddái eará namain. Sajádat vuođđogárttas: 3913 06 72–79/25–29; 3914 04 73–78/30–35 Gáldut: TKU 67/80, 3; TKU 68/236, 15; TKU 68/384, 22; TKU 75/84, 24; TKU 75/97, 23; TKU 75/100, 21; NA; T. I. Itkonen 1948 II: 522 <em type="bold">2) Čársejohka : -joga </em>Stuorra johka, man gáldu lea Guivvi nuorttabealde ja mii golgá Gevvui Geavojohnjálmmi lahka. Nama mearusoasi mearkkašumis ii leat diehtu. Čársejoga gierragat leat dehálaš rievssatbivdinguovlu ja doppe leat bivdán maiddái čeavráid. Sajádat vuođđogárttas: 3914 04 78–79/30–32; 3914 07 80–87/32–39; 3914 08 87– 89/40–41 </p>
<p>Gáldut: TKU 70/73, 15; TKU 70/81, 3; TKU 75/74, 20; TKU 75/76, 15; TKU 75/79, 25; TKU 75/84, 31; TKU 75/141, 4; TKU 75/164, 1; TKU 75/164, 38; NA; T. I. Itkonen 1948 II: 522 <em type="bold">3) Geavuvuopmi : -vuomi </em>Vuopmi, mii doallá sisttis Geavu, Čársejoga gierraga ja Mádjjoga surggiid. Dehálaš rievssatbivdinguovlu ja bohccuid dálveguohtun. Nama mearusoasi mearkkašumis ii leat diehtu. Sajádat vuođđogárttas: 3914 07; 3914 10 Gáldut: TKU 67/78, 5; TKU 68/224, 9; TKU 68/236, 15; TKU 68/384, 22; TKU 69/28, 7; TKU 69/29, 23; TKU 69/36, 5; TKU 69/69, 7; TKU 69/76, 4; TKU 69/78, 5; TKU 69/105a, 17; TKU 69/107, 4; TKU 69/149, 10; TKU 70/62, 9; TKU 75/75, 2; TKU 75/79, 21; TKU 75/101, 11; TKU 75/103, 57; TKU 75/132, 37; TKU 75/141, 4; TKU 75/154, 20; TKU 75/156, 5; TKU 75/157, 15; TKU 75/157, 19; TKU 75/164, 34; TKU 75/165, 5; NA; T. I. Itkonen 1948 II: 522; dušše arkiivvas <em type="bold">4) Geavvu : Geavu </em>Stuorra johka, mii golgá Geavojávrái. Johka golgá čiekŋalis Geavorokkis. Geavvu lea dovddus gufihtarbáiki. Doppe leat maiddái Gádjá-Nillá, Nils Vuolaba (1856–1929) čiegát, stálut ja gopmit. Dálvadaslaččaid ravddamus goađit ledje Geavu siste. Joga nama mearkkašumis ii leat diehtu. Sajádat vuođđogárttas: 3914 10 97–99/30–39 Gáldut: TKU 67/53, 27; TKU 67/72, 9; TKU 67/80, 3; TKU 67/124, 8; TKU 68/222, 14; TKU 69/28, 6; TKU 69/28, 7; TKU 69/29, 23; TKU 69/29, 26; TKU 69/76, 2; TKU 69/76, 5; TKU 69/79, 2; TKU 69/101, 8; TKU 69/101, 21; TKU 70/6, 14; TKU 70/15, 22; TKU 70/60, 5; TKU 70/73, 15; TKU 70/81, 18; TKU 70/81, 21; TKU 70/81, 23; TKU 75/79, 25; TKU 75/84, 31; TKU 75/97, 23; TKU 75/98, 20; TKU 75/101, 11; TKU 75/101, 14; TKU 75/132, 37; TKU 75/140, 7; TKU 75/140, 8; NA; Samuli ja Jenny Paulaharju 12553, 12988 ja 12990. 1930.; Terho Itkonen 1972: 294; T. I. Itkonen 1948 II: 522 <em type="bold">5) Goškkarčielgi : -čielggi </em>Várri Njiljoga davvigáttis. Mearusoasi mearkkašumis ii leat diehtu. Sajádat vuođđogárttas: 3914 04 74/39 Gáldut: TKU 69/140, 30; TKU 70/28, 4; TKU 70/81, 10; TKU 75/74, 23; TKU 75/83, 16; NA <em type="bold">6) Gottetvárri : -vári </em>Alla várri Máttimuš Mádjjoga máttabealde. Dán vári healmmis lea goahti. Nama mearusoasi mearkkašupmi ii leat áibbas čielggas. Juoga dahkamuš das lea gottiiguin dahje goddimiin. Sajádat vuođđogárttas: 3913 09 84–85/27–28 Gáldut: TKU 75/157, 15; NA <em type="bold">7) Gukčajohka : -joga </em>Uhca jogaš, mii golgá Njiljohmohkkeávžejohkii. Nama mearusoasi mearkkašumis ii leat sihkkaris diehtu, muhto Terho Itkonena mielde g <em type="italic">ukča </em>- sáhttá leat geassásan sáni <em type="italic">guhkki </em>diminutiivvas, mii livččii dálá giela mielde <em type="italic">*kuhkadša-. </em>Pekka Sammallahti mielde dat sáhttá vuođđuduvvat olbmonammii. Dán johkagáttis lea leamaš goahti. Sajádat vuođđogárttas: 3914 07 80–81/37–39; 3914 05 + 3914 02 79/40 Gáldut: TKU 68/238, 38; TKU 75/132, 12; TKU 75/157, 19; TKU 75/164, 37; TKU 75/165, 2; TKU 75/164, 38; NA; Terho Itkonen 1972: 294; Sammallahti 2003 <em type="bold">8) Njarčagahperroavvi : -roavi </em>Viiddes roavvi Mádjjoga máttimuš suorggi máttabealde. Nama mearusoasi mearkkašupmi lea hui ártet ja orru leamen nu ahte namma lea geassásan dahje boadnján muhtun eará sániin. Sajádat vuođđogárttas: 3913 12 30/28–29 Gáldut: NA <em type="bold">9) Njiljohka : -joga </em>Stuorra johka, mii golgá Detnui. Mearusoasi mearkkašumis ii leat sihkkaris diehtu, muhto Pekka Sammallahti mielde dat lea várra seamma go njalla. Njiljohka lea dálvadaslaččaid dehálamos dálvegeinnodat. Njiljoga siste leat bivdán rievssahiid, čeavráid ja riebaniid. Sajádat vuođđogárttas: 3914 04 72–78/30–39; 3914 05 + 3914 02 69–72/40–42 Gáldut: TKU 67/52, 7; TKU 67/80, 3; TKU 67/99, 18; TKU 67/99, 20; TKU 67/104b, 32; TKU 67/115, 12; TKU 67/115, 30; TKU 67/124, 8; TKU 67/266, 24; TKU 68/11, 31; TKU 68/236, 47; TKU 68/238, 38; TKU 69/101, 5; TKU 69/116, 4; TKU 69/116, 5; TKU 69/119, 12; TKU 69/140, 30; TKU 69/170, 2; TKU 70/3, 25; TKU 70/14, 12; TKU 70/28, 4; TKU 70/56, 3; TKU 70/58, 16; TKU 70/60, 5; TKU 70/68, 23; TKU 70/70, 14; TKU 70/73, 13; TKU 70/81, 3; TKU 70/81, 23; TKU 75/40, 12; TKU 75/74, 21; TKU 75/76, 6; TKU 75/76, 15; TKU 75/79, 2; TKU 75/82, 22; TKU 75/83, 12; TKU 75/90, 25; TKU 75/93, 18; TKU 75/93, 25; TKU 75/97, 5; TKU 75/97, 13; TKU 75/97, 23; TKU 75/100, 21; TKU 75/129, 6; TKU 75/132; TKU 75/133, 16; TKU 75/155, 28; TKU 75/157, 19; TKU 75/164, 35; TKU 75/164, 38; TKU 75/165, 1; TKU 75/165, 7; NA; T. I. Itkonen 1948 II: 522; Sammallahti 2003 <em type="bold">10) Nuvvosjohka : -joga </em>Stuorra johka, mii golgá Detnui. Mearusoasi mearkkašumis ii leat diehtu. Sajádat vuođđogárttas: 3914 05 + 3914 02 70–79/42–46 Gáldut: TKU 75/76, 6; TKU 75/140, 8; TKU 75/141, 4; NA; T. I. Itkonen 1948 II: 521 <em type="bold">11) Snivkkavárri : -vári </em>Várri Šlivggodanádjaga gierragis. Mearusoasi mearkkašumis ii leat diehtu. Sajádat vuođđogárttas: 3914 07 85–86/31–32 Gáldut: TKU 75/74, 12; dušše arkiivvas <em type="bold">12) Uhca Liŋginvárri : -vári </em>Uhca váráš Liŋginjoga máttabealde. Mearusoasi maŋit oasi mearkkašumis ii leat diehtu. Sajádat vuođđogárttas: 3914 08 86/40 Gáldut: TKU 75/84, 7; NA </p>
<p><em type="bold">Sisdoallu: </em><em type="bold">Gárta siidu 2: </em>Dálvadasa duottarguovllut, dutkanguovllu ráddjen ja geavahanguovllut. (sárgojuvvon Saressalo 1982: 77, 115 ja njálmmálaš dieđuid mielde) <em type="bold">Gárta siidu 3: </em>Geavovuomi rievssatbivdinguovllut, dan namat ja goađit. (sárgojuvvon Saressalo 1982: 115 ja gieddebargguid vásáhusaid mielde) <em type="bold">Gárta siidu 4: </em>Dálvadasa duottarguovlu, buot báikenamat. Dán gárttas stuorimus jogat ja Geavovuopmi leat merkejuvvon čállon hámis, danin go daid merken ovttain symbolain livččii oalle váttis. Uhcit jogaid ja ádjagiid nama symbola lea biddjon álo joga njálbmái. <em type="bold">Gárta siidu 5: </em>Dálvadasa duottarguovlu, buot báikenamat ja geavahanguovllut. Dán gárttas stuorimus jogat ja Geavovuopmi leat merkejuvvon čállon hámis, danin go daid merken ovttain symbolain livččii oalle váttis. Uhcit jogaid ja ádjagiid nama symbola lea biddjon álo joga njálbmái. (geavahanguovllut sárgojuvvon Saressalo 1982: 77, 115 ja njálmmálaš dieđuid mielde) <em type="bold">Gárta siidu 6: </em>Dálvadasa duottarguovlu, báikenamat mearkatiippa mielde. Dán gárttas stuorimus jogat ja Geavovuopmi leat merkejuvvon čállon hámis, danin go daid merken ovttain symbolain livččii oalle váttis. Uhcit jogaid ja ádjagiid nama symbola lea biddjon álo joga njálbmái. </p>
</body></document>
