<document xml:lang="sme" id="no_id"><header><title>Garra boját ja fiinna nieiddat. Heteronormativitehta sámi čáppagirjjálašvuođas</title><genre code="science"/><author><person firstname="Berit Margrethe" lastname="Oskal" sex="f" born="" nationality="NO"/></author><year>2015</year><wordcount>30119</wordcount><conversion_status type="standard"/><availability><license type="standard"/></availability><origFileName>berit_oskal.pdf</origFileName><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header><body><p>Kultuvrra ja girjjálašvuođa instituhtta</p>
<p><em type="bold">Garra boját ja fiinna nieiddat </em><em type="italic">Heteronormativitehta sámi čáppagirjjálašvuođas— </em></p>
<p><em type="bold">Berit Margrethe Oskal </em></p>
<p><em type="italic">Sámi girjjálašvuođa masterdutkamuš - SAM-3910 - Miessemánnu 2015 </em></p>
<p>Álgosánit</p>
<p>Go mun muitališgohten olbmuide ahte áiggun čállit masterčállosa mas guorahalan guđeládje heteronormativitehta boahtá ovdan sámi čáppagirjjálašvuođas, de eai lean gallis geat dakkaviđe ipmirdedje maid mun dainna oaivvildan. 99 % vástidedje munnje: “Hetero-mii?</p>
<p>Mii bat dat lea?” Go viggen čilget mii heteronormativitehta lea, de muhtimat orro imaštallameahte guđeládje bat dat lea relevánta sámi čáppagirjjálašvuođa ektui ja earát fas imaštalle ahte guđeládje bat dat lea relevánta obanassiige. Muhtimat gal dieđusge lohke ahte orro gelddolaš ja dehálaš fáddá, muhto oppalohkái vásihin ahte dát lea juoga man birra eanas olbmot eai dieđe nu olu. Dát bovttii mus čállinmovtta vel eambbo, go ipmirdin man čihkosis dát ášši lea mii rievtti mielde birastahttá min juohke guovllus. Heteronormativitehta lea nu dábálaš ahte mii eat oba jurddaš ge dan birra. Dat lea oassin min beaivválaš eallimis, min kultuvrras, das movt mii ovttastallat ja movt mii gulahallat. Dat lea maiddái oassin min naššuvnnalaš lágain ja njuolggadusain. Danne lea mu mielas miellagiddevaš ja mávssolaš dutkat dán fáttá dárkileappot, go dat váikkuha nu olu olbmuide iešguđetgeládje.</p>
<p>Vaikko ieš fáddá lei munnje oahpis ovdalaččas, de lean čállinbarggu oktavuođas goitge oahppan hirbmat olu. Lean beassan čiekŋudit guovddáš teoriijaide ja metodaide, ja leanmaiddái oahppan struktureret sihke áiggi ja jurdagiid. Lea oalle gáibideaddji proseassa leamaš, ja easka dál go ovdasáni čálán, maŋŋel go buot earáin lean geargan, livččen iežan mielas láddan álgit. Muhto nie hal proseassat várra galget ge leat.</p>
<p>Háliidan giitit iežan doaimmalaš ja čeahpes bagadalli Harald Gaski, gii álo lea leamaš nu jođán ja gearggus rávvet ja veahkehit vaikko muhtomin lea leamaš nuppe bealde ábi. Du bargovuohki lea duođai doalahan mu leavttu badjin, ja lean hui duhtavaš ja giitevaš ovttasbargguin. Háliidan maiddái giitit iežan bearraša, erenoamážit iežan oappáid Inger-marie</p>
<p>Oskal ja Karen Anne Oskal Eira, ja buot ustibiid go lehpet gierdevaččat leamaš das álo ja movttiidahttán mu vaikko mun dávjá náđđahan ruovttus in ge astta báljo gáfe ge jugistit dinguin. Ammahal dál rivdet áššit? Loahpas háliidan giitit Ann-Mari Andersen, gii lea leamašmu deháleamos movttiideaddji. Du haga in livčče suige oba álgán ge masterii.</p>
<p>Sávan hávskes lohkama, ja ahte čálus bovttášii eambbo dihtomielalašvuođa heteronormativitehta hárrái.</p>
<p>Berit Margrethe Oskal</p>
<p>Guovdageaidnu, miessemánnu 2015</p>
<p><em type="bold">Sisdoallu1. Álggaheapmi...................................................................................................................................3 </em>1.1 Duogáš.......................................................................................................................................3 1.2 Ráddjejupmi ja čuolmmat..........................................................................................................6 1.3 Disposišuvdna............................................................................................................................7 <em type="bold">2. Teorehtalaš lahkonanvuogit...........................................................................................................9 </em>2.1. Queer-teoriija ja heteronormativitehta......................................................................................9 2.2. Sosialiseren ja identitehta.......................................................................................................14 2.3. Sohkabealsosialiseren.............................................................................................................16 <em type="bold">3. Dutkanproseassa...........................................................................................................................19 </em>3.1. Metoda....................................................................................................................................193.1.1. Mii lea diskursaanalysa?.................................................................................................19 3.1.2. Kritihkalaš diskursaanalysa.............................................................................................21 3.1.3. Fairclough golmmadimenšunála modealla.....................................................................223.2. Kritihkka metoda hárrái..........................................................................................................25 3.3. Dutkanmateriála......................................................................................................................27 <em type="bold">4. Movt boahtá heteronormativitehta ovdan sámi čáppagirjjálašvuođas?.................................29 </em>4.2. Čábbámus iđitguovssu - Elle Márjá Vars................................................................................29 4.2.1 Oanehaččat girjji birra..........................................................................................................294.2.2. Ráhkisvuohta ja seksualitehta.........................................................................................314.2.3 Sohkabealrollat.....................................................................................................................34 4.2.4. Ovdagáttut............................................................................................................................38 4.3. Rihkkut rájiid - Lars Wilhelm Svonni.....................................................................................414.3.1. Oanehaččat girjji birra.....................................................................................................41 4.3.2 Ráhkisvuohta ja seksualitehta..........................................................................................43 4.3.3. Sohkabealrollat................................................................................................................47 4.3.4 Ovdagáttut........................................................................................................................514.4. Ihpil – Láhppon mánáid bestejeaddji - Sigbjørn Skåden........................................................534.4.1 Oanehaččat girjji birra......................................................................................................53 4.4.2 Ráhkisvuohta ja seksualitehta..........................................................................................55 4.4.3. Sohkabealrollat................................................................................................................59 4.4.4 Ovdagáttut........................................................................................................................614.5. Ilmmiid gaskkas - Máret Ánne Sara.......................................................................................65 4.5.1 Oanehaččat girjji birra..........................................................................................................654.5.2. Ráhkisvuohta ja seksualitehta.........................................................................................66 4.5.3. Sohkabealrollat................................................................................................................69 4.5.4. Ovdagáttut.......................................................................................................................72 <em type="bold">5. Normalitehta ja spiehkastagat sámi čáppagirjjálašvuođas......................................................75 </em>5.1. Struktuvrrat ráhkisvuođa ja seksualitehta ektui......................................................................76 5.2. Struktuvrrat sohkabealrollaid ektui.........................................................................................79 5.3. Struktuvrrat ovdagáttuid ektui................................................................................................82 5.4. Konklušuvdna.........................................................................................................................83 <em type="bold">6. Loahppasánit.................................................................................................................................85 Gáldut................................................................................................................................................87 </em>12 <em type="bold">1. Álggaheapmi </em><em type="italic">«Na manne nieida boares biigán báhcán lea? Na manne son ii boazobártniin náitalan?” </em>Nie čuodjámaŋemus vearsa dovddus <span type="quote">“Eatni nieida”</span>-luođis masa Niiles-Jouni Aikio lea čállán sániid 70-logus (Edström j.e.1995:24-25). Nieidda eatnis orru leamaš čielga vuordámuš ahte nieida livččii galgan boazobártniin náitalit, ja dákkár vuordámušat leat oallugiidda sámi servodagas oahpes áššit ain dál. </p>
<p>Dán dutkamušas áiggun ge guorahallat movt <em type="italic">heteronormativitehta </em>boahtá ovdan sámi čáppagirjjálašvuođas. Heteronormativitehta lea doaba mii čilge guđeládje servodat bajida heterofiliija lunddolažžan ja normálan, ja eará seksuálalaš sojuid fas atná eahpelunddolažžan ja spiehkastahkan (Lorentzen &amp; ja Mühleisen 2006:146-148). Heteronormativitehta sisttisdoallá maiddái dan diehttelas-atnima ahte visot máilmmi olbmuid sáhttá sirret guovtti áibbas čielga kategoriijii: dievdoolmmoš dahje nissonolmmoš, ja ahte goappáge sohkabealis leat dihto rollat eallimis mat leat luonddus juo mearriduvvon. Áidna <span type="quote">“normála”</span> eallinvuohki heteronormativitehta mielde lea nappo dievdoolbmo ja nissonolbmo gaskka. Árvideames livččii nieidda eadni mihá buorebut udnon nieidda boares biigán báhcit go omd. nuppiin nissonolbmuin náitalit. </p>
<p>Mii geat leat bajásšaddan sámi máilmmis, dovdat dieđusge bures dan sohkabealvuogádaga mii mis lea. Mii eallit dainna beaivválaččat, mii hupmat dan birra, mii bajásgeassit mánáideamet dan vuođul ja mii lohkat dan birra čáppagirjjálašvuođas – muhto mii eat jurddaš dan birra. Mii leat veaháš čalmmehuvvan daidda struktuvrraide mat leat das njuolga min ovddabealde. Heterofiliija leanorbma eanas servodagain, ii dušše Sámis, ja dat boahtá ovdan maiddái juridihkalaš lágain, buresbirgenortnegiid ruhtadeamis ja juogadeamis jna. (Lorentzen &amp; Mühleisen 2006:147). Eanas servodagat leat huksejuvvon árbevirolaš sohkabealjurddašeami mielde, muhto seammás dát jurddašeapmi olggušta homofiillaid ja eará LHB T1-ol bmuid servodagas ja stigmatisere sin earaláganin, ártegin ja eahpenormálan. LHBT-olbmot šaddet álo čielggadit iežaset eallinvuogi go deaivvadit ođđa olbmuiguin, ja ballet dávjá olbmuid reakšuvnnain danne go spiehkastit heteronorpmas. Dát sáhttá dahkat ahte oallugat válljejit čiegadit iežaset priváhta eallima omd. sogasja bargoustibiin danne go ballu šaddá lossa noađđin. Heteronormativitehta dutkan ja čalmmustahttinsáhttá veahkkin dekonstrueret dán jurddašanvuogi. <em type="bold">1.1 Duogáš </em></p>
<p>Duogáš dasa go lean válljen juste dán fáttá dutkat, lea go mun lean sámi románaid ja noveallaid logadettiin fuomášan ahte sámi čáppagirjjálašvuođas lea unnán čállojuvvon homofiliija ja eará seksuálalaš sojuid birra. Áidna sámi girji maid lean gávdnan mii gieđahallá homofiliija, lea Sigbjørn1 LHBT = lesbat, homofiillat, bifiillat ja tránsaolbmot3</p>
<p>Skådena girji <em type="italic">Ihpil - Láhppon mánáid bestejeaddji </em>. Dát girji lea nuorra sámi nieidda birra gii lea lesba. Muđui orrot LHBT-áššit leame áibbas čihkosis, ja molssaevttolaš eallinvuogit oppalohkái eai oro leame nu dábálaččat sámi čáppagirjjálašvuođas. Dát fuomášupmi bovttii beroštumi dutkat ášši dárkileappot. Háliidin diehtit lea go heteronormativitehta mihtilmas sámi girjjálašvuođas. </p>
<p>Sámi servodagas lea olu jávohisvuohta homofiillaid ja LHBT-áššiid birra. FAFO čađahii 2009:s iskkadeami sámi homofiillaid eallindili birra, man namma lea <em type="italic">Lesbiske og homofile i Sapmi. </em></p>
<p><em type="italic">En narrativ levekarsundersøkelse </em>(Grønningsæter &amp; Nuland 2009). Dán iskkadeami konklušuvdna lea ahte lesba ja homofiila sápmelaččat lea joavku man birra ii báljo oktage huma, ja sohkabealrollat, bearaščanastagat, osku, árbevierut, vealaheapmi ja ovdagáttut dahket váttisin dovddastit iežas lesban dahje homofiilan sámi birrasiin. FAFO diehtogáldun leat gávcci lesba ja homofiila sápmelačča geat muitalit iežaset eallinhistorjjáid. Sii lea olbmot geat rahpasit ellet juogo lesban dahje homofiilan sihke buriid ja heajos vásáhusaiguin, ja sis leat ieaguđetlágan vásáhusat bearraaiid, ustibiid ja lagasbirrasiid ektui. Eallinhistorjját dattetge duođaatit ahte muitaleddjiin leat garra vásáhusat, ja muitalit duođalaa ovdamearkkaiguin movt sii leat lihccojuvvon danin go leat válljen rabasvuođa iežaset identitehta dáfus. Vaikko eanas muitaleddjiin dál lea buorre eallin, de lea geaidnu leamaa lossat ja moalkái, ja duođaata ahte dohkkeheaddji ja fátmmasteaddji miellaguottuid homofiillaid ja lesbaid ektui ii oaeeo barggakeahttá. (Grønningsæter &amp; Nuland 2009:13.) </p>
<p>FAFO nanne maiddái ahte sámit leat dássážii measta oalát <span type="quote">«vajálduvvan»</span> dutkamuaain mainleat dutkan homofiillaid ja lesbaid dilálaavuođa. Nu aaddá maiddái dutkan ovdamearkan das movt sii leat oaidnemeahttumin dahkkojuvvon, ja váikkuhus lea ahte odne illá gávdnojit dieđut sin eallindili birra (Grønningsæter &amp; Nuland 2009:7). Girjjálaavuođa ohcamis in leat ge gávdnan galle servodatdieđalaa dutkamuaa mat guoskkahit sápmelaa LHBT-olbmuid. Go bargagohten dáinna dutkamušain, de gávdnen dušše ovdalis namuhuvvon FAFO-raportta ja vel sosiologa Merethe</p>
<p>Giertsena (2002) artihkkala <span type="quote">“En minoritet i minoriteten. Homofile i samiske miljø og samer i homofile miljø”</span>, mii gieđahallá movt lea eallit minoritehtan minoritehta siste. Čálidettiin ilmmai velgoalmmát, masterčálus man Ane Hedvig H. Løvold (2014) lea čállán UiT eamiálbmotsuorggis sámi kultuvrra, bonju soju ja sohkabeal-identitehta birra, mas son konkludere ahte heteronormativitehta lea hui guovddážis Sámis erenoamážit áššiin mat gusket dievdduid ideála maskulinitehtii ja leastadianismii.</p>
<p>Olles olmmoalogu ektui diehttelasat eai leat sápmelaa lesbat ja homofiillat nu stuora joavku, muhto lea dattetge joavku masa oalle máŋggas gullet. Ii oktage dieđe sápmelaeeaid logu, muhto dábálaa meroatus lea ahte leat badjelaa 40 000 sápmelaeea Norggas. Sámiid gaskkas lea maid váttis meroatallat gallis leat lesbat ja homofiillat danne go sápmelaeeaid lohku ii leat nu dárkil. Lea dábálaa meroatallat ahte lesbaid ja homofiillaid lohku lea gaskal 3 ja 5 proseanta olles olmmoalogu ektui. Jus navdit ahte leat 40 000 sápmelaeea Norggas, ja geassit eret muhtin mánáid, ja meroatallat 4gaskal 3–5 proseanta rávisolbmuid logu ektui, de einnostit ahte leat gaskal 1000 ja 1500 sápmelaeeageat leat lesbat ja homofiillat. Dát leat oalle olu olbmot geaid stuoraservodat lea measta oalát dagahan oaidnemeahttumin. (Grønningsæter &amp; Nuland 2009:7.)</p>
<p>Lea gal 6 jagi áigi go FAFO iskkadeapmi čađahuvvui, ja 13 jagi áigi go Merethe Giertsena artihkal lea čállojuvvon, muhto bohtosat leat áigeguovdilat ain dál. Dan duođaštit earret eará Anne</p>
<p>Hedvig H. Løvold aiddo almmuhuvvon masterdutkamuš ja Queering Sápmi-prošeavtta girji,</p>
<p><em type="italic">Queering Sápmi – Sámi muitalusat mat rihkkot norpma </em>(Bergman &amp; Lindquist 2013), mas leat govvádusat sámi homofiillaid eallinmuitalusain. Vaikko dát maŋit girji ii leat makkárge akademalaš dutkamušaid, de čájeha goitge ahte oallugat ain ellet váttis dilis. </p>
<p>Mun háliidan geahččalit namuhuvvon dutkamušaid ja prošeavttaid bohtosiid čatnat oktii sámi čáppagirjjálašvuođain. Sáhttá go sámi homofiillaid dilli leat váttis danne go sámi čáppagirjjálašvuohta, ja nu maiddái sámi servodat man girjjálašvuohta speadjalastá, lea <em type="italic">erenoamáš </em>heteronormatiiva <em type="italic">? </em>Čáppagirjjálašvuohta han lea servodaga speajal, ja románat ja noveallat govvidit áigeguovdilis servodagaid ja olmmošlaš gaskavuođaid. </p>
<p>Lea gal dieđusge vejolaš problematiseret ahte sáhttá bat sámi čáppagirjjálašvuohta duođai speadjalastit servodaga go lea nu unni ja go almmuhuvvojit nu unnán sámi girjjit, muhto lea goitge čielggas ahte das lea juogalágan mearkkašupmi servodagas dan bokte go girjjit gieđahallet oahpes áššiid oahpes gillii. Dan dáfus <em type="italic">lea </em>girjjálašvuohta speajal, ja nubbi lea media. Media lohkamis maid vuhtto, seammaládje go girjjálašvuođas, ahte lea unnán mii čállojuvvo homofiliija birra. Jus leažžá mihkkege, de lea dábálaččat bihtáš dušše dalle go leat doalut, festiválat dahje erenoamáš dáhpáhusat. Muđui eai čále. Dan dáfus soitet goappašat speadjalat veaháš rágadan eai ge doaimma nu bures go galggašedje go visot servodatbealit eai boađe ovdan. Dahje nuppeládje; speadjalat doibmet, muhto servodat ieš dat ii buvtte oidnosii buot beliid go homofiila eallinvuogit leat nu jávkosis. </p>
<p>Mun dieđusge in leat media birra čállime, vaikko livččii gal áinnas analyserema veara dat maid, muhto áiggun iežan dutkanbarggus čiekŋudit dasa ahte manne molssaevttolaš eallinvuogit leat nu čihkosis čáppagirjjálašvuođas. Dan dagan dan bokte ahte guorahalan mii lea norbma sámi čáppagirjjálašvuođas dasa mii guoská sohkabeliid rollaide ja vuordámušaide. Maid mearkkaša leat nieida ja maid mearkkaša leat bárdni dain sámi servodagain maid sámi čáppagirjjálašvuohta govvida, ja movt govviduvvojit dat bealit sámi girjjálašvuođas maid FAFO-iskkadeapmi, Merethe</p>
<p>Giertsen, Anne Hedvig H. Løvold ja Queering Sápmi-prošeakta namuhit sivvan dasa go homofiillaid dilli lea váttis?</p>
<p>Sámi servodagas lea dárbu juohkelágan dutkamii, maiddái nu gohčoduvvon <em type="italic">quee r2 </em>-dutkamii, danne go dat lea hui unnán dutkojuvvon ovdal Sámis. Nu go ovdal lean namuhan, de lean 2 </p>
<p>Oktasaš doaba mii fátmmasta seksuála- dahje sohkabealminoritehtaid mat eai heive heteroseksualitehta rámmaide. 5dušše golbma dutkamuša gávdnan. Dasto gávdnojit muhtin dutkamušat oppalaš sámi sohkabealrollaid hárrái. Asta Balto lea ee. girjjis <em type="italic">Sámi mánáid bajásgeassin nuppástuvvá </em>(1997) dutkan sámi mánáid bajásgeassima ja sohkabealrollaid, ja artihkkalis ”‘Ruhtagiehta’ ja ‘Bállobiigá’. </p>
<p>Sohkabealrollat ja kontrolla ovtta sámi birrasis” (1991) lea son guorahallan sohkabealerohusaid sámi servodagas ja guđeládje nieiddaide ja bártniide leat iešguđetlágan vuordámušat. Vuokko</p>
<p>Hirvonen (1999) ges lea dutkan nissonidentitehta doavttirgrádačállosistis <em type="italic">Sámeeatnama jienat. </em></p>
<p>Inger Marie Kristine Nystad (2003) lea dutkan bártniid sajádaga sámi servodagas girjjis <em type="italic">Mannen mellom myte og modernitet </em>ja Vegard Nergård lea čállán artihkkala sámi mánáid bajásgeassima birra; <em type="italic">Fler-foreldre-systemet i samisk barneoppdragelse </em>(2011). Solveig Joks ges lea dutkan nissonolbmo rolla boazodoalus artihkkalis <em type="italic">Boazodoalu máhtut áiggis áigái - Etniid doaibma árbevirolaš oahpaheamis boazodoalus </em>(2007). </p>
<p>Norggas muđui gávdnojit muhtin queer-dutkamušat, muhto eai leat nu olu dat ge. Lean gávdnan guokte mat mu barggu ektui leat leamaš relevánttat. Vuosttaš lea Sissel Lilletvedt masterdutkkus erenoamášpedagogihkas, <em type="italic">Det utematiserte kjønnet. En analyse av spesialpedagogikkens heteronormative forutsetninger </em>(2007) <em type="italic">, </em>mii maiddái gieđahallá heteronormativitehta girjjálašvuođas. Dát dutkkus dattetge gieđahallá fágagirjjálašvuođa ii ge čáppagirjjálašvuođa, ii ge das leat sámivuohta guđegeládje fáddán. Nubbi lea Hilde Tvedt Nord masterčálus lingvistalaš ja davviriikkalaš oahpus, <em type="italic">Queer teori, queer analysestrategi. </em></p>
<p><em type="italic">Kjønnsballade i Pernille Fischer Christensens En Soap </em>(2008). Dát dutkkus ges gieđahallá filmma. </p>
<p>Nappo ii vástit goabbáge dáin dutkamušain mu dutkamuššii ollásit vaikko muhtin bealit leat sullalaga.</p>
<p>Mu prošeakta gođđá oktii dáid ovddeš dutkamušaid dan bokte ahte dat guorahallá sihke árbevirolaš sohkabealrollaid ja LHBT-olbmuid dili dálá servodagas, ja čatná daid oktii čáppagirjjálašvuođa bokte, mii mu dieđu mielde ii lea dahkkojuvvon ovdal sámi oaidninsajis.</p>
<p>Dákkár dutkamis lea mearkkašupmi olu olbmuide, ja mun sávan ahte mu dutkan livččii mielde fállame dehálaš fuomášumi queer-dutkama áigumuša mielde, namalassii ahte olbmo ii sáhte málle sisa coggat. <em type="bold">1.2 Ráddjejupmi ja čuolmmat </em></p>
<p>Dutkanbarggus lean válljen guorahallat njeallje áigeguovdilis romána mat leat čállojuvvon ođđasit áiggis ja ođđasit áiggi servodagaid birra. Girjjit maid lean válljen guorahallat leat Elle Márjá Vars girji <em type="italic">Čábbámus iđitguovssu </em>(2002), Lars Wilhelm Svonni girji <em type="italic">Rihkkut rájiid </em>(2006), Sigbjørn </p>
<p>Skåden girji <em type="italic">Ihpil - Láhppon mánáid bestejeaddji </em>(2008) ja Máret Ánne Sárá girji <em type="italic">Ilmmiid gaskkas </em>6(2013). Čilgen dutkanmateriála válljema dárkileappot kapihttalis 3.3. Dutkanmateriála. Dáinna ráddjejumiin ja čiekŋudemiin áiggun geahčadit erenoamážit movt ráhkisvuohta ja seksualitehta, sohkabeliid rollat ja ovdagáttut govviduvvojit dáin namuhuvvon girjjiin, ja makkár kultuvrra sámi eáppagirjjálaavuohta ovddida normálan, lunddolažžan ja árvvus adnojuvvon kultuvran. Seammás geahean maiddái mii lea dasto dat mii olgguatuvvo dahje hilgojuvvo. Mu dutkaneuolbma aaddá nappo ná:  <em type="italic">Movt boahtá heteronormativitehta ovdan sámi čáppagirjjálašvuođas, ja makkár kultuvrra – normalitehta ja spiehkastagaid dáfus – lea sámi čáppagirjjálašvuohta mielde hukseme ja ovddideame? </em><em type="bold">1.3 Disposišuvdna </em></p>
<p>Mii geat leat bajásšaddan sámi servodagas, atnit iežamet servodaga meanuid ja vugiid nu diehttelassan ahte eat oba jurddaš ge mii daid duogábealde lea. Mii oahppat mánnávuođa rájes juo movt galgat eallit nieidan ja bárdnin dan servodagas gos bajásšaddat, ja makkár vuordámušat servodagas leat midjiide. 2. kapihttalis čilgen teoriijaid mat leat dán oahppama vuođđun, vuosttažettiin queer-teoriija, mii lea mu váldoteoriija. Guovddáš sohkabeal-, queer- ja heteronormativitehtadutkit, geaidda boađán čujuhit erenoamážit, leat Judith Butler, Jørgen</p>
<p>Lorentzen ja Wencke Mühleisen, Egeland j.e. Seamma kapihttalis geahčan maid dárkileappot sosialiserenteoriijaid, mat deattuhit struktuvrraid das movt rávisolbmuin leat iešguđetlágan vuordámušat nieiddaide ja bártniide. Geahčan maid erenoamážit movt sohkabealsosialiseren doaibmá. Guovddáš dutkit dán teoriija oktavuođas leat Wadel ja Wadel, Nielsen ja Rudberg, Asta</p>
<p>Balto ja Inger Marie Kristine Nystad.3. kapihttalis guorahalan dutkanproseassa dárkileappot. Čilgen metoda man vuođul lean guorahallan románaid, namalassii kritihkalaš diskursaanalysa. Diskursaanalysa vuođđun geavahan</p>
<p>Norman Fairclough diskursaipmárdusa ja su golmmadimenšunála modealla. Seamma kapihttalis čilgen maiddái movt ja manne lean válljen juste daid girjjiid maid lean válljen.</p>
<p>Analysaoasis 4. kapihttalis analyseren girjjiid maid lean válljen guorahallat. Vuos buvttán oanehis čoahkkáigeasu guđege románas ja dasto guorahalan girjjiid iežan dutkančuolmma ektui. 5. kapihttalis čoahkkáigeasán iežan dutkanfáttá, guorahalan 4. kapihttala gávdnosiid vuođul makkár struktuvrraid heteronormativitehta lea mielde hábmeme, ja buvttán iežan konklušuvnnaid. 6. kapihttalis leat loahppasánit, mas loahpas vel geahčastan makkár fáttáid livččii mávssolaš ja heivvolaš guorahallat vejolaš čuovvolanbargguin.78 <em type="bold">2. Teorehtalaš lahkonanvuogit </em></p>
<p>Nu go álggahusas geažuhin, de soaitá sámi girjjálašvuohta leat erenoamáš heteronormatiiva, muhto mii lea heteronormativitehta rievtti mielde? Dán kapihttalis čilgen heteronormativitehta vuđolaččat queer-teoriijaid vuođul, ja geahčadan dárkileappot mii sohkabealli lea ja movt dat ipmirduvvo servodagas. Guorahalan maid servodatstruktuvrraid sosialiserenteoriijaid ja sohkabealsosialiserenteoriijaid vuođul, ja geahččalan čilget guđeládje identitehta, kultuvra ja norpmat hábmejuvvojit ja movt mii daid oahppat. Dát teoriijat leat guovddážis go maŋŋelis galggananalyseret girjjiid ja guorahallat movt heteronormativitehta boahtá ovdan sámi čáppagirjjálašvuođas. <em type="bold">2.1. Queer-teoriija ja heteronormativitehta </em></p>
<p>Árbevirolaš sohkabealipmárdusa mielde ipmirduvvo sohkabealli dábálaččat <em type="italic">dualisman </em>– mas lea nissonolmmoš ja dievdoolmmoš. Dán ipmárdusa mielde gullaba nissonolmmoš ja dievdoolmmoš oktii, soai kontrastereba ja ollašuhttiba goabbat guoimmiska ja ráhkadeaba bárragotti. </p>
<p>Heteroseksualitehta lea oassi dán ipmárdusas ahte mii nissonolmmoš ja mii dievdoolmmoš lea, ja heteronormativitehta lea ge čoavddasátni dán oktavuođas. Doaba muitala ahte heteroseksualitehta lea servodaga norbma.</p>
<p>Heteronormativitehta boahtá oidnosii olbmuid guottuin ja navdimiin. Go mánná šaddá bajás,de adnojuvvo diehttelas áššin ahte son boahtá stuorrut ja šaddat heteroseksuála olmmožin, nappo dakkáriin gii ráhkásmuvvá nuppi sohkabeallái. Ja dát lea áibbas diehttelas gitta dan beaivái go son vejolaččat dovddasta iežas earaláganin. Heteroseksualitehta seksuála áibbašemiid norbman lea nu nanus ahte dat ii leat bonjadeames vaikko olmmoš vel ii ollásit heiveše ge dasa: Eai boaresnieiddat dahje boaresbárdnin ge njeaidde heteroseksualitehta norpma, danne go maiddái sin dáfus adnojuvvodiehttelassan ahte sis lea álgovuolggalaš heteroseksuála háliidus, eležat dál dan beali vai eai, gitta dassážii go čájehuvvo ahte vejolaččat lea nuppeládje. Mii navdit, nu guhká go eat gula eará, ahte visot boaresnieiddat ja -bártnit livčče háliidan gávdnat eallinguoimmi nuppi sohkabealis, muhto eai leat lihkostuvvan. (Lorentzen &amp; Mühleisen 2006:143.)</p>
<p>Dát govvádus dahje ipmárdus lea nu nannosit cieggan olbmuide ahte vel homoseksualitehta nai dávjá dulkojuvvo heteroseksuála sohkabealipmárdusa mielde, mii mearkkaša ahte gažaldagat nugo <span type="quote">“goabbá lea dievdoolmmoš ja goabbá lea nissonolmmoš homoseksuála bárragottis?”</span> leat dábálaččat. Lea dábálaš femininiseret homofiila dievdoolbmo ja maskuliniseret lesba nissonolbmo nu ahte šaddaba dikotomalaš sohkabealoktavuhtii seammaládje go heteroseksuála nisson-dievdo-dikotomiijas. (Lorentzen &amp; Mühleisen 2006:136.) Lea maid dábálaš navdit ahte goappáge 9sohkabealis leat dihto rollat eallimis luonddu bokte, ja ahte buohkain leat, dahje buohkat háliidit, mánáid. Oainnat heteronorbma ii muital dušše ahte mii galgat leat heteroseksuálat, muhto dat muitala maid mii lea rievttes ja normála vuohki leat heteroseksuála. 1990-logu álgogeahčen bohciidii nu gohčoduvvon <em type="italic">queer theory </em>, mii lea oktasaš namahus jurddašan- ja analysavugiide mat hástalit ja problematiserejit ipmárdusaid ja doahpagiid mat leat čadnojuvvon sohkabeliide ja seksualitehtii. Queer-teoriija ja heteronormativitehta-teoriija problematiserejit dákkár navdimiid ja guottuid, ja atnet dan čuolbman mii berre čilgejuvvot, danne go eai buohkat ráhkásmuva nuppi sohkabeallái, muhto baicca iežaset sohkabeallái, eai ge buot nieiddat guorras lunddolaččat typihkalaš nieidadoaimmaide, eai ge buot bártnit typihkalaš bárdnedoaimmaide, muhto mannet baicca iežaset geainnuid. Muhtin olbmot leat maiddái boasttu sohkabeliin riegádan, mii dahká ahte biologalaš sohkabealli ja vuoiŋŋalaš sohkabealli eai soaba oktii. Sii leat nu gohčoduvvon tránsa-olbmot. Girjjis <em type="italic">Kjønnsteori </em>(Egeland j.e. 2008:79) namuhuvvomaiddái ovdamearkka dihte ahte juohke jagi riegádit mánát geaid ii sáhte dadjat leat go nieiddat vai bártnit danne go sohkabealdovdomearkkat leat nu eahpečielgasat, ja dat čájeha ahte leat olu organismmat, maiddái olbmot, geat dálá sohkabealeavttuid mielde eai heive árbevirolaš, biologalaš juoguide <span type="quote">"dievdoolmmoš"</span> ja <span type="quote">"nissonolmmoš"</span>. </p>
<p>Lei Teresa de Lauretis gii vuohččan geavahišgođii doahpaga <span type="quote">"queer theory"</span> artihkkalis</p>
<p><em type="italic">Queer Theory: Lesbian and Gay Sexualities, </em>muhto leat gal earát ovdal su čállán fáttá birra vaikko eai leat juste dán doahpaga geavahan. Sátni queer boahtá eŋgelasgielas ja mearkkaša ee. ártet, earalágan, spiehkastat - ja homoseksuála. Sátni lea álgoálggus leamaš cielossátni oppalaččat, ja erenoamážit homoseksuála feminiidna dievdduid hárrái, muhto muhtin joavkkut geavahišgohte sánidihtomielalaččat homopolitihkalaš rahčamušas dainna ulbmiliin ahte sátni galggai fátmmastit maiddái olbmuid geat eai ane iežaset 100 % homoseksuálan, geat eai dovdda ahte sis lea čielga seksuála-/sohkabealidentitehta dahje geat eai liiko ahte politihkalaš doaimmain lea joavkoidentitehtafokus. (Lorentzen &amp; Mühleisen 2006:139-140.) </p>
<p>Queer-sáni geavaheapmi politihkalaš suorggis bovttii beroštumi ođđa buolvva akademihkkáriid gaskkas, ja nu bohciidii ge queer-dutkan, álggos filosofiija- ja girjjálašvuođadiehtaga suorggis, ja leavai dasto maiddái humaniorai ja servodatdiehtagii oppalaččat,ja nu introduserii ge Teresa de Lauretis doahpaga dutkamis (Lorentzen &amp; Mühleisen 2006:140).</p>
<p>Sáni vástideaddji dárogiel jorgalus lea <em type="italic">skeiv </em>, ja sámegillii lea fas <em type="italic">bonju </em>gullogoahtán eambbo ja eambbo. Man muddui dát leat dievaslaš jorgaleamit in áiggo dán háve viggat vástidit, muhto namuhan dušše jorgalemiid čielggadan dihte queer-sáni mearkkašumi. Queer fátmmasta eambbo go dušše homofiillaid ja lesbaid; maiddái bifiillat, tránsaolbmot, transvestihtat ja earát geat hástalit árbevirolaš sohkabealjurddašeami gullet jovkui. 10 </p>
<p>Okta dehálaš bealli homo- ja queer-dutkamis lea ge guorahallat sohkabeali eambbo máŋggabealagingo maid árbevirolaš sohkabeal-dualisma diktá. Eallin lea girjái, ja bárragottis eai dárbbaš leat dušše dievdoolmmoš ja nissonolmmoš. Sáhttet maid leat homofiillat, lesbat, bifiillat, tránsaolbmot ja eará <span type="quote">"bonju"</span> olbmot geat eai heive heteronorpma sisa. Servodagas gávdnojit olu iešguđetlágan seksuála sojut, ja LHBT lea doaba mii buoremuddui fátmmasta dán joavkku. LHBT lea lesba-, homofiila, bifiila ja tránsaolbmuid oanádus, mii lea dán minoritehtajoavkku čoahkkenamahus. LHBT lea doaba mii lea dađistaga ovddiduvvon eaktodáhtolaš organisašuvnnaid vuoigatvuođabarggu bokte, mat álggos barge homofiillaid (H) vuoigatvuođaid ovddas oppalaččat, muhto dađistaga maiddái čalmmustišgohte lesbaid (L) ja dohkkehedje bifiillaid (B). Maŋemus jagiid lea bargu maiddái fátmmastan tránsaseksuálaid, transvestihtaid ja eará tránsaolbmuid (T). Oanádus boahtá álgoálggus eŋgelas oanádusas LGBT, mii mearkkaša lesbian, gay, bisexual, transgender. Dán áigge geavahuvvomaiddái HBTQ, mii mearkkaša homofiiila, bifiila, tránsaolmmoš ja queer. Mun geavahan iežan čállosis LHBT, mii lea dábálaččamus oanádus Norggas. (Bufdir 2015.) </p>
<p>Queer-teoriija sierrana árbevirolaš lesba- ja homodutkamis dan bokte ahte dat ii nanne homoseksualitehta bistevaš identitehtan, muhto baicca geavadin mii sáhttá rievdat ja lotnahuvvat.</p>
<p>Queer-teoriija ulbmil lea maiddái cuiggodit buot teoriijaid mat nannejit identitehta rievddakeahtes ja bistevaš áššin, ja viggá ođđasis defineret identitehtadoahpaga nu ahte dan sáhttá analyseret máŋggabealat ja rievddadeaddji dáhpáhussan. Nubbi ášši mii lea guovddážis queer-teoriijas, lea heteroseksualitehta ráđđenvuogi cuiggodeapmi: dat ráđđenvuohki mii ovddida ahte heteroseksualitehta lea normála ja lunddolaš, ja visot eará seksuála identitehtat adnojuvvojit spiehkastahkan. (Egeland j.e. 2008:290.) Queer <em type="italic">- </em>teoriija lea nappo teorehtalaš vuohki mii analysa bokte geahččala biđget árbevirolaš sohkabeal- ja/dahje seksualitehtaipmárdusa, dahje ipmirduvvon oktavuođa sohkabeali ja seksualitehta gaskka, ja heteronormativitehta lea guovddáš doaba dán teoriijas. Heteronormativitehta fátmmasta buot dáid kultuvrralaš ipmárdusaid, norpmaid, institušuvnnaid ja struktuvrraid mat ovddidit dakkár jurddašeami ahte heteroseksualitehta lea dat mii lea lunddolaš ja riekta, ja visot eará lea eahpelunddolaš spiehkastat. </p>
<p>Queer-teoriija čájeha ahte dát jurddašeapmi dahje ideologiija lea cieggan eanas geavadiidda ja diskurssaide dálá servodagas. Daid identitehtahámiid ja seksuála sojuid vuođul maid dominerejeaddji kultuvra lea nannen earaláganin, spiehkastahkan, eahpenormálan ja pervearsan, geahččala queer-teoriija čájehit movt dát identitehtat ja geavadat leat marginaliserejuvvon juste dan dihte vai heteroseksualitehta sáhttá ovddiduvvot norbman, álgovuolggalažžan, lunddolažžan ja riekta. Dat problematisere nappo dan ahte dat kultuvra mii ovddiduvvo normálan, lunddolažžan ja árvvus adnojuvvon kultuvran, álo lea dan duohken ahte juoga eará olgguštuvvo dahje hilgojuvvo (Egeland j.e. 2008:290).11</p>
<p>Queer-teoriija moaitá maiddái buot čuoččuhemiid das ahte gávdnošii mihkkege mii lea lunddolaš – ovdamearkka dihte lunddolaš seksualitehta. Dan sadjái go jurddašit ahte sohkabealli ja seksualitehtalea juoga lunddolaš mii gávdnui ovdal go giella, ja masa dasto leat ráhkaduvvon sánit maŋŋel, nanne queer-teoriija ahte min doahpagat eai goassege čujut ruovttoluotta dakkár máilbmái mii ii leathábmejuvvon juo, dahje mii easka lea hábmejuvvon, go ráhkadit dasa sániid. Dat doahpagat maid bokte mii ipmirdit máilmmi, leat oassin dihto diskursiiva geavadiin; doahpagat gávdnojit seammás go diskursiiva geavadat ja leat daid beaktun. (Egeland j.e. 2008:290.) Dáinna oaivvilduvvo ahte seksualitehta lea diskursa maid olbmot ieža leat hábmen, iige juoga mii luonddu bokte livččii lunddolaš.</p>
<p>Judith Butler lea okta dain eanemus guovddáš namain queer-dutkamis gii duođai problematisere árbevirolaš sohkabealipmárdusaid, ja son oaivvilda ahte sohkabealli lea juoga maid mii <em type="italic">dahkat </em>, ii ge juoga maid mii <em type="italic">leat. </em>Dát oaidnu lea šaddan Butlera performatiivateoriijan, ja son čilge oainnu vuosttaš kapihttalis girjjis <em type="italic">Gender Trouble </em>: </p>
<p><em type="italic">Gender is the repeated stylization of the body, a set of repeated acts within a highly rigid regulatory frame that congeal over time to produce the appearance of substance, of a natural sort of being. A political genealogy of gender ontologies, if it is successful, will deconstruct the substantive appearance of gender into its constitutive acts and locate and account for those acts within the compulsory frames set by the various forces that police the social appearance of gender. </em>(Butler 1999:45.) </p>
<p>Butler dieđusge ii oaivil ahte mii friddja sáhttit válljet sohkabeali, muhto jus mii dohkkehit ahte sohkabealli lea konstruerejuvvon iige juoga mii boahtá riegádeamis dahje biologiijas, de mii fertet jearrat ahte sáhttá go sohkabealli leat eambbo aktiiva go passiiva. Butler nanne ahte: <em type="italic">(…) gender proves to be performative – that is, constituting the identity it is purported to be. In this sense, gender is always a doing, though not a doing by the subject who might be said to preexist the deed. </em>(Butler 1999: 34.) </p>
<p>Oanehaččat daddjon, sohkabealli ii gávdno sierra, daguid haga. Dán teoriija vuođul gieđahallá son dan movt gielalaš ja rumašlaš cealkámušat ja ovdanbuktinvuogit geardduhit sohkabeali norpma ja ráhkadit vuođu sosiála ja kultuvrralaš sohkabealgeavadii. Son čuoččuha ahte mii eat láhtte dihto vugiid mielde danne go mii dovdat iežamet nissonolmmožin dahje dievdoolmmožin, muhto baicca ahte mii dovdat iežamet nissonolmmožin dahje dievdoolmmožin danne go mii láhttet dihto vugiid mielde. Sohkabealli nappo ii leat biologalaš, muhto sosiálalaš, su oainnu mielde. Go geardduhit ohppojuvvon láhttema ja giela, de mii buvttadit <span type="quote">“lunddolaš”</span> sohkabealvuđot láhttenvuogi daid sohkabealnorpmaid vuođul mat servodagas leat.</p>
<p>Sohkabeliid gieđahaladettiin heive maiddái geassit paralleallaid álgoálbmotdutkamii, mii guoskkaha muhtin beliid mat eai boađe oarjemáilmmi teoriijain nu bures ovdan. Frink, Shepard ja 12</p>
<p>Reinhardt (2002: 14-15) čállet girjjis <em type="italic">Many faces of gender. Roles and relationships through time in indigenous northern communities </em>ahte oarjemáilmmi dábálaš sohppojuvvon sohkabealipmárdus ii soaitte leat nu universála ahte heive buot máilmmi servodagaide. Muhtin inuihtta- ja ii-eurohpálaš servodagain lea goalmmát sohkabeali man birra ii dábálaččat gullo, nu go <em type="italic">kipijuituq </em>Netsilik álbmogis. Kipijuituq lea bárdnemánná mii mearriduvvo bajásgessojuvvo nieidan. Leat máná áhkut ja ádját geat mearridit galgá go mánná šaddat <em type="italic">kipijuituq, </em>iešguđetge áicamiid vuođul. Easka go mánná stuorru, ja jus čájehuvvo ahte son dattetge lea čielga bárdni, de sáhttá luvvejuvvot <em type="italic">kipijuituq- </em>dilis. Kipijuituq lei oalle dábálaš ovdal, muhto dán áigge ii leat šat nu dábálaš. </p>
<p>Nubbi girji maid dán oktavuođas lea miellagiddevaš namuhit, lea Mark Rifkin (2011) girji</p>
<p><em type="italic">When did Indians become straight? Kinship, the History of Sexuality, and Native Sovereignty. </em>Dás son ákkastallá movt našunálastáhtaid seksuálitehta- ja bearašstruktuvradiskurssat leat váikkuhan maiddái álgoálbmogiid oainnuid, movt <span type="quote">“árbevierut”</span> leat dađistaga ođasmahttojuvvon sihkkun dihte daid čearddalaš osiid árbevieruin ja kultuvrras mat leat unohasat olggobeale olbmuide, ja movt sii baicca leat assimilerejuvvon Anglo-Amerihkalaš ipmárdusaide dan dáfus movt bearaš, ruoktu, háliidusat ja persovnnalaš identitehta berrejit leat. Son oaivvilda ahte indiánaid bearašeallin lea leamaš eambbo máŋggabealat doloža rájes go maid dálá oarjemáilmmi servodat dohkkeha. Dát ákkastallan sáhttá ge čilget manne fenomenat nu go <em type="italic">kipijuituq </em>lea jávkagoahtán dán áigge. </p>
<p>Dasto lea vel nubbi doaba álgoálbmotmáilmmis mii ii gullo oarjemáilmmi dutkamušain, namalassii <em type="italic">two-spirited </em>. Sátni boahtá Davit Algonquin-suopmanis, <em type="italic">niizh manitoag </em>, ja geažuha ahte ovtta olbmos sáhttet leat sihke feminiidna ja maskuliidna bealit, ja doaba lea viidát geavahuvvon álgoálbmotmáilmmis maŋŋel go lesba ja homofiila First Nation-olbmuid goalmmát jahkásaš deaivvadeapmi 1990:s nannii doahpaga. Doahpaga ulbmil lea ovttastahttit álgoálbmotolbmuid geaidiešidentifiseren spiehkasta oarjemáilmmi sohkabeliid ja seksualitehta bineara- dahje dualisma-jurddašeamis, muhto lea seammás vuohki hilgut antropologalaš doahpaga <em type="italic">berdache. </em>Two-spirit-doahpagiin álgoálbmogat eai dušše hilggo vilges antropologisttaid doahpaga, muhto váldet maiddái ruovttoluotta válddi defineret iežaset, iežaset eavttuid vuođul. (Driskill Løvoldas 2014:29.). Løvold (2014) čállá eambbo dán ášši birra iežas masterdutkosis, ja namuha maiddái ahte olu sámi queer-olbmot leat identifiseregoahtán iežaset dáinna doahpagiin. </p>
<p>Løvold (2014:30) referere maiddái Giertsenii gii čállá ahte Navajo-indiánat árbevirolaččat logahalle njeallje iešguđetlágan sosiála sohkabeali, mat ledje čadnojuvvon dihto vurdojuvvon láhttemii ja vuordámušaide. Dábálaš oarjemáilmmi dualisma- ja heteronormatiiva jurddašeami ektuiledje dát nissonolbmot ja dievdoolbmot geat náitaledje heteroseksuálalaččat ja nissonolbmot ja dievdoolbmot geat náitaledje seamma sohkabeliin. Son čállá maid ahte Navajo-indiánat geat náitaledje seamma sohkabeliin, dávjá navdojuvvojedje dakkárin geain leat erenoamáš attáldagat. 13</p>
<p>Muhtimat oaivvildit ahte dološ sámi noaiddit maiddái soitet spiehkastan dábálaš dualisma-jurddašeamis, ee. go sin birra leat geavahuvvon sánit nu go guovtte-ilmmat ja guovtte-guolbmán, muhto Merethe Giertsen (Giertsen Løvoldas 2014:26) dattetge čállá ahte son ii dovdda makkárge gálduid gos boađášii ovdan ahte sámi noaiddit leat leamaš queer. Dát goitge ii mearkkaš ahte seksualitehta seamma sohkabeali gaskka ii leat gávdnon Sámis. <em type="bold">2.2. Sosialiseren ja identitehta </em></p>
<p>Manne lea heteronormativitehta dasto cieggan min miellaguottuide nu nannosit go lea dahkan?</p>
<p>Manne lea dat šaddan nu dábálaš ahte mii eat oba jurddaš ge dan birra? Go mánná riegáda, de son boahtá máilbmái dego čálakeahtes bábirin, muhto dađistaga mii oahppat movt servodat doaibmá ja movt mii galgat láhttet. Mii <em type="italic">sosialiserejuvvot </em>dan servodahkii gos mii eallit. Mii oahppat sihke kultuvrra ja identitehta. </p>
<p>Wadel ja Wadel čálliba girjjis <em type="italic">Den samfunnsvitenskapelige konstruksjon av virkeligheten </em>ahte luonddu bealis leat olbmot oalle dievasmeahttumat ja bealledagus. Mii fertet oahppat olu áššiidvai birget. Dušše unna oasáš das maid mii dárbbašit vai birget boahtá <span type="quote">“luonddus”</span>; eanas boahtá dan kultuvrras ja servodagas gos mii eallit. (Wadel &amp; Wadel 2007:16.) </p>
<p>Dan duohtavuođa maid mii gohčodit servodahkan ja kultuvran, leat olbmot ieža ráhkadan.</p>
<p>Juohke unnimus diŋga lea álo klassifiserejuvvon, dat mearkkaša ahte juohke diŋggas ja dáhpáhusas lea ortnet dihto kategoriijaid dahje <span type="quote">“bovssaid”</span> mielde. Diŋggaid, olbmuid ja dáhpáhusaid kategoriijat leat predefinerejuvvon giela bokte, mii eat sáhte ieža mearridit maid mii klassifiseret movt ge. Kategoriijat sirdojuvvojit vuosttažettiin váhnemiin mánáide, ja dasto <span type="quote">“servodaga”</span> bokte, báikkálaš, naššuvnnalaš dahje riikkaidgaskasaš <em type="italic">kultuvrra </em>bokte. (Wadel &amp; Wadel 2007:19.) </p>
<p>Wadel ja Wadel geavaheaba dovddus H.C. Andersen muitalusa <span type="quote">“Keaisára ođđa biktasat”</span> ovdamearkan. Keaisár jáhkihuvvo ahte sus leat ođđa biktasat gorrojuvvon čábbámus diŋggas, muhto duohtavuođas son lea álás. Ja ledje <span type="quote">“máná čalmmit”</span> mat oidne mii <em type="italic">duođai </em>dáhpáhuvai; ahte keaisár lea álás. Dát govvida dehálaš beali hárjáneamis, namalassii ahte sii geain lea eanemus hárjáneapmi, sáhttet leat dat mat <span type="quote">“oidnet”</span> heajumusat. <span type="quote">“Keaisára ođđa biktasat”</span> govvida maiddái nuppi dehálaš beali hárjáneamis ja oahppamis, namalassii dan ahte oahppan ii mearkkaš dušše ahte mii oahppat dihto vuogi movt oaidnit máilmmi, muhto dat mielddisbuktá maiddái dan ahte mii oahppat giddet čalmmiid dihto áššiide. (Wadel &amp; Wadel 2007:20.) </p>
<p>Dán oktavuođas heive maiddái geassit paralleallaid Harald Gaski (1991) artihkkalii <span type="quote">“Dutki, servodat ja kritihkka dahje vástádus daid gažaldagaide maid ii sáhte jearrat”</span> girjjis Cafe boddu 1, mas son čállá earret eará fápmostruktuvrraid birra sámi máilmmis. Artihkal lea servodat-14digaštallama birra, dahje váilevaš servodatdigaštallama birra, mii lea hui relevánta fáddá mu dutkosis. Gaski dadjá earret eará:</p>
<p><em type="italic">Sápmelaččaid gaskkas eai leat nu eatnat ja buorit vejolašvuođat jođitit nu gohčoduvvon almmolaš ságastallama danin go media-riggodat lea gárži, ja vaikko vel institušuvnnaid lohku lea ge stuoris, de goit lea olmmošvátnivuohta mearkkašahtti </em>(Gaski 1991:132). </p>
<p>Gaski oaivvilda ahte oallugiin sámi servodagas leat máŋga gahpira oaivvis ja leat dávjá mielde máŋgga dásis ovtta ášši gieđahallamis, ja dat sáhttá bohciidahttit jearaldaga objektivitehta ja perspektiivva hárrái mat ráhkadit čihkkojuvvon fápmostruktuvrraid. Gaski namuha Pierre Bourdieu dovddus girjji <em type="italic">Outline of a Theory of Practice </em>, mas boahtá ovdan ahte olmmošlaš daguin leat namakeahtes njuolggadusat maid čuvvot, ja maidda dahkkit eai leat diđolaččat, muhto ahte njuolggadusat leat daguin implisihtta oassin - <span type="quote">“danin go nie galgá leat”</span> (Gaski 1991:139). </p>
<p>Mii leat bajásgeassima ja kultuvrralaš inkorporerema čađa oahppan dárbbašlaš čehppodaga dasa ahte birget. Gaski čujuha Bourdieu doahpagiidda <em type="italic">doxa </em>ja <em type="italic">opinion </em>čielggadettiin movt fámoleappot atnet riektan ahte sis lea vuoibmi geahnoheappuid badjel, ja nu darvána olbmuide áiggimielde jáhkku ahte etablerejuvvon ortnet lea riekta. Doxa leat dat etablerejuvvon ortnegat maid vuođul mii eallit, dat kultuvrralaš čalbmeláset maid čađa mii oaidnit máilmmi, ja dat duohtavuođat mat dahket ahte mii eat oba eahpit ge lea go min ipmárdus máilmmi hárrái riekta. Doxa leat bealit min kultuvrras ja servodagas maid mii atnit nu diehttelassan ahte eat oba gažat ge, ja opinion fas leadoxa vuostebeallin. Opinion lea dat mii čájeha ja duođašta doxa eahpedoallevašvuođa objektiiva čilgehussan. Sidjiide geain lea fápmu lea hui dehálaš doalahit ráji opinion ja doxa gaskka eahpečielggasin, ja seammás lea fápmoválddiide vuoitun jus doxa bissu nu stuorisin go sáhttá vai olbmot eai gažadišgoađe stivrejeddjiid legitimitehta. (Gaski 1991:140-141.) </p>
<p>Gaski ii namut čielga ovdamearkkaid das movt Bourdieu modeallat ja teoriijat heivejit sámi máilbmái, muhto geažuha ahte sáhttet leat siskkáldas bealit Sámis – almmá smiehtakeahttá dáččaid birra dán oktavuođas – gos leat čihkkojuvvon fápmostruktuvrrat doxa ja opinion bokte mat dahket ahte oassi álbmogis lea fámoleabbo go nubbi. Dán vuođul sáhttit jurddašit ahte doxa ja opinion bokte soaitá maiddái Sámis gávdnot siskkáldas fápmosoahti – ovdamearkka dihte heteronormativitehta ektui - man árbevierut ja doxa stivrejit. Mu dutkamuša ektui sáhttá dadjat ahte árbevirolaš heteronormatiiva eallin sáhttá govviduvvot doxan, ja queer-lihkadus ges sáhttá govviduvvot opinionan, mii gažada doxa doallevašvuođa.</p>
<p>Fápmoválddiid oktavuođas lea maid lunddolaš namuhit <em type="italic">identitehta </em>danne go seksuálalaš sodju lea nannosit čadnojuvvon dasa. Go mii sosialiserejuvvot servodahkii ja kultuvrii, de mii oažžut gullevašvuođadovddu dasa. Mii oažžut dihto identitehta. Identitehta-doaba lea ge olu geavahuvvon iešguđetge servodatáššiid dutkamis. Doahpaga lea váttis defineret, muhto oanehaččat sáhttá dadjat ahte identitehta lea dat maid olmmoš oaidná go geahččá alccesis speadjalis. Speadjalis 15soaitá oaidnit nissonolbmo dahje dievdoolbmo, man boaris son lea, makkár liikeivdni sus lea, dihto sosiála duogáža, oahpu, dahje ahte gullá dihto oskkusuorgái, našuvdnii, čearddalaš jovkui jna. </p>
<p>Identitehta lea dat movt mii ieža ipmirdit iežamet, mat ja geat mii leat. (Eriksen 2001:36.)</p>
<p>Mii sápmelaččat leat dieđusge sosialiserejuvvon sámi servodahkii ja kultuvrii, ja dasa mii leat ožžon gullevašvuođadovddu unnivuođa rájes. Muhto sámi LHBT-olbmuin lea vel nubbi identitehta maid galggaše geahččalit fuolahit, namalassii homo- dahje queer-identitehta. Merethe</p>
<p>Giertsen (2002:7) čállá ahte guovtti minoritehtaidentitehta fuolaheami geažil lea jáhkehahtti ahte homofiila sápmelaččat dovdet vealaheami ja identitehtaváttisvuođaid garraseappot go homofiillat muđui Norggas, danne go lea várra beahttit iežas identitehtaid máŋgga dásis; sihke sápmelažžan, homofiilan ja olmmožin. Go leat máŋga minoritehtaidentitehta maid galgá fuolahit, de lea várra ahte muhtin dain identitehtain ii dohkkehuvvo ja nu hábme dulbmojuvvon álbmoga. Son namuha ahte homofiila sápmelaččain leat golbma vejolašvuođa go deaivvadit homofiila sub-kultuvrrain.</p>
<p>Vuosttaš vejolašvuohta lea vuogáiduvvat ollislaččat. Dát mearkkaša ahte homofiila sápmelaš deattuha dan ahte son lea homofiila, ja duolbmu iežas sámi identitehta ja gullevašvuođa. Nubbi vejolašvuohta lea ahte homofiila sápmelaččat minimaliserejit oktavuođa homofiila birrasiiguin ja deattuhit dan mii lea guovddážis sámivuođa ektui. Goalmmát vejolašvuohta lea identifiseret iežas homokultuvrrain seammás go identifisere iežas sámi kultuvrrain. Buot vejolašvuođat mielddisbuktetmuhtinlágan roassodili iešdovddu ja iešipmárdusa hárrái, danne go gáibida olu ovttaskas olbmos dohkkehit norpmaid maid stuoraservodat ii dohkket. Guovtti minoritehtaidentitehta fuolaheami geažil lea jáhkehahtti ahte homofiila sápmelaččat dovdet vealaheami ja identitehtaváttisvuođaid garraseappot go homofiillat muđui Norggas, danne go lea várra beahttit iežas identitehtaid máŋgga dásis; sihke sápmelažžan, homofiilan ja olmmožin. <em type="bold">2.3. Sohkabealsosialiseren </em></p>
<p>Nubbi bealli sosialiseremis ja identitehtaoččodeamis lea <em type="italic">sohkabealsosialiseren </em>. Eat mii dušše sosialiserejuvvo servodahkii, muhto maiddái sohkabealrollaide. Nieiddat ja bártnit leat dieđusge goabbatláganat luonddus, sihke rumašlaččat ja mentálalaččat, dat lea dieđusge čielga ášši, muhto dat movt servodat árvvoštallá femininitehta ja maskulinitehta lea maid konstruerejuvvon, jus čuovvut Wadel ja Wadel (2007:19) čilgehusa. Sohkabealsosialiseren lea hui guovddážis sosialiserenproseassas. Nieiddat láhttejit nu go nieiddat galget ja bártnit fas láhttejit nu go bártnit galget danne go servodat ja biras lea movttiidahttán ja rámidan sin go nu dahket, ja nuppelágan láhttema dihte fas leat juogo ignorerejuvvon dahje ráŋggáštuvvon. Ja vaikko sohkabealsosialiseren lea ge šaddan govvádussan dasa ahte indiviida lea heivehan iežas servodaga gáibádusaide, de hábme dat seammás sin identitehta geat leat sosialiserejuvvon dasa. (Nielsen &amp; Rudberg 1989:11.) 16 </p>
<p>Biraskonteaksta váikkuha bártniid ja nieiddaid goabbatládje. Dávjá soaitá leat nu ahte nieiddažat heaŋgájit eatni gáktehealmmis, ja bártnážat fas vigget áhči veahkehit biilla divvut. Unna nieiddaš gii čiŋada ja veahkahallá eatni gievkkanis, ja unna bártnáš gii lea čeahppi spáppa čiekčat, oažžuba olu rámi, muhto nieiddaš gii čiekčá spáppa ja bártnáš gii fiinnohallá ja čiŋada, árvvusge ignorerejuvvoba. Goappaš sohkabealit háliideaba dohkkehuvvot ja leat mielde sosiála searvevuođas, ja nu geahččaleaba ge deavdit daid rollavuordámušaid mat birrasis leat sudnuide.</p>
<p>Áiggi mielde šaddet dát oassin identitehtas, ja nieiddaid mielas šaddá riekta ahte sii barget viessobargguid ja bártnážiid mielas fas lea riekta gilvvohallat ja bargat olgobargguid. (Nielsen &amp;</p>
<p>Rudberg 1989:11.)</p>
<p>Sohkabealsosialiserema vuođul sáhttá oanehaččat dadjat ahte nieiddat šaddet nieidan ja bártnit šaddet bárdnin dan mielde masa sii movttiidahttojuvvojit, mii maiddái soahpá Butlera (1999: 34) performativitehtateoriijain. Vealaheapmi dábálaččat ii leat dihtomielalaš, muhto dađi mielde go sosialiseren cieggá identitehtan go olmmoš rávásnuvvá, de šaddá dávjá nu ahte rávisolbmot vurdet goabbatlágan láhttema nieiddain ja bártniin, <span type="quote">“danne go dat lea dušše nu”</span> - daid diskurssaid ja doxaid mielde gos mii eallit ja maid olbmot ovdal min leat hábmen. LHBT-olbmuide,geain leat moadde identitehta mat dávjá leat vuostálaga, sáhttet dát vuordámušat dagahit váttisvuođaid dovddastit iežaset earáláganin, danne go sii máŋgga ášši dáfus spiehkastit servodaga norpmain.</p>
<p>Inger Marie Kristine Nystad (2003:25), gii lea dutkan Guovdageainnu bártniid ja oahpu gazzama, čállá girjjis <em type="italic">Mannen mellom myte og modernitet </em>ahte sámi nieiddaide ja bártniide leat goabbatlágan vuordámušat, mas bártniin vurdojuvvo ahte sii leat searat, fiŧmadat, deaivilat, viššalat,gievrrat, roahkkadat ja buorit njoarostit. Dát adnojuvvojit nappo maskuliidna árvun. Son čujuha ee. </p>
<p>Rudiei ja dadjá ahte ipmárdus ahte sohkabeliid bargojuohku lea luonddus juo mearriduvvon, lea okta dain nannosepmosit programmerejuvvon jurdagiin servodagas. Dainna oaivvilduvvo ahte lea dakkár jurdda mii lea nu máŋgii duođaštuvvon ahte olbmot dađistaga leat atnigoahtán dan diehttelassan. (Rudie Nystadas 2003:75.)</p>
<p>Maiddái Asta Balto (1997:130-134) čállá girjjis <em type="italic">Sámi bajásgeassin nuppástuvvá </em>ahte sámi nieiddaide ja bártniide leat goabbatlágan vuordámušat bajásšattadettiin. Balto čállá ahte vaikko goappaš sohkabeliin vurdojuvvo ahte galgaba šaddat barggánis ja viššalis olbmot, de vurdojuvvo dát erenoamážit nieiddain. Ovdal soađi lei oalle dábálaš ahte nieiddat dollojuvvojedje ruovttus skuvllas vai ohppet bargat ja veahkkin doallat báikki. Muitaluvvo ahte 7-8 jagi rájes juo álge nieiddažat biigot olbmuid, ja ahte olbmot válljejedje nieiddaid ovdalii bártniid danne go sii ledje oahppan eambbo ja ledje barggánat ja jođánat. </p>
<p>Bártniin vurdojuvvo ahte sii galget šaddat <span type="quote">“garra albmát”</span> geat birgejit meahcis vaikko makkár dálkin, ja dát ideála eallá ain vaikko eallinvuogit leat ge hirbmosit rievdan doloža rájes. 17</p>
<p>Áhčit vurdet ahte bártnit galget oahppat luonddu ávkkástallat, ja oahpahit sidjiide <span type="quote">“dievdovieruid”</span> nu go vánddardit luonddus, gos seammás dávjá návddašuvvo olu alkohola. Sii galget šaddat <span type="quote">“garra almmájin”</span> geat eai galgga dovdduid čájehit. Ii galgga buorranaddat nuppi, dušše spežžestit oalgái jadan bokte čájehit buorrevuođa. Vaikko eanas olbmot ođđamállet máilmmis eai beasa vánddardit meahcis nu olu go ovdalaš áiggiid, 9-4-bargguid geažil, de lea goitge jurdda sámi luondduolbmá birra bárrahis eallime. Vurdojuvvo maiddái ahte bártnit boazodoallobearrašiin galget váldit badjelasaset boazodoalu go váhnemat heitet. Dát seamma ii vurdojuvvo nieiddain, dainna ákkain ahte boazobargi ferte leat rumašlaččat gievra, ja nu eai leat ge nieiddat doarvái gievrrat.</p>
<p>Bargojuohku čájeha ahte dološ jurddašanvuohki, gos nissonolmmoš galgá doallat báikki ortnegis ja dievdoolmmoš galgá ruđalaččat fuolahit bearraša, ain eallá vaikko olles servodagat ja bargojuogut muđui leat nuppástuvvan olu. (Balto 1997:130-134.)</p>
<p>Maiddái Frink, Shepard ja Reinhardt (2002: 29) namuhit ahte muhtin indiána servodagain (omd. Colville) lea leamaš dábálaš ahte nissonolmmoš dat stivre bearašekonomiija ja mearrida loahpalaččat áššiid mat gusket ruovttudoaimmaide. Dát lea veaháš parallealla oarjemáilmmi jurddašanvuohkái, gos árbevirolaččat lea leamaš nuppeládje. Sohkabealdásseárvu lea máŋggaládje leamaš earalágan álgoálbmotmáilmmis go oarjemáilmmi servodagain.</p>
<p>Erohus nissonolbmuid ja dievdoolbmuid gaskkas vuhtto maid čielgasit min iežamet gielas.</p>
<p>Ovdamearkka dihte go geahččat Konrad Nielsen sátnegirjjiid, de oaidnit ahte gávdnojit olu eambboiešguđetlágan negatiiva sánit mat govvidit nissonolbmo go dievdoolbmo. Dát gusket erenoamážit láhttemii. Sánit nu go bigán, buošši, cáicu, háippas, háisi, háljas, hearci ja himsi govvidit čabulágan nissonolbmo mii lea juogo bahániehkkán, jođán suhttat dahje <span type="quote">“luoikalas”</span>. Bártniid birra eai gávdno seammalágan sánit, ja dat moadde mat leat govvidit dábálaččat suhtu; boarka, ráikkas jna.</p>
<p>Gávdnojit maiddái searvesánit nissonolbmuid ja dievdoolbmuid birra, muhto lea goitge oalle mihtilmas go nissonolbmo birra leat dan mađe olu eambbo sánit go dievdoolbmo bi rra3. D ákkár sánit sáhttet maid muitalit juoidá servodaga diskurssa birra nissonolbmuid ektui.</p>
<p>Sohkabealsosialiseren lea muđui čadnojuvvon oktii queer-teoriijain máŋggaládje, earret earádasa mii guoská sohkabeliid dualismii: nissonolmmoš ja dievdoolmmoš. Normatiiva heteroseksualitehta regulere ja fátmmasta sin geat heivejit dan rájiid siskkobeallái, muhto marginalisere ja ráŋggášta sin geat eai dovdda gullevašvuođa heteroseksualitehtii, ja homofiila olmmoš gii háliida eallit dan eallima mii sutnje lea lunddolaš, šaddá doarrumiin rasttildit sihke iežasja earáid ohppojuvvon rájiid.3</p>
<p>Lean dárkileappot čilgen dán fáttá iežan gaskafágačállosis (Oskal 1998).18 <em type="bold">3. Dutkanproseassa </em></p>
<p>Ovddit kapihttalis lean čilgen makkár teoriijat leat vuođđun heteronormativitehta ja identitehtadovddastusa duogábealde, muhto jus heteronormativitehta galgá sáhttit dieđalaččat dutkat, de lea dárbu maiddái dutkanproseassa eavttuid čielggadit. Dán kapihttalis čilgen iežan dutkanproseassa, mii sisttisdoallá sihke dutkanmetoda ja -materiála. Vuos čilgen makkár metoda geavahan guorahallamis, makkár teoriijat leat dan duohken ja guđeládje mun geavahan metoda reaidun iežan dutkamis. Namuhan maiddái kritihkalaš beliid metodaválljema hárrái, ja makkár čuolmmaid metoda sáhttá mielddisbuktit. Dasto čilgen movt ja manne lean válljen dan dutkanmateriála maid lean válljen. <em type="bold">3.1. Metoda </em></p>
<p>Teavsttaid analyseren lea dábálaš dutkamis, ja dat addá olu válljenvejolašvuođaid metoda dáfus.</p>
<p>Mun lean iežan masterčállosis válljen dutkat románaid kritihkalaš diskursaanalysa vuođul. Mun analyseren juohke girjji sierra danne go kritihkalaš diskursaanalysas lea konteaksta dehálaš, ja konteavstta darvehan buoremusat go beasan čiekŋudit ovtta ja ovtta girjái. Juohke girjjis deattuhan dáhpáhusaid ja doahpagiid mat čatnasit heteronormativitehtii, queer-teoriijii, identitehtii ja sosialiseremii, dan vuođul maid teoriijakapihttalis lean ovdanbuktán. Leat vuosttažettiin dakkár áššit mat sáhttet guoskkahit sohkabeliid, bárragottiid, ráhkisvuođaáššiid ja nu ain. Girjjiid logadettiin ozan dajaldagaid maid vuođul sáhtán konteavstta čilget.</p>
<p>Guorahallamis lea teaksta, ii ge čálli, mii lea guovddážis. Foucalt, guhte rehkenastojuvvo diskursaanalysa vuođđudeaddjin, ii oainne čálli dihtomielalaš subjeaktan daid cealkámušaid duogábealde mat galget analyserejuvvot. Son oaidná baicca čálli subjeaktan maid dihto, historjjálaččat ealáskahttinveara, konkrehta geavadat leat nannen. Nu lea ge čálli gaskkusteaddji posišuvnnas, ii ge iešoaivválaš posišuvnnas. Oaivilat leat álo historjjálaččat ovdanbuktojuvvon kultuvrralaš institušuvnnaid siskkobealde. (Bogdal Lilletvedtas 2007:26.) <em type="bold">3.1.1. Mii lea diskursaanalysa? </em></p>
<p>Diskursaanalysa lea kvalitatiiva metoda mii analysere ipmárdusa doppe gos ipmárdus bohciida, namalassii gielas. Ulbmilin lea identifiseret daid diehttelas-atnimiid mat geavahuvvojit go galgá máilmmi dahje duohtavuođa ipmirdit, ovdamearkka dihte movt mii hupmat sohkabeliid, ráhkisvuođaáššiid ja bárragottit birra sámi máilmmis, ja dan dahká go guorahallá ja analysere 19teavstta dahje teavsttaid lingvisttalaš sisdoalu dihto diskurssa hárrái. Diskursaanalysain geahččala dutki gávdnat oktavuođa teavstta ja konteavstta gaskka, ja problematisere giela ja giela návcca speadjalastit duohtavuođa.</p>
<p>Doaba <span type="quote">“diskursa”</span> boahtá latiinna sánis <em type="italic">discursus </em>(<span type="quote">“viehkat ruoktot ovdan”</span><span type="quote">”), ja mearkkaša rievtti mielde sárdnut, ságastallat ja digaštallat, muhto fágalaš čilgehusa mielde govvida diskursa jurddašanvugiid, dulkonvugiid dahje daid gielalaš, ideologalaš, sosiála ja institušunála eavttuid mat dahket vejolažžan oaidnit máilmmi dihto vuogi mielde. Ovdamearkka dihte lea medisiinnas, ekonomiijas ja oahpahusas sierra “giella”</span><span type="quote">“giella”</span>, maid sáhttá gohčodit medisiinnalaš diskursan, ekonomalaš diskursan dahje oahppodiskursan. <span type="quote">“Diskursa”</span> lea nappo vuohki movt mii hupmat máilmmi birra ja movt mii ipmirdit máilmmi, dahje oasáža máilmmis. (Jørgensen &amp; Phillips 1999:9) Doaba <span type="quote">“diskursa”</span> gaskkusta maiddái dan ipmárdusa ahte giella lea konstruerejuvvon iešguđetlágan minstariid mielde maid min cealkámušat čuvvot go mii doaibmat iešguđetge sosiála birrasiin. </p>
<p>Go servodatfenomenaid nu go ovdamearkka dihte heteronormativitehta galgá dutkat, de lea diskursaanalysa lunddolaš dutkanmetoda. Teoriijaoasis lean juo nannen, queer-teoriija, sosialiserenteoriijaid ja sohkabealsosialiserenteoriijaid vuođul, ahte heteronormativitehta lea fenomena mii lea dábálaš eanas servodagain ja maid lea dárbu čilget. Mu dutkanbarggu oktavuođas sáhttá heteronormativitehta govviduvvot diskursan. Dat lea máŋggaládje oidnosis min ságain, vaikko eat geavahivčče ge doahpaga <span type="quote">«heteronormativitehta»</span>. Dat boahtá earáládje ovdan min gielas. Diskursaanalysa bokte geahččalan identifiseret heteronormativitehta sámi čáppagirjjálašvuođas gielalaš dovdomearkkaid bokte, ja dakko bokte čájehit movt heteronormativitehta bohciida ja viidána árbevierrun gos normalitehta ja eahpenormalitehta dahje spiehkastat leat guovddážis.</p>
<p>Lei fránskalaš filosofa Michel Foucault (1926-1984) gii duođai ovdánahtii diskursaanalysa, go háliidii gávnnahit makkár njuolggadusat mearridit mii dohkkehuvvo duohtavuohtan dihto historjjálaš áigodagas. Diskursaanalysa lea searvedoaba mii fátmmasta máŋga iešguđetlágan metoda, muhto eanas dálá diskursaanalyhtalaš lahkonanvugiin čuvvot goitge Foucault jurdaga ahte duohtavuohta hábmejuvvo diskursiivvaid bokte (Jørgensen &amp; Phillips 1999:19-21). Jørgensen ja</p>
<p>Phillips (1999) namaheaba maid golbma iešguđetlágan lahkonanvuogi dahje árbevieru diskursaanalysa dáfus: diskursateoriija, kritihkalaš diskursaanalysa ja diskursa-psykologiija.</p>
<p>Diskursateoriija navdojuvvo vuosttažettiin Ernesto Laclau ja Chantal Mouffe gudnin, ja lea ráhkaduvvon Michel Foucalt diskursaipmárdusa vuođul, kritihkalaš diskursaanalysa birra ges lea erenoamážit Norman Fairclough čállán, ja diskursapsykologiija dáfus leat olu čállit vuođđun. 20</p>
<p>Diskursapsykologiija deattuha dan maid olbmot dadjet, dahje sárdnideaddji strategiijaid, muhto dát vuohki ii leat miellagiddevaš mu dutkamuša ektui, danne in gieđahala dan dás. Mu váldometoda leakritihkalaš diskursaanalysa, muhto dan čilgedettiin ferten maiddái guoskkahit diskursateoriija vai erohus boahtá čielgasit ovdan. <em type="bold">3.1.2. Kritihkalaš diskursaanalysa </em></p>
<p>Nu go namuhin ovdalis, de lea kritihkalaš diskursaanalysa vuosttažettiin Norman Fairclough gudni.</p>
<p>Kritihkalaš diskursaanalysas leat olu dat seamma bealit go diskursateoriijas dahje <span type="quote">“dábálaš”</span> diskursaanalysa, muhto dat mii earuha dán guokte lea ahte kritihkalaš diskursaanalysa ii leat dušše <em type="italic">vuođđudeaddji </em>, dat lea maiddái <em type="italic">vuođđuduvvon </em>. Dát mearkkaša ahte diskurssat (iešguđetge vuogit ja iešguđetge digaštallamat mat gávdnojit dihto suorggi ja fáttá birra) leat mielde organisereme sosiála máilmmi, seammás go ieža organiserejuvvojit eará sosiála geavadiid bokte. Jørgensen ja Phillips (1999) čálliba kritihkalaš diskursaanalysa birra ná: <em type="italic"><span type="quote">«Kritisk diskursanalyse er kritisk i den forstand at den ser det som sin opgave at afsløre den diskursive praksis’ rolle i opretholdelsen af den sociale verden og herunder sociale relationer, der indebærer ulige magtforhold. Formålet er at bidrage til social forandring i retning af mere lige magtforhold i kommunikationsprocesserne og i samfundet som helhed»</span> </em>. (Jørgensen &amp; Phillips 1999:75-76.) </p>
<p>Kritihkalaš diskursaanalysa geahččala gávnnahit makkár rolla diskursiiva geavadis lea sosiála máilmmi ektui, ja makkár fápmoválddit doppe leat. Ulbmil lea geahččalit rievdadit sosiála dili nu ahte fápmodilli gulahallanproseassain ja servodagas oppalaččat šattašii dássedeabbo.</p>
<p>Mu dutkamuša ektui mearkkaša dát ahte vuohki movt mii hupmat sohkabealrollaid, ráhkisvuođaáššiid, kultuvrra ja árbevieruid birra servodagas ja girjjálašvuođas ii dušše speadjalastte min ipmárdusa máilmmi, iežamet identitehtaid ja olmmošlaš gaskavuođaid hárrái, muhto lea maiddái aktiivvalaččat mielde hábmeme daid. Máilbmi ipmirduvvo dáseheapmin, máŋggabealagin ja moivvasin, ja dat lea dásset dušše oanehis botta ain hávális, konstruerejuvvon áššiid bokte mat ráhkadit gaskaboddosaš ortnega ja struktuvrra. Nu šaddá ge giellageavaheapmi sosiála fenomenan, oainnat gielas dat mearriduvvojit makkár struktuvrrat mis áiggis áigái leat sániid mearkkašumiid dáfus. Sániid ja doahpagiid mearkkašupmi rievddada dađistaga šiehtadallamiid bokte sosiála oktavuođain (Jørgensen &amp; Phillips 1999:35). Lea álo gižžu das ahte makkárat struktuvrrat galget leat, makkár diskurssat galget ráđđet ja movt ovttaskas mearkkaid mearkkašupmi galgá leat (Jørgensen &amp; Phillips 1999:40). Diskursa rievdá go elemeanttat diskurssas ovdanbuktojuvvojit ođđavugiin.21</p>
<p>Foucault ipmárdusa mielde lea diskursa dat historjjálaš, sosiála ja kultuvrralaš eavttut mat dahket vejolažžan ahte cealkámuš dahje dahku ipmirduvvo lunddolažžan dahje dohkálažžan. Muhto</p>
<p>Foucault ipmárdusa mielde lea leamaš váttis ráddjet diskursaanalysa suorgin ja metodan. Ii leat ovdamearkka dihte ovttamielalašvuohta das mii sáhttá dahje berre leat diskursaanalysa dutkanmateriála dahje empiralaš vuođđu. Dat sáhttet leat teavsttat ja cealkámušat, muhto maiddái dagut ja ásahuvvon rutiinnat .</p>
<p>Fairclough analysa dahká vejolažžan eambbo deattu bidjat sosiála geavadii danne go dat viggá teoriijaid ja metodaid vuođul problematiseret ja iskat guđeládje diskursiiva geavadiid ja sosiála ja kultuvrralaš ovdánemiid gaskavuohta ovdána iešguđetge sosiála oktavuođain: <em type="italic">(...) teorier og metoder til teoretisk at problematisere og empirisk undersøge relationerne mellem diskursiv praksis og sociale og kulturelle udviklinger i forskellige sociale sammenhænge </em>(Jørgensen &amp; Phillips 1999:72). <em type="bold">3.1.3. Fairclough golmmadimenšunála modealla </em></p>
<p>Čájehan dihte movt sihke teaksta ja diskursiiva geavat lea oassin sosiála geavadis, de lea Faircloughráhkadan golmmadimenšunála modealla. Dát modealla lea dehálaš reaidu dain analysain maid mun galggan čađahit. Modealla čilge movt visot gulahallandoaimmat mielddisbuktet ahte maiddái konteaksta analyserejuvvo. Teavsttas lea guovddáš sadji, muhto analysa deattuha maiddái daguid ja sosiála geavadiid:</p>
<p>Fairclough golmmadimenášunála modealla ovdamearka, vižžojuvvon girjjis <em type="italic">Diskursanalyse som teori og metode </em>(Jørgensen &amp; Phillips 1999:81).22 </p>
<p>SOSIÁLA GEAVATteakstabuvttadeapmiteakstakonsumpšuvdna</p>
<p>DISKURSIIVA GEAVAT</p>
<p>TEAKSTA</p>
<p>Dát modealla čájeha ahte giellageavaheamis, dahje diskurssas, leat golbma dimenšuvnna: teaksta, diskursiiva geavat ja sosiála geavat. Oktiibuot dahket dát golbma dimenšuvnna <em type="italic">diskursiiva dáhpáhusa </em>. Modealla heive oktii dainna golmmain analyserendásiin mat kritihkalaš diskursaanalysas leat: teakstagovvideapmi, teakstadulkon ja teakstačilgen. Dáinna modeallain sáhtán analyseret gulahallama dihto <em type="italic">diskursaortnegis </em>(Jørgensen &amp; Phillips 1999:80), mii mu dutkanbarggu oktavuođas lea dálááiggi sámi servodat. </p>
<p>bokte čilgen teakstagovvideami, dahje dan movt teaksta ovdanbuktojuvvo . Teaksta sáhttá leat sihke sárdnun, čála, govva dahje gielalaš ja visuála ovdanbuktimiid seaguhus. Mu analysas lea <em type="italic">teaksta </em>čála románaid hámis, ja teavstta analyseremis analyseren dasto gielalaš váikkuhangaskaomiid. Dán oasis lea ulbmil gávnnahit guđeládje gielalaš váikkuhangaskaoamit konstruerejit iežaset duohtavuođa. Dán dásis mun iskkan makkár sánit dahje cealkagat geavahuvvojit ovdanbuktit heteronormatiiva ipmárdusaid erenoamážit <em type="italic">modalitehta </em>bokte. </p>
<p>Modalitehta kritihkalaš diskursaanalysa oktavuođas deattuha makkár sajádat sárdnideaddjis lea teavstta ektui. Ovdamearkka dihte sáhttet cealkagat mat orrot seamma ášši muitaleame, nu go <span type="quote">“Dál lea čoaskkis”</span>, <span type="quote">“Mu mielas lea čoaskkis”</span> ja <span type="quote">“Dál soaitá leat veaháš čoaskkis”</span>, čájehit erohusaid das movt sárdnideaddji oaidná iežas teavstta ektui. Modalitehta sáhttá ovdamearkka dihte čájehit movt dihto cealkámušat ja čuoččuhusat adnojuvvojit diehttelas áššin, duohtavuohtan. (Jørgensen &amp;</p>
<p>Phillips 1999:95-96.) Modalitehta sáhttá maiddái dovddahit ahte sárdnideaddjis lea fápmu dahje dáhttu oažžut fámu definerema dáfus, ja sáhttá maiddái hábmet oktasašvuođa aktevrraid gaskkas.</p>
<p>Dáid gielalaš beliid bokte maidda čujuhan teavsttas sáhtán dasto dulkot teavstta, dahje analyseret diskursiiva geavada . Diskursiiva geavat lea teavstta buvttadeami, gaskkusteami ja dulkoma proseassa. Go olmmoš álgá hupmat dahje sárdnut juoga man birra, ovdamearkka dihte ráhkisvuođaáššiid birra mii mu analysas lea hui áigeguovdil, de boahtá diskursiiva geavat ovdan.</p>
<p>Son guhte hupmá, čujuha sárdnuma bokte guđeládje son ipmirda, dulko ja konstruere duohtavuođa dan hárrái ahte mii rievttes ráhkisvuođaeallin lea. Diskursiiva geavada bokte čalmmustahttá</p>
<p>Fairclough gulahallama ja movt dát geavahuvvo ja ipmirduvvo go olbmot lohket teavstta. Maid deattuha teaksta, ja movt sáhtán mun lohkkin dan ipmirdit ja dulkot? (Jørgensen &amp; Phillips 1999:81.)</p>
<p>Teavsttaid buvttadeapmi ja dulkon lea sosiála konteavstta duohken. Danne lea dehálaš iskat buvttadeami ja dulkoma eavttuid, ahte makkár njuolggadusaid ja rutiinnaid vuođul teaksta lea hábmejuvvon. Faiclough modealla mielde sáhttá máŋgga iešguđetge beali deattuhit diskursiiva geavada guorahallamis, muhto mun lean válljen deattuhit <em type="italic">coherenc e4 </em>(Fairclough 1992:83). Dát 4 </p>
<p>Lean válljen geavahit eŋgelasgiela doahpaga go in leat fuomášan sámegiel sáni mii vástidivččii dasa doarvái bures. Vejolaš sámegiel jorgalus livččii <em type="italic">oktavuohta </em>, <em type="italic">vástideaddjivuohta </em>dahje <em type="italic">čielggasvuohta </em>, muhto eai dat ge oro ollásit vástideame eŋgelasgiela doahpagii. 23mearkkaša ahte mun geahčan makkár jierpmálaš oktavuhtii teaksta čatnasa. Coherence-ipmárdus deattuha ahte teavsttat leat dábálaččat konstruerejuvvon dainnalágiin ahte dat galget leat ipmirdahttit earáide geat leat seamma diskurssa siskkobealde, dahje ahte galget leat vásedin čállojuvvon earáid váste geat gullet eará diskursii, muđui ii livčče vejolaš oažžut čielgasa teavstta ulbmilprinsihpain. Dáinnalágiin geahččalan gávnnahit makkár diskursiiva geavat lea guovddážis, dan mielde guđe guvlui teaksta láide min dulkoma. Mun ozan nappo teavstta vuođul diskursiiva geavadiid maid dulkon, ja maid vuođul dasto sáhtán sosiála geavadiid čilget. </p>
<p>lea non-diskursiiva. Fairclough čilgehusa mielde ii sáhte dán dási ipmirdit diskursaanalysa bokte, muhto diskursiiva geavat lea oassin sosiála struktuvrras ja geavadis. Sosiála geavat váikkuha dasa movt duohtavuohta govviduvvo ja movt dat boahtá ovdan diskursiiva geavadis. Dehálaš dovddastus dás lea goitge ahte diskursiiva geavat ja sosiála geavat váikkuhit goabbat guoimmiska. Go sosiála geavada galgá analyseret, de čatná Fairclough diskurssa ideologiija- ja hegemoniija-doahpagii (Jørgensen &amp; Phillips 2008:86). Mun lean iežan barggus válljen deattuhit <em type="italic">hegemoniija </em>-doahpaga. Fairclough geavaha hegemoniijja-doahpaga čilget fápmodiliid ja fápmoválddi. Juohke diskursaoassálasti rahčá álo oažžut eanemus lági mielde fámu servodaga ráđđejeaddji diskurssaid hárrái. Dát gižžu ráđđenválddi nalde ii bisán goassege, dat lea dynámalaš proseassa gos boađus sáhttá dađistaga rievdat: </p>
<p><em type="italic">Hegemoni er ikke bare dominans, men en forhandlingsprosces. De konkurrerende elementers eksistens bærer kimen til motstand, da elementer, som udfordrer de dominerende betydninger, forsyner folk med ressourcer til at gøre modstand. Hegemoni er dermed aldri stabilt, men skiftende og ufærdigt. </em>(Jørgensen &amp; Phillips 2008:88.) </p>
<p>Hegemoniija-doahpaga bokte sáhttá analyseret guđeládje diskursiiva geavat lea oassin stuorát sosiála geavadis, gos fápmodilit leat oassin. Mii lea dan servodaga sosiála hegemoniija maid mun dutkkan? Fápmooktavuođat sáhttet leat hui guovddážis heteronormativitehta dáfus, gos lea sáhka majoritehta- ja minoritehtaálbmogiin.</p>
<p>Hegemoniija čielggadeami oktavuođas heive fas čujuhit doahpagiidda doxa ja opinion, maidlean dárkileappot čilgen teoriijaoasis. Mii eat gažat dan mii lea doxa, muhto dohkkehit dan duohtavuohtan, ja dakko bokte sáhttá bohciidit hegemoniija.</p>
<p>Fairclough golmmadimenšunála modealla dahká ge vejolažžan identifiseret dáid diskurssaid(ja doxaid) mat servodagain leat, ja čilget guđeládje dat leat šaddan sosiála geavadin, oainnat diskursaanalysa duogášjurdda lea ahte ii mihkkege gávdno ovdal go muhtin dan definere. Dahje nu go Nils Christie (2004), guhte lea kriminologiijaprofessor, dadjá girjjis <em type="italic">En passende mengde kriminalitet </em>: 24 <em type="italic"><span type="quote">«Kriminalitet finnes ikke. Handlinger finnes, handlinger som ofte gis forskjellig mening innenfor forskjellige sosiale rammer. Handlinger, og den mening disse gis, er våre data. Utfordringen ligger i å følge handlingenes skjebne gjennom mangfoldet av meninger de kan gis. Spesielt blir det viktig å granske hva som er de sosiale betingelser som oppmuntrer til, eller hindrer, at visse handlinger gis den mening å være kriminelle»</span>. </em>(Christie 2004:14.) </p>
<p>Kriminalitehta ii gávdno. Eai makkárge dagut leat álgoálggus lobiheamit – dat fertejit álggos ipmirduvvot ja definerejuvvot lobihis dahkun ovdal go ožžot dákkár stáhtusa. Mu barggu oktavuođas mearkkaša dát ahte mun galggan guorahallat makkár ipmárdusat, definišuvnnat ja dulkomat sámi čáppagirjjálašvuođas leat mat buktet heteronormativitehta oidnosii. <em type="bold">3.2. Kritihkka metoda hárrái </em></p>
<p>Vai analysa šaddá doallevaš ja luohtehahtti, de lea maiddái dehálaš čujuhit vejolaš heajut beliide metoda dáfus. Kritihkka Fairclough metoda hárrái, nu go Jørgensen ja Phillips čujuheaba, lea ahte lea veaháš eahpečielggas movt galgá earuhit diskursiiva ja non-diskursiiva beliid. Rádji diskursaanalysa ja sosiála geavada gaskkas ii čilgejuvvo Fairclough metodas. Fairclough kritihkalašdiskursaanalysa gieđahallá unnán dan beali ahte man olu analysa lea doarvái sosiála geavada dáfus, ja makkár teoriija čatnasa dán oassái analysas. Leat maiddái váilevaš dieđut das man muddui olbmot nagodit stivret iežaset giellageavaheami, sus váilu nappo sosiálapsykologalaš perspektiiva. (Jørgensen &amp; Phillips 2008:101-104.)</p>
<p>Kritihkalaš diskursaanalysa sáhttá maiddái mielddisbuktit vuostálasvuođaid dan bokte ahte sáhttá šaddat váttis cuiggodit giela. Ovdamearkka dihte sáhttá šaddat váttis moaitit retoralaš váikkuhangaskaomiid teavsttas go ieš maid šaddá ákkastallamis geavahit retoralaš váikkuhangaskaomiid. Nubbi bealli lea ahte man muddui mun ieš dutkin sáhtán stivret man guvlui analysa galgá jorrat. Mun válljen guđiid ovdamearkkaid geavahan, ja makkár oktavuođaid deattuhan. Eará bargguin dahje iskkademiin livčče eará ovdamearkkat soaitán geavahuvvot ja eará oktavuođat gávnnahuvvot. Dát dieđusge ii mearkkaš ahte kritihkalaš diskursaanalysa ii leat mávssolaš, muhto lea dehálaš atnit muittus ahte dutki ieš muhtin muddui geavaha seamma váikkuhangaskaomiid go daid maid cuiggoda.</p>
<p>Namuhanveara lea maid dat ahte kritihkalaš diskursaanalysa ii deattut ii ge váldde vuhtii álgoálbmotjurddašeami. Álgoálbmotdutkamis leat muhtin bealit maid oarjemáilmmi dutkan ii gieđahala. Ovdamearkka dihte čállá maori-dutki Linda Tuhiwai Smith (2012) álgoálbmotmetodologiiija birra girjjis <em type="italic">Decolonizing Methodologies </em>, mii lea boahtán dego oarjemáilmmi dutkama vuostebeallin. Álgoálbmotmetodologiija ulbmil lea dekoloniseret dutkama ja jurddašeami ja váldit ruovttoluotta definerenválddi. Son čilge movt maori-dutkit leat álgán 25geavahit dutkanvuogi mas deattuhit iežaset duogáža ja gullevašvuođa. <em type="italic">Kaupapa Maori Research </em>leašaddan sierra doaban Aotearoas ja lea maiddái leavvagoahtán álgoálbmogiid jurddašeapmái, earret eará sápmelaččaide. Kaupapa Maori Research deattuha maori-<span type="quote">”leahkima”</span>. Dákkár dutkan čatnasa maori eallimii ja mii das lea guovddážis. Sátni <em type="italic">kaupapa </em>mearkkaša vuođđoárvvut, ja dutkama vuođđojurdda lea ahte maori-vuođđoárvvut galget leat guovddážis dutkamis. Eai leat koloniserenválddi dutkit geat galget dutkat álgoálbmogiid alcceseaset ávkin, muhto baicca álgoálbmogat ieža mat galget ieža dutkat iežaset alcceseaset ávkin. Dát bealit eai boađe kritihkalaš diskursaanalysas ovdan. </p>
<p>Nubbi maori-dutki, Hingangaroa Graham Smith, ges čilge movt hegemoniija doaibmá álgoálbmot-dutkama hárrái: <em type="italic">[. . .] Hegemony is a way of thinking – it occurs when oppressed groups take on dominant group thinking and ideas uncritically and as ’common-sense’, even though those ideas may in fact be contributing to forming their own oppression. It is the ultimate way to colonize a people; you have the colonized colonizing themselves! The counter strategy to hegemony is that indigenous peoples need to critically ’conscientize’ themselves about their needs, aspirations and preferences. This calls for a ’freeing-up’ of the indigenous imagination and thinking [...] </em>(Smith 2003.) </p>
<p>Smith oaivvilda ahte hegemoniija lea juoga mii bohciida go dulbmojuvvon joavkkut kritihka haga čuovvolit dominerejeaddji joavkkuid jurdagiid ja hutkosiid, vaikko dát soitet ge leat mielde hábmeme sin iežaset duolbmama. Smith dadjá ahte dát lea buoremus vuohki koloniseret álbmoga; go diktá koloniserejuvvon álbmoga ieš iežas koloniseret. Son oaivvilda ahte álgoálbmogat fertejit kritihkalaččat guorahallagoahtit iežaset dárbbuid, áigumušaid ja háliidusaid. Sii fertejit <span type="quote">“luvvet”</span> álgoálbmotgovvádusaid ja jurddašeami.</p>
<p>Álgoálbmotmetodologiijat, nu go dát guokte Smitha namuheaba, dahket vejolažžan dutkat kultuvrra kultuvrra iežas eavttuid mielde. Dát leat dakkár bealit maid Fairclough ii gieđahala iežas dutkamušas, ja lea vuogas čujuhit daidda čalmmustahttin dihte ahte mu metodaválljemis leat bealit mat eai soaitte leat áibbas dievaslaččat álgoálbmotjurddašeami dáfus, muhto dát dattetge ii rievdat heteronormativitehta-diskurssa mu dutkamuša ektui. 26 <em type="bold">3.3. Dutkanmateriála </em></p>
<p>Mu dutkanmateriála dán dutkanbarggus lea sámi čáppagirjjálašvuohta, ja lean čuovvovaš girjjiid válljen guorahallat:.  Elle Márjá Varas - <em type="italic">Čábbámus iđitguovssu </em>(2002)  Lars Wilhelm Svonni - <em type="italic">Rihkkut rájiid </em>(2006) Sigbjørn Skåden – <em type="italic">Ihpil - Láhppon mánáid bestejeaddji </em>(2008)  Máret Ánne Sara - <em type="italic">Ilmmiid gaskkas </em>(2013) </p>
<p>Lean nappo válljen guorahallat njeallje sámi romána mat leat čállojuvvon ođđasit áiggis, maŋŋel jagi 2000. Sivva dasa go lean válljen ođđasit áiggi girjjálašvuođa guorahallat, lea go dat dáidá buoremusat govvidit dálá sámi servodaga. Nu go álggahusas juo čállen, de han čáppagirjjálašvuohtagovvida áigeguovdilis servodagaid ja olbmuid gaskavuođaid. Mu jurdda lea ahte guorahallan galggašii šaddat eanemus lági mielde áigeguovdil. Dieđusge gávdnoše vel ođđasit girjjit maid sáhtášin guorahallat, muhto lean girjjiid válljemis geahččalan fuolahit ahte maiddái girjjiid dáhpáhusat leat ođđasit áiggis ja ahte goappašat sohkabealit leat ovddastuvvon girječálliid bealis.</p>
<p>Visot girječállit leat sápmelaččat ja girjjit leat čállojuvvon davvisámegillii. Okta girji lea dasa lassin čállojuvvon Skánit-suopmanii, ja okta ges lea álgoálggus čállojuvvon ruoŧagillii, muhto maŋŋel jorgaluvvon sámegillii. Vaikko okta girji lea ge jorgaluvvon, de das ii leat mihkke dadjamušaid mu dutkančuolmma hárrái. Dán beali čilgen dárkileappot go analyseregoađán dan dihto girjji. Lean maiddái geahččalan fuolahit ahte máŋggalágan šáŋŋerat leat ovddastuvvon, ja ahteleat girjjit mat geasuhit nuorra lohkkiid, danne go teavsttat sáhttet leat fámolaččat nuorra olbmuide geat ieža soitet leat guorahallame iežaset seksuálalaš soju. Dasto lean geahččalan válljet dakkár girjjiid mat leat ožžon erenoamáš fuomášumi servodagas juogaman láhkái, danne go dakkár girjjit dávjá olahit eambbo lohkkiid. Dát addá girjjiide erenoamáš deattu, sajádaga ja váikkuhanmuni sámilohkkiid ektui.</p>
<p>Mus lei álggos maiddái jurdda ahte galggaše leat čállit sihke Norgga, Ruoŧa ja Suoma beale</p>
<p>Sámis eret vai iešguđetge suopmanguovllut leat bures ovddastuvvon, muhto válljejin hilgut dán jurdaga danne go livččii šaddan beare viiddis prošeaktan. Ballen maid ahte girjjit main ii leat mihkkege queer-, homo- dahje lesbatematihkaid livčče šaddan nu ovttaláganat mu analysas ahte dat šaddet analysa dáfus eambbo geardduheaddjin go ođasmahttin, ja danne lean baicca válljen vuodjudit vuđoleappot daidda girjjiide ja teavsttaide maid de loahpalaččat válljejin analyseret.</p>
<p>Analysaoasis čilgen eambbo guđege girjji mihtilmasvuođaid birra ja guđeládje dat leat ožžon erenoamáš fuomášumi servodagas. 2728 <em type="bold">4. Movt boahtá heteronormativitehta ovdan sámi čáppagirjjálašvuođas? </em></p>
<p>Dán kapihttalis guorahalan leat go sámi čáppagirjjálašvuođas struktuvrrat, guottut ja oainnut mat geažuhivčče heteronormativitehta erenoamáš norbman sámi servodagas, ja guđeládje dat bohtet ovdan. Mun analyseren girjjiid nu go metodaoasis lean čilgen, ja deattuhan erenoamážit ráhkisvuođa ja seksualitehta, sohkabealrollaid ja ovdagáttuid dasa mii guoská sosialiseremii, bearaščanastagaide, árbevieruide jna. Heteronormativitehta dahká LHBT-olbmuid oaidnemeahttumin servodagas, ja lean ge válljen juste dáid fáttáid geahčadit danne go FAFO-raporta namuha daid váldosivvan dasa go lea váttis dovddastit iežas lesban dahje homofiilan sámi birrasiin.</p>
<p>Buvttán vuos oanehis čoahkkáigeasu guđege románas ovdal go álggán guorahallat.</p>
<p>Čoahkkáigeasut leat ávkkálaččat dan bokte ahte dahket lohkkái álkibun čuovvut go álggán analyseret ja guorahallat dutkančuolmmaid. Nu go metodaoasis čilgejin, de lea konteaksta dehálaš kritihkalaš diskursaanalysas. Manan girjjiid čađa kronologalaččat dan mielde goas leat almmuhuvvon, ja álggán boarráseamos girjjiin. Sáhttet gal šaddet veaháš geardduheamit go gieđahalan ovttalágan áššiid guđege kapihttalis, muhto geardduheamit leat maiddái dehálaččat dan dáfus ahte dat čájehit oktavuođa daid iešguđetge teavsttaid gaskka ja maiddái heteronormatiiva eavttuid ektui. <em type="bold">4.2. - Elle Márjá Vars4.2.1 Oanehaččat girjji birra </em></p>
<p><em type="italic">Čábbámus iđitguovssu </em>lea ráhkisvuođaromána nuoraid várás, ja gullá nuoraidromána-šáŋŋerii. </p>
<p>Girjji lea Elle Márjá Vars čállán, ja son lea eret Láhpoluobbalis Guovdageainnu suohkanis.</p>
<p>Oktiibuot lea son almmuhan 15 čáppagirjjálaš čállosa, ja nu lea ge son okta dain sámi čálliin gii lea buot eanemus girjjiid buvttadan ja gean girjjit leat olahan eanemus lohkkiid. Eanemus dovddus su girjjiin dáidá leat su vuosttaš girji <em type="italic">Kátjá </em>, mii almmuhuvvui 1986:s. Dattetge lean válljen guorahallat </p>
<p><em type="italic">Čábbámus iđitguovssu </em>in ge <em type="italic">Kátjá </em>, earret eará danne go <em type="italic">Čábbámus iđitguovssu </em>lea ođđaseabbo, ja lea dasa lassin ožžon Sámeráđi girjjálašvuođabálkkašumi 2005:s, mii deattuha dan mávssolašvuođa. </p>
<p><em type="italic">Čábbámus iđitguovssu </em>lea maiddái almmuhuvvon jietnagirjin, ja lea jorgaluvvon sihke julev- ja lullisámegillii. Nu lea ge girji olámuttos lohkkiide miehtá Sámi, ja lea ge dan bokte ožžon olu 29fuomášumi sámi servodagas. Girji almmuhuvvui 2002:s Iđut-lágádusa bokte, ja lea Elle Márjá Vars logát girji. </p>
<p>Girjji váldopersovdna lea Liná, gii lea 15-16-jahkásaš nieida. Son orru etniin ja áhčiin ja unnavieljažiin. Liná ii leat vuos leamaš ovttainge bártniin ovttas, ii ge son leat cummástallan, ja danbirra son jurddaša hui olu. Son lea ráhkásmuvvan Lárinii, gii lea bivnnuhis bárdni, stuoris ja gievra, ja okta dain buoremus čikčiin iežas spábbačiekčanjoavkkus. Liná niegada Lárina birra, ja háliidivččii suinna cummástallat ja ráhkistit, ja muhtin beaivvi boahtá ge Láriniin sáhkalaga girjerádjosis. Lárin bovde Liná spábbačiekčamiid boahtit geahččat, ja nu son dahká. Dainnalágiin soai oahpásnuvvaba.</p>
<p>Muhtin beaivvi go Liná lea dievás joŋaid čoaggime, deaivá son Urbána vuovddis. Urbán lea vuorraset olmmái, 60-jagiin, ja boaresbárdni. Son lea Sarajevos eret, muhto báhtarii Norgii soađi geažil. Urbán lea giehtačeahppi ja govvadáiddár, ja oahpaha Liná njuohtat govaid. Soai šaddaba hui buorit olbmážagat, ja Liná jorragoahtá doppe dávjá. Nuorra nieiddas bohciidit veaháš dovddut áddjái, muhto leat lobihis dovddut maid ii sáhte ollašuhttit. Liná goitge niegada Urbána birra ja háliidivččii ahte son galgá su oahpahit cummástallat.</p>
<p>Go Lárin muhtin beaivvi gárrenoaivvis bahkke Liná nala, de suhtadeaba ja Lárin álgá dádjuteará nieiddaiguin. Rievtti mielde Liná ii beroš nu olu go Lárin heaitala suinna, danne go lea fuomášan ahte su cummát leat nu lusttuheamit, ja ieš Liná gávdná jeđđehusa Urbánis. Sudno gaskkas leat liegga dovddut, ja muhtomin goit Urbán cummesta Liná. Dát lea áibbas earálágan vásáhus Linái go Láriniin ja son lea áibbas balvvaid siste. Go eadni ja áhčči fuomášeaba ahte Liná jorrá Urbána luhtte, de suhttaba eaba ge suova su šat dohko mannat. Áiguba váidit politiijaide duon nuoskkes spiinni mii nuorra nieidda joraha. Eadni ja áhčči leaba obbalohkkái hui fuolas ahte nieida ii galggaše seahkánit bárttiide ja bártniide, danne go <span type="quote">“seksualitehta lea várálaš”</span>, nu movt Liná ieš láve áđđestallat váhnemiiddis.</p>
<p>Liná šiitá ahte lea mihkkege dáhpáhuvvan, muhto šaddá goitge olles dálvvi diktit Urbána ráfis vai eaba váidde. Loahpas njulget goit áššit ja Liná beassá fas suinna ovttastallat go eadni ja áhčči luohttigoahtiba fas ahte eai leat unohis áššit dáhpáhuvvan sudno gaskkas. Dattetge lea čielggas ahte Liná ja Urbána gaskkas leat báhkka dovddut.</p>
<p>Liná ovttastallagoahtá maiddái Áilluin, gii lea ohppiidráđi jođiheaddji, geasa sus maid badjánit veaháš dovddut, muhto lea ain váttis stivret dovdduid Urbánii. Muhtomin go Liná ja Áilu leaba Urbána mielde meahcis, de Áilu fuomáša ahte Linás leat erenoamáš dovddut vuoras olbmái.</p>
<p>Áilu oaidná ahte sudno oktavuohta lea dego ráhkisteddjiid oktavuohta. Áilu atná dan unohassan, muhto loahpas jorrá goit nu ahte Liná ja Áilu gávnnadeaba liekkusvuođas muhtin čáppa geasseija skuvlaloahpaheami oktavuođas, go vuolgiba eret feasttas guovttá. Soai viehkaba dassážii go 30šieđđaluvvaba, ja de vázziba jávohaga. Guhkás, guhkás earáin eret. Loahpas vázziba giehtalaga, bisáneaba. <span type="quote">“Idjabeaivváža suotnjarat čagalduhtte juolgevuođuid. Ja idja jorai ođđa beaivin.”</span> Ja nie loahpahuvvo girji.</p>
<p>Ii boađe ovdan bissuba go lihkolažžan agibeaivái, muhto <em type="italic">Čábbámus iđitguovssu </em>govvida goit nuorra olbmo mátkki rávisolbmuid máilbmái, ja ráhkisvuođaáššit leat hui guovddážis girjjis. </p>
<p>Lea sáhka sihke ráhkásmuvvamis, lobihis dovdduin, álgaleamis ja heaitaleamis, seksualitehtas ja prevenšuvnnas, ja váhnemiid balus nuorra olbmo birgema hárrái. <em type="bold">4.2.2. Ráhkisvuohta ja seksualitehta </em></p>
<p>Vuosttaš bealli maid áiggun analyseret <em type="italic">Čábbámus iđitguovssu </em>-girjjis, lea ráhkisvuohta ja seksualitehta. Nu go teoriijaoasis lean čilgen, de čatnasa heteronormativitehta hui nannosit ráhkisvuođa- ja seksuálaeallimii. Ráhkisvuođa- ja seksuálaáššiid govvideapmi čáppagirjjálašvuođaslea hui fámolaš erenoamážit nuorra lohkkiide, geat ieža soitet vuosttaš geardde vásiheame dáid beliid eallimis. Mun áiggun iežan analysas guorahallat makkár oainnut ja guottut girjjis leat ráhkisvuođa ja seksualitehta hárrái ja das mii adnojuvvo normálan - man vuođul fas sáhttá gávnnahit leat go girjjis bealit mat adnojuvvojit eahpenormálan dahje spiehkastahkan. Geahččalan čujuhit girjji nu gohčoduvvon doxai ja opiniodnii ráhkisvuođa- ja seksuálaeallima dáfus, ja makkár hegemoniija bealit leat mielde hábmeme. </p>
<p><em type="italic">Čábbámus iđitguovssu </em>-girjjis lea ráhkisvuohta ja seksualitehta hui guovddážis. Dan fuomášalohkki dakkaviđe go ohcá girjji, namalassii olggošgova geažil. Das lea suoivvangovva nieiddas ja bártnis geat čuožžuba álás, rukses váibmu vel birra. Lea hui romantihkalaš olggoš, mii oktan girjetihtteliin dakkaviđe muitala ahte dát girji lea ráhkisvuođagirji. </p>
<p>Vaikko metodaoasis lean ge deattuhan ahte <em type="italic">teaksta </em>mu barggu oktavuođas mearkkaša <em type="italic">čállaga </em>, de lea dát govva goitge nu mihtilmas ahteorru lunddolaš namuhit, go teaksta kritihkalaš diskursaanalysas sáhttá maiddái leat teavstta ja visuála ovdanbuktima seaguhus. Olggošsiidu sáhttá boktit ilu ja doaivaga nuorra lohkkiin geat áibbašit vásihit ráhkisvuođa, nu movt girjji váldopersovdna Liná maid dahká. Govva oktan girjetihtteliin lea hui garra signálan dasa ahte nuorra olbmuid ráhkisvuođaeallimis lea heterofiliija guovddážis, ja ahte čábbámus iđitgukso vásiha álás nuppiin sohkabeliin. </p>
<p>Nu go ovdalis lean namuhan, de Fairclough coherence-ipmárdusa mielde (Fairclough 1992:83) leat teavsttat dábálaččat konstruerejuvvon dainnalágiin ahte dat galget leat ipmirdahttit earáide geat leat 31seamma diskurssa siskkobealde, dahje ahte galget leat vásedin čállojuvvon earáid váste geat gullet eará diskursii, muđui ii livčče vejolaš oažžut čielgasa teavstta ulbmilprinsihpain. Dát girjji lea čállojuvvon sámegillii sámi nuoraid váste, ja nu sáhttá dulkot ahte dat lea konstruerejuvvon dainnalágiin ahte galgá leat ipmirdahtti olbmuide geat lean dan diskurssa siskkobealde, namalassii sámi nuorat. Dat ferte mearkkašit ahte sámi nuoraid ráhkisvuođa-diskursa lea heteroseksualitehtii vuođustuvvon. Adnojuvvo diehttelas áššin ahte sámi nuorat leat heterofiillat, muđui ii livčče dákkár ovdasiidu geasuhan ovttage lohkki. Ja go de jurddašit ahte girji lea jorgaluvvon sihke julev- ja lullisámegillii, ja maiddái ráhkaduvvon jietnagirjin ja ožžon Sámiráđi girjjálašvuođabálkkašumi, de árvidit ahte girji lea bures lihkostuvvan ja lea olahan olu lohkkiid. Heterofiila ipmárdus ráhkisvuođaja seksualitehta hárrái šaddá nappo diskursiiva geavadin olggošsiiddu bokte juo, ja dát geavat fas lea mielde hábmeme sosiála geavada mas fápmodilit leat oassin. Heteronormativitehta lea doxa mii seammás stivre eará eallinvugiid. Dušše sii geat leat heterofiillat dovdet gullevašvuođa govvii ja ipmirdit ráhkisvuođa-govvádusa. Sii geat leat olggobealde dán diskurssa, ovdamearkka dihte</p>
<p>LHBT-olbmot, eai dáidde oaidnit gova seammaládje ja nu sii olgguštuvvojit girjji ozadettiin juo.</p>
<p>Maiddái eatni ja áhči jurdagat seksualitehta birra geažuhit heteronormativitehta, go Liná čilge movt soai láveba suinna hupmat bártniid birra:</p>
<p><em type="italic">Soai leigga álo baldalan su. Ii galgga bártniiguin dádjut! Ja danin son lei bázahallan. Eará nieiddat dihte visot bártniid birra. Son ii diehtán maidege. Ja eatni-guovttos áhčiin eaba čilgen, dušše hoagaiga: Lehpet go oahppan prevenšuvnnaid birra skuvllas? Prevenšuvnnat! Eaba soai ipmirdan ahte juohke 15-jahkásaš olles máilmmis diehtá mii kondoma lea ja masa dat galgá adnot. </em>(Vars 2002:79.) ************** </p>
<p><em type="italic">Lárin bođii. Eadni geahčastii garra čalmmiiguin sudnuide go soai jávkkeheigga Liná latnjii. Son diđii maid eadni vikkai sutnje muitalit jávohaga; ahte son lea dušše vihtta-nuppelohkái. Váruhit lunttain ja seksualitehtas. </em>(Vars 2002:82.) (Girjjis lea <span type="quote">"seksualitehtas"</span> finjučállagiin, muhto go dás lea olles sitáhtta finjučállagiin, de lean dás válljen bidjat vuolláisárgá vai boahtá ovdan ahte sátni lea deattuhuvvon). </p>
<p>Dát ovdamearkkat čájehit ahte seksualitehta automáhtalaččat navdojuvvo leat nieidda ja bártni gaskka, ja de leat <span type="quote">“prevenšuvnnat”</span> guovddážis. Prevenšuvdna-sátni guoská dušše heterofiila báraidedanne go sáni váldomearkkašupmi guoská áhpehisvuođa eastadeapmái. Prevenšuvnnat leat nu diehttelas áššit seksuálalaš ovttastallamis ahte ii oba gažaduvvo ge man muddui dat leat dárbbašlačča t5. S itáhtain vuhtto ahte lea diskursiiva geavat ahte nuoraide, ja erenoamážit nuorra nieiddaide, lea dárbbašlaš oahpahit prevenšuvnnaid birra vai eai šatta áhpeheapmin, mii geažuha heterofiliija diehttelas-atnima. Muhto buoremus gal eatni ja áhči mielas livččii ahte Liná váruha 5</p>
<p>LHBT-olbmot dieđusge maid geavahit sujiid dávddaid eastadeami dihte, muhto sátni <span type="quote">“prevenšuvdna”</span> goitge čatnasa vuosttažettiin áhpehisvuođa eastadeapmái. 32lunttain ja <span type="quote">“seksualitehtas”</span>. Lea Liná iežas jietna mii ovdanbuktá cealkaga, muhto leat eatni ja áhči jurdagat mat leat duogábealde. Dan dáfus šaddá cealkámušas dego duppal-deaddu, mii geažuha ahtesihke Liná ja váhnemat atnet lunddolažžan ahte sánit <span type="quote">"lunttat ja seksualitehta"</span> gullet oktii go nuorra nieidda galgá neavvut. Sánit namuhuvvojit ovtta cealkagis dego váccáše giehtalaga ja gulaše lunddolaččat oktii. Dan vuođul sáhttá dadjat ahte áhčči ja eadni eaba oro oba jurdileame ge ahte áššit sáhtáše leat earáládje. Ahte Liná galggašii váruhit <span type="quote">“nieiddain ja seksualitehtas”</span> ii leat dakkár ášši maid eadni ja áhčči oba oaidniba ge vejolašvuohtan. Maiddái Liná ieš orru atnime dan lunddolažžan, vaikko veaháš šuohkká go váhnemat leaba nu boaresmállegat. Son oaivvilda ahte visot 15-jahkásaččat dihtet masa kondoma galgá adnot, ja konteavsttas boahtá ovdan ahte dat gullet nieidda ja bártni ovttastallamii, ja buohkat dan dihtet. Maiddái dán dáfus sáhttá dadjat ahte heteronormativitehta lea ráđđejeaddji oaidnu seksualitehta-jurddašeamis.</p>
<p>Linás lea gal dakkár ráhkisvuođavásáhus maid mii ii leat nu dábálaš su ahkásaččaide ja mii dan dáfus spiehkasta nuoraid dábálaš ráhkisvuođa-diskurssas. Son lea liikostan Urbánii, gii lea vuorraset olmmái 60-jagiin. Sudno ahkeerohus lea stuoris, muhto dát ii goitge leat hehttehussan dovdduide:</p>
<p><em type="italic">Liná čoavdigođii iežas báide-boaluid. Urbán vikkai čalmmiid jorahit eará guvlui vai ii oainne su álás ratti. Liná loktii Urbána gieđaid ja bijai daid várrogasat iežas čiččiid vuostá. Son oinnii dola Urbána čalmmiin, ja dovddai lieggasa su gieđain. Dat lei buorre dovdu! </em>(Vars 2002:118.) </p>
<p>Dán ovdamearkkas oaidnit ahte Liná ja Urbána ráhkisvuođa-fearán spiehkasta dábálaš norpmain sihke ahkeerohusa dáfus ja árbevirolaš femininitehta-/maskulinitehta-ipmárdusa dáfus. Lea dábálaš ipmárdus servodagas ahte jus nissonolmmoš lea beare aktiiva, de son ii leat albma nisu, dahje sáhttánavdojuvvot <span type="quote">“fuorrán”</span> (Lorentzen ja Mühleisen 2006:154). Dán ovdamearkkas lea Liná gii ovddidaseksuálalaš lahkonemiid, ja nu son spiehkasta dábálaš heteronorpmas, mas sohkabealrollat dábálaččat leat hui mihtilmasat. Heteronorpma mielde livččii galgan leat Urbán gii ovddida seksuálalaš lahkonemiid. Lea miellagiddevaš govvádus, muhto dattetge oaidnit ahte go Liná olle ruoktot maŋŋel dien fearána, de leaba eadni ja áhčči vuordime danne go son lea jávkan nu guhká.</p>
<p>Go gullaba ahte Liná lea Urbána luhtte leamaš, de suhttaba sakka ja Liná beassá gullat ahte diekkár diskursarihkkumat eai dohkkehuvvo: <em type="italic">– Urbá...! Dál ihkku? Maid son lea duinna bargan? Eadni dihráidii ja dohppii Liná oalgái. – Muital! Maid son lea bargan? Maid son lea bargan? Lea go...? Vuoi surgat! MAID SON LEA MU MÁNÁIN BARGAN! huikigođii eadni. </em>(...) <em type="italic">Moai luhtiime dutnje, Liná, ja ná munno beahtát! Lea go duohta ahte leat dieinna boares spiinniin leamaš... leamaš...? </em>(Vars 2002:122-123.) </p>
<p>Dát ovdamearka čájeha ahte ráhkisvuođaeallimis leat dihto njuolggadusat maid galgá čuovvut.</p>
<p>Eadni ja áhčči eaba dohkket ahte sudno nieida lea vuorraset olbmáin leamaš, ahte jorrá doppe. 33</p>
<p>Soai ballaba ahte leat árvvohis áššit dáhpáhuvvan, ahte áddjá lea juoidá <em type="italic">“ </em>bargan” sudno nieiddain, mii geažuha seksuálalaš daguid. Soai gohčodeaba maiddái Urbána <span type="quote">“spiidnin”</span> <em type="italic">, </em>mainna dovddaheaba ahte dát lea fasti sudno mielas, vaikko Liná iežas mielas attii vásáhus buori dovddu. Vaikko Urbán lea dievdoolmmoš ja Liná lea nieida ja nu heivešeigga oktii heteroseksuálalaš jurddašeami mielde, de oaidnit goitge ahte sudno oktavuohta ii dohkkehuvvo. Dan vuođul sáhttit dulkot ahte vuordámuš ráhkisvuođaeallima dáfus orru leame ahte nieiddat galget iežaset ahkásaš bártniid gávdnat, eai ge boares spiinniid. Dat dat lea lunddolaš. Dan vuođul lea maid vejolaš govahallat ahte jus eadni ja áhčči livččiiga diehtán ahte Liná ieš hástala Urbána seksuálalaš ovttastallamii, de livččiiga suhttan vel eambbo, danne go dat maid rehkenastojuvvo diskursa-rihkkumin. Oainnat heteronorbma ii muital dušše ahte mii galgat leat heteroseksuálat, muhto dat muitala maid mii lea rievttes ja normálavuohki leat heteroseksuála, ja dieid beliid oaidnit hui čielgasit <em type="italic">Čábbámus iđitguovssu </em>-girjjis. </p>
<p>Livčče dieđusge olu eambbo sitáhtat maid dán girjjis sáhtášin analyseret ráhkisvuođa ja seksualitehta hárrái, muhto in oainne dárbbašlažžan bordit nu olu ovdamearkkaid mat goitge čájehit ahte girjjis lea áibbas čielga heteronormatiiva vuolggasadji. <em type="bold">4.2.3 Sohkabealrollat </em></p>
<p>Sohkabealrollat leat hui guovddážis sosialiseremis. Sohkabealsosialiserema bokte, man birra lean dárkileappot čilgen teoriijaoasis, diehtit ahte nieiddaide ja bártniide leat goabbatlágan vuordámušat servodagas. Dan oaidnit maiddái <em type="italic">Čábbámus iđitguovssu </em>-girjji váldopersovdnagovvádusain. Girjji álggus, go Liná boahtá ruoktot maŋŋel skuvlla ja lohkki introduserejuvvo earret eará eadnái go son bivdá nieiddas čorget lanja, de beassat lohkat čuovvovaš dialoga: <em type="italic">- Juogo leat čorgen lanjat? Dus fargga eai gávdno šat ráinnas biktasat maid cokkat go vuolggát skuvlii. Eadni geahčai Linái ja vurddii vástádusa. - Juo, juo, gal mun čorgen. - Nie lohket ikte maid! Du seaŋggas leat dievva bussá-guolggat. Sihten du ovddit beaivvi juo doalvut gávnniid olggos biggot. Galggat daid bures savdnjit. - Juo, juo. Vástidii Liná ja dovddai fas movt oaivi vikkai bávččastit. Álo go eadni vuorjagođii viessobargguiguin, de sus lei miella buođđut beljiid. </em>(Vars 2002:17.) </p>
<p>Dán teakstaoasis oaidnit ahte eadni vuorjá Liná čorget lanja, bassat biktasiid, doalvut gávnniid olggos biggot ja savdnjit vel daid bures, muhto Liná lea beallešaddi nieida ja háliidivččii baicca veallát seaŋggas ja jurddašit bártniid birra dan sadjái go viessobargguid bargat. Sánit nu go <span type="quote">“vuorjagođii”</span> ja <span type="quote">“buođđut beljiid”</span> duođaštit lohkkái ahte dát lea dakkár bargu maid Liná hui illevišabarggašii. Dattetge lea Liná nieidaolmmoš, ja nieiddat láhttejit nu go nieiddat galget, ja vástida <span type="quote">“juo,juo”</span> vaikko ii háliidivčče, go diehtá ahte eadni ii heaitte vuorjamis. Nu go eadni ieš maid dadjá; <span type="quote">“Nie lohket ikte maid!”</span> Dát orru leame dakkár ášši mii lea oalle dábálaš ja árgabeaivválaš Liná ja 34eatni gulahallamis, ja Liná diehtá ahte dát lea juoga mii sus vurdojuvvo. Dát lea duohtavuohta mii adnojuvvo nu diehttelassan ahte ii gažaduvvo ge manne nu galgá. Viessobarggut leat dehálaš oassin</p>
<p>Liná sosialiseremis ja erenoamážit sohkabealsosialiseremis. Son lea árvideames movttiidahttojuvvon viessobargguide mánnávuođa rájes juo, nu go Nielsen ja Rudberg (1989:11) čilgeba sohkabealsosialiserema. Nuppelágan láhttema dihte fas dávjá árvideames ráŋggáštuvvo, ja danne vástida Liná <span type="quote">“juo, juo”</span>.</p>
<p>Sáhttá gal dieđusge nuppi bealis dulkot sitáhta nu ahte lea dábálaš gulahallan váhnema ja máná gaskka, beroškeahttá sohkabealis. Váhnemat han dábálaččat oahpahit mánáidasaset čorgatvuođa, dat lea oassin bajásgeassimis, muhto seammás diehtit ahte Linás lea nuorat viellja, gii dan dulkoma mielde maid galggašii oahppat čorgatvuođa. Su eat gula eatni goassege gohččume viessobargguid bargat. Dieđusge lea viellja máŋga jagi nuorat go Liná, ii ge sus soaitte vurdojuvvot nu olu viessobargguid hárrái danne go lea vuos unni (ii ge danne go lea bárdni), muhto lohkki dattetge sáhttá teavstta vuođul dulkot dán diskursiiva geavadin mas eadneolmmoš vuorjá nieidamáná čorget vai oahpašii viššalin ja čeahppin, danne go gullat dán dáhpáhusa dušše eatni ja nieidda gaskka. Nieiddain vurdojuvvo áŋgirvuohta viessobargguid dáfus, danne go dat adnojuvvo feminiidna árvun. Dainna lágiin oahppá son nissonolbmo bargguid ja šaddá buorre eamitávnnas muhtin bárdnái boahtteáiggis.</p>
<p>Áhčči ii vuorjja viessobargguiguin, dušše muittuha bussá biebmat. Dat lea áidna ášši ruovttus maid son fuolaha, mii lea mearkan dasa ahte áhčči lea maskuliidna gii ii seagut iežas nissonolbmo bargguide. Muđui son jearahallá skuvlabargguid birra. Áhčči orru leame veaháš akademihkkár, go Linái omd. lea nu diehttelas su bivdit veahkehit analyseret Ibsen-girjji <em type="italic">En folkefiende </em>. Dán vuođul orru vejolaš dadjat ahte eatnis ja áhčis leat oalle čielgasit definerejuvvon váhnenrollat mat heivejit sohkabeal-dualismma ektui. Sii leat oppalohkái hui dábálaš bearaš mas leat eadni ja áhčči, nieida ja bárdni, mii queer-definišuvnna mielde šattašii hui A4-bearaš-diskursan. </p>
<p>Soai bajásgeassiba mánáideaska dan mielde movt ieža ealliba ja movt sudno mielas lea riekta.</p>
<p>Mánáid fuolahusolbmuin lea oainnat alddiineaset sohkabeal-gullevašvuohta, ja sii dulkojit mánáid sohkabeali mielde (Lorentzen &amp; Mühleisen 2006:164). Nu oaidnit ge ahte sohkabeal-dualisma šaddá servodaga diskursiiva geavadin mii bohciidahttá heteronormatiiva hegemoniija. Go doxa ii gažaduvvo, mii dán dáfus mearkkaša ahte albma ruovttus galgá leat sihke eadni ja áhčči geat fuolaheaba sohkabeali mielde predefinerejuvvon doaimmaid, de šaddá dat duohtavuohtan mii sihkasta molssaevttolaš eallinvugiid ránu vuollái ja dahká omd. homofiliija oaidnemeahttumin. Jus</p>
<p>Linás livčče leamaš guokte eatni dahje guokte áhči, de ii livčče dákkár bargojuohku leamaš nu čielggas.35</p>
<p>Sohkabealrollat leat maiddái mihtilmasat das movt Liná jurddaša skuvlaoappáidis birra:</p>
<p><em type="italic">Márju lea guoirras ja ropmi dego balddonas. Ja Isabellás eai leat oba čiččit ge! Lea áibbas steažžeraddi. Ii oktage bárdni sus várra fuola! </em>(Vars 2002:14.) </p>
<p>Dáin dajaldagain lea maid modalitehta hárrái čielggas ahte Liná mielas lea diehttelas ášši ahte jus nieiddat leat romit ja guoirasat, ja jus lea steažže-raddi mas eai leat čiččit, de eai fuola bártnit sis.</p>
<p>Dat lea su duohtavuohta, nie lea, ja dát dajaldagat sáhttet ge maid govvidit diskursiiva geavada mii geažuha ahte nieiddat fertejit leat čábbát, šođbadat ja raddát vai geasuhivčče bártniid. <span type="quote">“Fuola”</span> <em type="italic">- </em>sáni bokte vuhtto maiddái ahte Liná atná hui diehttelassan ahte Isabellá ieš háliidivččii bártniid beroštumi, muhto ii oaččo dan. Nu sáhttá ge geasuheapmi dulkojuvvot diskursiiva geavadin mii eaktuda heterofiliija. Ideála nieida galgá leat čáppat, iige ropmi dego balddonas. Ja ideála nieiddas galget leat stuora čiččit, danne go dasa liikojit bártnit. Cealkámušas geažuhuvvo ahte steažže-rattit eai leat albma nieiddat. Mii oaidnit ahte geasuheapmi eaktuda dualismma mas lea nieida ja bárdni, ja nu leat ge dát govvádusat mielde hábmeme heteronormativitehta-diskurssa, ja nuppeládje, oainnat sosiála geavat ja diskursiiva geavat váikkuhit nubbi nuppi. Homofiliija dahkkojuvvo oaidnemeahttumin dákkár oktavuođain, danne go diskurssat ja geavadat jorret agálaš gierdun mas heterofiliija adnojuvvo diehttelas áššin. </p>
<p>Bártniin leat maid dihto sohkabealrollat, nu go oaidnit čuovvovaš ovdamearkkas:</p>
<p><em type="italic">Lárin lei stuorámus buot 10. luohká bártniin. Su lei álki oaidnit vaikko lei áibbas nuppe geahčen skuvlašilju. Sus ledje čuvges vuovttat ja lei álo stoahkamin spáppain. Lárin lei čábbámus mii gávdnui máilmmis! Son lei dego muhtin filbma-násti. Go váccii, de orui dego dánsemin. Ja go čievččai spáppa, de son lei dego David Beckham. </em>(Vars 2002:11.) </p>
<p>Lárin lea ideála bárdni, mii duođaštuvvo dan bokte go son lea skuvlla bivnnuheamos bárdni. Sus leat álo olbmot birra, ja suinna lea váttis beassat guovttágaskan. Lárin lea stuoris, sus leat čuvges vuovttat ja liiko spáppa čiekčat. Son lea čáppat dego filbmanásti, ja sus lea maid čáppa vázzinmálle.</p>
<p>Sánit <span type="quote">“filbmanásti”</span> ja <span type="quote">“David Beckham”</span> loktejit ovdan dihtolágan hámi ideálan mii gusto maiddái</p>
<p>Sámi máilmmis, ja dat leat mielde deattuheame su maskulinitehta. <span type="quote">“Filbmanásti”</span> ja “David</p>
<p>Beckham” leat typihkalaš nieidaidolat, ja nu šaddá Lárina bárdnerolla dikotomalaš oktavuhtii nieidarollain. Su maskulinitehta deattuhuvvo femininitehta ektui, danne go nieida ja bárdni gullaba oktii ja dievasmahttiba goabbat guoimmiska (Lorentzen &amp; Mühleisen 2006:136).</p>
<p>Mii oaidnit maiddái ahte Lárin lea hui roahkkat:</p>
<p><em type="italic">Lárin cummestii su dakkaviđe go uksa manai gitta sudno maŋábealde. Ja Lárina njálmmis lei heittot viidne-smáhkka </em>. <em type="italic">Ii lean nu go Liná lei jurddašan. </em>(...) <em type="italic">Lárin vikkai cikcut su čiččiid. Dat lei unohas ja bávččagii. - Manne it suova? jearai Lárin ja jorahalai suorpmaid gaskkas Liná guhkes vuovttaid. </em>(Vars 2002:82-83.)36 </p>
<p>Lárin ii bala cummástallamis nu movt Liná dahká. Son lea roahkkat ja cummesta su dakkaviđe, ja čárvu maiddái Liná čiččiid. Son lea aktiivvalaš, nu go bártnit galget leat. Lea heteronormatiiva diskursa mii lea mearridan ahte dievdoolbmot dat leat aktiivvat, eai ge nissonolbmot (Lorentzen &amp;</p>
<p>Mühleisen 2006:154). Dan dáfus son deavdá iežas rolla hui riekta. Dattetge lea čielggas ahte Lárin lea juhkan viinni vai roahkasmuvvá, muhto dat maid heive bártniid rollii. Asta Balto lea čilgen iežasgirjjis <span type="quote">“Sámi mánáid bajásgeassin nuppástuvvá”</span> ahte bártniin vurdojuvvo ahte sii galget leat <span type="quote">"garra albmát"</span>. Lárin lea čielgasit <span type="quote">"garra almmái"</span> gii ii čájet nu olu dovdduid ii ge buorranatta nuppi duššiid dihte. Son lea measta veaháš garragieđat Lináin, ja seammás son lea juhkan alkohola, maid</p>
<p>Asta Balto maiddái čilge typihkalaš <span type="quote">"dievdo-vierrun"</span>. (Balto 1997:132.)</p>
<p>Dát ovdamearkkat čájehit ahte Lárin lea sosialiserejuvvon bártniid sohkabealrollii ja daidda vuordámušaide mat sidjiide leat, ja teavstta modalitehta dáfus boahtá dát ovdan dego livččii hui dábálaš ahte bártnit leat diekkárat. Sii juhket, bahkkejit nieiddaid nala ja čárvot sin čiččiid. Go Liná ii suova, de sáhttá dan dulkot ahte Lárin lea hárjánan ahte earát goit suvvet. Dat orru leame dohkkehuvvon láhttenvuohki, mii duođaštuvvo dan bokte go Lárin lea skuvlla bivnnuheamos bárdni. Son lea goitge bivnnut vaikko lea ge garragieđat (dahje čuorbi) ja juhká alkohola, dahje nuppeládje: Son lea bivnnut <em type="italic">danne go </em>lea typihkalaš dievdoolmmoš. </p>
<p>Urbána ja Áillu birra ges gullat ahte soai leaba čeahpit meahcis. Go sii leat fárrolaga meahcis, de Liná bávččagahttá juolggi go nisttiha ákšu, ii ge dieđe šat movt galgá. Son govviduvvo veaháš heittohin dan dáfus, muhto Urbánis ja Áillus gal lea ráđđi ja veahkeheaba su fas ruoktot.</p>
<p>Maiddái dan dáfus lea čielga erohus sohkabealrollain, go nieida govviduvvo dárpmeheapmin ja dievddut fas leat searat ja gádjot nieidariebu heađis.</p>
<p>Judith Butlera (1999:45) performativitehta-teoriija mielde čilgejuvvojit sohkabealrollat dainnalágiin ahte mii eat láhtte dihto vugiid mielde danne go mii dovdat iežamet nissonolmmožin dahje dievdoolmmožin, muhto baicca ahte mii dovdat iežamet nissonolmmožin dahje dievdoolmmožin danne go mii láhttet dihto vugiid mielde. Sohkabealli lea sosiálalaš ii ge biologalašiešvuohta Judith Butlera oainnu mielde. Mii leat oahpahuvvon ja sosialiserejuvvon dihto láhttemii, ja danne mii navdit ahte bártnit galget leat <span type="quote">"garra albmát"</span> dahje garra boját, ja nieiddat fas galget leat fiidnát, várrogasat ja barggánat. Eai ge sii leat nu searat roavvabargguide go dievddut, dan oaidnit Liná ákšofearánis. Mii oaidnit oppalohkái ahte <em type="italic">Čábbámus iđitguovssu </em>persovdnagovvádusatdevdet dán oarjemáilmmi ideála das movt bearaš, ruoktu, háliidusat ja persovnnalaš identitehta berrejit leat, ja mii lea šaddan dábálažžan maiddái álgoálbmot-jurddašeamis. Sohkabeal-dualisma jaheteronormativitehta lea šaddan normálan danne go dat lea goas nu definerejuvvon normálan. </p>
<p>Seammaládje go kriminalitehta ii leat gávdnon álgoálggus (Christie 2004:14), de ii leat normála seksualitehta gávdnon ovdal go dat definerejuvvui ja šattai diskursiiva ja sosiála geavadin. 37 <em type="bold">4.2.4. Ovdagáttut </em></p>
<p>Goalmmát ášši maid áiggun dárkileappot geahčadit <em type="italic">Čábbámus iđitguovssu </em>-girjjis, leat ovdagáttut. </p>
<p>Ovdagáttut leat negatiiva guottut muhtin ášši, diŋgga, olbmo dahje joavkku birra. Dávjá lea diehtemeahttunvuohta vuođđun, go váilot duogášdieđut. Ovdagáttut leat gáttut mat olbmos leat ovdal go lea lohkan dahje oahppan eambbo ášši birra, ja boađusin sáhttá šaddat vealaheapmi. Dát oassi čatnasa veaháš ovddit osiide, danne go ovdagáttut sáhttet boahtit oidnosii sihke ráhkisvuođa jaseksualitehta olis, sohkabealrollaid olis ja olu eará áššiid bokte. <em type="italic">Čábbámus iđitguovssu </em>-girjjis bohtetovdagáttut homofiillaid ektui čielgasit ovdan dan guovtti sajis gos homofiliija namuhuvvo: </p>
<p><em type="italic">Liná imaštalai manne sus eai lean seksualalaš dovddut. Lei go sus juoga sivva? Sus lei sihkkarit juogalágan sivva! Soaitá son suoli liikot eará nieiddaide! Son suorganii go dien jurddašii. (Vars 2002:85.)*********************************–Mus lea juoga sivva! –Sivva? –Mus eai leat seksualalaš dovddut. In ge máhte cummestit. Soaittán dakkár gii nieiddaide liikon, in ge bártniide! Danin in dovdan maidege go Lárin mu cummestii. Mus eai leat dakkár dovddut go eará nieiddain! Nugo Ájlinis. Danin bártnit eai fuola mus! Mun in leat normála! (Vars 2002:93-94.) </em></p>
<p>Dáin ovdamearkkain oaidnit ahte Liná ballá ahte son lea dakkár gii liiko nieiddaide go sus eai leat seksuálalaš dovddut ii ge liiko Láriniin cummástallat. Ovdamearkkat loktejit homofiliija sivvan. <span type="quote">“Sivva”</span> lea negatiivalaš sátni mii geažuha ahte dat ii leat buorre, ja boahtá maiddái ovdan ahte Liná <span type="quote">“suorgana”</span> go nie jurddaša. Go olmmoš suorgana, de ferte leat balddihahtti ášši mii čuohcá sihke unohassan ja ilgadin, ja loahpas cealká ge Liná maid ahte son ii leat <span type="quote">“normála”</span>.</p>
<p>Buot diet sánit leat modalitehta dáfus hui čuoččuheaddjit, ahte nie lea, ja čuorvvasmearka vel loahpas. Jus de fas geahčastit coherence-doahpagii, de orru <em type="italic">Čábbámus iđitguovssu </em>huksejuvvon dainnalágiin ahte galgá leat ipmirdahtti earáide geat leat seamma dilis go Liná, earáide geat leat seamma diskurssa siskkobealde, namalassii nuorat ođđaáiggi Sámis. Dan vuođul sáhttá dulkot ahte nuoraid diskursa ráhkisvuođa dáfus lea heterofiliija, ja ahte homofiliija ii leat normála. Nieiddain geat liikojit eará nieiddaide ferte lea sivva. Dasa nohká diet jurddaráidu, ja lohkkái báhcá dát dego duohtavuohtan. Jus ášši livččii jotkojuvvon viidáseappot ja livččii boahtán ovdan ahte dat maid sáhttá leat OK ahte liiko nieiddaide iige bártniide, de livččii miellagovvádus šaddan earáládje, muhto dán girjjis dat báhcá dego konstateremin ahte nie lea. </p>
<p>Jus homofiliija ii leat normála, de ferte dasa gávdnot vuostebealli mii <em type="italic">lea </em>normála, ja dán oktavuođas dat lea heterofiliija. Dat mii dasto lea normála diskursiiva geavat servodagas <em type="italic">Čábbámusiđitguovssu </em>-romána vuođul, lea ahte nieida galgá liikot bártniide, ja ahte sudno gaskkas galget leat seksuálalaš dovddut. Dát nanne heterofiliija hegemoniija-sajádagas servodagas. Heterofiliija lea 38doxa, ja homofiliija lea opinion mii ii man ge dihte galggaše oažžut saji ja fámu, ja dat konstaterejuvvo ovdalis namuhuvvon čuoččuhusaiguin. </p>
<p>Girjjis bohtet maiddái ovdan ovdagáttut sohkabealrollaid hárrái čuovvovaš ovdamearkka bokte:</p>
<p><em type="italic">Matematihkka lei nu váttis! Sus šattai álo oaivi bávččas go galggai bargat rehkenastimiin.(...) Duodjediimmut manne johtilit. Son ii vel geargan giehta-báttiin. Lei áddjás bargu duddjot datne-árppuin. Guovtti diimmus ii ollen báljo maidege. Liná illudii nuppe vahkkui, go de son sihkkarit geargá giehta-báttiin </em>. (Vars 2002:10-12.) </p>
<p>Dán ovdamearkkas oaidnit ahte Liná ii liiko matematihkkii. Matematihkka lea nu váttis Liná mielas, ja sus šaddá álo oaivi bávččas go galgá bargat rehkenastimiin. Duodje-diimmut gal baicca mannet hui jođánit, ja Liná illuda nuppe vahkkui go fas lea duodji ja son beassá gárvet giehtabátti.</p>
<p>Iešalddis ii leat ovdamearka nu čalbmáičuohcci, eambbo go dan ahte lohkki sáhttá Liná dulkot typihkalaš nieidan gii lea bajásgessojuvvon daid vuordámušaid mielde maid Asta Balto (1997:130) čilge. Nieiddat galget leat čeahpit duddjot ja ruovttubargguid bargat, ja nu dahká ge Liná. Muhto šaddá veaháš eambbo čalbmáičuohcci go gullat ahte unnavieljas gal baicca liiko matematihkkii: <em type="italic">-De máhtán! Máhtán dál juo geometriija! Unna vieljas lei goalmmát luohkás, ja rehkenastin lei suohttaseamos fága maid son diđii. </em>(Vars 2002:16.) </p>
<p>Unna vieljaža mielas lea matematihkka suohttaseamos fága mii gávdno, muhto Linás šaddá oaivi bávččas go galgá rehkenastimiin bargat. Dán cealkámuša vuođul sáhttit dulkot ahte ii soaitte leat dušše sohkabeliid goabbatlágan beroštumiin sáhka, muhto ahte servodagas leat ovdagáttut sohkabeliid máhtuid ja návccaid hárrái maid. Medias gullo maid dávjá ahte bártnit válljejit dávjjibutreálafágaid go nieiddat, ja nappo soaitá dát boahtit servodaga diskursiiva geavadis sohkabeliid hárrái ahte nieiddat eai liiko eai ge máhte matematihka, muhto bártnit gal máhttet. Dat sáhttá dulkojuvvot dego cieggan servodatipmárdussan mii ovddida sohkabeal-dualismma man vuođul bártnit navdojuvvojit čeahpibun <span type="quote">"váttis"</span> fágain go nieiddat. Dás sáhttá fas geassit paralleallaid Liná áhččái, gii orru leame eambbo akademihkkár ja skuvlačeahppi go eadni, gii baicca orru leame eambbo dego typihkalaš dálueamit. Linái lea lunddolaš áhčis bivdit veahkkin skuvlabargguid oktavuođas, eatnis ii gullo goassege bivdime leaksoveahkkin. Vaikko dát ii čuovo Nystad (2003) dutkamuša mas konkludere ahte bártnit eai váldde oahpu seamma olu go nieiddat, de goitge čuovvu jurdaga ahte dievdoolbmot galget leat <span type="quote">“searat”</span> ja máhttit juohkelágan bargguid. Dás šaddá áhči searravuohta maskulinitehta govvádussan. 3940 <em type="bold">4.3. - Lars Wilhelm Svonni4.3.1. Oanehaččat girjji birra </em></p>
<p><em type="italic">Rihkkut rájiid </em>lea rihkusromána man Lars Wilhelm Svonni lea čállán. Svonni lea bajásšaddan </p>
<p>Rávttas-gilážis Girona oarjjabealde ja lea dovddus politihkkár Ruoŧabeale Sámis. Son lea olu jagiid leamaš Ruoŧa Sámedikki lahttun, ja lea maiddái leamaš Sámedikki ságadoallin. <em type="italic">Rihkkut rájiid </em>almmuhuvvui álggos ruoŧagillii <em type="italic">Överskrida gränser </em>-namain 2005:s ja jorgaluvvui dasto sámegillii 2006:s. Goappašat girjjit lea almmuhuvvon DAT-lágádusa bokte. Vaikko <em type="italic">Rihkkut rájiid </em>ii leat ge álgoálggus čállojuvvon sámegillii, de in oainne ahte dat heađušta sisdoalu mu fáttá hárrái. </p>
<p>Heteronormatiiva diskurssat bohtet seamma bures ovdan jorgaluvvon girjjiin go originála girjjiin, danne go maiddái jorgaleaddji lea válljen sániid dan giela mielde mii lea ráđđejeaddji servodagas.</p>
<p>Lei girječálli beroštupmi sámi riektehistorjái mii movttiidahtii su čállit dán girjji. Go politihkkemiin ii nagodan váikkuhit eiseválddiid, de čálii romána buođđobávkalemiid birra, mainna gal oaččui olu fuomášumi servodagas. <em type="italic">Rihkkut rájiid </em>govvida čáhcebuođuid bávkaleami Juleveanu lahkosiin nu realisttalaččat ahte Ruoŧa elfápmofitnodagat Vattenfall ja Skelleftekraft fápmorusttegat balddáskemiin nanosmahtte máŋggaid iežaset buođuin, jus muhtin duođas fuomáša čađahit dáid doaimmaid. Dát elfápmofitnodagat ledje ge maid dat mat oste eanemus gáhppálagaid románas dalle go dat ilmmai, vai bargit besset lohkat vejolaš váraid birra. (Svanebro 2009.) Dát stuora beroštupmi lea ge ággan dasa go lean juste dán girjji válljen oassin iežan analysii. </p>
<p><em type="italic">Rihkkut rájiid </em>lea rihkusromána mas vuhtto čielga politihkalaš áigumuš, namalassii čilget lohkkiide makkár vealaheaddji dilis sápmelaččat leat álo šaddan eallit, ja man boastut lea go stáhta dađistaga aivve gáržžida guohtuneatnamiid maid sápmelaččat dárbbašit bohccuidasaset. Báhcá maidmillii, go jurddaša ahte girji lea álgoálggus čállojuvvon ruoŧagillii, ahte čálli ulbmil orru leamaš ruoŧŧilaččaid oažžut ipmirdit ahte sápmelaččaid nu gohčoduvvon <span type="quote">"sierravuoigatvuođat"</span> duohtavuođas eai leat mahkkege. Lea maid hui miellagiddevaš bealli ahte čálli lea ieš Sámedikki politihkkár. Su čállimis vuhtto ahte diehtá olu áššiin maid birra čállá. Sápmelaččat govviduvvojit čeahpes ja juonalaš olmmožin geat bures birgejit luonddus. Sii leat oskkáldasat guhtet guimmiidasaset, ja dorrot ovttas iežaset vuoigatvuođaid ovddas. Politiijat, ohcanveahka ja eiseválddit, eatnasat ruoŧŧilaččat, ges govviduvvojit beanta doavkin ja čuorbin vánddardit meahcis. </p>
<p>Girjji váldopersovdna ja sáŋgár lea Johan Eriksson Ruona, dahje Joer, nu movt su ustibat gohčodit su. Sus lea eamit, Jedine, ja sudnos leat vihtta máná. Joer ja Jedine orruba Čuoimmás</p>
<p>Girona lahka, dušše nuoramus bárdni Jon orru ain sudno luhtte. Joeris ja Jedines leat lagas verddet geaiguin ovttasbargaba: Martin Jonsson, Niillas Latte, Reber Mornat, Ove Nielk, Torsten Vierko, 41</p>
<p>Matto Galjak, Ola Viekas ja Kai Pedersen. Sin plána lea bávkalit buođuid mat leat Juleveanus</p>
<p>Davvi-Ruoŧas. Okta dáin, Suorvvábuođđu, lea Ruoŧa stuorámus čáhcebuođđu, ja Joer ja su verddet dihtet ahte dan bávkaleapmi boahtá dagahit stuora vahágiid olles Ruoŧa álbmogii. Liikká sii čađahit áigumušaideaset, dainna čilgehusain ahte fertejit mávssahit Ruoŧa stáhta fasttes láhttema sápmelaččaid vuostá. Stáhta lea áiggiid čađa rivven sápmelaččain nu olu guohtuneatnamiid ja vuoigatvuođaid maid ovddas eai leat goassege buhtadusa máksán. Baicca váldet dađistaga eambbo eatnamiid jagis jahkái, ja Joer, Jedine ja sudno verddet oaivvildit ahte áidna vuohki dieđihit stáhtii ahte dál lea boahtán geahči, lea bávkalit buođuid. Ja nu sii dahket ge. Olles Davvi-Ruoŧŧa báhcá elrávnnji haga, ja olu olbmot duššet dulvebáru geažil mii golggiida bávkalemiid geažil.</p>
<p>Bávkaleaddjit ieža šaddet áiggiid čađa eanemus oaguhuvvon bahádahkkin olles Ruoŧas, erenoamážit jođiheaddji Joer. Olles máilbmi diehtá dál gii son lea, danne go dáhpáhusat begget visot máilmmimediain.</p>
<p>Lohkki beassá čuovvut dáhpáhusaid plánema rájes gitta bávkaleapmái ja váikkuhusaide mat das čuvvot. Mii oahpásnuvvat bures sihke váldopersovdnii ja su bearrašii ja ustibiidda, ja oažžut ipmárdusa das manne lei dárbbašlaš bávkalit buođuid vaikko dát mearkkašii ge ahte olu olbmot bohtet duššat. Váldopersovnnat leat iešguđetlágan olbmot, guđesge su historjá, duogáš ja motiiva searvat daguide. Lohkki beassá bures oahpásnuvvat eatnasiiguin, ja fuomáša makkár frustrašuvnnat leat duogábealde.</p>
<p>Visot bahádahkkit váldojuvvojit giddagassii muhtin áiggi maŋŋel bávkalemiid go soaittáhagas gávnnahallet, muhto Joer nagoda báhtarit iežas juonalašvuođa geažil. Son báhtara meahccái ja fille buot politiijaid endorii. Doppe son náđđaha measta jagi, ovdal go nagoda beassat báhtui Londonii, gos áigu hutkkálaš beasadan-plána ollašuhttit. Sus leat buorit veahkit ollašuhttit plána, namalassii mánnávuođaustit Piera ja Riina, Jedine jumešoabbá, geat leaba gávvilat ja hutkát.</p>
<p>Riina lea ovdal leamaš Martin Jonssoniin ovttas, gii duššai dakka maŋŋel bávkalemiid go girddii bákteseaidnái helikopteriinnis. Danne lea Riina maiddái muhtinládje mieloasálaš, muhto son ii leat goassege muitalan oktiige iežas oktavuođa birra Martiniin. Dál son lea álgalan Pierain ja soai leaba easka-ráhkásmuvvan bárra, muhto čiegadeaba ahte leaba ovttas danne go dat lea oassin sudno plánas dájuhit olles máilmmi.</p>
<p>Jumešguovttos Jedine ja Riina leaba nu ovttanehkui ahte eanas olbmot eai oainne sudnos erohusa. Muhtomin soai maiddái lonohallaba saji giddagasas vai Jedine beassá ruovttus fitnat mánáidis luhtte. Dađistaga Riina ja Piera hutkaba goanstta movt galgaba oažžut máilmmi jáhkkit ahte Joer lea gárrenoaivvis vuodján sorbmái ja duššan, ja dan soai nagodeaba. Politiijat loahpahit ohcamiid, ja nu de Joer beassá ráfis báhtarit Londonii, gos son orru muhtin áiggi ja čađaha plastihkalaš operašuvnnaid mat rievdadit su hámi vai olbmot eai dovdda su. Joer álggaha ođđa 42eallima ođđa identitehtain Stockholmas ovttas Jediniin, gean olbmot doivot Riinan danne go jumešguovttos leaba fas lonuhan saji. Riina fas doivot Jedinen, ja ahte son lea álgalan Pierain.</p>
<p>Loahppa jorrá dainnalágiin ahte Joer ja Jedine fas beassaba fárret iežaska ruktui Čuoibmái ja eallit iežaska dábálaš eallima, muhto ođđa identitehtain. <em type="bold">4.3.2 Ráhkisvuohta ja seksualitehta </em></p>
<p><em type="italic">Rihkkut rájiid </em>lea gelddolaš girji mas leat olu persovnnat ja dáhpáhusat. Maiddái ráhkisvuohta ja seksualitehta leat oalle guovddážis girjjis, ja lohkki beassá máŋggain bárragottiin oahpásnuvvat. Nu go ovddit girjjis ge, de lea ráhkisvuohta ja seksualitehta vuosttaš bealli maid áiggun <em type="italic">Rihkkut rájiid </em>-girjjis analyseret, danne go ovdanbuktimat, oainnut ja guottut dán fáttá hárrái leat fámolaččat ja muitalit olu das maid servodat atná dábálažžan ja lunddolažžan seksuálalaš soju dáfus. Dán fáttá guorahallamiin sáhttá giellageavaheami vuođul gávnnahit makkár diskurssat bohtet ovdan girjjis. </p>
<p>Eanemus guovddáš bárragoddi leaba dieđusge váldopersovnnat Joer ja Jedine. Sudno birra gullat ahte soai leaba nuorran juo gávnnadan go leigga studeanttat, ja leaba bisuhan ráhkisvuođa buot mánnáoažžumiid ja lossa áiggiid čađa. Joer ja Jedine leaba hui dábálaš heterofiila bárra geat eaba rihko makkárge minstariid. Sudnos lea nanu ráhkisvuohta, ja maiddái himuáššit leat ortnegis nu go čuovvovaš ovdamearkkas oaidnit:</p>
<p><em type="italic">Jedines ledje baskkes jeanssat iige Joer máššan geahčastallamis eamidii, go bálkkui muoraid luŋkaráiggi. Dan vávjji Jedine. Uppsala áiggi ektui son lei losson sullii logi kilo, visot čoggon ratti ja bađa birra. Go vázzilii geallárii láhtut muoraid, de Jedine njávkkastii Joera muođu. De gal son ii šat máššan. Vulggii eamida maŋŋái geallárii. Lássii vel uvssa nannosit vaikko leigga guovttá ruovttus. Njammasii gitta eamidii ja soai cummástalaiga ja njávkkadeigga árjjalaččat. Visot maŋemus beivviid váivvit ja jurdagat loaččehedje go oažži válddi sudno. Jedines ledje ullobuvssat jeanssaid vuolde. Vuolildusbuvssažat maid njalkkihedje. Visot buvssat čoahkkanedje čippiid vulobeallái. Julggiiguin duvddii láhtojuvvon muoraid vuostá. Himolaš bottu maŋŋil Jedine árvalii:“Don han leat dego čakčasarvvis." <span type="quote">"Beanta heahpanan"</span>, dajai Joer. <span type="quote">"Galggat diehtit, vare livččet dego dego čakčasarvvis juohke beaivvi"</span>, čavggahii Jedine. </em></p>
<p><em type="italic">Joer ruvssodii. Vaikko lei 48 jagi boaris. </em>(Svonni 2006:126.) </p>
<p>Dán ovdamearkkas oaidnit ahte Jedine olgguldas hápmi lea dárkilit čilgejuvvon. Mii gullat earret eará ahte son lea losson logi kilo ja visot lea čoggon <span type="quote">“ratti ja bađa birra”</span> <em type="italic">. </em>Dát orru leame dehálaš deattuhus mii govvida su femininitehta. Jedine lea ge nu geasuheaddji Joera mielas juste dan dihte go bahta ja raddi leat sturron, ahte son <span type="quote">“ii máššan”</span> geahčastallamis eamidii. Eamida čáppa hápmi boktá sus himuid, ja go Jedine vel njávkkasta su muođu go vázzá meaddel, de ollenge ii šat máša ja ferte vuolgit eamida maŋŋái geallárii. </p>
<p>Nu go <em type="italic">Čábbámus iđitguovssu </em>-girjjis juo oinniimet, de lea dehálaš ahte nieiddain ja nissonolbmuin leat stuora čiččit ja hámálaš fárda, muđui bártnit eai fuola sis (Vars 2002:14). Jedine 43olgguldas hápmi šaddá maiddái dán ovdamearkkas mihtilmas poeŋgan danne go dat muitala juoidá das makkár son lea dievdoolbmo dahje maskulinitehta ektui, mii lea guovddáš ášši sohkabeal-dualismmas (Lorentzen &amp; Mühleisen 2006:136). Dat poeŋga deattuha sohkabeliid erohusa ja oktiigullevašvuođa. Mühleisen čállá ahte seksualitehta dáfus lea áiggiid čađa leamaš patriárkalaš, binára <span type="quote">“duohtavuohta”</span> ahte nissonolbmuid ja dievdoolbmuid seksualitehtat leat hui goabbatláganat. </p>
<p>Dievdoolmmoš lea govviduvvon genitálan, aktiivvalažžan, dominerejeaddjin ja duolbmin.</p>
<p>Nissonolmmoš lea govviduvvon várrogassan, eahpečielggasi n6, fuol alažžan ja egalitearan (Lorentzen ja Mühleisen 2006:257). Lea heteronormatiiva diskursa mii lea mearridan ahte dievdoolbmot dat leat aktiivvat, eai ge nissonolbmot. Lea dábálaš ipmárdus servodagas ahte jus nissonolmmoš lea beare aktiiva, de son ii leat albma nisu, dahje sáhttá navdojuvvot <span type="quote">“fuorrán”</span>. (Lorentzen ja Mühleisen 2006:154.)</p>
<p>Ovdamearkka sáhttá dan vuođul dulkot nu ahte Jedine deavdá nissonolbmo rolla passiiva geasuheaddjin, ja Joer fas lea dat gii aktiivvalaččat mearrida mii galgá dáhpáhuvvat. Hámiinis</p>
<p>Jedine passiiva vugiin geasuha Joera, gii fas <span type="quote">“buollá”</span> ja aktiivvalaččat vuolgá maŋŋái. Mii oaidnit ahte Joer dat njammasa eamidii gitta, ja son dat maiddái nuolaha eamida, go <span type="quote">“vuolildusbuvssažat maid njalkkihedje”</span>. <span type="quote">“Njalkkihedje”</span> dán oktavuođa árvala ahte áššit dáhpáhuvvet oalle jođánit, ja heive oktii dainna man árjjalaš ja mášoheapme Joer lea. Go Jedine maŋŋel rámpo Joera ja árvala su <span type="quote">“čakčasarvvisin”</span>, de dát patriárkalaš govvádus boahtá vel čielgaseappot ovdan. Čakčasarvvis lea metafora mii govvida buot bajimus dási himuid sámi máilmmis. Čakčasarvvis ii leat stivremis go vuos fuomáša maid háliida. Ja go Jedine vel dadjá ahte <span type="quote">“váre livččet dego čakčasarvvis juohke beaivvi”</span>, de geažuha ahte son atná hui árvvus isida aktiivvalašvuođa. Soai nappo kontrastereba ja dievasmahttiba goabbat guoimmiska, ja dasa lassin hipmudeaba goabbat guoimmiska, ja šaddaba ovttaládje dego sohkabeal-dualismma prototyhpan (Lorentzen &amp; Mühleisen 2006:136).</p>
<p>Heteronormativitehta ii bajit dušše heteroseksualitehta norbman, muhto maiddái dan movtmii galgat láhttet nissonin dahje dievdun, ja makkár geavadat adnojuvvojit normálan.</p>
<p>Heteroseksuálalaš bárragoddi ii dárbbaš automáhtalaččat mearkkašit ahte lea heteronormatiiva. Jus lea nissonolmmoš gii láidesta sexii dahje dievdoolmmoš gii ráhkada biepmu ja čorge viesu, de ii adnojuvvo dát <span type="quote">“normálan”</span> dihto kultuvrras. Heteronormativitehta lea stereotypiijaid vuolggasadji, ahte jus don leat nissonolmmoš, de vurdojuvvo ahte galggat láhttet dan vuogi mielde maid du kultuvra atná feminiidnan; don galggat ráhkásmuvvat dievdoolbmui gii definišuvnna mielde maiddái heive kultuvrra maskulinitehta-jurdagii, ja doai galgabeahtti fárret oktii ja oažžut mánáid.</p>
<p>Vaikko dán áigge ii leat šat nu garra vuordámuš ahte galgá náitalit nu movt ovdalaš áigge, de lea goitge guovddášbearašjurdda hui dábálaš, ja lea ge hui čielggas ja mihtilmas Joera ja Jedine dáfus. 6</p>
<p>Dárogillii <em type="italic">diffus </em>44 </p>
<p>Mii gullat eará ovdamearkkain maid ahte sudno seksuálalaš ovttastallan lea álo seamma vuogi mielde. Čuovvovaš guokte ovdamearkka leat vuosttaš jándoris go Joer ja Jedine fas deaivvadeaba maŋŋel go Joer lea čiehkádallan meahcis guhkes áiggi:</p>
<p><em type="italic">Soai vikkaiga ságastit boahtteáiggi birra, muhto ii mannan. Joer ii máššan leat njávkkatkeahttá iežas eamida ja Jedine dovddai goruda vuostá, ahte Joer eanaš jurddašii su eamidin, geainna ii lean gávnnadan gávcci mánnui. </em>(Svonni 2006:314-315.) ****************** </p>
<p><em type="italic">Jedine duđai čilgehussii ja velledii sealgalassii Joerii, gii njágahii gieđas báidde vuollái njávkkadit eamida čičči. Hásttuhan dihte duvdilii Jedine bađa isida goruda vuostá ja dovddai su himolaš almmáivuođa. </em>(Svonni 2006:318.) </p>
<p>Maiddái dáin ovdamearkkain oaidnit ahte Joer lea dat gii lea aktiivvalaš, ja eamit fas lea passiiva dahje várrogas. Go Joer ja Jedine leaba girjji váldopersovnnat, de lea dieđusge sudno ovttaseallin dat mii buoremusat boahtá ovdan ja mii dan bokte šaddá dego čujuheaddjin. Leat gal eará bárragottit maid geaidda oahpásnuvvat veaháš buorebut, nu go Riinain ja Martin Jonssoniin, ja</p>
<p>Riinain ja Pierain, muhto dáin bárragottiin ge leat sullasaš oktavuođat go Joeris ja Jedines, mas sohkabeliid dualisma lea guovddážis. Dát eallinvuohki šaddá nappo mihttun ja mállen <em type="italic">Rihkkut rájiid </em>-girjjis dasa mii lea buorre ja lihkostuvvan ovttaseallin. </p>
<p>Maiddái bearašárvvut leat oassin dán lihkostuvvan ovttaseallimis. Mühleisen čállá dáinnalágiin bearašárvvuid birra:</p>
<p><em type="italic">Tross større aksept og delvis verdsetting av seksuelt mangfold forblir det langvarige heteroseksuelle parforholdet/ekteskapet den underforståtte mal for de fleste voksne seksuelle relasjoner. Lesbiske og homoseksuelle relasjoner møter for eksempel generelt større aksept om de er langvarige, monogame og personene har en konvensjonell eller <span type="quote">“passe”</span> (ikke-avvikende) kjønnsiscenesettelse. På denne måten underbygges mainstream familieverdier. Like rettigheter ser med andre ord ut til å ha innebygget forventninger om å praktisere tradisjonell livsstil. Dette innebærer en normalisering av seksualiteten. I tillegg til at heteroseksuell livsform blir standard, får parforholdet status over alle andre relasjonsformer. </em>(Lorentzen &amp; Mühleisen 2006:261.) (Girjjis leat vuolláisárgojuvvon sánit finjučállagiin, muhto go dás lea olles sitáhtta finjučállagiin, de lean válljen bidjat vuolláisárgá vai boahtá ovdan ahte sátni lea deattuhuvvon). </p>
<p><em type="italic">Rihkkut rájiid </em>-girjjis lea máŋgii deattuhuvvon man guhká Joer ja Jedine leaba leamaš ovttas. Soai gávnnadeigga 20-jahkásažžan, náitaleigga nuorran ja leaba dál birrasiid 48. Sudno eallinvuohki govviduvvo ráinnasin ja čáppahin, ja čađat dan áiggi go Joer lea meahcis náđđáme ja čiehkádallamapolitiijain, de son niegada ja ohcala Jedine. Sudnos lea nanu náittosdilli, nu go maiddái seksualitehta-govvádusain oinniimet ovdalis. Dát heive oktii dainna maid Mühleisen čállá bearašárvvuid birra, ahte bistilis heteroseksuála ovttaseallin lea málle mainna visot eará eallinvuogitbuohtastahttojuvvojit. Dás fas sáhttá geassit paralleallaid dan guovtti eará bárragoddái mainna oahpásnuvvat, namalassii Riina ja Martin Jonsson, ja Riina ja Piera. Vaikko Riina ja Martin Jonsson45čiegadeaba iežaska oktavuođa, de nannejuvvo girjjis ahte sudno gaskkas lea duohta ráhkisvuohta. </p>
<p>Čuovvovaš sitáhtta lea dan bottus go Martin Jonsson mielaeavttus girdá helikopteriin báktái.</p>
<p>Borasdávdda bákčasiid geažil lea son mearridan sorbmet iežas maŋŋel bávkaleami, ja mielastis dahká earru-dearvuođaid Riinain: <em type="italic"><span type="quote">“Báze dál dearvan Riina, ráhkkásan. Gomuvuođa čeahpimus ja čábbámus nisu. Njeallje jagi duinna, lea olles mu eallin.”</span> </em>(Svonni 2006:68). <span type="quote">“Njeallje jagi duinna, lea olles mu eallin”</span> lea mielde nanneme bistilis heteroseksuála bárragotti mávssolašvuođa. Vaikko </p>
<p>Riina ja Martin Jonssona ráhkisvuođa-fearán ii leat ge bistán eará go njeallje jagi, de deattuhuvvo ahte dat lea leamaš dego olles eallinahki, mas <span type="quote">“olles mu eallin”</span> ovttaládje addá liige deattu sudno ovttaseallimii. Bistilvuohta heteroseksuála bárragottis šaddá dego <span type="quote">“rievttes”</span> ráhkisvuođa ja seksualitehta norbman. Dan seamma oaidnit Riina ja su ođđa irggi, Piera, dáfus maid:</p>
<p><em type="italic">Piera mojohalai go muitái, ahte su máttaráddjá lei šaddan áhččin vuosttaš geardde go lei 58 jagi boaris. Dasto lei vel šaddan áhččin viđa gearddi. Mus lea ain logi jagi dassážii go lean vihttalogigávcci jahkásaš. Mo jus Riina háliida máná? Ii son leat go 45 jagi. Go Riina lea njealjelogiguđa jahkásaš, de sáhttá leat eadnin. Go lea 56, de lea mánná logi jahkásaš. Ja go lea 66, de lea mánná guoktelogi. </em>(Svonni 2006:248.) </p>
<p>Ovdamearkkas oaidnit ahte Piera fantasere mánáid oažžut Riinain. Son jurddaša ahte Riina soaitá háliidit mánáid, ja ieš maid orru hui mielas dasa. Dát muhtinládje duođašta ahte Piera oaidná suinnaboahtteáiggi, ja boahtteáiggi niegut sisttisdollet árbevirolaš bearašeallima. Heteronormatiiva oaidninsajis lea dábálaš navdit ahte buohkain leat, dahje buohkat háliidit mánáid, ja dán ovdamearkkas oaidnit ahte Piera navdá dan vuosttaš beaivvi rájes juo go álgala Riinain. Son ii oro jurdileame ge ahte sáhtášeigga Riinain lihkolažžan eallit guovttá, dahje ahte mánáhis eallin livččii seamma buorre eallin.</p>
<p>Orru leame oalle čielggas ahte <em type="italic">Rihkkut rájiid </em>máŋggaládje ovddida heteronormatiiva oainnuid ráhkisvuođa ja seksualitehta dáfus. Árbevirolaš eallinvuohki ja árbevirolaš bearašárvvut gos femininitehta ja maskulinitehta leat čielgasit definerejuvvon, bajiduvvojit lihkostuvvama mihttun, ja nappo normaliserejit sihke heteroseksualitehta ja bárragotti dakkárin mat leat bajábealdebuot eará gaskavuođaid. Piera, guhte lea boaresbárdnin eallán guhká, duođašta dan maiddái čuovvovaš sitáhtain: <em type="italic"><span type="quote">“Láven jurddašit Joera ja Jedine. Vuoi árpmit man buorre eallin sudnos lea leamaš. Eallán ovttas dan rájes go leigga guoktelogi jahkásaččat. Buriid ja heajut beivviid. Ja sudnos leat vihtta smáđáhkes jierbme máná.”</span> </em>(Svonni 2006:248.) </p>
<p><em type="italic">Vuoi árpmit </em>dán oktavuođas geažuha ahte Piera atná Joera ja Jedine A4-eallima ultimáta ráhkisvuođaolahussan, mihttun dasa maid ieš háliida ja niegada eallimis. Boaresbártniid eallimis ii leat lahka ge seamma árvu go bárragottiid eallimis, ja son háliidivččii Riinain seammalágan eallima go Joeris ja Jedines danne go de easka livččii <span type="quote">“buorre eallin”</span>. 46 </p>
<p>Boaresbártniid vuollegis stáhtusa oaidnit maiddái čuovvovaš sitáhtas go Kai Pedersen jearahallá</p>
<p>Jedines manne ipmašiid soai Joeriin leaba searvan dakkár vearredaguide mat sáhttet sudno dagahit giddagassii agibeaivái: <em type="italic"><span type="quote">“Jedine, dál fertet čilget manne Joeriin leahppi gergosat eallinagi giddagasas čohkkát vaikko dudnos leat olu mánát. Mii earát leat buohkat boaresbártnit, ja buohkat earet Ola leat juo guđalohkái mannamin.”</span>. </em>(Svonni 2006:39.) </p>
<p>Vaikko Kai ieš lea boaresbárdni, de son ii oro atnime vahágin jus sii boaresbártnit šaddet eallinagi čohkkát giddagasas, eai han sis leat mánát. Ja jus vel lea <em type="italic">boares </em>boaresbárdni gii lea guđalohkái manname, de orru leame vel unnit árvu. Sitáhtta muitala oalle olu dievdohierarkiija birra, go buohtastahttit dainna man árvvus adnojuvvon Joer lea dan dihte go sus lea bearaš. Ii oktage, eai boaresbártnit ieža ge, oro oaivvildeame ahte sin eallima gánnáha moraštit. Dás fas sáhttá geassit parallealla LHBT-olbmuide ja divvut gažaldaga ahte go aktonas heterofiila dievdduid rolla lea nie vuollin, man vuollin de lea homofiila dievdduid rolla? Nu go Mühleisen namuha: <span type="quote">“Mannlig homoseksualitet er fremdeles plassert relativt langt nede i det maskuline kjønnshierarkiet”</span> (Lorentzen &amp; Mühleisen 2006:259). </p>
<p><em type="italic">Rihkkut rájiid </em>-girjji dáfus maid sáhtán dadjat, seammaládje go <em type="italic">Čábbámus iđitguovssu </em>-girjji dáfus, ahte girjjis livčče olu eambbo áššit maid sáhtášin analyseret, muhto oppalohkái lea čielggas ahte heteronormativitehta lea hui guovddážis eanas áššiin sihke ráhkisvuođa ja seksualitehta dáfus. Girjjis ii leat homofiliija fáddán guđegeládje, ja buot persovnnaid dáfus adnojuvvo diehttelas áššin ahte buohkat leat heterofiillat. Nuorra bárain, nu go Joera ja Jedine boarráseamos bártni Ántte dáfus, vurdojuvvo ahte galget šaddat mánát, ja nu dáhpáhuvvá ge. Mii gullat ahte son galgá fargga šaddat áhččin, ja dat lea dieđusge illun buohkaide bearrašis danne go dat lea riekta ja vuogas servodaga diskurssaid mielde. Das sáhttá geassit paralleallaid ja jearrat ahte jus Ánte baicca livččii iežas dovddastan homofiilan, livččii go de leamaš seamma stuora illun bearrašii? Árvideames ii, danne go dat rihkku norpmaid. Heterofiliija lea čielga eaktu, ja dat boahtá ovdan maiddái nárrideamis. Gullat ovdamearkka dihte ahte Jon nárriduvvo nieiddaiguin, ii ge oktage gažat heive go dat sutnje vai ii. Mun máhcan fas nárrideapmái maŋŋelis ja gieđahalan dan dárkileappot 5. kapihttalis. <em type="bold">4.3.3. Sohkabealrollat </em></p>
<p>Dán kapihttalis ges áiggun dárkileappot guorahallat makkár sohkabealrollat <em type="italic">Rihkkut rájit </em>-girjjis bohtet ovdan. Muhtin erohusat leat juo muhtin muddui čielggaduvvon ovddit kapihttalis dasa mii guoská seksuálalaš feminitehtii ja maskulinitehtii, gos oinniimet ahte dievdoolmmoš govviduvvo 47aktiivan ja nissonolmmoš fas passiivan. Muhtomin mannet áššit veaháš giehtalaga, muhto dán kapihttalis áiggun eambbo deattuhit sosiála beali ja geahččat makkár rollaovdagovvan <em type="italic">Rihkkut rájiid </em>-girjji nisson- ja dievdopersovnnat govviduvvojit sosiálalaš servvoštallamis. </p>
<p>Vuosttaš mihtilmasvuohta boahtá ovdan das go bávkalanjoavkku áidna nissonoasseváldi,</p>
<p>Jedine, ii leat mielde bávkalandoaimmain. Son lea ruovttus dan botta go dievddut leat bargame ja čuovvu dáhpáhusaid TV:s ovttas Kai Pederseniin, gii lea áidna dievdduin gii ii leat doppe mielde:</p>
<p><em type="italic">Siskkimusas vuotnabađas, Njunnásjohkagáttis bajás, orui Kai Pedersen. Lagamus ránnjá orui goasii vihttačuođi mehtera dobbelis. Jedinein leigga čuvvon ođđasiid Norgga radios ja Tvs. </em>(Svonni 2006:38.) </p>
<p>Vuosttaš geahčastagas ii oro leame nu čalbmáičuohcci ahte soai eaba leat fárus bávkalandoaimmain. Soai han leaba guoktin, ja muitaluvvo maid ahte Kai lei veaigin <em type="italic">(...) dolvon </em></p>
<p><em type="italic">Joera iežas njealjejuvllagiin várrái Ruoŧa beallái ja galggai fas viežžat su diibmu 04.30 </em>(Svonni 2006:38). Jedine ges lei fuolahan (...) <em type="italic">ahte sudno Joera mánát eai leat Juleveatnoleagis </em>(Svonni 2005:40). Lea lunddolaš dákkár stuora prošeavttas ahte muhtin fuolaha dieid beliid maid, muhto veaháš maŋŋelis muitaluvvo ahte Kai Pedersen lea vuoras olmmái, boarráseamos olles joavkkus, fargga 68 jagi boaris. Go dan gullat, de šaddá veaháš paradoksan ahte juste Jedine ja Kai leaba báhcán ruoktot. Sáhttá go leat danne go Jedine lea nissonolmmoš ja Kai ges lea vuorasolmmoš? </p>
<p>Sihke Joer ja Jedine leaba leamaš njunnošis pláneme doaimmaid, ja čuovvovaš sitáhta mielde orroba soai maiddái leamaš hui ovtta dásis plánedettiin:</p>
<p><em type="italic">Juhán Eriksson Ruona guovttos Jedinein eaba šat nagodan geahččat mo Ruoŧa stáhta láhttii sápmelaččaiguin ja geahččalii iešguđet vuogi mielde jávkadit unnitálbmoga. Ná soai oaivvildeigga Ruoŧa stáhta láhttet, ja dat lei sudno mielas áibbas čielggas. Stáhta lei buot rájiid badjel mannan ja muhtimat fertejit vuosttaldit. Danin Juhán dál veallái fárjju vuolde ja áiggui bávkalit Suorvábuođu. </em>(Svonni 2006:14.) </p>
<p>Ovdamearkkas oaidnit ahte <em type="italic">soai </em>-oktavuohta lea máŋgii deattuhuvvon. Goappašagat oaivvildeaba ahte stáhta lea verrošan ja ahte dan ferte vuosttaldit, muhto dušše nubbi sudnos lea aktiivvalaččat mielde bávkalanbargguin. Manne lea nu diehttelas ášši ahte Juhán dat veallá fárjju vuolde, ii ge </p>
<p>Jedine?</p>
<p>Dán sáhttá dulkot árbevirolaš sohkabeal-bargojuogu vuođul. Sudnos leat dihto rollat mat čatnasit sohkabeallái, mas Joer lea aktiivvalaš ja árjjalaš, ja Jedine fas lea várrogas ja fuolalaš, nu go4.3.2.-kapihttalis juo oinniimet. Doaba <em type="italic">sohkabealrolla </em>árvala iešalddis ahte dat lea juoga mii lea sosiálalaččat hábmejuvvon, ii ge dušše biologalaččat mearriduvvon. Olbmot baicca <em type="italic">sosialiserejuvvojit </em>sohkabealrollaide iežaset biologalaš sohkabeali vuođul (Lorentzen &amp; Mühleisen 2006:65). Ii livčče mihkkege mii hehttešii Jedine bargamis seamma buori barggu go Joer. Eai leat makkárge lossa rumašlaš barggut maidda dievdoolmmoš livččii gievrrat go nissonolmmoš, bargun lea baicca beassat dan báikái gos bávkalanboalu galgá deaddilit, ja dan sáhtášii vaikko gii deaddilit.48 </p>
<p>Fápmu ja bargojuohku leat ge guovddáš čoavddasánit heteroseksuála bearrašiid dutkamis (Lorentzen &amp; Mühleisen 2006:174). Muhtin barggut rehkenastojuvvojit maskuliidna bargun ja muhtin barggut fas rehkenastojuvvojit feminiidna bargun. Joer bávkala buođuid, Jedine fuolaha mánáid. Dát lea čielga heteronormatiiva govvádus mii lea mielde bisuheame árbevirolaš jurddašanvugiid sohkabeliid dualismma hárrái. Ovdamearkka sáhttá maiddái dulkot dainna lágiin ahte nissonolbmuid (ja boaresolbmuid) galgá seastit várálaš doaimmain danne go sii leat várrogasabut ja fuolalaččabut go (rievttes agi maskuliidna) dievdoolbmot. Eai sii soaitte gierdat vánddardit seavdnjadasas ja borggas, galbmot, rahčat ja váibat nu go Joer, gii lea 48-jahkásaš dievdu, dahká. Kai lea maid agis geažil lávken muhtin lávkkiid vulos dievdohierarkiijas, nissonolbmuid dássái. Livččii go leamaš seamma diehttelas ahte Joer dat veallá fárjju vuolde ii ge baicca fuolat ahte mánát eai leat Juleveanu-leagis, jus son livččii homofiila bárragottis? Dalle várra livčče barggut šaddan juogaduvvot eará eavttuid vuođul, nu go beroštumiid ja gelbbolašvuođa vuođul (Lorentzen &amp; Mühleisen 2006:175). Muhto heterofiila bárragottis leat barggut juogaduvvon servodaga diskurssaid mielde dan hárrái ahte mii adnojuvvo vuogas dievdobargun ja mii adnojuvvo vuogas nissonbargun.</p>
<p>Jedine birra gullat dattetge ahte vaikko son ii leat ge várálaš bávkalemiin mielde, de son goitge lea albma garra sámi nisu. Mii leat juo ovdal gullan ahte Jedines lea váldoovddasvástádus mánáide vaikko Joer lea ge ráhkislaš ja buorre isit, ja nu boahtá ovdan maiddái dán sitáhtas mii lea retrospektiiva geahčastagas dan áigái go mánát ledje unnit: <em type="italic">Vaikko lei stuora mánnáčora, de háhppehii Jedine duddjot siste- ja datnedujiid maid vuvddii Dálvvadisa márkaniin. </em>(Svonni 2006:13). Dát ovdamearka muitala ahte Jedines lea olu bargu mánáiguin, muhto son háhppeha goitge bargat olu eará maid, nu go duddjot. Sátni <span type="quote">“háhppehii”</span> sisttisdoallá juogalágan rámi das ahte son lea hága, ja lea dieđusge hui somá lohkat ahte ii leat dušše Joer gii lea árjjalaš ja searra, muhto </p>
<p>Jedine maid. Dattetge lea Jedines hui árbevirolaš eamitrolla mii čielgasit deattuha sohkabeal-dualismma ja buot maid dat mielddisbuktá. Lea maiddái namuhuvvon dego poeŋgan ahte son ii dušše duddjo, muhto son duddjo <span type="quote">“siste- ja datnedujiid”</span> <em type="italic">. </em>Dákkár fenomenat čilgejuvvojit dáinnalágiin: </p>
<p><em type="italic">Hvis du begynner å se på gjenstandene omkring deg med et nytt blikk, vil det kanskje vise seg at kjønn handler om mer enn kvinner og menn. Hva med drillen, er ikke det en maskulin gjenstand? </em>(Lorentzen &amp; Mühleisen 2006:249.) </p>
<p>Siste- ja datneduojit leat árbevirolaš nissonduojit maid lávejit gohčodit dipmaduodjin.</p>
<p>Dievdoolbmot ges duddjojit čoarve- ja dáktedujiid, jat daid lávejit gohčodit garraduodjin. Sihke duodjehámit ja doahpagat <span type="quote">“dipmaduodji”</span> ja <span type="quote">“garraduodji”</span> loktejit sohkabeal-dualismma hui oidnosii, ja dáin árbevirolaš bargguin ii leat vuosttažettiin beroštupmi dahje gelbbolašvuohta mii 49mearrida goappá duodjehámi galggat válljet, muhto sohkabealrollat ja vuordámušat. Maiddái dát leaokta servodaga doxain mii dušše <em type="italic">lea </em>nu ja man birra mii eat oba jurddaš ge. </p>
<p><em type="italic">Rihkkut rájit </em>-girjjis leat maiddái olu sohkabeal-erohusat juhkama dáfus. Asta Balto čállá garra dievdobirrasiid birra gos maiddái alkoholajuhkan lea oassin: </p>
<p><em type="italic">Kvinner uttrykker imidlertid skepsis overfor disse fjellturene fordi det ofte nytes store mengder alkohol der, og kombinasjonen av det å være mann og å nyte alkohol er ikke et godt mannsideal for oppvoksende gutter. Det karakteristiske med slike turer er at de blir typiske mannsmiljøer hvor kvinner sjelden er med. For noen menn representerer dette frihet fra de normer som kvinnene dytter på dem. Mange av mennene bruker mye av sin fritid på fjellet, mens kvinnene på sin side ikke har noen tilsvarende fritidsaktivitet. </em>(Balto 1997:132.) </p>
<p>Dákkár ovdamearkka oaidnit maiddái <em type="italic">Rihkkut rájit </em>-girjjis: <em type="italic"><span type="quote">"Váldi vuollaga ja buolliviinni"</span>, čurvii dievdu gii lei hoteallas orron guossin golbma jándora. Son ja su guokte ustiba Göteborggas ledje rievssatbivddus eaige lean vel šaddan fitnat hotealla olggobealde, eai lean vel dan mađe čielgan. Ledje ain smávvaoaivvážiin. </em>(Svonni 2006:30.) </p>
<p>Mii gullat ahte rievssatbivdit leat juhkan golbma beaivvi eai ge oro vuos geargan go ávžžuhit sudno,geat galgaba viežžat biepmu hoteallas gos leat báhtaran dulvebáru geažil, buktit eambbo vuollaga jabuolliviinni. Lohkki ii beasa gullat makkár reakšuvnnaid sii ožžot, atniba go niesteviežžit dán imašin vai eai, muhto nuppi eará ovdamearkkas oaidnit ahte dákkár máŋga-beaivvi-juhkan ii oro leame nu amas ášši dievdduid gaskkas:</p>
<p><em type="italic">Guokte lihttara goden lei plástalihtis. Plána mielde soai leigga njeallje jándora juo juhkan, orohat lei moivvas ja viidnegoaikkanasat ledje duolvagohpain ja lásain. </em>(Svonni 2006:31.) </p>
<p>Dán ovdamearkkas ges gullat movt Rebes Mornat ja Ove Nielk leaba jurddašan fillet politiijaid jus sii bohtet sudno dutkat bávkalemiid hárrái. Soai áiguba dahkaluddat ahte leaba njeallje jándora juhkan eaba ge dieđe maidege das mii máilmmis lea dáhpáhuvvan. Dát ovdamearka gal muitala oalle čielgasit ahte ii leat mihkkege ipmašiid jus dievddut juhket njeallje beaivvi maŋŋálaga nu ahte eai čielgga ge, go vel politiijaid nai doaivuba nagodit dájuhit dainna muitalusain. Ovdamearka šaddá vel eambbo mihtilmas go buohtastahttit daiguin ovdamearkkaiguin go nissonolbmot namuhuvvojit alkohola juhkame <em type="italic">Rihkku rájiid </em>-girjjis: <em type="italic"><span type="quote">“Jáhkán váldit sánddaha remuládabutnjosiin ja vuššon buđehiiguin. Borren ikte basson bierggu”</span>, dajai Piera. <span type="quote">“In mun ge hálit báistebiđđosa man restoráŋŋas fállet, munge válddán guoli. Váldego viinna biepmuin?”</span> árvalii Riina. <span type="quote">“Dahkku fal vai nahkárat njálgot.”</span> Válddiiga goabbat unna bohttala amas Chardonnay viinna ja čohkkedeigga beavdegurrii </em>. (Svonni 2006:242.) </p>
<p>Dievdduid birra muitaluvvo ahte sii juhket vuollaga, buolliviinna ja godena, muhto jus leat nissonolbmot fárus, de sii juhket dušše moadde láse fiinna Chardonnay-viinna. Dán sáhttá dan 50guvlui dulkot ahte vuola, buolliviidni ja goden adnojuvvojit garra bojáid jugusin, muhto viidna lea fiinna jugus man heive nissonolbmuin návddašit. Dát soahpá maid oktii dainna mii <em type="italic">Kjønnforskning. </em></p>
<p><em type="italic">En håndbok </em>-girjjis čállojuvvo diŋggaid ja dávviriid sohkabeali birra (Lorentzen &amp; Mühleisen 2006:249), mas buolliviinnis ja godenis dasto lea maskuliidna sohkabealli ja viinnas fas lea feminiidna sohkabealli. Oppalohkái sáhttá dadjat, buot ovdalis namuhuvvon ovdamearkkaid vuođul,ahte <em type="italic">Rihkkut rájiid </em>-girjjis leat oalle olu árbevirolaš diskurssat mat bohtet ovdan, ja mat dan bokte čielgasit geažuhit heteronormativitehta sohkabeliid ja sohkabealsosialiserema hárrái. <em type="bold">4.3.4 Ovdagáttut </em></p>
<p>Ovdagáttut sáhttet leat máŋggaláganat. <em type="italic">Čábbámus iđitguovssu </em>-girjjis oinniimet ahte homofiliija deattuhuvvui <span type="quote">“sivvan”</span> ja dakkárin mii ii leat <span type="quote">“normála”</span>. Maiddái <em type="italic">Rihkkut rájiid </em>-girjjis lea ovtta sajisreferánsa homofiliijii, namalassii go oaiveáššáskuhtti Nina Perhjelm, gii vuos namuhuvvo <span type="quote">“fávrros raddás nisun”</span> (Svonni 2006:129), jearahallá politiijadutkiin, geain eatnasat leat dievddut, movt dutkamat ovdánit: <em type="italic"><span type="quote">"Orru juoga mii ii heive ákkaid dáfus"</span>, jotkkii ovdadutkanjođiheaddji Nina Perhjelm. Ákkat ja ákkat. Gii nevrriid berošta, háhppehii sadjásaš áššáskuhtti Torgny Orr jurdilit. Amma juo ii leat lesp a7. Eai sus leat mánát iige leat náitalan. Dárbbašivččii albma dievddu uvjagokčasa vuollái. Dárbbašivččii mu, lehkos dál lesp a8 d ahje ii. </em></p>
<p>Dán sitáhtas bohtet moattelágan ovdagáttut oidnosii. Vuosttaš maid sitáhtas fuomáša, lea ahte dan sáhttá čatnat oktii bearašárvvuiguin maid birra gulaimet kapihttalis 4.3.2. Náittosdilli dahje eará bistilis heterofiila oktavuođat rehkenastojuvvojit buoremus relašuvdnan, mii lea visot eará relašuvnnain bajábealde (Lorentzen &amp; Mühleisen 2006:261). Torgny Orr imaštallá manne nissonis eai leat mánát iige leat náitalan, ja orru atnime dan dego juogalágan imašlašvuohtan dahje sivvan mii dárbbaša čilgejuvvot. Su evttohus dasa lea ahte nisu ferte leat lesba. <span type="quote">“Amma juo ii leat les pa9“ geažuha seammás maiddái ahte dat lea juoga mii ii livčče buorre, juogo danne go de ii livčče olámuttos sutnje, dahje danne go dat muhtinládje seaguha su máilmmiipmárdusa man mielde buohkaid stuorámus lihkostuvvan livččii náitalit ja mánáid oažžut. Su čoavddus njulget dien imašlašvuođa lea árvalit ahte nisu “dárbbašivččii albma dievddu uvjagokčasa vuollái”</span>, ahte dárbbašivččii su makkár seksuálalaš sodju dál de leažžá.</p>
<p>Torgny Orr orru oaivvildeame ahte homofiliija lea <span type="quote">“bonjuvuohta”</span> maid sáhttá <span type="quote">“njulget”</span>, ja orru atnime iežas almmáivuođa oalle árvvus go jurddaša ahte son sáhtášii dan dahkat. Dáinna 7sic!8sic!9sic!51lágiin son duššindahká homofiliija dohkálaš eallinvuohkin. Dát lea maid oalle mihtilmas ovdagádduja ceavzilis diskursa, go jurddaša ahte lea badjel 40 jagi áigi go homofiliija luvvejuvvui ráŋggáštusvuloš dahkun Norggas 1972:s. Ovdal dan oaivvildedje oallugat ahte homofiliija lea dávda, ja muhtimat geahččaledje dan vuođul iešguđetge vugiiguin dálkkodit dan.</p>
<p>Láhkarievdadeamit áiggiid čađa leat buoremuddui hilgon dán ipmárdusa, muhto Torgny Orr orru goitge jurddašeame ahte lesbat leat muhtinládje <span type="quote">“seahkánan”</span> danne go eai leat albma dievdduin vel leamaš uvjagokčasa vuolde. Vaikko Torgny Orr govviduvvo ge veaháš jorba olmmožin máŋgga earáoktavuođas maid, de saddá dát ovdamearka goitge láidesteaddjin danne go lea áidna LHBT-referánsa olles girjjis. Dan dáfus lea ovdamearka mielde bisuheame boares ovdagáttuid mat nu besset eallit viidáseappot servodatdiskursan danne go girjji áidna homofiliija-referánsa lea dan mađe čuoččuheaddji go lea. 52 <em type="bold">4.4. - Sigbjørn Skåden4.4.1 Oanehaččat girjji birra </em></p>
<p><em type="italic">Ihpil - Láhppon mánáid bestejeaddji </em>lea goalmmát girji maid áiggun analyseret heteronormativitehta ektui. Dát girji lea veaháš earálágan go dat eará girjjit mu guorahallamis go ii leat dábálaš romána, muhto gullá baicca blogga/beaivegirje-romána šáŋŋerii, ja lea maiddái áidna girji mu dutkanmateriálas mii tematisere homofiliija. <em type="italic">Ihpil - Láhppon mánáid bestejeaddji </em>čállojuvvui álgoálggus bloggan interneahtas 2007 čavčča, ja almmuhuvvui dasto girjin 2008:s. </p>
<p>Sihke blogga ja girji leat ožžon olu fuomášumi servodagas sihke dan dihte go lei bloggan interneahtas man olbmot besse čuovvut beaivvis beaivái dađi mielde go čállojuvvui, ja danne go čállojuvvui sámegillii pseudonyma bokte, mii bovttii sáhkkiivuođa. Maiddái dat go blogga váldopersovdna lei lesba, dagai lohkama erenoamážin oallugiidda. <em type="italic">Ihpil - Láhppon mánáid bestejeaddji </em>lea čállojuvvon Skánit-suopmanii. Dán guorahallamis geavahan girjji vuođđun, mas eaileat bloggakommeanttat fárus. Blogga gávdno ain interneahtas (Ihpil 2007), ja doppe leat olu kommeanttat mat duođaštit ahte olbmuin lea stuora beroštupmi leamaš čuovvut Ihpila blogga dan oanehis áiggis go blogga čállojuvvui. </p>
<p>Nu go ovdalis lean namuhan, de lea dát áidna girji mu dutkanmateriálas, ja dáidá leat áidna sámi girji obanassiige, mas homofiliija lea guovddáš fáddán. Dasa lassin duššá blogga/girjji váldopersovdna surgadis dáhpáhusas, ja lohkkit eai riekta diehtán lei go olles fearán duohta vai gielis. Girjji álgosánis čuožžu dáinnalágiin:</p>
<p><em type="italic">Juovlamánu 17 beaivvi gámnui 19-jagát sámi nuorra heavvanan Romssa hámmanis. Son lei jur dalle válbmen vuosttaš jahkebeali studeantan Romssa Universitehtas, ja semestera mielde lei almmuhan internehttii blogga, gonnes muitala iežas eallima birra. Bloggas gohčoda iežas Ihpilin. Ovtta bealde lea blogga beaivegirji midjas govvida studeantta árgabeaivvi, ja nuppi bealde fas varas manifeasta ja vuoimmálaš gohčču máilbmái. Láhppon mánáid bestejeaddji lea duohta muitalus earáláganvuođa ja oaidnemeahttunvuođa birra, ja nana árjji máilmmi vuollástit. Váhnemiid sávaldaga mielde almmuhuvvo blogga dál girjin. </em>(Skåden 2008:5)(Girjjis lea Láhppon mánáid bestejeaddji finjučállagiin, muhto go dás lea olles sitáhtta finjučállagiin čállojuvvon, de lean bidjan vuolláisárgá vai šaddá čielggas ahte girjji namma lea deattuhuvvon.) </p>
<p>Álgosánis daddjo čielgasit ahte dát lea duohta fearán, ja nu nevttii blogga iešalddis maid dalle go vuohččan ilmmai internehttii. Dát mielddisbuvttii sáhkkiivuođa ja digaštallama lohkkiid gaskkas.</p>
<p>Easka go čálli ieš dovddastii muhtin journalistii ahte son dat lea <span type="quote">“Ihpil”</span>, de bođii ovdan ahte čálli duođai lei Sigbjørn Skåden, gii dieđusge ii leat nuorra sámi lesba, muhto nuorra sámi dievdoolmmoš ja dovddus sámi girječálli Skánit-guovllus eret. Sigbjørn Skåden lea jearahallamis muitalan ahte maŋŋel go girji almmuhuvvui ja bođii ovdan ahte son dat lei duohta čálli, de lea son 53ožžon olu iešguđetlágan reakšuvnnaid. Muhtimat leat beanta suhttan, earát leat beahtahallan go ii lean duohta muitalus, ja earát fas leat liikon prošektii ja atnán dan miellagiddevažžan. (LLH 2015.)</p>
<p>Blogga álgá nieidda vuosttaš skuvlabeivviin studeantan Romssas borgemánus 2007 ja čállojuvvo dássedit gitta dan beaivái go son nu surgadit duššá juovlamánu 17. beaivvi seamma jagi.</p>
<p>Nieida muitala iežas árgabeaivvis studeantan, njáiguvuođa birra, aktovuođa, iežas duppal-outsider-posišuvnna birra sápmelažžan ja lesban, ja dan birra go deaivá stuora ráhkisvuođa.</p>
<p>Ihpil lea hui gealdagasas go Romsii lea fárren. Oaidná dan dego varas álgun eallimis. Son orru hybelis, ja galgá studeantan álgit universitehtii. Boahtá árrat ovdan ahte son lea lesba. Ihpilis leat olu niegut, háliidivččii moarsi gávdnat, muhto áššit ovdánit njozet. Son lea olu akto, eai ge sus leat báljo ustibat. Son čohkká aivve akto eanas áiggi. Muhtomin finada singelpartys, sámefeasttain ja studeantaolgobáikkiin, muhto ii mana nu bures. Ii gávnna moarsi ii ge ustibiid, dušše niegada.</p>
<p>Niegut leat hui dehálaččat Ihpila eallimis.</p>
<p>Sevdnjes aktonasvuođas Ihpil álgá čuovvut mielde muhtin vuoras ádjá ja su daguid, gean lei čalbman Paletten-kafeas. Olmmái lea 50-60 jagi boaris, ja Ihpil álgá čuvvodit dahje <em type="italic">stalke t10 </em>su suoli danne go lea nu imašlaš olmmoš su mielas. Ihpil čuvvoda su maŋis gávpogis oaidnin dihte maid oastá, ja dasto čuovvu busse fárus oaidnit gos olmmái orru. Doppe vákšu su láseráigge, ja gávnnaha ahte olmmái, gean lea álgán gohčodit Nakatan, čoaggá birccuid seammaládje go earát čogget poastamearkkaid. Ihpilis leat niegut nohkan dan rájes go vuosttaš geardde oinnii Nakata, ja navdá ahte son dat lea rivven su nieguid. Niegut eai šat boađe. Šaddá measta dávdan Ihpilii diehtit maid olmmái bargá, vai gul gávnnašii fas iežas nieguid. </p>
<p>Muhtomin fuomáša Ihpil ahte ránnjánieida su hybeldálus lea lesba. Nubbi nieida finada dávjá guossis, ja dávjá idjada. Čájehuvvo ahte lea leaba bárra. Son oahpásnuvvá dáinna nieidda guoktáin, geat váldiba su mielde homofiillaid deaivvadeapmái. Ihpilis leat olu jurdagat homofiila eallima birra. Čállá ahte homoseksualitehta ii leat sutnje nu dehálaš oassi identitehtas, ja vaikko dieđusge lea dehálaš bargat homofiillaid vuoigatvuođaid ovddas, de ii mearkkaš ahte ferte searvat juohke homofiila deaivvadeapmái. Ihpil buohtastahttá maiddái homofiila eallima sápmelašvuođain ja nanne ahte goappašagat leaba minoritehtat, muhto goitge ii leat seamma ášši. Son lea bajásšaddansámivuođain, muhto ii leat bajásšaddan lesbavuođain.</p>
<p>Ihpil goitge vuolgá homofestiválii nieidda guoktá mielde, ja doppe deaivá ovtta nieidda gii vuolgá su mielde ruoktot. Viimmat, vuosttaš geardde, beassá son vásihit ja ipmirdit maid buot máilmmi ráhkisvuođa-klišeat mearkkašit, ja čuovga fas ihtá Ihpila sevdnjes aktonas eallimii. Muhto nieida ii šatta gal moarsin, Ihpil gártá ain dušše niegadit. Ihpil guhká dušše niegada, muhto muhtin beaivvi searvá Gaysir nammasaš neahttabáikái, mii lea homofiillaid deaivvadanbáiki interneahtas, 10</p>
<p>Go šaddá nu garra beroštupmi muhtin olbmui ahte šaddá measta dávdan čuovvut ja vákšut buot maid son bargá. 54ja doppe gávdná fas nieidda. Soai čálašišgoahtiba, ja soahpaba deaivvadit fas. Dát buktá ođđa lihku</p>
<p>Ihpila eallimii, ja sus lea viimmat fas juoga masa illudit. Dát illudeapmi orru doalvume Ihpila fas rievttes geainnu nala. Nubbin maŋemus bloggačállosis doalvu Ihpil čiegus juovlaskeaŋkka Nakatai, olbmái gean lea fákten suoli, ja buot orru geažuheame ahte dál lea Ihpil viimmat lihkolaš.</p>
<p>Maŋemus bloggačállosis lea Ihpil hirbmat lihkolaš, go nieida lea leamaš guossis ja lea šaddan su moarsin, ja dasa nohkká čálaráidu. Loahppa lea surgat, nu go mii leat girjeolggožis ja álgosánis juo lohkan. Ihpil gávdno heavvanan Romssa hámmanis, ja lihkku boatkana. Mii lea dáhpáhuvvan, manne son heavvanii, dan eat dieđe. Loahppa lea čállojuvvon nu ahte lohkki šaddá eahpesihkar lea go Ihpil sorbmen iežas vai ii. Jus dušše olggoža lohká, de sáhttá jáhkkit ahte nieida lea sorbmen iežas, muhto go olles girjji lohká, de šaddá hui eahpádussii das mii duohtavuođas dáhpáhuvai. <em type="bold">4.4.2 Ráhkisvuohta ja seksualitehta </em></p>
<p><em type="italic">Ihpil - Láhppon mánáid bestejeaddji </em>-girjjis lea sihke ráhkisvuohta ja seksualitehta hui guovddážis. </p>
<p>Go girji lea blogga- dahje beaivegirjehámis čállojuvvon, de bohtet visot govvideamit váldopersovnna jurdagiid ja oaiviliid bokte ovdan. Lohkki dovddiida nappo dušše ovtta olbmo oaidninsajiin, ja dat olmmoš gean birra lohkat, lea nuorra sámi lesba. Dan dáfus lea <em type="italic">Ihpil - Láhpponmánáid bestejeaddji </em>erenoamáš daid eará girjjiid ektui dán analysas, go lea áidna girji gos váldopersovdna lea queer. Dát dahká lohkama miellagiddevažžan ráhkisvuođa- ja seksualitehtagovvidemiid hárrái, danne go dákkár oaidninsadji lea hui vánis sámi čáppagirjjálašvuođas. Dan dáfus lea dát maiddái hui dehálaš girji, eandalii go buohtastahttá FAFO-raporttain (Grønningsæter &amp; Nuland 2009:75) ja Merethe Giertsena (2002:17) artihkkaliin, mat konkluderejit ahte sámi birrasiin lea váddáseabbo dovddastit iežas homofiilan go dáčča birrasiin danne go lea nu olu jávohisvuohta homofiliija ja queer ektui. <em type="italic">Ihpil - Láhppon mánáid bestejeaddji </em>muhtin muddui botke dán jávohisvuođa. </p>
<p>Ráhkisvuođa-fáddá introduserejuvvo hui árrat, nuppi bloggačállosis juo. Ihpil jurddaša ja niegada hui olu ráhkisvuođa birra ja geahčada skuvlaoappáidis, ahte livččii go doppe heivvolaš moarseávnnas:</p>
<p><em type="italic">Gaskavahkku borgemánu 15. beaivi (...) Ieš čohkkájin suoli birra vilppasteame, oahppooappáid ja -vieljaid dárkkisteame. Oappáid eanet go vieljaid, mieđihan. Ja doppe dieđun ledje máŋga čáppa nieidda, moadde njuolga fávrru. Lei okta sierra guhte nu geasuhii vel. Fávru lei dieđun, muhto lei doppe juoga earenoamáš. In dieđe goktes dan galggan čilget. (...) </em>(Skåden 2008:8.) </p>
<p>Ihpil lea fuomášan nieidda gii geasuha danne go lea fávru ja erenoamáš. Son ii dieđe nama dán amas nieiddas, muhto gohčodišgoahtá su Poshy danne go lea veaháš <em type="italic">posh </em>su mielas. Posh lea 55šláŋga-sátni dakkár nieidda birra gii lea hui elegánta ja čáppat, ja árvvusge veaháš čeavlái ja <em type="italic">s nobba </em>11. Lohkki ii dieđe dakkaviđe ahte Ihpil lea nieida gii lea liikostan nuppi niidii. Namma <span type="quote">“Ihpil”</span> lea pseudonyma mii ii leat čadnojuvvon nieida- ii ge bárdneidentitehtii. Ii olggožis ii ge álgosánis ge boađe ovdan ahte Ihpil lea sámi nieida, daddjo dušše ahte son lea <span type="quote">“sámi nuorra12”</span>. </p>
<p>Danne ii dáikkit lohkki vuosttaš geahčastagas ahte Ihpil lea homofiila, vaikko geahčada ge skuvalaoappáid eambbo go -vieljaid. Easka vihtta beaivvi maŋŋel boahtá ovdan ahte son lea nieida:</p>
<p><em type="italic">Mánnodat borgemánu 20. beaivi Čiŋadin albmaládje (mu negativitehta ja heitogis iešdobdu eai galgan dan háve beassat billistit) fancyes biktasiiguin, ja bidjen vaikko vuoktabátti, vilges vuoktabátti, ja ledjen nu kuula, dego fránskka filmma váldoolmmoš, albma Amèlie Poulain, matcheme alidin, vielgadin, julggaheames mojiin, ja nu vulgen. </em>(Skåden 2008:13.) </p>
<p>Dás ipmirda lohkki, go váldopersovdna čiŋada fiinna biktasiiguin, bidjá vuoktabátti ja buohtastahttáiežas fránskkalaš nissonneavttáriin, ahte Ihpil lea nieida. Ja go de buohtastahttá ovddit ovdamearkkain mas muitala ahte son geahččá eambbo skuvlaoappáide go -vieljaide, de dáikkiha lohkki ahte son lea gusto dakkár nieida gii liiko nieiddaide. Seammás bohtet Ihpila jurdagat ja govvádusat hui lunddolaččat ovdan, ii ge guđegeládje problematiserejuvvo ahte lea ártet ráhkásmuvvat nuppi niidii.</p>
<p>Heteronormatiiva oaidninsajis lea dábálaš vuordit ja atnit diehttelas áššin ahte go Ihpil geahčada skuvlaoappáid eambbo go -vieljaid, ahte son ferte leat bárdni ja heterofiila. Dán dáfus rihkku dát girji buot heteronormatiiva norpmaid mat dávjá vuhttojit sámi čáppagirjjálašvuođas, gos ovdal eat leat fávdnádit beassan gullat ráhkisvuođa-jurdagiid homofiillaid oaidninsajis. Ihpila muitalus ii leat čadnojuvvon sohkabeal-dikotomiijii, mas ráhkisvuođaáššit eaktudit nissonolbmo ja dievdoolbmo, ja lea dan dáfus hui erenoamáš girji heteronormativitehta geahčastagas. Dattetge lea čielggas ahte su homofiliija ii dáidde leat nu lunddolaš ja geahpas go álggos orru. Dan oaidnit beannot vahkku maŋŋel, go lea Paletten-kafeas ja oaidná vuorraset olbmá akto doppe čohkkáme muhtin beavddis. Son gohčodišgoahtá su Nakatan, mii lea figura Murakami girjjis <em type="italic">Kafka på stranden </em>, ja čállá dáinnalágiin: </p>
<p><em type="italic">Mánnodat čakčamánu 3. beaivi Nakata lea jallasoaivi, ja danin ii beasa eallit seammalágan eallima go dábálaš olbmot. (...) Nakata ovddasta olbmuid geaid servodat fuonáša, geaid árvvu servodat ii ipmir dan dihte go eai vácce servodaga čorgen bálgáid mielde, go eai hieba servodaga mearriduvvon árgabeaivái, ja danin kategoriserejuvvojit imašlažžan, atnemeahttumin, jallasoaivin. </em>(...) <em type="italic">Jáhkán moai Nakatain letne veahá seammaláganat. </em>(Skåden 2008:24.)11 </p>
<p>Dakkár gii garrasit deattuha omd. materiálalaš riggodaga, sosiála posišuvnna dahje čáppa, divrras biktasiid. Gean mielas lea dehálaš neaktit rikkisin. 12</p>
<p>Dárogiel veršuvnnas gal daddjo ahte lea <span type="quote">“samejente”</span>. 56</p>
<p>Ihpil ieš maid garvá servodaga čorgen bálgáid go lea lesba, ja dovddaha dáinna čállosiin ahte servodat soaitá su oaidnit <span type="quote">“jallasoaivin”</span>. Sátni <span type="quote">“jallasoaivi”</span> geažuha ahte su eallinvuohki lea juoga mii ii leat buorre ja ahte dat lea juoga maid servodat fuonáša. Ja vaikko Ihpila iežas jurdagat ráhkisvuođa birra eai leat ge heteronormatiivvat, de lea goitge čielggas ahte servodat lea heteronormatiiva ja atná dan imašlažžan. Dát lea duođaštussan dasa ahte homofiliija dattetge ii leat nu lunddolaš go vuosttaš geahčastagas orru.</p>
<p>Muhtin girjeárvvoštallamis lea maiddái loktejuvvon fáddán ahte ieš pseudonyma-geavaheapmi sáhttá dulkojuvvot signálan dan hárrái ahte lea heahpat eallit rabas lesban, ja danne ferte čiegus namain almmuhuvvot. Jus Ihpil livččii leamaš albma olmmoš gii lea albma blogga čállán, ja de duššá dahje sorbme iežas, de sáhttá dulkot pseudonyma-geavaheami dan guvlui ahte váhnemat dahje lágádus, geat leat Ihpila muitalusa almmuhan girjin, muhtinládje heahpanit su seksuálalaš sojuin go eai almmut girjji su albma namain. Ja dát lea dieđusge gustovaš cuiggodeapmidan muddui go girji olaha lohkkiid geat eai dieđe ahte Ihpil lea girjjálaš ráhkadus. (Enge 2011.)</p>
<p>Mii oaidnit viidáseappot ahte Ihpilis leat olu jurdagat ja niegut seksualitehta birra, man birra son čállá dárkilit máŋgga bloggačállosis:</p>
<p><em type="italic">Bearjadat borgemánu 17. beaivi (...) In nahkan heaitit su guvlui vilppastit, vaikko hálidivččen; nu geasuhii ahte lean sihkkar ahte soalssidin vel, ja dobdu man buvttii in sáhte čilget sániiguin. Lea dobdu midjas vuolgá oaivvis cogi bokte hárčái (ii beare dalle, muhto dál nai), ja šadden doppe áibbas liekkas ja imaš,(...) </em>(Skåden 2008:11.) </p>
<p><em type="italic">Gaskavahkku borgemánu 22. beaivi (...) Lea dieđun Poshy guhte dan áiggi lea mu mielas ovttelis, ihku go in oaččo nahkáriid niegadan su birra, goktes livččii jus lei doppe mu bálddas, maid dagaleimme, su litna cummát mu gorudis ja njálmmis, su hádja njunis ja máistu njuokčamis, ja dat ihána hearvás gorut... sávrres čiččit ja spatnadis bahta, ruvveme mu hárčči vuostá... (...) </em>(Skåden 2008:15.) </p>
<p>Dáin ovdamearkkain oaidnit ahte Ihpilis leat garra seksuálalaš fantasiijat Poshy birra. Son geavaha sániid nu go <span type="quote">“soalssidin”</span> ja muitala ahte sus šaddá hárči nu liekkas ja imaš go jurddaša su birra. Dátsánit govvidit báhkka himuid, ja lea hui čielggas ahte seksualitehta lea guovddážis Ihpila jurdagiin.</p>
<p>Jurdagat eai ollenge mana badjel vaikko Poshy orru leame váddása duohken, dušše lassánit.</p>
<p>Goappaš dát ovdamearka čájehit ahte <em type="italic">Ihpil - Láhppon mánáid bestejeaddji </em>-girji rihkku heteronormatiiva jurddašanvuogi maiddái seksualitehta dáfus. Heteroseksuála sohkabealortnegis čadnojuvvo sohkabealli dievaslaččat heteroseksualitehtii lunddolaš dillin, mas nissonolmmoš oahppá mii son lea dievdoolbmo ektui, dahje mii feminiidna lea maskuliinna ektui (Lorentzen &amp; </p>
<p>Mühleisen 2006:144). Ihpilii ii leat heteroseksualitehta dat mii lunddolaš, son niegada baicca nuppi nieidda birra. Ihpil čájeha ahte lea vejolaš govvidit ja niegadit seksuálalaččat seamma sohkabeali, jarihkku nu gáttuid ahte diekkár niegut sáhttet leat dušše goabbat sohkabeali gaskka. 57</p>
<p>Dattetge leat áššit girjjis maiddái dán fáttá dáfus main lea dulkonmunni, ovdamearkka dihte dát bloggačálus maid son čállá moadde vahkku maŋŋel:</p>
<p><em type="italic">Bearjadat čakčamánu 14. beaivi Muhto okta buorre diŋga nai: Odne ožžon vuosttaš orgasma guhkes áigái. Otná logaldallama maŋŋil vulgen universitehtagirjerádjosii logažit, in lean nu gehppes mielas, muhto hálidin baicce geahččalit, ja in gillen vuolgit siidii, hálidin universitehtas gaskabeaivvi borrat, nu ahte čohkkájin doppe, jurdagat skuvdnjume, miella ruohtasteame, ja čalmmečiegas oidnen Poshy boahtime. Cohki stánidii, vuoigŋa bisánii, ja de čohkkedii Poshy; mus golbma mehtera eret, nu ahte ožžon su profiillas, ja cohki laggagođii. Poshy anii baskkes, vilges báiddi badjelasas. Báidi lei rabas rattis nu ahte liiki lei álás gitta čiččiide, vuovttaid lei čuolbman bajás nu ahte niski oidnui, veahá vuovttat stullame niskkis čuolmma olggobealde, liiki liekkas ja veahá ruoksán, raddi lokteme vuoigŋama mielde. </em></p>
<p><em type="italic">Álás oalgedákti, čiččit cirbmume báiddi vuostá juohke sisavuoigŋama mielde, litna baksamat stullame peannain, spatnadis giehta niskki njávkame: Dobden lieggasa leabbáme oaivvis goroda čađa, ja dedden hárčči garrasit stovlái, dobden hárčči gástame, ja Poshy mu huolahii, vanadii čiččit báisime báidi čákŋame bajás, oidnen álás čoavjji fásta liikki, ja go in šat gierdan vuordimis bilbon hivssegii. Doppe gessen bovssaid vuolus, skillejin julggiid ja nie čuožžume basadangári vuostá illá ožžon suorpmaid sisa ovdal máilmmi stuorimus orgasma mu gearadii, gahččen guolbái ja doppe veallájin šluohkkime, suorpmat iežan sinne, orgasma riideme in dieđe man guhká. Go bohten olggos árvidan ahte ledjen hui ruoksadin, muhto gorut lei gehppon, ja dál, iežan oadjebas lanjas, beare návddašan maŋŋábáruid. Jáhkán lei munnje buorrin, vaikko veahá heahpan nai. </em>(Skåden 2008:29-30.) </p>
<p>Dát bloggačálus lea hirbmat konkrehtalaš čilgehus dáhpáhusas mii bohciidii dušše dainna go Poshy čohkkedii sus golbma mehtera eret. Muhtin girjeárvvoštalli lea deattuhan juste dán beali girjjis ja čállá árvvoštallamis ahte fantasiijačilgehusat sáhttet muittuhit veaháš dievdoolbmo fantasiija, dárogillii <span type="quote">“mannlig overføringsfantasi”</span>, ja lohká ahte juste dán oktavuođas čuohcá veaháš unohassan go diehtá ahte ii leat nieida mii čállá, muhto dievdoolmmoš (Enge 2011). Son oaivvilda ahte Ihpila sexaniegut muittuhit dievdoolbmuid jurddašanvuogi, mii iešalddis sáhttá leat duohta go diehtit ahte girječálli rievtti mielde <em type="italic">lea </em>dievdoolmmoš ii ge nuorra studeantanieida, muhto nuppe dáfus sáhttá dán maiddái dulkot dainna lágiin ahte Ihpil govviduvvo eambbo dego bárdnin go nieidan <em type="italic">danne </em>go lea lesba. Nu boahtá ge ovdan ahte lea dábálaš maskuliniseret lesba nissonolbmo (ja femininiseret homofiila dievdoolbmo) nu ahte šaddá dikotomalaš sohkabealoktavuohta (Lorentzen &amp; Mühleisen 2006:136), ja girji ovddida dan dáfus heteronormatiiva beliid maid queer-dutkama mielde lea dárbu čalmmustahttit. </p>
<p>Iešalddis ii soaitte leat nu imaš ahte nuorra olbmos leat garra himut, muhto vuohki movt</p>
<p>Ihpil ovdanbuktá jurdagiid sáhttá leat veaháš hirpmáhuhtti. Beaivegirji lea dieđusge priváhta čálus maid čállá alccesis ja gos oažžu čállit juste dan maid háliida, muhto Ihpil ii čále dušše beaivegirjji, son čállá blogga interneahtas maid dasto almmuha olles máilbmái. Dát dahká seksuálalaš fantasiijaid govvideami veaháš imašlažžan. Lea go dábálaš bloggii čállit nie dárkilis govvidemiid maid earát sáhttet lohkat, ja go vel lea várra ahte olbmot sáhttet fuomášit gii son lea pseudonyma duohken? Ii sámi studeantabiras leat nu stuoris Romssas, Ihpil čállá Skánit-suopmanii, ja dasa lassinlea son maiddái almmuhan guđe fága son lohká. Dan dáfus livččii su álki identifiseret. Muhto nuppe58dáfus sáhttá dán maiddái dulkot dainnalágiin ahte Ihpil ii čuovo dábálaš servodatnorpmaid dahje -jurddašanvugiid danne go lea lesba. Soaitá leat nu ahte lesbat jurddašit earáládje, mii livččii mieldesu sirreme <span type="quote">“spiehkastat”</span>-kategoriijii heterofiillaid ektui. Lea olu áššiid dáfus čielggas ahte vaikko</p>
<p>Ihpil lea lesba ja čállá lunddolaččat dan birra, de son goitge váivahuvvá dainna go lea earálágan go earát, ja ballá maiddái earáid reakšuvnnain. Vuosttaš geahčastagas orru girji rihkkume buot heteronormatiiva govvádusaid ja vuordámušaid, muhto seammás lea homofiliija tematiserejuvvon dainna lágiin ahte negatiiva beliin dattetge šaddá eanemus deaddu. Mii sáhttit girjji dulkot dainna lágiin ahte lesbbaid eallin lea váttis, lesbat leat álo <span type="quote">“eivakto”</span>, sii čirrot, sii leat lihkoheamit ja loahpas jápmet, dahje vejolaččat sorbmejit iežaset. Lea gal hui buorre go homofiliija oba tematiserejuvvo ge sámi girjjálašvuođas, muhto livččii maiddái miellagiddevaš lohkat girjjiid gos váldopersovdna lea queer, muhto seammás sáŋgár. Dakkár girjjit eai oro gávdnome sámi čáppagirjjálašvuođas. <em type="bold">4.4.3. Sohkabealrollat </em></p>
<p>Sohkabealrollat <em type="italic">Ihpil - Láhppon mánáid bestejeaddji </em>-girjjis bohtet ovdan veaháš earáládje go dain eará girjjiin dán analysas. Go girjjis eai ovdanbuktojuvvo nu čielga olmmošlaš gaskavuođat dan geažil go girji lea dušše Ihpila oaidninsajis, de eai beasa lohkkit oaidnit ja oahpásnuvvat eará persovnnaide nu bures. Visot lea Ihpila iežas oaidninsajis danne go sus dat lea muitaleaddji-jietna. </p>
<p>Eanas dáhpáhuvvá <span type="quote">“mun”</span>-hámis, ja eanas dáhpáhusat leat Ihpila iežas jurdagat dahje govvádusat.</p>
<p>Persovdnagovvádusat šaddet veaháš ovttageardánat, ja nu šaddet maiddái sohkabealrollat seađđasat.</p>
<p>Lea váttis dadjat movt rollat duođaidge leat go eat oainne ovttasdoaibmama, muhto dušše nuppi beali jurdagiid dáhpáhusa birra. Dattetge leat soames ovdamearkkat gos sohkabealrollat bohtet ovdan, gos Ihpil govvida dáhpáhusaid dárkilit. Ovdamearkka dihte čállá Ihpil ovtta dáhpáhusa birra</p>
<p>Driv nammasaš olgobáikkis, gos son finada muhtin bearjadat eahkeda ja deaivá muhtin bártni gii álgá su nala bahkket:</p>
<p><em type="italic">Mánnodat čakčamánu 3. beaivi (...) Bearjadaga ledjen fas olgun, vulgen Drivii maŋŋit, go moadde olbmo mat ledje leahkán sámefeasttas mannan basi mu hástale boahtit. Muhto in diehtán ahte nu váivi galggai šaddat... Doppe lei oainnat bárdni guhte lei leahkán doppe dan feasttas, muhto geainna in lean ovdal hoallan, ja uttadahpi go dohko bohten álggii munnje viggat nu ihána... Ii lean beare veahá ge, galggai mu doallat ja ii heaitán mu giehtadit, ja vaikko geahččalin sáddet sutnje signálaid ahte in su huollan beare jotkkii ja šattai vel vearrát. Álggii munnje savkalit (ii jur savkalit nahkan go lei nu juhkan, čuoččui doppe soalssideame mu bealji sisa) fasttes diŋggaid, ahte galgen su mielde siidii, maid hálidii muinna dahkat, rámidii iežas čippi, man stuoris lei (biro sámebártnit), ja loahpas šattai nu vearrái ahte fertejin beare vuolgit. Suddu, go livččii muđui hávskkes eahket, muhto earát nai ledje nu juhkaluvvan ahte eai huomedan eai maidige. Váivi, dieđun, bárdnái nai, muhto go ii liiko bártniide ii liiko bártniide. (...) </em>(Skåden 2008:23.)59 </p>
<p>Dán ovdamearkkas oaidnit ahte Ihpila mielas lea bárdni nu gárremiin ahte ii leat man ge veara suinna humadit, ja dasa lassin son snoallá, hupmá árvvohemiid ja bahkke nala. Bárdni rámida maiddái iežas <span type="quote">“čippi”</span> man stuoris dat lea. Čibbi lea Skánit-suopmanii seamma go dievdoolbmo bierggas. Ihpil čállá vel <span type="quote">“biro sámebártnit”</span> ruođuid sisa, mainna orru oaivvildeame ahte dát lea typihkalaš dahku sámi bártniid gaskkas. Sámi bártnit eai leat nu beare romantihkalaččat dán govvádusa mielde, muhto baicca dakkárat mat juhkanvuođas álget bahkket nieiddaid nala ja dasto vel vigget hirpmáhuhttit nieidda árvvohis vugiiguin. <span type="quote">“Biro sámebártnit”</span>-govvádusain generalisere</p>
<p>Ihpil buot sámi bártniid dakkárin, ja nanne diskursiiva geavada sohkabealrollaid hárrái mii lea mielde doalaheame sosiála máilmmi gos leat iešguđetlágan fápmodilit, nu go Jørgensen ja Phillips (1999:75-76) čálliba.</p>
<p>Fairclough geavaha doahpaga hegemoniijja čilget fápmodiliid ja fápmoválddi, ja juohke diskursaoassálasti rahčá álo oažžut eanemus lági mielde fámu servodaga ráđđejeaddji diskurssaid hárrái (Jørgensen &amp; Phillips 2008:88). Ihpila ovdamearkka sáhttá dulkot nu ahte Ihpilis ja bártnis lea juogalága fápmogižžu mas heterofiliija lea vuođđun. Ihpil viggá signaliseret ahte son ii liiko go bárdni doallá ja čárvu su, muhto bárdni ii doahttal ja dušše joatká. Ihpil ii beasa sus earránassii ovdal go vuolgá.</p>
<p>Fairclough golmmadimenšunála modealla mielde lea teaksta, dán dáfus <em type="italic">Ihpil - Láhppon mánáid bestejeaddji </em>, gielalaš váikkuhangaskaoami bokte mielde konstruereme iežas duohtavuođa, namalassii ahte sámi bártnit leat <em type="italic">biro </em>jallat gárrenoaivvis geat eai ipmir signálaid. Loahpas goitge </p>
<p>Ihpil bealušta bártni, go dadjá ahte lea váivi, bárdnái maid, muhto go ii liiko bártniide, de ii liiko bártniide. Dát geažuha ahte heterofiila eallinvuogis lea hegemoniija servodagas, maiddái Ihpila iežas ipmárdusa mielde. Son diehtá mii sus vurdojuvvo go lea nieida bártni fárus. Bárdni doallá, čárvu ja viggá niidii ja vuordá lihkostuvvat dainna, muhto Ihpil ii searvva dasa, ja de fas beanta váivahuvvá go ii nagot deavdit bártni vuordámušaid. Ii son sivahala bártni, muhto iežas, ja dáhpáhus báhcá Ihpila iežas oamedovddu giksin.</p>
<p>Orru leame dohkkehuvvon servodagas ahte bártnit ožžot láhttet dieinna lágiin, ahte vigget nieiddaide <span type="quote">“nu ihána”</span> <em type="italic">, </em>ja ahte snollet. Dan geažuha <span type="quote">“biro sámebártnit”</span> <em type="italic">- </em>generaliseren <em type="italic">. </em>Muhto vaikkosámi bártnit soitet ge leat diekkárat, de eatnasat goitge gávdnet guimmiid ja háhket alcceseaset bearraša, mii mearkkaša ahte servodat dohkkeha dán láhttema ja ahte nieiddat goitge liikojit sidjiidesat beare leat heterofiillat. Áidna sivva manne Ihpil ii liikon dáhpáhussii, lei dat go son ii liiko bártniide oppalaččat. Dan geažuha dajaldat <span type="quote">“Váivi, dieđun, bárdnái nai, muhto go ii liiko bártniide iiliiko bártniide”</span> <em type="italic">. </em></p>
<p>Jearaldat šaddá dasto: Jus Ihpil livččii heterofiila, livččii go de liikon dien vuohkái? Livččii go de vuolgán bártni mielde ruoktot ja searvan daidda evttohusaide maid bárdni savkkuhii 60(soalssidii) su bealljái? Ovdamearkka vuođul livččii lunddolaš vástidit <span type="quote">“juo”</span> dán gažaldahkii.</p>
<p>Heterofiila oaidninsajis orru leame dábálaš ahte nieida ja bárdni gávnnadeaba olgobáikkis, bárdni gárihuvvá ja álgá viggat nu ihániid, ja lihkostuvvá dainna vugiin. Dát lea mielde čuoldime Ihpila spiehkastahkan dán heteronormatiiva diskurssas danne go son ii liiko bártniide oppalaččat.</p>
<p>Asta Balto (1997:90) čállá ahte bártnit eai galgga leat nieiddaláhkái, ja nieiddat geas eai galgga leat stoaidasat, muhto baicca <em type="italic">curbmát </em>. Danne soaitá bártni láhtten dán ovdamearkkas dohkkehuvvot. Ii daga maidege ahte sii leat stoaidasat, danne go dat mearkkaša ahte sii eai leat nieiddaláhkái. Ja vaikko ii geasut ge Ihpila, de Ihpil goitge váivahuvvá bártni dihte go ii <span type="quote">“fidnen”</span> ja atná dan iežas sivvan danne go son lea lesba. Dan dáfus dát ovdamearka duođašta árbevirolaš sohkabealrollaid, mii seammás maiddái govvida nuppi diskursiiva geavada, namalassii ahte buohkatleat heterofiillat dassážii go čájehuvvo ahte lea nuppeládje, ja spiehkastemiin olmmoš beahttá servodaga (ja iežas) vuordámušaid (Lorentzen &amp; Mühleisen 2006:143). <em type="bold">4.4.4 Ovdagáttut </em></p>
<p>Maiddái ovdagáttuid dáfus leat <em type="italic">Ihpil - Láhppon mánáid bestejeaddji </em>-girjjis earálágan govvádusat godain eará girjjiin dán analysas. Dán girjjis mii oaidnit áššiid <span type="quote">“jorggu oaidninsajis”</span>, namalassii dan movt Ihpil, guhte ieš lea lesba, vásiha ovdagáttuid homofiillaid vuostá. Dain eará girjjiin maid dássážii lean guorahallan, bohtet ovdagáttut ovdan heterofiillaid oaidninsajis. Dát dahká lohkama gelddolažžan, ja dát oaidninsadji lea ge maiddái hui aktolágan sámi čáppagirjjálašvuođas. Livčče olu ovdamearkkat maid sáhtášii dán fáttá olis loktet ovdan, muhto lea okta ovdamearka mii lea hui mihtilmas dan dáfus go ovddiduvvo homofiilla oaidninsajis, namalassi dat čálus maid Ihpil čállá maŋŋel go lea leamaš Solid nammasaš kafeás eará homofiillaiguin: </p>
<p><em type="italic">Distat golggotmánu 30. beaivi Na, mii goit čohkkáimet Solidas gasku gávpogis, ja doppe čohkkádettiin huomedin imaš dobddu midjas ii leat mu ovdal guoskkahan: Olbmot guovllade. Ipmirde ahte lei homsačora olgun káfeas, ja guovllade. Ja ii leat dat, olbmot leat ovdal mu guovlladan imašlaččat, ovdamearkka dihte go lean atnán gávtti dahje sámástan almmolaš báikkis, nu ahte geahčastagaide lean hárjánan, muhto dat geahčastagat ledje earáláganat go <span type="quote">“sámi”</span> geahčastagat; ledje homsageahčastagat. Lei earálágan dobdu, in dieđe goktes galggan dan čilget. Sápmelažžan don oaččut hui olu diekkár freak-geahčastagaid, don dobddat ahte leat earálágan, ja eai gáittin olbmot liiko sámiide, nu ahte muhtomin lea vašši nai sámigeahčastagain, muhto homsageahčastagat ledje earát: Gal ledje nai freak-geahčastagat, dieđun, muhto doppe lei juoga man in leat goassege huomedan sámigeahčastagain, ja midjas muhtunládje soardá eanet vel go vašši: Homsageahčastagain lei ballu. </em></p>
<p><em type="italic">Olbmot duođaid balle mis, dego livččiimet vihkebuktit, dego homoseksualitehta livččii vihki midjas njomolii jus guoskkahallá homssas. Soaittán leat páranoida, ja eai gáittinat nu guovlladan, muhto lei nu issoras dobdu. Sápmelažžan lean ožžon hui olu imaš geahčastagaid ja reakšuvnnaid, muhto lean álo dego dobdan ahte goitge dohkken olmmožin, vaikko lean freak. Homsan ožžon dobddu ahte in dohkke olmmožin ge, ahte mu skibasvuohta lei vahágin earáide. Jur diekkár dobddu in leat goassege ovdal dobdan, ja lei suorggahahtti vásihit goktes homssaid beaivválaš eallin sáhttá leahkit. </em>(Skåden 2008:53.)61 </p>
<p>Dát lea vuosttaš geardi go Ihpil lea kafeás eará homofiillaiguin. Olbmot gehččet sidjiide, ja Ihpil gohčoda geahčastagaid <span type="quote">“homsageahčastahkan”</span> <em type="italic">, </em>mat leat earáláganat go <span type="quote">“sámigeahčastagat”</span>. </p>
<p>Goappaš oktavuođain lea olmmoš <span type="quote">“freak”</span> earáid searvvis, muhto sápmelažžan lea goitge álo dovdan ahte dohkke olmmožin. Dán govvida iežas sániiguin nu go <span type="quote">“vihkebuktit”</span> ja <span type="quote">“skibasvuohta”</span>. </p>
<p>Dát ovdamearka čájeha hui čielgasit ahte olbmuin leat olu ovdagáttut homofiillaid ektui. Sii ballet ahte homofiliija lea juogalágan vihki dahje skibasvuohta mii njoammu jus homsa guoská sidjiide, ja Ihpilii lea suorggahahtti vásáhus oaidnit movt homssaid beaivválaš eallin sáhttá leat.</p>
<p>Homofiliija lea juoga mii spiehkasta norpmas, ja dat ii leat dušše eahpe-lunddolaš, muhto njuolgut balddihahtti. Ihpila mielas soardá dát eambbo go vašši man muhtomin lea sámigeahčastagain oaidnán. Dattetge son dadjá ahte gal son soaitá ieš leat paranoida, mii čájeha ahte son sivahallá iežas eambbo go earáid.</p>
<p>Ovdamearka govvida čielga heteronormatiiva servodaga gos homofiillat dovdet iežaset eai dušše spiehkastahkan, muhto beanta pervearsan. Dás sáhttá geassit paralleallaid dasa maid Egeland j.e. čállet identitehtahámiid ja seksuála sojuid hárrái. Molssaevttolaš identitehtat ja geavadat leat marginaliserejuvvon juste dan dihte vai heteroseksualitehta sáhttá ovddiduvvot norbman, álgovuolggalažžan, lunddolažžan ja riekta, ja dat kultuvra mii ovddiduvvo normálan, lunddolažžan ja árvvus adnojuvvon kultuvran, lea álo dan duohken ahte juoga eará olgguštuvvo dahje hilgojuvvo.(Egeland j.e. 2008:290). Dán ovdamearkkas boahtá ovdan ahte homofiillat hilgojuvvojit vai heterofiillat sáhttet eallit normálan, ja sii geat gullet dán marginaliserejuvvon jovkui, dovdet ahte olbmot atnet sin <span type="quote">“vihkebuktin”</span> ja <span type="quote">“skibasin”</span> <em type="italic">. </em>Maiddái dáinna lágiin lea <em type="italic">Ihpil – Láhppon mánáid bestejeaddji </em>mielde tematisereme homofiliija negatiiva áššin, nu go kapihttalis 4.4.2. namuhin. </p>
<p>Ihpilis leat alddis maid ovdagáttut homofiliija hárrái, ja čállá gaskavahkku golggotmánu 10. beaivvi dáinnalágiin: <em type="italic">(...) Dieđán ahte sáhttá dadjat ahte leahkit homofiila sulastahttá leahkit sápmelaš, ahte goabbat joavkkut leat minoritehtat ja nu, muhto munnje ii leat seamma. Lean bajásšaddan sámivuođain, ja lea oassin mu sogas ja historjjás. Dan in sáhte dadjat homofiliija birra; in leat bajásšaddan lesbavuođain, ja ii leat seamma lunddolaš beare searvat diekkár birrasii, gonnes áidna oktasaš multiplum lea seksualitehta. Hálidivččen dieđun ovttastallat homofiilaiguin, ii leat dat, muhto dalle in hálit ahte homofiliija galgá leahkit min áidna oktasaš beroštupmi. Hálidan ahte galget leat hávskes ja kuules homofiillat. Ja nu eai dárbbaš leat sápmelaččat geainna ovttastalan. Sápmelaš lea sápmelaš ja dohkke juohke beaivi. Searvesápmelaš: Na. Searvelesba: In. </em>(Skåden 2008:41-42.) </p>
<p>Son buohtastahttá dás maid sámivuođa ja lesbavuođa, ja dadjá ahte goappašagat leat minoritehtat, muhto goitge ii leat seamma ášši. Sápmelaš gal lea sápmelaš ja dohkke juohke beaivvi, muhto jus homofiillaiguin galgá servvoštallat, de gal berrejit leat hávskit ja kuulat. Dáinna geažuha seammás ahte lesba ii dohkke juohke beaivvi, ii iežas mielas ge vaikko ieš lea lesba. Dát cealkámuš maid duođašta ahte Ihpil lea bajásgessojuvvon heteronormatiiva servodagas gos homofiliija adnojuvvo 62earáláganvuohtan, ja homobirrasii searvan mearkkašivččii ahte son maiddái šaddá defineret iežas searvelesban, man son ii háliit danne go dat cokkašii su beare gáržžes hiŋgálii. Maŋit beaivvi son čállá dáinnalágiin ges:</p>
<p><em type="italic">Sotnabeaivi golggotmánu 14. beaivi Lean go mon skábe sinne? Lean smiehttan dan dál, maŋŋil go čállen maŋimus blogga. Ja go smiehtan dan birra... lea dieđun nu ahte in juogaládje čiega gal dan, jus oaččun gažaldaga vástidan rehálaččat, muhto lean go goassege ovddidan dan aktiivvalaččat? Namuhan go dan jus livččii ságastallamis lunddolaš? Lean go goassege bargan homofiila áššiiguin? Searvvan go goassege homofiila doaimmaide? Praktiseren go? In. Ja gažaldat lea: Manin? In go hálit? Balan go? Heahpanan go? </em></p>
<p><em type="italic">Heahpanan goit go jurddašan ahte nu sáhttá leat ášši. Lean go duođas nu váiggas ja sealggekeahtta? Lean go diekkár guhte sojaha biekka mielde? Go nu čielga oainnuid anán sámi gažaldagain, manin in duostta in maidege jietnadit go guoská homofiila gažaldagaide? Bieguha mu jurdagiid, lea nu váivves sotnabeaivi go oba sáhttá, ja in dieđe maid galggan bargat, maid sáhtán bargat. Lean go olles olmmoš, vai lean go bealle? Maid galggan dahkat? Rievdat? Muhto jus álggán mannat homofiila doaluide, jus searvvan LLHii, jus beroštišgoađán: Mearkkaša go dat ahte lean rievdan? Šattan go buoret olmmoš beare dan dihte? In go leat dat olmmoš guhte lean, vaikko man? Vaikko man? Lea go vejolaš iežas oahpahit leat buorre olmmožin? </em></p>
<p><em type="italic">Ja manin čierun? Manin čierun álo? Lean go lihkolaš? Ealán go dan eallima man hálidan eallit? </em></p>
<p><em type="italic">Lean dan máilmmis nu láhppon go olmmoš sáhttá... </em>(Skåden 2008:43.) </p>
<p>Dát guokte maŋemus sitáhta dahje bloggačállosa gullet oktii. Sitáhtas oaidnit ahte sus leat olu eksistensiála gažaldagat maidda ii gávnna vástádusa, ja sivvan dasa orru leame dat go son lea <span type="quote">“čiegus”</span> lesba. Go de fas buohtastahttit ovddit bloggačállosiin mas dadjá ahte <span type="quote">“sápmelaš lea sápmelaš ja dohkke juohke beaivvi”</span>, de šaddá čielggas ahte Ihpil lea guovtti ilmmi gaskkas identitehta dáfus. Dát duođašta dan maid Merethe Giertsen (2002:7) čállá, ahte guovtti minoritehtaidentitehta fuolaheami geažil lea jáhkehahtti ahte homofiila sápmelaččat dovdet vealaheami ja identitehtaváttisvuođaid garraseappot go homofiillat muđui Norggas, danne go lea várra beahttit iežas identitehtaid máŋgga dásis; sihke sápmelažžan, homofiilan ja olmmožin . Go galgá fuolahit máŋga minoritehtaidentitehta, de sáhttá šaddat nu ahte muhtin dain identitehtain ii dohkkehuvvo ja nu hábme dulbmojuvvon álbmoga. Ihpila dáfus dát mearkkaša ahte son dovdá ahte su homofiila identitehta ii dohkke juohke beaivvi dan heteronormatiiva servodagas masa son lea bajásgessojuvvon, ja dat givssida nu olu ahte son čierru álo. 6364 <em type="bold">4.5. - Máret Ánne Sara4.5.1 Oanehaččat girjji birra </em></p>
<p><em type="italic">Ilmmiid gaskkas </em>lea nuoraidromána man guovdageaidnulaš Máret Ánne Sara lea čállán. Girji ilmmai 2013:s DAT-lágádusa bokte. Máret Ánne Sara lea nuorra olmmoš, ja son lea maid dovddus govvadáiddár gii njuohtá govaid ja sárgu. Son lea ge maid ieš sárgon girjji olggošgova ja Kristina </p>
<p>Utsi lea hábmen girjji.</p>
<p><em type="italic">Ilmmiid gaskkas </em>lei evttohuvvon Davviriikkaid ráđi mánáid- ja nuoraidgirjjálašvuođa bálkkašupmái 2013, muhto ii vuoitán. Dattetge lea dákkár nominašuvdna mávssolaš sámi girjjálašvuhtii obbalaččat, ja dakko bokte lea ge girji ožžon olu fuomášumi sihke sámi ja davviriikkalaš servodagas. Girji gullá nuoraidgirje-/ fantasiijašáŋŋerii. </p>
<p><em type="italic">Ilmmiid gaskkas </em>sáhttá várra gohčodit nuoraid fantasiijagirjin. Nu go girjji namma juo muitala, de dáhpáhuvvet áššit ilmmiid gaskkas, namalassii olbmuid ja ulddaid/eahpáraččaid máilmmi gaskkas. Rádji duohtavuođa ja niehkomáilmmi gaskka lea hui eahpečielggas, ja nu lea maiddái rádji olbmuid ja ulddaid, ja olbmuid ja elliid gaskka. </p>
<p>Girjji váldopersovnnat leaba Sánne ja Lemme, dahje oabbá ja viellja, nu go soai maiddái gohčoduvvoba. Soai leaba guokte nuora, nuppelot-jahkásaččat, ja leaba vieljažagat. Sánne lea veaháš nuorat go Lemme. Soai orruba etniin, gean namma lea Rijá, ja áhčiin, gii lea Juho Joansu, ja sis lea vel beana, Čorre. Sii leat boazosápmelaččat ja orrot juostá Sámis. Sii leat árbevirolaš bearaš geat barget árbevirolaš bargguid, dálááiggis. Lemme liiko crossain vuodjit. Sus lea ođđa crossasihkkel, ja lea crossasearvvi buoremus vuoddji. Sánne ges liiko šoppet olbmáiguin, muhto liiko maiddái boazodollui. Čoliid gal ii háliidivčče rádjat, muhto diehtá ahte fargga ferte álgit dan ge. Nuora guovttos geahččaba dálááigásaš TV-prográmmaid nu go <span type="quote">“Americas funniest home videos”</span>, ja goappašagain leat mátketelefovnnat maid lea dárbu dávjá láddet.</p>
<p>Muhtin beaivvi jávkaba Sánne ja Lemme imašládje go leaba suhtuiguin vuolgán ruovttus crossasihkkeliin vuojašit maŋŋel go Lemme lea diggon áhčiin crossabána geažil. Áhčči sivahallá crossavuddjiid jallan ja dáččan go eai ipmir ahte leat crossabána hukseme sin deháleamos liigeguohtuneatnamiidda. Sánne ja Lemme maŋis ii báze mearkage, muhto sihkkel gávdno meahcis crossabána lahka. Eadni ja áhčči leaba botnihis morrašis go eaba dieđe mii mánáguoktái lea geavvan. Gollet vahkkut ja mánut. Aviissat loahpas heitet čállimis dáhpáhusa birra, ja ieža nai váhnenguovttos measta vuolláneaba ohcamis.</p>
<p>Dat mii duođas dáhpáhuvvá, ja maid lohkki beassá diehtit, muhto eaba fal eadni ja áhčči, leaahte go soai leaba meahcis seavdnjadin gincume ja rieja doallame sihkkeliin maid šaddaba láidet gobensiidna lea nohkan, de gullogoahtá ártegis biškkas. Álggos eaba ipmir mii lea, muhto de 65fuomášeaba ahte lea unna mánáš. Soai leaba vuojašemiin ráfehuhttán eahpáračča, muhto ieža gal eaba dieđe mii dat lea. Navdiba neavrri mánnán, oainnat Sánne lea moadde beaivvi ovdal deaivan muhtin geahppadit beallái olbmá gii lei neavrri máná hoahkan. Eaba soai dieđe ahte lea eahpáraš ja ahte dan galgá gásttašit jorggu áhččemiinnain, eaba ge dieđe ahte ii man ge dihte ábut eahpáračča luoitit birastahttit golmma geardde. Ja nu soai ráimmahallaba, dahje šaddaba ilmmiid gaskii.</p>
<p>Nuorat leaba dál ulddaid máilmmis, boazun. Soai áibbašeaba ruoktot, muhto ii leat diehtu movt dohko beassat, ja beassaba go ollenge. Ulddaid máilmmis leat olu hástalusat ja máŋgii goasii duššaba, muhto birgeheaba heakkaska jur dan nalde. Doppe leat maid čáhppes mierkkát mat leat hirbmat várálaččat. Soai šaddaba ieža dákkár čáhppes mierkká sisa, muhto imaš vugiin beassaba doppe fas olggos heakkas. Soai dađistaga ipmirdeaba ahte dát čáhppes mierkkát ulddaid máilmmis leat gusto báikkit gokko olbmuid máilmmis leat huksen viesuid ja gávpogiid. Čáhppes mierkkát ulddaid máilmmis mearkkašit čielga jápmima. Čáhppes mierká goddá buot šattuid ja eatnama.</p>
<p>Biggá, uldaáhkku geainna deaivvadeaba go beassaba čáhppes mierkkás olggos, rávve sudno nu bures go sáhttá. Son lea uldaáhkku, stuora noaidi, gii veahkeha buohkaid geat dárbbašit veahki.</p>
<p>Son addá sudnuide biepmu ja vuoiŋŋastanvejolašvuođa, ja muitala ahte čáhppes mierkkás eai leat gallis ovdal sudno beassan eret. Biggá muitala ahte ferteba fas eahpáraččain deaivvadit jus háliideaba ruoktot beassat, muhto dán háve ferteba rievttesládje feret, ja gásttašit eahpáračča jorggu áhččemiinnain. Nu soai vuolgiba eahpáračča ohcat. Nuora guoktái lea váttis muitit movt galggai ge,ja goasii eahpáraš fas beassá birastahttit sudno golmma geardde - ja mii de geavaš? Muhto lihkus muitába movt galgá, ja eahpáraš oažžu ráfi go gásttašeaba su bovdnaoaivin.</p>
<p>Nu soai beassaba fas olbmuid máilbmái, muhto leaba ain boazun. Áhčči čalbmá sudno ja vuolgá viežžat ellui. Árvvoštallá uldda boazun ja bálkesta niibbi badjel. Ja dasa nohká. Beassaba go fas olmmožin? Dan eat dieđe. Soaitá boahtte girjjis boahtit ovdan, oainnat Máret Ánne Sara almmuhii 2014 beassážiid iežas nuppi girjji, <em type="italic">Doaresbealde doali </em>, mii lea <em type="italic">Ilmmiid gaskkas </em>-girjji joatkka. <em type="bold">4.5.2. Ráhkisvuohta ja seksualitehta </em></p>
<p><em type="italic">Ilmmiid gaskkas </em>-girjjis ii leat ráhkisvuohta ja seksualitehta guovddážis. Girji lea eambbo fantasiijaromána mas imašlaš dáhpáhusat dolvot muitalusa ovddos guvlui, ja girjji váldopersovnnat </p>
<p>Sánne ja Lemme leaba vieljažagat geat ovttas bargaba doarrut hástalusaid vuostá mat ain bohciidit.</p>
<p>Muhto vaikko ráhkisvuohta ja seksualitehta eai leat ge nu guovddážis dán girjjis, de leat girjjis goitge muhtin geažuheamit mat leat oalle árbevirolaččat sohkabeal-dualismma ektui. Danne lean válljen <em type="italic">Ilmmiid gaskkas </em>-girjji oassin iežan analysii, oainnat okta dehálaš bealli homo- ja queer-dutkamis lea ge guorahallat sohkabeali eambbo máŋggabealagin go maid dát dualisma diktá. 66 </p>
<p>Queer-teoriija mielde lea dehálaš vávjit movt diehtemeahttunvuohta dahje cieggan árbevierut loahpa loahpas gártet rievdama ja ovdáneami goazaheaddjin ja hehttejeaddjin, ja dakkár mekanismmat muittuhit juste seammá praksisa go mii dáhpáhuvvá go sohkabeliid doaimmat stirdot fásta minstariid sisa. (Egeland j.e. 2008:290.)</p>
<p>Sánne ja Lemme dáfus ii leat goassege sáhka ráhkisvuođas dahje geasa dahje makkár olbmuide soai liikošeigga. Ráhkkásaččaid ráhkisvuohta ii leat guđegeládje deattuhuvvon girjjis, áidna spiehkastat mas vuhtto ráhkisvuohta lea eatni ja áhči oktavuođas. Soai leaba áidna bárragoddi gean birra gullat, ja dan dáfus lea <em type="italic">Ilmmiid gaskkas </em>-girji earalágan go dat eará girjjit dán čállosis, gosráhkisvuohta lea mihá eambbo guovddážis. Dattetge gullat veaháš eatni ja áhči oktavuođa birra go </p>
<p>Sánne ja Lemme leaba jávkan, ja eadni álggos sivahallá áhči go lei nu fasttit dajadan Lemmiin crossabána birra: <em type="italic">-Lei go jur dárbbašlaš nie fasttit dadjat sutnje? Iihan son leat go mánná. Gal son goit ipmirda jus suinna dábálaččat hupmá, ja čilge... ja dál soaitá... Eatsihkastii gatnjaliid, ja áhči váibmu vuojui. Son čohkkedii, deaddelii gardnjiliid čippiid vuostá ja dollii oaivvi gieđaid gaskii. Čorre njágai siivvut báldii ja lihkahalai áhči gieđa njunnegežiin. -Ándagassii guoibmi... dieđusge ii leat du sivva. Eadni guggii ja dollii áhči oaivvi ratti vuostá. Áhčči njulgii čielggi. - Mun vuolggán crossabánii, ammal dál leat doppe olbmot. Son deaddelii gahpira oaivái ja jávkkehii olggos. Čorre maŋis. </em>(Sara 2013:38.) </p>
<p>Dán ovdamearkkas oaidnit ahte eadni ja áhčči leaba burežagat vaikko álggos measta dikkáskeaba.</p>
<p>Eadni átnu áhčis ándagassii go álggos sivahalai su nu fasttit dajadan, ja gohčoda su <span type="quote">“guoibmin”</span>, miilea hui čáppa namma beallelažžii. Sátni iešalddis sisttisdoallá ráhkisvuođa, ja lea maiddái sohkabealneutrála sátni mii heive buotlágan bárragottiide, sihke náitalan bárragottiide, náitalkeahtesbárragottiide ja LHBT bárragottiide. Áhčči gullá eamida sániid ja njulge čielggi ja lohká ahte son vuolgá crossabánii. Son ii vástit maid son jurddaša dahje makkár váivvit sus leat, ii oba huma ge dovdduid birra, dušše njulge čielggi ja lohká ahte son vuolgá. Dát ovdamearka heive bures dainna movt Asta Balto govvida sámi dievdduid. Bártnit ja dievdoolbmot galget leat <span type="quote">“garra albmát”</span> geat eai čájet dovdduid, ja dakkár lea ge áhčči. Mii oaidnit gal ahte son lea váivvis go čohkkeda, deaddela gardnjiliid čippiid vuostá ja dolle oaivvi gieđaid gaskii, muhto ii son huma dan birra. Lea dušše eamit gii hupmá.</p>
<p>Nuppi ovdamearkka eatni ja áhči oktavuođas gullat go eadni fas jáhkkigoahtá ahte mánát soaitiba gávdnot, ja ahte soai eaba ábut vuollánit ja diktit ohcama heaittihuvvot:</p>
<p><em type="italic">Eadni lei nu máŋgii háliidan dollet su, ja čierrut su salas, muhto ii sáhttán. Ii nagodan hupman dan birra, iige sáhttán isidii duvdit vel eambbo nođiid. (...) - Gula Juho, mii eat sáhte vuollánit. Ean sáhte diktit ohcama heaittihuvvot. Áhčči ruvvii čalmmiid, dego iskat ahte son lei duođas gohcime. Illá jáhkii eamida sániide. - Dieđusge, ihttánaga! Áhčči dollestii eamidis birra čavgadit. Viimmat. </em>13sic!67 </p>
<p><em type="italic">Son lei guhkit áigge dovdan iežas nu akto. Ja maŋŋel dien hovkkiiduvvon ádjá, geas suoli lei doivon gávdnat veahki, lei son measta ieš ge vuollánan. Dál dovddai ahte oaččui ođđa vuoimmi ja nohkai mojonjálmmiid. </em>(Sara 2013:123-126.) </p>
<p>Dán ovdamearkkas oaidnit ahte eadni ja áhčči eaba nagot hupmat nu olu dovdduid ja jurdagiid birra. Soai leaba gáiddadan dáhpáhusaid geažil ja gillába goabbat čiegas. Sátni <span type="quote">“viimmat”</span> geažuha ahte seanadeapmi lea juoga maid áhčči lea sakka vuordán, ja mii gullat ge su jurdagiid das ahte son lei guhkit áigge dovdan iežas nu akto. Ii eadni ge leat nagodan hupmat áššiid birra. Dán sáhttá dulkot dainnalágiin ahte go nissonolmmoš ii huma, de ii šatta sáhka obanassiige danne go sámi <span type="quote">“garra albmát”</span> goit eai huma. Nu go ovddit ovdamearkkas juo oinniimet, de lea áhčči <span type="quote">“garra almmái”</span> ja sii eai huma dovdduid birra. Ja go eadni ii ge leat sáhttán hupmat áššiid birra, de leaba gáiddadan. Orru leame nu ahte lea eamida duohken hupmat váttis áššiid birra, ja jus eamit ii ovddit áššiid, de dat báhcet humakeahttá. Dakko bokte leat sohkabealrollat hui mihtilmasat eatni ja áhči ráhkisvuođa-oktavuođas. Soai leaba hui dábálaš bárra sámi máilmmis, ja go eai leat eará bárragottit ovdamearkan dasa movt ráhkisvuođaáššit bohtet ovdan girjjis, de šaddá ge girjji áidna ráhkisvuođa-ovdamearka minsttarin dasa movt ráhkisvuohta govviduvvo <em type="italic">Ilmmiid gaskkas </em>-girjjis, namalassii hui dábálaš A4-heterofiila bárragoddin geat leaba náitalan ja geain leat 2 máná ja beana ja stuora biila, ja goappašagat deavdiba daid vuordámušaid mat servodagas leat sohkabeali hárrái. De fas nuppe dáfus šaddá maiddái dán girjji ráhkisvuođagovvideapmi heteronormatiivan danne go girjji áidna bárragoddi lea nu stereotypihkalaš heterofiila bárra. </p>
<p>Vaikko seksualitehta ii ge leat guovddážis girjjis, de lea goitge okta ovdamearka mas geažuhuvvo dan guvlui:</p>
<p><em type="italic">Beavddi alde lievddistedje duoldi varas márffit. Viellja dohppii dokki ovddemusas, geigii oappá guvlui ja boagustii. –Hušš! Heahpan eret láhttemis! Eadni lei jođán šiggulit go ipmirdii maid lunta lei heaimmisteame. Oabbá veahá heahpanii, muhto ribahii goitge skužistit. </em>(Sara 2013:28.) </p>
<p>Vieljas leat árvvohis medelusat, mii lea hui stereotyhpalaš govvádus bártniin, ja oabbá fas skužista, mii lea stereotyhpalaš reakšuvdna nieiddain. Doggi (doggemárfi) lea gassa márfi mii sáhttá muittuhit dievdoolbmo biergasa, ja viellja evttoha ge oabbái dokki geaigguhemiin ahte dievdduid bierggas livččii juoga mii galggašii beroštahttit oappá, ja nu orru ge dahkame go oabbá veaháš heahpana. Viellja nárrida oappás dan guvlui ahte gal son gul diehtá makkár jurdagat ja vuordámušatsus leat bártniid ektui, ja ovdamearka čájeha ahte Sámis adnojuvvo hui diehttelas áššin ahte nieiddaid oažžu dahje galgá bártniiguin nárridit. Nárrideami birra čálán maiddái eambbo 5. kapihttalis.</p>
<p>Ovdamearkkas oaidnit maiddái ahte oabbá ja viellja leaba konstruerejuvvon heivet dasa maid servodat vuordá nieiddain ja bártniin, jus čuovvut Wadel ja Wadel (2007:19) servodatdulkoma. Servodagas lea vurdojuvvon ahte nieiddat galget leat fiidnát ja galget beaitit eai ge moivet, muhto bártniin gal gierdat, dahje meastá vuordit, eambbo heaimmistemiid, juste nu go 68</p>
<p>Lemme dahká. Sátni <span type="quote">“heaimmistit”</span> čujuha árvvohis láhttemii, dán oktavuođas dego jávohis snoallamin, ja dán márfeovdamearkka sáhttá ge dulkot dainnalágiin ahte viellja lea oahppan ahte bártnit ožžot veaháš heaimmistit ja snoallat, danne go servodat gierdá dan, na measta vuordá dan bártniin. Dan vuohttit maiddái Konrad Nielsena sátnegirjjiin, gos leat olu eambbo sánit nieiddaid árvvohis láhttema birra go bártniid, nu go lean teoriijaoasis dárkileappot čilgen. Viellja soaitá maiddái dovdat ahte son movttiidahttojuvvo láhttet nu go bártniin vurdojuvvo, ja danne son láhtte dainnalágiin ja dovdá iežas dađistaga eambbo bárdnin. Sohkabealrollat jorret dego gierdun, nu go</p>
<p>Judith Butler (1999:45) maid árvala iežas perfomativitehtateoriijas, mas dadjá ahte mii eat láhtte dihto vugiid mielde danne go mii dovdat iežamet nissonolmmožin dahje dievdoolmmožin, muhto baicca ahte mii dovdat iežamet nissonolmmožin dahje dievdoolmmožin danne go mii láhttet dihto vugiid mielde. Dát mearkkaša ahte viellja heaimmista vai dovdá iežas eambbo dievdoolmmožin, mii soaitá leat mávssolaš nuorra lunttaide dan agis go viellja lea. Son háliida nannet iežas <span type="quote">“dievdovuođa”</span> heaimmistemiin.</p>
<p>Oappá skužisteapmi soaitá movttiidahttit vielja eambbo láhttet dieinnalágiin danne go skužisteapmi buktá sutnje buriid dovdduid, ahte dát lea juoga masa olbmot suoli goitge liikojit vaikko vigget heahppášit, nu go eadni dahká. Dan bokte láhtte maiddái oabbá nu movt nieiddain vurdojuvvo, ja soaitá dainnalágiin dovdat iežas eambbo nieidan nu go Judith Butler (1999: 34) evttoha. Jus dáhpáhus livččii leamaš nuppegežiid, ahte oabbá heaimmista ja viellja heahpana ja skužista, de livččii eatni reakšuvdna soaitán leamaš garraseabbo. Son livččii soaitán ráŋggáštit dákkár bonju láhttema, ii ge dušše heahppášit, dahje livččii soaitán ignoreret, nu go Nielsen ja</p>
<p>Rudberg (1989:11) čálliba sohkabealsosialiserema birra . <em type="bold">4.5.3. Sohkabealrollat </em></p>
<p>Vaikko ráhkisvuođa- ja seksuálaáššit eai leat ge nu guovddážis <em type="italic">Ilmmiid gaskkas </em>-girjjis, de leat goit sohkabealrollat oalle mihtilmasat. Girjji váldopersovnnat, Sánne ja Lemme, leaba stereotyhpalaš nuorat geain leat stereotyhpalaš beroštumit sohkabeali ektui. Sánne stuorámus astoáiggeberoštupmi lea šoppen, nu go čuovvovaš ovdamearkkas oaidnit: </p>
<p><em type="italic">Ieš lei duđavaš ja oba mihá sihkar ahte jus beare ii livčče leamaš nu váttis daid ruđaid háhkat, de livččii eahpitkeahttá šoppen leamaš su stuorámus astoáiggi doaibma </em>(Sara 2013:13). </p>
<p>Sánne liiko šoppet, ja jus sus livččii doarvái ruhta, de livččii álo šoppeme. Dan duođašta sátni <span type="quote">“eahpitkeahttá”</span>. Ii leat eahpádus ge ahte šoppen lea sutnje dehálaš. Lea hui dábálaš govvádus servodagas maiddái ahte nieiddat liikojit šoppet, ja nu lea ge dát beroštupmi typihkalaš nieidaberoštupmi man maiddái Sánne deavdá ollásit. Servodat lea šoppema defineren feminiidna beroštupmin, ja lea dakko bokte diskursiiva geavat servodagas mii govvida femininitehta. 69</p>
<p>Nuppe dáfus lea maiddái dábálaš stereotypihkalaš govvádus homofiila bártniin ahte sii liikojit šoppet, mii geažuha ahte homofiila bártnit leat feminiinnat. Sánne viellja Lemme gal ii dáidde leat feminiidna, danne go sus leat typihkalaš bárdneberoštumit nu go crossavuodjin:</p>
<p><em type="italic">Viellja riežuhii sihkkela bures ovdalgo coahkehii giirii ja cikcii leavttu. Sihkkel rágádii, ja biegga gaikkáhalai biktasiid go soai sáttoborgan gaccasteigga jalgga badjel. </em>Mun ráhkistan crossa! (Sara 2013 <em type="italic">: </em>12.) (Girjjis lea "Mun ráhkistan crossa!" finjučállagiin, muhto go dás lea olles sitáhtta finjučállagiin, de lean dás válljen bidjat vuolláisárgá vai boahtá ovdan ahte cealkka lea deattuhuvvon). </p>
<p>Vuolláisárgojuvvon <span type="quote">“Mun ráhkistan crossa!”</span> govvida vielja iežas jurdagiid, ja lea čuorvvasmearka vel maŋábealde. Dát duođašta ahte viellja duođai ráhkista crossa, ja crossavuodjin lea ge oalle garravaláštallansuorgi mii gáibida duostilvuođa ja leavttu. Crossavuodjin lea maskuliidna valáštallan, ja nu boahtá ge čielgasit ovdan <em type="italic">Ilmmiid gaskkas </em>-girjjis ahte Lemme lea maskuliidna bárdni, dahje <span type="quote">“garra almmái”</span>, nu go Asta Balto (1997:131) govvida sámi dievdduid ja daid vuordámušaid mat servodagas leat sidjiide. </p>
<p>Sánne ja Lemme leaba hui nannosit bajásgessojuvvon nieidan ja bárdnin, ja sohkabealrollat leat dakko bokte oalle čalbmáičuohccit. Sánne lea nieida ja Lemme lea bárdni, ja vaikko nieiddat ja bártnit leat ge goabbatláganat luonddus ja mentálalaččat, de ii leat daddjon ahte sohkabealit leat riegádan predefinerejuvvon vugiiguin ja beroštumiiguin. Nu go teoriijaoasis lean čilgen, de leat nieiddaide ja bártniide goabbatlágan vuordámušat ja dan oaidnit maiddái dán ovdamearkkas:</p>
<p><em type="italic">Dieđusge fertii oabbá ieš maid fargga márfugoahtit. Bohčit ja ráidnet čoliid, máistit vara, ja vearrámus; čorget maŋŋel dan issoras sturje barggu! Muhto ii vuos. Moatti jagi geahčen soittii, muhto dassážii ii gillen oabbá seaguhit iežas dán bargui. Márfun gal livččii áibbas ortnegis, muhto diet njuoska varra… ja čorgen! </em>(Sara 2013:24.) </p>
<p>Lea vurdojuvvon ahte Sánne galgá oahppat márfut, danne go dat lea dat mii sámi nieiddain vurdojuvvo. Sátni <span type="quote">“dieđusge”</span> muitala ahte Sánnái lea nu diehttelas ášši ahte son ferte oahppat márfut ahte ii gažat ge manne. Son diehtá ahte dat vurdojuvvo sus danne go lea nieida, dieđusge ferte son dan dahkat. Sámi bearrašis oainnat galgá nieida oahppat bargat dan maid nieiddat árbevirolaččat leat bargan áiggiid čađa, ja bártnit fas galget bárdnebargguid bargat. Dát lea diskursiiva geavat mii boahtá ovdan maiddái <em type="italic">Ilmmiid gaskkas </em>-girjjis, ahte sámi nieiddat galget máhttit čoliid rádjat, ja dát lea dakkár vuordámuš maid ii galgga gažadit vaikko ii livčče ge nu bearemiella dan dahkat dahje oahppat. Sámi máilmmis lea márfun okta servodaga doxain ja diskursiiva geavadiin nieiddaid hárrái mii dušše lea nu. Sánne diehtá maiddái ahte son lea vuos dan mađe nuorra ahte soaitá nagodit moadde jagi vel maŋidit dien váivves barggu, muhto álgit son gal šaddá goas dál de. Dat lea áibbas čielga vuordámuš, nu go oaidnit čuovvovaš sitáhtas: </p>
<p><em type="italic">Eadni luoitilii dokki báhtái ja geahčastii áhččái. Goappešagat bogostalaiga, go diđiiga man unnán sudno váhkar illudii dán bargui, mii fargga lei vuordimis. - Boahtte jagi, de lea du vuorru. </em>(Sara 2013:25.)70 </p>
<p>Sihke eadni ja áhčči diehtiba ahte Sánne ii háliidivčče čoliid rádjat ja márfut, muhto goitge ii leat sudnos fleksibilitehta dan hárrái. Dat lea juoga mii lea vuordimis, juoga maid son <em type="italic">galgá </em>bargat ja mii lea oassin su sohkabealsosialiseremis. </p>
<p>Nu go teoriijaoasis lean čállán sohkabealsosialiserema birra, de nieiddat ja bártnit dieđusge leat goabbatláganat luonddus ja dat movt servodat árvvoštallá femininitehta ja maskulinitehta lea hui guovddážis sosialiserenproseassas (Nielsen &amp; Rudberg 1989:11). Viessobarggut ja biebmoráhkadeapmi rehkenastojuvvo feminiidna árvun. Sánne lea sosialiserejuvvon iežas nieidarollii vuos ságaid bokte, go váhnemat árvvusge leaba hupman ja muitalan sutnje mii sus vurdojuvvo, ja moatti jagi geahčen de ferte albma duođas bargagoahtit daid bargguid mat sus vurdojuvvojit. Wadel ja Wadel (2007:19) čilgehusa vuođul lea maid vejolaš dadjat ahte lea lunddolaš ahte Sánne boahtteáiggis, jus ieš oažžu mánáid, hobehišgoahtá nieiddaidis bargat dan seamma maid su iežas eadni su dál oalgguha bargat.</p>
<p>Dievddut ges galget bargat roavvabargguid, nu go njuovvat, rihttet ja smávvet gorudiid, ja maiddái dat boahtá ovdan <em type="italic">Ilmmiid gaskkas </em>-girjjis: </p>
<p><em type="italic">Áhčči čuoččui nuppe bealde gievkkana. Son lei juo gárdde luhtte rihtten gorudiid ja dál lei smávveme ovdalgo galmmiha. –Vai don go háliidat? Son lei buori mielas iige máššan čavggaheames bártnis gii suoibbu bođii gievkkanii. </em>(Sara 2013:25.) </p>
<p>Dán ovdamearkkas oaidnit ahte vieljas vurdojuvvo ahte son galggašii bargat seamma bargguid go áhčči ge. Ii vieljas ge oro leame nu miella bargat dan mii sus vurdojuvvo, dan oaidnit <span type="quote">“čavggaheames”</span><span type="quote">”-sánis. “Ii máššan čavggaheamis”</span><span type="quote">“Ii máššan čavggaheamis”</span> geažuha ahte áhčči diehtá ahte bártnis ii leat nu hállu rihttet ja smávvet gorudiid, muhto son goitge hástala, ja dát hástaleapmi dáidá leat oassin sohkabealsosialiseremis mainna áhčči čájeha ahte son vuordá bártnis ahte son galgá beroštit dáin bargguin ja bargat dan mii lea dievdoolbmo bargu ruovttudoalus, namalassii roavvabarggut.</p>
<p>Goappašat ovdamearkkat leat hui heteronormatiiva govvádusat dan dáfus ahte lea čielggas ahte nuora guoktás vurdojuvvo ahte soai galgaba bargat dan maid nieiddat ja bártnit dábálaččat barget sámi máilmmis, danne go rehkenastojuvvo ahte soai leaba heterofiillat geat galgaba boahtteáiggis gávdnat beallelačča nuppi sohkabealis, ja de lea dehálaš ahte soai máhttiba iežaska rollaid deavdit eamidin ja isidin.</p>
<p>Wadel ja Wadel (2007:19) čálliba ahte luonddu bealis leat olbmot oalle dievasmeahttumat ja bealledagus. Mii fertet oahppat olu áššiid vai birget, ja dušše unna oasáš das maid mii dárbbašit vai birget boahtá <span type="quote">“luonddus”</span>; eanas boahtá dan kultuvrras ja servodagas gos mii eallit. Mii oaidnit máilmmi dihto vuogi mielde, ja dat duohtavuohta maid mii oaidnit ja gohčodit servodahkan ja kultuvran, leat olbmot ieža ráhkadan. Sámi máilmmis lea doloža rájes leamaš lunddolaš ahte nissonolbmot, geat ožžot mánáid eai ge leat nu gievrrat go dievdoolbmot, orrot ruovttus ja barget ruovttubargguid, ja dievdoolbmot fas johtet meahcis, bivdet, njuvvet ja barget roavvabargguid. 71</p>
<p>Dán áigge leat eará áiggit, eará fievrrut ja eará vejolašvuođat juogadit sohkabealrollaid ja bargguid earáládje. Skohteráigge ollejit guođoheaddjit ruoktot jođáneappot go dološ áigge. Ealu sáhttá vuodjit beaivebottas, niestebohcco sáhttá geasehit skohterreagain ja rumašlaččat eai leat barggut nu lossadat go ovdalaš áiggiid. Biergguid rihtten liegga, ráinnas gievkkanis ii leat rumašlaččat nu gáibideaddji ahte Sánne ii livčče dan sáhttán bargat, ja márfun ii ge leat bargu maid Lemme ii livččesáhttán bargat. Bargojuohku lea doloža bázahus maid sápmelaččat leat ieža ráhkadan dárbbuid mielde dalle áigá, ja maid leat oahppan ja oahpahan buolvvas bulvii dan duohtavuođa ja kultuvrra mielde gos áiggis áigái eallit, nu go Wadel ja Wadel (2007:19) maid árvaleaba. Dattetge lea bargojuohku <em type="italic">Ilmmiid gaskkas </em>-girjjis nu mihtilmas ahte sáhttá dan gohčodit diskursiiva geavadin vel min ođđamállet áiggis ge. Lohkki ii gažat bargojuogu, dat lea dušše nu, áibbas lunddolaččat. Dat leadoxa maid mii dohkkehit ja man mielde mii eallit. </p>
<p>Eatnis ja áhčis, geat leaba muitalusa deháleamos oalgepersovnnat, lea seammalágan oktavuohta ja bargojuohku go Sánnes ja Lemmes. Eadni ja áhčči leaba Sánne ja Lemme ovdagovat, ja soai bajásgeassiba mánáideaska iežaska sohkabealrollaid mielde. Eadni vuollána jođánit ohcamis mánáid go jávkaba, ja áhčči fas lea nággár ii ge vuollán mainnage. Áhčči maiddái garruda, ja seamma dahká Lemme. Eadni ja Sánne eaba daga dan. Buot dát ovdamearkkat čájehit ahte sohkabealsosialiseren ja sohkabeal-dualitehta lea hui mihtilmas <em type="italic">Ilmmiid gaskkas </em>-girjjis. Seammás dát leat lunddolaš ja oahpes áššit lohkkái, mii geažuha ahte heteronormatiiva eallinvuohki lea nu dábálaš ja diehttelas sihke servodagas ja girjjálašvuođas ahte mii eat oba jurddaš ge dan birra. Ja juste dan dihte go mii eat jurddaš daid birra, de dat šaddet čiegus stivrejeaddjin ja mearrideaddjin olbmuid oainnuide ja guottuide. <em type="bold">4.5.4. Ovdagáttut </em></p>
<p><em type="italic">Ilmmiid gaskkas </em>-girjjis ii leat homofiliija fáddán guđegeládje, ja dan dáfus eai leat girjjis ovdamearkkat mat čájehivčče ovdagáttuid homofiillaid hárrái. Dattetge lea girjjis ovdamearkkat mat čájehit ovdagáttuid dakkár áššiid ektui mat leat apmasat ja mat veaháš balddihit dan geažil: </p>
<p><em type="italic">Áhčči lei measta duldeme. Dien digaštallama son ii oba gillen ge joatkit. Gierdá guoros oivviid deavdit. Dasa dárbbašuvvo áigi, ja dat ii gávdno dál. - Diekkár dásis in oba gillege joatkit dán digaštallama, harai son hárjeheaddjái ja vázzái biilii. Hárjeheaddji fáippui suorpmain maŋŋái. Helveha doahpalas sápmelaččat. Eai goassege duđavaččat! </em>(Sara 2013:42.)(Girjjis leat vuolláisárgojuvvon cealkagat čállojuvvon finjučállagiin, muhto go dás lea olles sitáhtta finjučállagiin, de lean dás válljen bidjat vuolláisárgá vai boahtá ovdan ahte cealkagat leat deattuhuvvon). </p>
<p>Dán ovdamearkkas gullat movt áhčči ja hárjeheaddji leaba suhtadan ja sivahallaba goabbat guoimmiska. Soai leaba gazzalaga danne go sudnos leat goabbatlágan beroštumit dan guovllu dáfus gosa crossabána galgá huksejuvvot. Áhčči lea boazosápmelaš ja atná duovdagiid dehálaš 72guohtuneanamin, ja hárjeheaddji fas háliidivččii boltut eatnama ja ollašuhttit iežas crossanieguid dainna ákkain ahte eanan gullá almmolašvuhtii <em type="italic">. </em>Son ii jurddaš eatnama boahtteáiggi nu movt áhčči dahká, muhto deattuha baicca dan mii lea juste dál, ahte crossabána livččii rápmin ja oavdun olles guvlui. Goappašagain vuhttojit ovdagáttut goabbat guoimmiska ektui, go áhčči gohčoda hárjeheaddji <span type="quote">“guoros oaivin”</span> ja hárjeheaddji fas gohčoda áhči <span type="quote">“helveha doahpalas sápmelažžan”</span>. </p>
<p>Goappašagain lea diehtemeahttunvuohta ja ballu nuppi beali hárrái, eaba ge gulahala.</p>
<p>Ovdagáttut bohtet dávjá diehtemeahttunvuođas, ja dát lea juoga maid homofiillat dávjá vásihit ja mii maiddái namuhuvvo sivvan FAFO-iskkadeamis dasa go lea váttis iežas dovddastit homofiilan. Go oaivilat ja guottut leat vuostálaga, de sáhttá šaddat riidu ja vuostálasvuohta, ja dávjá lea minoritehta gii dakkár oktavuođain vuoittáhallá. Dattetge eai leat <em type="italic">Ilmmiid gaskkas </em>-girjjis ovdamearkkat maidda sáhtán čujuhit mii guoská homofiillaid ovdagáttuide, ja nu báhcá dát fáddá gieđahalakeahttá dán analysas. Lea dieđusge buorre go girjjis eai leat ovdagáttut homofiillaid hárrái,muhto nuppe dáfus sáhttá dadjat ahte go homofiliija ii leat oidnosis <em type="italic">Ilmmiid gaskkas </em>-girjjis ii buorrin iige bahán, muhto go baicca garrasit deattuha servodaga A4-sohkabealrollaid, sohkabealvuordámušaid ja sohkabeal-dualismma, de lea dat maiddái muhtinlágan govvádussan mii čájeha ahte homofiillat ja molssaevttolaš eallinvuogit dahkkojuvvojit oaidnemeahttumin girjjálašvuođas. Dát lea paralleallan dasa maid FAFO nanne sámi homofiillaid ja lesbaid dutkama birra, mas daddjo ahte sámit leat dássážii measta oalát <span type="quote">«vajálduvvan»</span> dutkamuaain main leat dutkanhomofiillaid ja lesbaid dilálaavuođa ja nu aaddá ge maiddái dutkan ovdamearkan das movt sii leat oaidnemeahttumin dahkkojuvvon (Grønningsæter &amp; Nuland 2009:12). Girjjálašvuođa ektui mearkkaša dát ahte girjjit nu go <em type="italic">Ilmmiid gaskkas </em>lea mielde vajálduhttime homofiillaid ja lesbaid. 7374 <em type="bold">5. Normalitehta ja spiehkastagat sámi čáppagirjjálašvuođas </em>4. kapihttalis lean analyseren njeallje áigeguovdilis sámi romána ja lean ovdamearkkaiguin čájehan guđeládje heteronormativitehta boahtá ovdan sámi čáppagirjjálašvuođas. Lean erenoamážit geahčadan daid beliid mat gusket ráhkisvuođa- ja seksuálaeallimii, sohkabealrollaide ja ovdagáttuide, danne go dáid beliid LHBT-olbmot dávjá namuhit sivvan dasa go lea váttis iežas dovddastit homofiilan dahje earáládje queeran (Grønningsæter ja Nuland 2009:9). Lean buot njeallje girjji analyseren ovtta vuogi mielde vai lea álki buohtastahttit bohtosiid. Dán kapihttalis guorahalan ge dárkileappot makkár kultuvrra – normalitehta ja spiehkastagaid dáfus – sámi čáppagirjjálašvuohta lea mielde hukseme ja ovddideame. Kapihtal šaddá seammás maiddái muhtinlágan čoahkkáigeassun danne go geavahan 4. kapihttala gávdnosiid vuođđun, ja nu šattan čilget ja čoahkkáigeassit analysaid dihto konklušuvdnan. </p>
<p>Mu ulbmil dáinna kapihttaliin lea guorahallat ja konkluderet makkár kultuvrra sámi čáppagirjjálašvuohta ovddida normálan, lunddolažžan ja árvvus adnojuvvon kultuvran, ja mii lea dasto dat mii olgguštuvvo dahje hilgojuvvo. Queer-teoriija oainnat problematisere ahte dat kultuvra mii ovddiduvvo normálan, lunddolažžan ja árvvus adnojuvvon kultuvran, álo lea dan duohken ahte juoga eará olgguštuvvo dahje hilgojuvvo (Egeland j.e. 2008:290). Mun geahččalan maiddái gávdnosiid gođđit oktii ovddeš dutkamušaiguin mat leat dahkkojuvvon sámi homofiillaid hárrái, ja guoskkahit guđeládje dát struktuvrrat sáhttet váikkuhit LHBT-lohkkiid ja sin dovddastanproseassa.</p>
<p>Oanehaččat sáhtán dadjat ahte dán čállosis lean guorahallan movt heteronormativitehta boahtá ovdan sámi čáppagirjjálašvuođas. Heteronormativitehta lea doaba mii čilge guđeládje servodat bajida heterofiliija lunddolažžan ja normálan, ja eará seksuálalaš sojuid fas atná eahpelunddolažžan ja spiehkastahkan (Lorentzen ja Mühleisen 2006:146-148).</p>
<p>Heteronormativitehta govvida earret eará dán <span type="quote">"diehttalas-atnima"</span> ahte bártnit ráhkásmuvvet nieiddaide, ja nieiddat fas bártniide, ja ahte goappáge sohkabealis leat dihto rollat eallimis luonddu bokte. Heteronormativitehta dutkan ja čalmmustahttin sáhttá veahkkin dekonstrueret dán jurddašanvuogi.</p>
<p>Mun lean analyseren njeallje áigeguovdilis sámi romána mat leat čállojuvvon ođđasit áiggis ja maid sisdoallu maiddái govvida ođđaset áiggi sámi servodagaid. Sivva dasa go lean válljen ođđasit áiggi girjjálašvuođa guorahallat, lea go dat dáidá buoremusat govvidit dálá sámi servodaga ja nu maiddái lea eanemus relevánta mu dutkančuolmma hárrái. Dutkanmateriála válljemis lean deattuhan ahte goappašat sohkabealit leat ovddastuvvon čálliid bealis, ahte máŋggalágan šáŋŋerat leat ovddastuvvon, ja dasto lean vel geahččalan válljet dakkár girjjiid mat leat ožžon erenoamáš fuomášumi servodagas man nu láhkái, danne go dakkár girjjit dávjá olahit eambbo lohkkiid. 75</p>
<p>Dát addá girjjiide erenoamáš deattu, sajádaga ja váikkuhanmuni sámi lohkkiid ektui. Girjjit maid lean analyseren leat Elle Márjá Vars girji <em type="italic">Čábbámus iđitguovssu </em>, Lars Wilhelm Svonni girji <em type="italic">Rihkkutrájiid </em>, Sigbjørn Skåden girjji <em type="italic">Ihpil - Láhppon mánáid bestejeaddji </em>ja Máret Ánne Sárá girji <em type="italic">Ilmmiid gaskkas </em>. </p>
<p>Mu váldoteoriija dutkanbarggus lea leamaš queer-teoriija, mii lea teorehtalaš vuohki mii analysa bokte geahččala biđget árbevirolaš sohkabeal- ja/dahje seksualitehtaipmárdusa, dahje ipmirduvvon oktavuođa sohkabeali ja seksualitehta gaskka. Lean maid geavahan sohkabeal- ja sohkabealsosialiserenteoriijaid, mat deattuhit struktuvrraid das movt mii oahppat eallit dan servodagas gosa leat riegádan, ja movt rávisolbmuin leat iešguđetlágan vuordámušat nieiddaide ja bártniide.</p>
<p>Metoda man mielde lean bargan, lea kritihkalaš diskursaanalysa ja erenoamážit Norman</p>
<p>Fairclough diskursaipmárdusa ja su golmmadimenšunála modealla. Kritihkalaš diskursaanalysa lea kvalitatiiva metoda mii analysere ipmárdusa doppe gos ipmárdus bohciida, namalassii gielas.</p>
<p>Ulbmilin lea identifiseret daid diehttelas-atnimiid mat geavahuvvojit go galgá máilmmi dahje duohtavuođa ipmirdit, ovdamearkka dihte movt mii hupmat sohkabeliid, ráhkisvuođaáššiid ja bárragottiid birra sámi máilmmis. Dán bokte lean geahččalan identifiseret heteronormativitehta sámi čáppagirjjálašvuođas gielalaš dovdomearkkaid bokte, ja čájehit movt heteronormativitehta bohciida ja viidána árbevierrun gos normalitehta ja eahpenormalitehta leat guovddážis. <em type="bold">5.1. Struktuvrrat ráhkisvuođa ja seksualitehta ektui </em>4. kapihttalis oinniimet ahte heteronormativitehta boahtá iešguđetládje oidnosii visot girjjiin maid lean analyseren, sihke ráhkisvuođa ja seksualitehta, sohkabealrollaid ja ovdagáttuid dáfus. </p>
<p>Ráhkisvuohta ja seksualitehta lea leamaš guovddáš fáddán buot girjjiin earret <em type="italic">Ilmmiid gaskkas- </em>girjjis, muhto vaikko fáddá ii leat ge guovddážis dán girjjis, de leat goitge leamaš referánssat sihke ráhkisvuhtii ja seksualitehtii maid vuođul lea vejolaš buohtastahttit girjjiid. </p>
<p>Girjeanalysat čájehit ahte ráhkisvuohta ja seksualitehta lea juoga mii adnojuvvo lunddolažžan nissonolbmo ja dievdoolbmo gaskka. Ráhkisvuohta, ovttaseallin ja seksualitehta govviduvvojit vuosttažettiin heterofiila bárragottiid bokte, ja eanas bárragottit leat juogo náitalan dahje guhká eallán ovttas. Dasa lassin leat eanas bárain mánát. Dan oaidnit visot girjjiid, go juogo váldopersovnnat ieža dahje váldopersovnnaid váhnemat leat náitalan dahje guhká eallán ovttas.</p>
<p>Moatti nuorra bára birra maid gullat, geat maid ellet heteronormatiiva eallima gos leat ceggeme iežaset bearraša dahje ozadeame guoimmi. Áidna spiehkastat lea <em type="italic">Ihpil – Láhppon mánáid bestejeaddji </em>, gos homofiila ráhkisvuohta ja seksualitehta lea guovddáš fáddán ja gos maiddái gullat moatti lesba-bára birra. Dán girjjis lea buoremuddui neutrála oaidnu homofiliijii danne go 76váldopersovdna lea ieš nuorra lesba ja čállá blogga iežas vásáhusaid birra. Homofiila ráhkisvuohta ja seksualitehta ii loktejuvvo buorren ii ge bahán, muhto juogan mii dušše <em type="italic">lea </em>. Dattetge vuhtto heteronormatiiva servodat maiddái dán girjjis, danne go váldopersovdna dávjá dovddaha balu ja váivahuvvama dainna go lea akto ja earálágan, ja nu duođašta ahte son spiehkasta dihto norpmain. </p>
<p>Homofiila eallin govviduvvo muđui váttis eallimin, ja tematiseren lea čadnojuvvon dasa man lossat sáhttá leat eallit homofiilan. Erohus dán girjjis ja dain eará girjjiin lea ahte mii oaidnit heteronormativitehta homofiila oaidninsajis eat ge heterofiila oaidninsajis. <em type="italic">Ihpil – Láhppon mánáid bestejeaddji </em>lea várra maid áidna girji sámi girjjálašvuođas obanassiige mii gieđahallá homofiliija guovddáš fáddán, muhto dattetge báhcá váilevašvuohtan sámi girjjálašvuođas go eai gávdno girjjit main ovdamearkka dihte váldopersovdna lea homofiila ja seammás sáŋgár. Nu šaddá maiddái áidna sámi girji mii gieđahallá homofiliija, govvádussan dasa ahte homofiliija lea spiehkastat dahje eahpenormála. </p>
<p>Homofiliija-referánssat gávdnojit maiddái guovtti eará girjjis, namalassii <em type="italic">Čábbámus iđitguovssu </em>ja <em type="italic">Rihkkut rájiid </em>. Goappašat girjjiin ovddiduvvo homofiliija sivvan, eahpenormalitehtandahje imašlašvuohtan. Maiddái dát čájeha ahte homofiillat spiehkastit dábálaš servodatnorpmain ja adnojuvvojit unnán árvvus. </p>
<p>Boaresbártnit/-nieiddat ja mánáhis olbmot orrot maid leame unnit árvvus adnojuvvon go náitalan bárat, ja lihkostuvvan ráhkisvuođa dáfus orru eaktudeame náitaleami ja mánáid. Dát lokte olbmo stáhtusa ja adnojuvvo lunddolažžan ja vuogasin. Mánáhisvuohta ja aktonasvuohta ges ferte álo čilgejuvvot. <em type="italic">Rihkkut rájiid </em>-girjjis gullat omd. ahte Riina lei áhpeheapme nuorran, muhto cuovkanii ii ge leat šat ožžon máná dan rájes, ja gullat maiddái ahte oaiveáššáskuhtti Nina Perhjelm ferte leat lesba go ii leat náitalan eai ge leat mánát. <em type="italic">Čábbámus iđitguovssu </em>-girjjis ges gullat Urbána birra ahte son ii šaddan goassege náitalit danne go soahti bođii ráhkisvuođa gaskii. Dákkár čilgehusat muhtinládje vuigejit manne sii eai leat nagodan olahit dohko gosa buot olbmot gul háliidit, namalassii árbevirolaš bearašeallimii. </p>
<p>Dákkár govvideamit leat mielde doalaheame ideologalaš servodatstruktuvrraid gos olbmuin lea vealla dahje iešguđetlágan árvu, ja gos bearašárvvut leat hui dehálaččat. Bajimusas hierarkiijas orrot leame heterofiila náitalan bárat geain leat mánát, dasto bohtet bárat geat eai leat náitalan, muhto geat leat guhká orron ovttas. Aktonas ja mánáhis olbmuin ii oro leame seamma árvu, go sii jullot omd. giddagasas čohkkát mihá buorebut go náitalan olbmot, nu go <em type="italic">Rihkkut rájiid </em>-girjjis gulaimet. Ja buot vuolemusas leat homofiillat, danne go sis ferte leat juoga sivva, sii eai leat normálat, nu go <em type="italic">Čábbámus iđitguovssu </em>-girjjis boahtá ovdan, ja muhtin muddui maiddái <em type="italic">Rihkkut rájiid </em>-girjjis. </p>
<p>Visot dát govvideamit leat servodaga diskurssat eai ge dáidde bahás jurdagiin čállojuvvon, muhto baicca daid oainnuid vuođul mat servodagas lea áigges áigái. Dat leat servodaga doxat mat 77dušše leat nu, maid birra mii eat jurddaš eat ge gažat. Mii sosialiserejuvvot dan kultuvrii gos mii eallit, eat ge mii gažat dan maid eanas olbmot atnet dábálažžan ja lunddolažžan.</p>
<p>Heteronormativitehta lea nu dábálaš ahte mii čalmmehuvvat dasa, seammaládje go keaisár čalmmehuvai iežas ođđa biktasiidda (Wadel &amp; Wadel 2007:20).</p>
<p>Min servodaga heteronormatiiva doxaid dahje diskurssaid sáhttá earret eará oskku vuođul dulkot. Mii diehtit historjjá bokte ahte leastadianisma lea guhká leamaš hui guovddážis olu sámi guovlluin. Anne Hedvig H. Løvold konkludere maiddái ahte heteronormativitehta boahtá dávjá oidnosii oskkuáššiid oktavuođas, erenoamážit leastadianismmas. Eanas leastadiánain lea hui konservatiiva oaidnu seksualitehtii, ja oaivvildit ahte dat lea juoga mii gullá nissonolbmo ja dievdoolbmo náittosdillái (Løvold 2014:57). Vaikko dán áigge ii leat šat nu garra vuordámuš ahte galgá náitalit nu movt ovdalaš áigge, de lea goitge guovddášbearašjurdda hui dábálaš, mas leat eadni ja áhčči ja sudno searvemánát. Dákkár oainnut orrot mu dutkanmateriálas maid vuhttome.</p>
<p>Leastadianismma bázahusat soitet ge leat sivvan dasa go LHBT-olbmot eai báljo tematiserejuvvo sámi čáppagirjjálašvuođas, ja jus tematiserejuvvojit, de leat dávjá negatiiva oainnut mat bohtet ovdan. Homofiliija namuhuvvo dávjá suddun risttalašvuođas, ja mu dutkanmateriála buoremuddui duođašta ahte dat lea juoga man birra ii gánnát sága ráhkadit.</p>
<p>Náittosdili ja árbevirolaš bearašeallima deattuheapmi heive maid oktii dainna maid FAFO-raporta <em type="italic">Lesbiske og homofile i Sapmi. En narrativ levekarsundersøkelse </em>konkludere, ahte Sámis leatbearašárvvut ja fuolkevuohta viidábut ja deháleappot go omd. dáčča servodagas. Sámis leat olu rituálat mat čatnet olles sohkagotti oktii ja gos bearašárvvut deattuhuvvojit (Grønningsæter ja </p>
<p>Nuland 2009:61), ovdamearkka dihte soagŋut, heajat, konfirmašuvnnat, ristejaččat ja nu ain.</p>
<p>Erenoamážit leat soagŋut ja heajat hui dehálaččat olu sámi guovlluin. Muhtin guovlluin lea dábálaš heajaide bovdet olu gussiid, gitta moadde duháha, ja náittosbárra ávvuduvvo máŋga beaivvi olu njálgga herskkuiguin. Muhtin guovlluin lea maiddái dábálaš ahte náitalan olbmot molsot jorba boaluid boahkániin njeallječiegat násttiiguin, mearkan dasa ahte leaba náitalan. Soagŋut, headjadoalut ja násteboahkánat šaddet nappo symbolan mat ovddidit servodatstruktuvrraid gos heterofiliija lea dat mii ávvuduvvo ja árvvus adnojuvvo. Maiddái dat lunddolaš-atnin ahte nissonolmmoš galgá váldit isida goarggu go náitala, nu go omd. Jedine <em type="italic">Rihkkut rájiid </em>-girjjis lea dahkan, lea heteronormativitehta symbola. </p>
<p>Visot dáid struktuvrraid lea mu dutkanmateriála mielde ovddideame dan bokte go nissonolbmo ja dievdoolbmo ovttaseallin bajiduvvo buoremus eallinvuohkin, ja homofiila eallinvuohki seammás dulbmojuvvo. Dákkár dilálašvuođat šaddet muittuhussan sidjiide geat eai heive heteronorpma sisa ahte sii leat spiehkastagat, earáláganat. Nu go Merethe Giertsen (2002:7) maiddái čállá; go leat máŋga minoritehtaidentitehta maid galgá fuolahit, de lea várra ahte muhtin dain identitehtain ii dohkkehuvvo ja nu hábme dulbmojuvvon álbmoga. Mu dutkanbarggu 78oktavuođas oaidnit ahte leat LHBT-identitehtat mat eai dohkkehuvvo. Dat dahkkojuvvojit oaidnemeahttumin, dahje šaddet muhtinlágan leaikkastallanáššin mas <span type="quote">“mii”</span><span type="quote">”- ja “sii”</span><span type="quote">“sii”</span>-oktavuohta deattuhuvvo. Dákkár struktuvrrat čáppagirjjálašvuođas muitalit lohkkiide ahte LHBT-olbmuin lea unnán árvu. LHBT-olbmuid ráhkisvuohta ja seksualitehta, mii sidjiide lea lunddolaš, ii báljo tematiserejuvvo čáppagirjjálašvuođas, ja jus čállojuvvo mihkkege, de leat unohis geažuheamit, dahje nu movt <em type="italic">Ihpil – Láhppon mánáid bestejeaddji </em>-girjjis boahtá ovdan, ahte homofiila váldopersovdna eallá lihkohis eallima ja loahpas duššá, dahje vejolaččat sorbme iežas. <em type="bold">5.2. Struktuvrrat sohkabealrollaid ektui </em></p>
<p>Sohkabealrollat leat hui mihtilmasat visot girjjiin maid lean guorahallan. Nissonolbmuin ja dievdoolbmuin lea hui čielga earru bargojuoguid ja sohkabealrollaid dáfus. Nissonolbmot leat dat geat dollet ruovttu bajás, geat fuolahit ja stivrejit mánáid, gohččot sin bargat viessobargguid ja bearráigehččet ahte sii ohppet daid bargguid mat sis vurdojuvvojit. Dievdoolbmot ges govviduvvojit<span type="quote">“garra almmájin”</span>, nu go Asta Balto (1997:131) maid čilge dievdorolla . Sii bivdet, guolástit dahje barget bohccuiguin, sii barget roavvabargguid nu go gorudiid rihttet ja buođuid bávkalit, ja sii juhket maiddái olu alkohola. Dasa lassin leat sii stoaidaseappot go nissonolbmot, ja jođihit omd. seksuálalaš lahkonemiid. Dáid beliid oaidnit čielgasit sihke <em type="italic">Rihkkut rájit </em>-girjjis ja <em type="italic">Ilmmiid gaskkas </em>-girjjis, ja muhtin muddui maiddái <em type="italic">Čábbámus iđitguovssu </em>-girjjis. <em type="italic">Čábbámus iđitguovssu </em>-girjjis dattetge lea maid ovdamearkkat mas oaidnit ahte nieida ovddida seksuálalaš lahkonemiid, muhto dát bárragoddi ii dohkkehuvvo servodagas danne go ahkeerohus lea nu stuoris. Soai leaba heteroseksuálat, muhto eaba leat heteroseksuálat rievttes vuogi mielde, mii maiddái lea heteronorpma dovdomearka. </p>
<p><em type="italic">Ihpil – Láhppon mánáid bestejeaddji </em>-girjjis eat beasa sohkabealrollaide nu bures oahpásnuvvat danne go girji lea blogga-hámis čállojuvvon ja leat dušše ovtta olbmo jurdagat mat bohtet ovdan. Dattetge leat doppe maid referánssat mat geažuhit ahte bártnit leat stoaidasat ja maskuliinnat. </p>
<p>Lea maid čielggas ahte mánát sosialiserejuvvojit dán sohkabealjuhkui. <em type="italic">Ilmmiid gaskkas </em>-girjjis oaidnit omd. ahte Sánnes vurdojuvvo ahte son galgá oahppat márfut vaikko ii háliit, ja </p>
<p>Lemme ges galgá oahppat gorudiid rihttet, ja dán sáhttá dulkot dainna lágiin ahte adnojuvvo diehttelas áššin ahte soai leaba heterofiila nuorat geat muhtin beaivvi galgaba náitalit nuppiin sohkabeliid, ja de lea dehálaš ahte máhttiba bargat daid bargguid mat gullet goappáge sohkabeallái.</p>
<p>Inger Marie Kristine Nystad, gii lea dutkan bártniid rolla Guovdageainnus, čujuha Rudiei ja dadjá ahte ipmárdus ahte sohkabeliid bargojuohku lea luonddus juo mearriduvvon, lea okta dain nannosepmosit programmerejuvvon jurdagiin servodagas. Dainna oaivvilduvvo ahte lea dakkár 79jurdda mii lea nu máŋgii duođaštuvvon ahte olbmot dađistaga leat atnigoahtán dan diehttelasvuohtan. (Rudie Nystadas 2003:75). Son čujuha maiddái sátnái <em type="italic">olmmáiduvvat </em>, mii čilge movt bárdni ovdána dievdoolmmožin. Olmmáiduvvan mielddisbuktá ahte dievdoolmmoš galgá leat searra, fiŧmat, deaivil, viššal, gievra, roahkkat ja buorre njoarostit. <span type="quote">“Dipmá árvvut”</span> nu go mánástallan eai leat nu beare oidnosis. Okta su informánttain muitala dievdoideála birra dáinnalágiin, go lea sáhka áhččepermišuvnnain: <span type="quote">“De tar permisjon, men hjelper de disse kvinnene? Nei, selvfølgelig ikke, men nå har de muligheter: Nå har jeg fått permisjon for det og det, og nå har jeg anledning til å fare på fjellet eller gjøre noe annet. Man kan si at i Guovdageaidnu er ikke de myke verdiene noe særlig fremtredende.”</span> (Nystad 2003:77.) </p>
<p>Mu dutkanmateriálas vuhttojit maid sullasaš árvvut, erenoamážit <em type="italic">Ilmmiid gaskkas </em>-ja <em type="italic">Rihkkut rájit </em>-girjjiin. Ja vaikko Nystad lea ge dutkan dušše Guovdageainnu bártniid ja nu ii leat daddjon ahte dát gusto miehtá Sámi, de orru goitge vejolaš dadjat ahte sullasaš árvvut vuhttojit maiddái eará Sámi guovlluin, das go <em type="italic">Rihkkut rájiid </em>-girjji čálli lea Ruoŧabeale Sámis eret. </p>
<p>Dákkár govvideamit leat mielde doalaheame idealisttalaš struktuvrraid servodagas gos sohkabeal-dualismma adnojuvvo diehttelas áššin. Nissonolbmot ja dievdoolbmot kontrasterejit nubbi nuppi, ja visot dagut ja doaimmat vihkkedallojuvvojit vuostálaga dan ektui ahte mii lea feminiidna ja mii lea maskuliidna árvu dan dihto servodagas. Nu go teoriijaoasis lean čállán sohkabealsosialiserema birra, de nieiddat ja bártnit dieđusge leat goabbatláganat luonddus ja dat movt servodat árvvoštallá femininitehta ja maskulinitehta lea hui guovddážis sosialiserenproseassas.(Nielsen &amp; Rudberg 1989:11). Dattetge dát guottut eai heive buot olbmuide servodagas, ja lea ge juoga maid queer-teoriija cuiggoda. Árbevirolaš sohkabealrollat gos sohkabeal-dualisma ja heteronormativitehta lea nu guovddážis, olgguštit LHBT-olbmuid, geat baicca juogadit bargguid beroštumiid ja gelbbolašvuođa mielde dan sadjái go árbevirolaš sohkabealrollaid (Lorentzen ja</p>
<p>Mühlseisen 2006:175).</p>
<p>FAFO-raporttas boahtá ge maid ovdan ahte informánttat namuhit sámi servodagaid hui árbevirolažžan ja konservatiivan sohkabealrollaid dáfus. Sohkabealrollat čatnasit máŋgga áššái sámikultuvrras, ovdamearkka dihte boazodollui ja risttalaš árvvuide. Muhto maiddái boazodoalu olggobealde orrot leame čielga vuordámušat dasa movt nieiddat ja bártnit, nissonat ja dievddut galget láhttet. Sohkabealrollat čatnasit sihke dasa man birra hupmet ja movt galgá láhttet, muhto maiddái rituálaide ja dan rollii maid guhtege váldá badjelasas dan oktavuođas. (Grønningsæter ja</p>
<p>Nuland 2009:63.)</p>
<p>Okta eará čielga struktuvra dahje rituála das maid dákkár heternormatiiva sohkabealjurddašeapmi ovddida, lea nárrideapmi. Asta Balto (1997:91) čállá nárrideami birra ahte dat lea juoga mii dávjá guoská irggástallamii ja nieidda ja bártni gaskavuođaide Ovdamearkka nárrideamis oaidnit ee. <em type="italic">Ilmmiid gaskkas </em>-girjjis go viellja nárrida oappás doggemárffiin, mii 80muittuha dievdoolbmo biergasa, dainna diehttelas-atnimiin ahte son liiko bártniide. Maiddái </p>
<p><em type="italic">Rihkkut rájiid </em>-girjjis leat dákkár ovdamearkkat, ee. go ustibat nárridit Jonna ahte son dáidá háliidit fárret Västeråsii muoŧás mielde danne go juohke nieida ruovttubáikkis su háliida. Nárrideami ulbmillea garradit nuppi oahppat gierdat leaikka ja vuostegieđageavadiid. Homofiillaide sáhttá nárrideapmi šaddat liigenoađđin, jus sis leat <span type="quote">“čiegus”</span> dovddut seamma sohkabeali hárrái maid eai duostta balu geažil almmuhit, ja dasto vel nárriduvvojit nuppiin sohkabeliin – mii lea hui heteronormatiiva jurddašanvuohki. Earaláganvuohta sáhttá šaddat erenoamáš mihtilmas, ja šaddá váttis dovddastit iežas homofiilan dahje earáládje queeran, danne go geažuheamit nu čielgasit muitalit makkár vuordámušat servodagas leat. </p>
<p>Maiddái dat girji mii mu dutkanmateriálas spiehkasta dain eará girjjiin go gieđahallá homofiliija, namalassii <em type="italic">Ihpil – Láhppon mánáid bestejeaddji </em>, lea mielde ovddideame heteronormatiiva sohkabealjurddašeami mii nanne servodaga doxaid. Ihpil sirre omd. Poshy eará jovkui go iežas go gohčoda su <span type="quote">“prinseassaposh”</span> ja seammás dadjá ahte <span type="quote">“eai diekkár nieiddat mu guvlui geahča”</span>. <span type="quote">“Prinseassaposh”</span> lea hui feminiidna govvádus, ja albma fiinna nieiddat galget leat veaháš dego prinseassat danne go dán lea servodat árvvoštallan feminiidnan. Mánát sosialiserejuvvojit unnin juo dasa ahte mat leat feminiidna ja mat leat maskuliidna árvvut. </p>
<p>Bárdnemánát ožžot omd. dávjá biillaid, bissuid ja spáppaid maiguin galget stoahkat, ja nieidamánát ges dávjá ožžot dohkáid nu go Barbie ja Cindy, mat leat dego fiinna unna prinseassažat. Lea maid dábálaš earuhit <span type="quote">“bárdneivnniid”</span> (omd. alit, ruoná), ja <span type="quote">“nieidaivnniid”</span> (omd. ruoksat, čuvgesruoksat), ja mánát sosialiserejuvvojit muđui maiddái láhttema dáfus oppalaččat:</p>
<p><em type="italic">Hvis en gutt er aggressiv og støyende, kan nok foreldrene prøve å dempe ham, men på den andre siden må de jo også til en viss grad akseptere det fordi han jo ikke kan noe for at han er slik. Hvis en jente er aggressiv eller støyende, kan man lettere gripe inn, fordi hun jo ikke må være slik. </em>(Nielsen &amp; Rudberg 1989:31.) </p>
<p>Go Ihpil ii ane Poshy iežas árvosažžan danne go son lea nu prinseassaposh ja feminiidna, de sáhttá dan dulkot dan guvlui ahte son nappo maiddái ferte leat heterofiila. Ihpil ieš šaddá dasto dego Poshyvuostebeallin, maid sáhttá dulkot nu ahte go son lea lesba, de son maiddái ferte leat maskuliidna.</p>
<p>Lorentzena mielde lea oainnat dábálaš femininiseret homofiila dievdoolbmo ja maskuliniseret lesba nissonolbmo nu ahte šaddaba dikotomalaš sohkabealoktavuhtii seammaládje go heteroseksuála nisson-dievdo-dikotomiijas (Lorentzen 2006:136), ja nu sáhttá dán ovdamearkka maid dulkot. Nu ovddiduvvojit ge struktuvrrat mat geažuhit ahte lesbat leat maskuliinnat ja feminiidna nieiddat leat heterofiillat, danne go dat lea dat mii buoremusat heive heteronormatiiva jurddašeapmái.81 <em type="bold">5.3. Struktuvrrat ovdagáttuid ektui </em></p>
<p>Struktuvrrat ovdagáttuid dáfus leat juo muhtin muddui čilgejuvvon ovddit teakstaosiin, danne go ovdagáttut bohtet ovdan sihke das movt mii jurddašit ráhkisvuođa ja seksualitehta birra, ja movt miioaidnit sohkabealrollaid. Muhto LHBT-áššiid váilevaš tematiseren lea maid mielde ovddideame servodatstruktuvrraid mat mielddisbuktet ovdagáttuid homofiillaid hárrái.</p>
<p><em type="italic">Ilmmiid gaskkas </em>-girji lea áidna girji mu dutkanmateriálas mii ii guđegeládje referere homofiliijii, ja analysas nannejin ahte lea dieđusge buorre go girji ii ovddit ovdagáttuid homofiillaidhárrái. Muhto nuppe dáfus sáhttá dadjat ahte go homofiliija ii leat oidnosis ii buorrin iige bahán, seammás go heteronormativitehta lea nu čielggas, de lea dat maiddái muhtinlágan govvádus mii čájeha ahte LHBT-olbmot ja molssaevttolaš eallinvuogit dahkkojuvvojit oaidnemeahttumin girjjálašvuođas. Nappo ovddida girjjálašvuohta struktuvrraid ja ovdagáttuid ahte heterofiliija lea áidna lunddolaš eallinvuohki, muhto lea go duođai nu? Wadel ja Wadel (2007:16) čálliba ahte luonddu bealis leat olbmot oalle dievasmeahttumat ja bealledagus. Mii fertet oahppat olu áššiid vai birget, ja dušše unna oasáš das maid mii dárbbašit vai birget boahtá <span type="quote">“luonddus”</span><span type="quote">”; eanas boahtá dan kultuvrras ja servodagas gos mii eallit. Maiddái queer-teoriija nanne ahte sohkabealli lea mihá eambbo máŋggabealat go maid heteronormatiiva sohkabeal-dualisma bidjá vuođđun. Dan vuođul lea vejolaš ákkastallat ahte heteronormatiiva eallinvuohki ii leat áidna lunddolaš eallinvuohki, dat lea baicca diskursa man olbmot leat ieža áiggiid čađa hábmen. Dat lea okta servodaga doxain maid ii oktage gažat. Dat lea juoga mii “dušše lea nu”</span><span type="quote">“dušše lea nu”</span>. </p>
<p>Čáppagirjjálašvuođas dát doxa boahtá oidnosii dan bokte go molssaevttolaš eallinvuogit eai gieđahallojuvvo. Eanas persovdnagovvádusat leat heterofiila olbmuin, ja nu lea ge čáppagirjjálašvuohta mielde ovddideame dakkár ovdagáttuid ahte Sámis eai leat homofiillat dahje eará LHBT-olbmot, dahje ahte LHBT-olbmot eai leat dehálaččat. LHBT-olbmot govviduvvojit dušše <span type="quote">“mii”</span> ja <span type="quote">“sii”</span><span type="quote">”-oktavuođas, mii geažuha ahte dát guokte joavkku eai soaba oktii. LHBT-olbmotleat nappo spiehkastagat das mii lea lunddolaš, ja dat eai gula “min”</span><span type="quote">“min”</span> searvái. Dát oainnut bohtet muhtinládje ovdan buot girjjiin earret <em type="italic">Ihpil – Láhppon mánáid bestejeaddji </em>. Dán girjjis gal oaidnit ahte homofiillat gávdnojit, muhto nuppe dáfus govviduvvo homofiila sámi nieida lihkohis olmmožin gii ii duostta namas almmuhit, muhto čállá anonyma blogga. Loahpas son jápmá, ja lea stuora vejolašvuohta ahte son lea sorbmen iežas, dan eat dieđe nu sihkkarit. Dát govvideapmi muitala muhtinládje ahte homofiila eallin lea váttis, ii ge leat dakkár eallin maid gánnáha eallit. </p>
<p>Visot girjjiin mu dutkanmateriálas leat nappo negatiiva guottut homofiillaid hárrái oidnosis.</p>
<p>Sihke dákkár govvádusat ja homofiliija váilevaš gieđahallan sáhttet leat mielde hábmeme jávohisvuođa mii fas nuppe dáfus sáhttá dagahit ahte LHBT-olbmot eai duostta boahtit <span type="quote">“skábes”</span> olggos. <span type="quote">“Skábe”</span> lea metafora dan geatnegahttojuvvon jávohisvuhtii mas lea čielga mearkkašupmi 82heteroseksualitehta ja homoseksualitehta fápmodillái (Lorentzen ja Mühleisen 2006:139-140). <span type="quote">“Skábe”</span>-metafora iešalddis muitala ahte servodagas lea heteroseksualitehta-hegemoniija ja homofiliija lea juoga man birra ii hubmojuvvo, dat lea čihkosis. Jávohisvuohta sáhttá maid leat mearkan dasa ahte olbmot leat vuostá. Aikio (2010:58) namuha jávohisvuođa dábálaš vierrun jus ii leat mielas dahje ovttaoaivilis, ja nu sáhttá jávohisvuođa homofiillaid ja eará LHBT-olbmuid hárrái dulkojuvvot mearkan dasa ahte dat ii leat juoga man galggašii doarjut.</p>
<p>Sidjiide geat leat <span type="quote">“skábes”</span> sáhttá jávohisvuohta mielddisbuktit ahte sii baicca válljejit eallit čihkosis. Heterofiillaide geat heivejit heteronormatiiva eallinvuohkái ges sáhttá jávohisvuohta mielddisbuktit diehtemeahttunvuođa, amašeami ja balu molssaevttolaš eallinvugiid hárrái, ja boađusin sáhttá šaddat homofobiija mii maiddái sáhttá mielddisbuktit ráŋggáštemiid nu go veahkaválddálašvuođa ja cielaheami, vealaheami ja olmmošvuoigatvuođaid rihkkuma. (Lorentzen ja Mühleisen 2006:143.) <em type="bold">5.4. Konklušuvdna </em></p>
<p>Jus de galggan konkluderet dainna maid álggahusas jerren, ahte lea go sámi čáppagirjjálašvuohta erenoamáš heteronormatiiva, de sáhtán iežan dutkanmateriála vuođul dadjat ahte nu orru leame.</p>
<p>Heteroseksualitehta lea vuođđun ja norbman sihke ráhkisvuođas, seksualitehtas ja sohkabealrollain, ja birastahttá buot jurdagiid ja daguid visot girjjiin maid lean analyseren. Dievdoolbmot govviduvvojit garra boján geat leat searat meahcis, barget roavvabargguid, máhttet mohtorfievrruiguin ja juhket alkohola. Nissonolbmot fas govviduvvojit fiinna nieidan geat čorgejit viesu, rádjet čoliid, duddjojit ja fuolahit ruovttu ja mánáid. <em type="italic">Ihpil – Láhppon mánáid bestejeaddji </em>dattetge spiehkasta dás veaháš go lea áidna girji mii oba tematisere ge homofiliija, muhto dan nai girjjis vuhtto heteronormatiiva servodat mii stivre váldopersovnna. Nappo sáhttá dadjat ahte sámi servodaga diskursa ja doxa seksuálalaš sojuid dáfus lea heteroseksualitehta, ja homofiliija lea dasto opinion man heteroseksuála hegemoniija viggá stivret. Homofiliija ja LHBT-áššit eai báljo gieđahallojuvvo sámi románain, ja daid háviid go gieđahallojuvvojit de leat negatiiva oainnut mat bohtet ovdan. Heteroseksualitehta, náitaleapmi ja bearašeallin adnojuvvojit árvvus ja homofilija ja queer-áššit fas dulbmojuvvojit dahje dahkkojuvvojit oaidnemeahttumin. Dáidet gal eará servodagat ja kultuvrrat maid leat heteronormatiivvat, muhto majoritehtagirjjálašvuođas dattetge gávdnojit eambbo girjjit mat heivejit LHBT-lohkkiide. Sámi čáppagirjjálašvuohta orru leame erenoamáš heteronormatiiva dan dáfus go ii gávdno eará go okta dakkár girji, ja dan nai girjjis eallá váldopersovdna lihkohis eallima ja loahpas jápmá, dahje vejolaččat sorbme iežas.8384 <em type="bold">6. Loahppasánit </em></p>
<p>Lea leamaš miellagiddevaš bargu čiekŋudit sámi čáppagirjjálašvuhtii heteronormativitehta oaidninsajis. Heteronormativitehta birastahttá min juohke guovllus servodagas, gusto maiddái sámi románain, ja dat lea nu dábálaš ahte mii eat oba jurddaš ge dan birra. Mii eallit dan kultuvrras masa mii leat sosialiserejuvvon, ja mii lohkat girjjiid mat juohkeládje gieđahallet oahpes fáttáid, eat ge mii jurddaš ahte min servodagas leat diskurssat mat leat sirdojuvvon buolvvas bulvii. Dat dušše <em type="italic">lea </em>nu. Muhto heteronormatiiva servodat ii leat nu diehttelas LHBT-olbmuide, geat spiehkastit norpmain. Sii šaddet oaidnemeahttumin ja sii dulbmojuvvojit, dan leat oaidnán dán analysas, ja nu bissu servodagas diehtemeahttunvuohta molssaevttolaš eallinvugiid birra. Dat maid eat oainne ja gula ja gearddut, dan mii eat oahpa. </p>
<p>Lean čálidettiin fuomášan máŋga eará ášši maid livččii miellagiddevaš dutkat viidáseappot.</p>
<p>Nu go álggahusas namuhin, de lea girjjálašvuohta okta servodaga speadjaliin, ja media lea nubbi.</p>
<p>Okta miellagiddevaš dutkanbargu boahtteáiggis livččii ge guorahallat guđeládje heteronormativitehta boahtá ovdan sámi mediain. Maiddái sámi lohkkiid perspektiivvaid livččii somá dutkat, ja guorahallat movt sii dulkojit servodaga diskurssaid. Livččii maiddái miellagiddevaš dutkat sámi lávllateavsttaid, nu go <span type="quote">“Eatni nieida”</span>-ovdamearkka mainna álggahin dán čállosa. Visot diet suorggit leat hui guovddážis sámi servodagas ja beroštahttet olu olbmuid, vejolaččat vel eanebuid go sámi čáppagirjjálašvuohta. Lea dehálaš čalmmustahttit ja eambbo dutkat heteronormativitehta, danne go dat lea buoremus vuohki eastadit LHBT-olbmuid vealaheami.</p>
<p>Servodat mii ii vealat seksuálalaš sojuid buvttášii vel eambbo čábbodaga min ovdalaččas čáppa sámi kultuvrii, ja gii diehtá – muhtin čáppa beaivvi soaitá eadnái leat seamma lunddolaš árvalit ahtenieida livččii boazonieiddain ožžon náitalit, go boazobártniin. 85</p>
</body></document>
