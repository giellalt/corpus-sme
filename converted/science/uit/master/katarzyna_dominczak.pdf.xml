<document xml:lang="sme" id="no_id"><header><title>Nominatiiva vai akkusatiiva? Davvisámegiela studeanttaid kásusoahppan. Sámegiela masterčálus.</title><genre code="science"/><author><person firstname="Katarzyna Zofia" lastname="Dominczak" sex="f" born="" nationality="NO"/></author><year>2020</year><wordcount>18159</wordcount><conversion_status type="standard"/><availability><license type="standard"/></availability><origFileName>https://munin.uit.no/bitstream/handle/10037/19353/thesis.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header>
<body>
<p>III</p>
<p>Ovdasánit</p>
<p>Dán masterbarggu fáddá lea guhká leamaš mu váibmoášši ja lean duođai ilus go čálus dál viimmat gárvánii.</p>
<p>Giittán váimmolaččat iežan bagadalli Lene Antonsena, guhte lea álo nannosit ja gierdevaččat neavvun ja oahpahan munnje akademalaš čállinvuogi.</p>
<p>Giitu informánttaide – munno kollegain áŋgiris studeanttaide, din čállosiid haga ii livčče leamaš dát bargu.</p>
<p>Áiggun maid giitit kollegaid Ritva, Linda, Biret Merete ja Chiara go finadeiddet kantuvrras gulaskuddame mo masterbargguin manai, ja Báhpajávrre bearjadatčállinjoavkku skábmaáigge 2019/20: Trond Trosteruda, Lene Antonsena ja Laura Janda, buvrru ja lunšaságastallamiid ovddas. Giittán erenoamážit Laura Janda, guhte lea oahpahan munnje CART-analysa muoraid ja vuvddiid. Giitu mastergrádasemináraid oasseváldiide čavčča ja giđa 2019–2020 mávssolaš kommentáraid ovddas, ja UiT HSL-ossodaga Giela ja kultuvrra instituhttii, olles bargobirrasii ja fágabirrasii.</p>
<p>Giittán ustibaččaidan guđet leat doallan oktavuođaid ja guossohan munnje gáhkkogáfe olggu ovddas, giđđabeaivvážis, dalle go čálus gárvánišgođii – ja dán láhkai movttiidahttán mu joatkit 🍪☀🐑🎵❤</p>
<p>Cealkkán vel dearvvuođaid iežan váhnemiidda ja searas nieidda-guoktái Liv Maijai ja</p>
<p>Nataliai.</p>
<p>Romssas, miessemánus 2020</p>
<p>IV</p>
<p>Čoahkkáigeassu</p>
<p>Masterbarggus guorahalan mo davvisámegiela L2-studeanttat geavahit nominatiivva ja akkusatiivva čállosiin, maid sii leat geigen UiT sámegiela jahkeoahpu nuppi lohkanbajis.</p>
<p>Materiálas leat 15.000 sáni ja oktiibuot 3530 nominatiiva- ja akkusatiivadáhpáhusa njealji áigemuttus (B1-, B2-, B3-, E-materiálatiippat). Teorehtalaš lahkonanvuogi vuođđudan gaskagielaid dutkamii ja kognitiivva oahppanteoriijaide. Lean juohkán studeanttaid golbman joavkun ja gávdnan erohusaid BCD-joavkku ovdánanminstaris, sihke nominatiiva- ja akkusatiivageavaheamis, A-joavkku bohtosiid ektui. CART-analysa čájeha ahte fáktorat kásus, syntávssalaš kategoriija, sátneluohkká ja substantiivva máttaluohkká váikkuhit eanemusat dasa, čállá go studeanta nominatiivva ja akkusatiivva riekta vai boastut.</p>
<p>Akkusatiivvat leat váddáset go nominatiivvat buot studeanttaide.</p>
<p>Čájehan ahte BCD-joavkku rivttes kásusa válljen ii ovdán dássedit kurssa progrešuvnna mielde. Vaikko sin nominatiivageavaheapmi ovdána guovtti materiálatiippa gaskkas (B2: 89 % &gt; B3: 96 %), de dat gahčá álgodássái maŋimus materiálatiippas (E: 89 %).</p>
<p>Akkusatiivasojaheapmi ovdána B1- ja B2-materiálatiippa gaskkas (77 % &gt; 86 %), muhto de hedjona guovtti maŋimus materiálatiippas (B3: 62 %; E: 67 %), álgodási ektui.</p>
<p>BCD-joavkku materiálas báhcet erenoamážit bárrastávval ja kontrákta substantiivvat ja namat (proprat) sojatkeahttá cealkaga objeaktan, dahje dat sojahuvvojit boastut. Ođđaset loatnasánit báhcet dávjá sojatkeahttá, ja sátneortnet, attribuhtat ja paratáksagihpuid siskkáldas dynamihkka sáhttet váikkuhit dasa, sojahit go studeanttat substantiivva riekta akkusatiivvas, vai eai. Studeanttaid gielladuogáš, ovdamáhttu ja fuomášupmi sáhttá maid váikkuhit oahppamii.</p>
<p>Bohtosat čájehit ahte lea dárbu heivehit oahpponeavvuid ja oahpahusa, vai čuovvulivččii ja dorjjošii nuppigiela studeanttaid buorebut sin oahppanproseassas. Lea dárbu fuomášuhttit studeanttaide kásusgeavaheami juohke háve go ođđa cealkka- ja gihppostruktuvrrat oahpahuvvojit. Berrešii maiddái geardduhit sojahannjuolggadusaid go studeanttat ohppet ođđa sániid, omd. namaid.</p>
<p>X 1 1. Láidehus 1.1. Čálli motivašuvdna ja sajádat</p>
<p>Sániid sojaheapmi dagaha váttisvuođaid studeanttaide, geat rávisolmmožin ohppet sámegiela nubbingiellan ja kásusat, omd.nominatiivvat ja akkusatiivvat geavahuvvojit dávjá boastut.</p>
<p>Giella lea sihke mearkkašupmi ja struktuvra, nu ahte olmmoš ferte máhttit bidjat sániid rivttes hámiide ja rivttes ortnegii, vai beassá deaivilit ja vuohkkasit ovdanbuktit iežas jurdagiid.</p>
<p>Mađe eanet grammatihka olmmoš máhttá, dađe vuohkkaset ja deaivilet sáhttá dadjat ja čállit maid oaivvilda. Danne lean válljen addit ollu čállinbargguid iežan studeanttaide, ja anán dás sin čállosiid dutkanmateriálan.</p>
<p>Rávisolmmožin ferte diđolaččat fokuseret vai oahppá giela (Schmidt 1990). UiT jahkeovttadaga plána mielde studeanta galgá gielalaččat birget servodagas go lea geargan sámegieloahpuin. Dasa dárbbaša <span type="quote">“a fairly large repertoire, and a degree og control, of target language structures”</span> (Martin ja earát 2010:75).</p>
<p>Čálamáhttu (eaŋ. <em type="italic">literacy </em>) lea olmmošvuoigatvuohta ja dehálaš oassi olbmo oppalaš giellamáhtus. Máhttit čállit ja lohkat iežas eatnigiela sáhttá nannet olbmo identitehta ja dat rahpá vejolašvuođaid buorebut searvat servodatdoaimmaide. Čálamáhttu buktá kognitiiva ovdamuniid ja viiddida olbmo gielalaš resurssaid ja reaidduid, ja dán láhkai doarju maiddái giellaoahppama ja -ovdáneami (Outakoski 2015:4). Dat bealli lea leamaš dehálaš munnje nuppigiela oahpaheaddjin. </p>
<p>Mun lean ieš lohkan sámegiela nubbingiellan, nu ahte mus leat vásáhusat studeantan, oahpaheaddji ja dutki perspektiivva lassin. Go dađistaga álgen oahpahit, de lei oahpahusas garra fokus njálmmálaš gulahallamis ja studeanttais sávaldat lea leamaš oahppat hupmat.</p>
<p>Seammás čállit sámegillii adnojuvvo máŋgga sivas váttisin: čállinvuohki spiehkasta suopmaniid jietnadeamis, leat ain unnán girjjit ja oahppomateriálat majoritehtagielaid ressursaid ektui; unnán hárjáneapmi ja miellaguottut čállima hárrái hehttejit ges olbmuid čállimis. (Outakoski 2015b:50–52).</p>
<p>Giellaoahpaheaddjit leat ozus buriid oahpahanvugiid vai buorebut dorjjoše ohppiid giellaovdáneami. Ovdal go divvu ja buorida, de dárbbašuvvojit dárkilis dieđut das, makkár 2 studeanttaid giella lea. Sávan ahte dán barggu bohtosat čielggadivčče oasi vierisgiela studeanttaid giellamáhtus. 1.2. Fáddá</p>
<p>Dutkamušastan guorahalan oasáža das, mo davvisámegiela L2-studeanttaid1 (ollesolbmuid) <em type="italic">kásusgeavaheapmi </em>ovdána teavsttain, maid sii leat čállán universitehta jahkeovttadaga nuppi lohkanbaji áigge. Mun guovdilasttán dás mo nuppigiela joatkkadási studeanttat geavahit nominatiivva ja akkusatiivva2. </p>
<p>Máhttit geavahit nominatiivva ja akkusatiivva lea davvisámegielas dehálaš morfosyntávssalaš ášši, go daiguin earuha ee. cealkaga subjeavtta ja objeavtta. Dat gáibida nuppigiela studeanttas gálggaid máŋgga dásis: son ferte oahppat sihke hámi ja funkšuvnna – jietnadeami ja sojahanhámiid lassin galgá máhttit riektačállima njuolggadusaid ja cealkagiid syntávssa.</p>
<p>Vaikko dan guovtti kásusii vuoruhuvvo ollu áigi ja návccat vierisgieloahpahusas, de giellaoahpaheaddjit vásihit ahte oahppit čađat bártidit nominatiivvaid ja akkusatiivvaid buvttademiin čállimis. Dat guoská sihke álgodási ja joatkkadási ohppiide ja studeanttaide.</p>
<p>Ovddit dutkamušat čájehit maiddái ahte earenoamážit davvisámegiela konsonántaguovddáža dássemolsun sáhttá dagahit váttisvuođaid maiddái eatnigielagiidda (Juuso 2018; Outakoski 2015; Antonsen 2013). 1.3. Dutkančuolbma</p>
<p>Dán barggu fáddái lean formuleren čuovvovaš dutkangažaldagaid: 1. Makkár dáhpáhusain davvisámegiela joatkkadási3 nuppigiela studeanttat geavahit nominatiivva ja akkusatiivva riekta čállosiin – ja mainna sii eanemustá bártidit? 2. Gávdnojit go oktasaš tendeanssat (ovdánanmuttut4) nominatiivva ja akkusatiiva oahppamis, maid buohkat čuvvot? 1 Mun gohčodan giellaoahpahalli ollesolbmuid studeantan; skuvlaahkásaččaid gohčodan ges oahppin. 2 Čilgen kásusvuogádaga ja kásusnamahusaid válljema goalmmát kapihttalis. 3 UiT jahkeovttadaga nuppi lohkanbaji studeanttat 4 eaŋ. <em type="italic">leaps of development </em>(Martin ja earát 2010:74) 3 3. Man muddui jahkeovttadahkii gullevaš oahppoávdnasat dorjot nominatiivva ja akkusatiivva oahppama? </p>
<p>Ovddeš dutkamušaid bohtosiid vuođul ja iežan intuišuvnna vuođul lean ráhkadan golmma bargohypotesa: 1) Materiálas leat eanet kásusfeaillat go dássemolsun- ja čállinfeaillat (mii čájeha ahte studeanta lea buori muddui oahppan morfologiija ja čállinnjuolggadusaid (ja máhttá geavahit sátnegirjjiid), muhto cealkkasyntáksa ii leat vel sajáiduvvan su giellavuogádagas5 dutkanprošeavtta áigge). 2) Mađe moalkásat cealkkahuksehus, dađe eanet kásusfeaillat. 3) Jahkeovttadahkii gullevaš oahppoávdnasat eai doarjjo doarvái bures joatkkadási studeanttaid oahppanproseassa ja fertejit buoriduvvot. 1.4. Barggu huksehus</p>
<p>Čálus lea juhkkojuvvon čieža oassái. Láidehusas muitalan iežan motivašuvnnas ja vuolggasajis dutkin, ja dasto ovdanbuvttán dán masterbarggu fáttá, dutkangažaldagaid ja struktuvrra. Nuppi kapihttalis čilgen davvisámegiela kásusvuogádaga ja dasa guoskevaš morfofonologalaš ja morfosyntávssalaš áššiid; dás ákkastalan kásusnamaid válljema.</p>
<p>Goalmmát kapihttalis ovdanbuvttán ges dán dutkamuša teorehtalaš duogáža. Das čilgen ee. <em type="italic">gaskagiella </em>-doahpaga, oahppanteoriijaid ja mo dat heivejit sámegielaid kontekstii. Njealját kapihttalis presenteren ovddit dutkosiid mat leat dahkkon sámegiela oahpahalliid giela birra, ja čilgen mo dat leat relevánta mu dutkamuššii. Barggu viđát oasis válddahan materiála, metoda ja analysavugiid, ja dasa lassin jahkeovttadaga sisdoalu. Dasto guđát ja stuorimus oasis buvttán ovdan iešalddis materiála analysa, bohtosiid ja digaštallama. Loahpahan dutkamuššan čoahkkáigeasuin, mas buvttán jurddabohtosiid ja evttohan vel vejolaš joatkaga. 2. Davvisámegiela kásusvuogádat </p>
<p>Dán dutkamuša fáddá lea nominatiivva ja akkusatiivva geavaheapmi. Kásusiid sáhttá defineret máŋgga perspektiivvas ja dutkanárbevierus. Mun guorrasan dás definišuvdnii, man mielde kásus lea nomeniid sojahan <em type="italic">hápmi </em>ja giellaoahpalaš sojahankategoriija, mii čájeha makkár doaibma nomengihpus lea cealkagis, eará cealkkalahtuid ektui. 5 Čilgen <em type="italic">gaskagiela </em>-doahpaga ja eará doahpagiid goalmmát kapihttalis 4 </p>
<p>Máhttit kásusvuogádaga gáibida nuppigiela studeanttas gálggaid máŋgga dásis – son ferte oahppat ja dovdat sihke fonologiija, morfologiija ja syntávssa, ja dasa lassin riektačállinnjuolggadusaid (dakko gokko čállinvuohki spiehkasta jietnadeamis). Sámegielat leat syntehtalaš gielat, mii mearkkaša ahte sojahan- ja suorggidangehčosat laktásit sátnemáddagii dihto ortnegis; eai leat álo čielga rájat morfemaid gaskkas. Dasto leat sáni siskkáldas fonologalaš molsašuddamat, omd. konsonántaguovddáža dássemolsun ja diftoŋganjuolgan normerejuvvon čállingielas; njálmmálaš gielas lea vel moalkáset vuogádat, mas birastahtti vokálat váikkuhit konsonántaguovddážii. Ovdamearkka (2:1) čájeha 1) dássemolsašumi <em type="italic">ht </em>- <em type="italic">đ </em>, 2) akkusatiivva máŋggaidlogu gehčosa - <em type="italic">id </em>ja 3) diftoŋganjuolgama <em type="italic">oa </em>- <em type="italic">o </em>soggevokála - <em type="italic">ii </em>guhkkuma geažil: (2:1) <em type="italic">goahti </em>(OlNomB) – <em type="italic">gođiid </em>(MlAkkB)6 </p>
<p>Nu ahte oahppi ferte máhttit sihke ráhkadit máŋggaidlogu akkusatiivva <em type="italic">gođiid </em>-hámi, ja nuppe dáfus oaidnit minstara ja ipmirdit sátnehámi mearkkašumi ja funkšuvnna teavsttas ja njálmmálaš gielas. </p>
<p>Dan barggu fokus lea davvisámegiela guovtti giellaoahpalaš kásusii – nominatiivii ja akkusatiivii ( <em type="italic">akkusatiiva </em>-namahusa válljema čilgestan dasto). Davvisámegielas lea dehálaš máhttit dan guokte kásusa, go daiguin earuha ee. transitiiva subjeavtta ja objeavtta, nu mo oidno ovdamearkkain (2:2) ja (2:3). Dat lea vejolaččat dehálaš máhttu vai gulahallan meinestuvvá. (2:2) <em type="italic">Ánde oinnii guovžža. </em></p>
<p>OlNomB OlAkkB (2:3) <em type="italic">Ándde oinnii guovža. </em></p>
<p>OlAkkB OlNomB 2.1 Davvisámegiela kásusvuogádat iešguđet grammatihkain Kásusvuogádaga govvideamis ja čilgemis ferte váldit vuhtii hámi ja funkšuvnna. Ođđaset davvisámegiela grammatihkat almmuhit 6–8 kásusa (Aikio &amp; Ylikoski (boahtime); Nickel &amp; 6 Oanadusáid čilgehus: Ol – ovttaidlohku, Ml – máŋggaidlohku, Nom – nominatiiva, Akk – akkusatiiva, B – bárrastávval máttatiipa 5</p>
<p>Sammallahti 2011; Svonni 2018). Hámi dáfus leat dálá davvisámegielas guhtta kásusa, namalassii nominatiiva – akkusatiiva/genitiiva – illatiiva (allatiiva) – lokatiiva (lokatiiva/ablatiiva) – komitatiiva – essiiva. Buot kásusiin earret essiivva leat sierra ovttaidlogu- ja máŋggaidlogu hámit. Genitiiva-akkusatiiva synkretismma (man čilgen lagabut boahtte vuollekapihttalis) lassin leat ovttaidlogu lokatiivva ja máŋggaidlogu komitatiivva hámit seammaláganat, ja maiddái Svonni (2018) vuogádaga mielde lokatiiva ja ablatiiva.</p>
<p>Funkšuvnna dáfus sáhttá goit earuhit giellaoahpalaš kásusiid (omd. subjeaktakásusa ja objeaktakásusa), oamastankásusa, báikekásusiid jna. Svonni ovdanbuktá vuogádaga mas leat gávcci kásusa (2018:44), Nickel &amp; Sammallahti ovdanbuktiba čieža kásusa (2011:49), ja</p>
<p>Aikio &amp; Ylikoski (boahtime) ges guhtta. Oppalašgovva oidno vuolábeale tabeallas 1: lohkosániid, maid dás in gieđahala). Go sánit, main leat iešguđetlágan morfosyntávssalaš funkšuvnnat ovttastuvvet oktan hápmin, de dat gohčoduvvo synkretisman; dat lea sojahanhámiid homofoniija (Hansson 2007:91). WALS ( <em type="italic">The World Atlas of Language </em></p>
<p><em type="italic">Structures Online </em>) diehtovuođu mielde kásusiid synkretisma lea máilmmiviidosaččat dábálaš dáhpáhus. Dasa sáhttet leat iešguđet sivat. Diakronalaš perspektiivvas synkretisma sáhttá mearkkašit, ahte giela morfologiija lea systemáhtalaččat rievdan (muhtun sárgosiidda, eaŋ. <em type="italic">features </em>, ii leat šat dárbu) – dahje dat sáhttá leat fonologalaš rievdama boađus, morfologiija olggobealde; dalle jietnadagaid rievdamat dat jávkadit erohusaid sojahanhámiid gaskkas (Hansson 2007:94–95; 102). Dán láhkai Proto-Urála (PU) akkusatiiva ja genitiiva ovttaidlogu 6 hámit leat massán nasála loahppakonsonánttaid. Ovdamearkkaid (2:4)–(2:6) lean viežžan </p>
<p>Sammallahtis (1998:65–66): (2:4) PU * <em type="italic">n </em>(genitiiva geažus) ja * <em type="italic">m </em>(akkusatiiva geažus) &gt; davvisámi _ (ii leat geažus) (2:5) PS * <em type="italic">kuole-m </em>(Ol Akk) <em type="italic">&gt; </em>DSá <em type="italic">guoli </em>_ (Ol Akk/Gen) (2:6) PS * <em type="italic">kuole-n </em>(Ol Gen) <em type="italic">&gt; </em>DSá <em type="italic">guoli </em>_ (Ol Akk/Gen) </p>
<p>Dálá máŋggaidlogu akkusatiiva- ja genitiivahámit leat maid homonyma, vaikko ii lean fonologalaš biras, mii dagahivččii ovttastahttima. Sammallahti mielde ná (1998:68): (2:7) MlAkk: PFS * <em type="italic">kala-j-ta </em>&gt; PS * <em type="italic">kuoilijDe </em>&gt; DSá <em type="italic">guliid </em>(Nielsen: <em type="italic">guliid </em>) (2:8) MlGen: PFS * <em type="italic">kala-j </em>&gt; PS * <em type="italic">kuolij </em>&gt; DSá <em type="italic">guliid </em>(Nielsen: <em type="italic">gulii </em>) </p>
<p>Ovdamearkkain (2:7) ja (2:8) oidno gehčosiid ovdáneapmi. Nielsena grammatihkas almmuhuvvon jagiid 1926–1929 oidno ain erohus máŋggaidlogu akkusatiivva ja genitiivva hámiid gaskkas (Nielsen 1979:62–69). Nu ahte ovttaidlogu akkusatiivva ja genitiivva synkretismmas lea fonologalaš duogáš, ja máŋggaidlogus ges analogalaš duogáš.</p>
<p>Dálá lullisámegillii leat ain seilon Proto-Urála akkusatiivva ja genitiivva ovttaidlogu gehčosat - <em type="italic">m </em>ja - <em type="italic">n, </em>ja dasto oidno maid erohus máŋggaidlogu akkusatiivva ja genitiivva gaskkas. </p>
<p>Lullisámegiela (LSá) ovdamearkkat (2:9) ja (2:10) leat vižžon Bergsland (1994:102–103): (2:9) LSá: OlNom <em type="italic">gåetie – </em>OlAkk <em type="italic">gåetiem – </em>OlGen <em type="italic">gåetien </em>(2:10) MlNom <em type="italic">gåetieh – </em>MlAkk <em type="italic">göötide </em>/ <em type="italic">gåetide – </em>MlGen <em type="italic">gööti </em>/ <em type="italic">gåetiej </em></p>
<p>Dálá julevsámegielas oidno maid erohus akkusatiivva ja genitiivva gaskkas. Ovdamearkkat (2:11) ja (2:12) čájehit julevsámi vuogádaga: (2:11) JSá: OlNom <em type="italic">goahte </em>– OlAkk <em type="italic">goadev </em>– OlGen <em type="italic">goade </em>(2:12) MlNom <em type="italic">goade </em>– MlAkk <em type="italic">gådijt </em>– MlGen <em type="italic">gådij </em></p>
<p>Suomagielas dattege leat boares gehčosat suddan oktii <em type="italic">-n </em>–geažusin ovttaidlogus: Suo. <em type="italic">kala-n </em>(Ol Akk/Gen) – geahča omd. Karlsson (2009:150). 7 2.1.2. Subjeakta- ja objeaktakásusat Máŋga máilmmi giela juohkásit typologalaččat akkusatiiva (ii-ergatiiva) ja ergatiiva (ii-akkusatiiva) vuogádagaide. Sámegielat geavahit ng. akkusatiiva-kásusvuogádaga, mas nominatiiva lea subjeaktakásus ja akkusatiiva ges transitiiva vearbbaid objeaktakásus7. </p>
<p>Mun lean dán barggus válljen geavahit <em type="italic">akkusatiiva </em>tearpma funkšuvnna kriteria vuođul, man mielde akkusatiiva mearkkaša transitiiva vearbbaid objeaktakásusa. Dán dutkamušas in geahča oamastanráhkadusaid (main geavahuvvo genitiiva) in ge áigeadverbiálaid (mat sáhttet leat sihke akkusatiivvas ja genitiivvas). Dieđán ahte livčče eará vuogit klassifiseret kásusiid (gč. tabealla 1). </p>
<p>Birastahtti majoritehtagielat, nu go suomagiella ja skandinávalaš gielat váikkuhit sámegielagiid gillii, dasa mo olbmot ipmirdit kásusiid ja mo sii válljejit kásusa go čállet ja hupmet. Dát guoská sihke L2-ohppiide, árbegielahubmiide ja muđui sámegielagiid gillii.</p>
<p>Suomagiela objeaktakásus sáhttá leat nominatiiva, partitiiva, genitiiva ja akkusatiiva, sierra njuolggadusaid mielde. Karlssona akkusatiiva lea čoahkkedoaba (funkšuvnna), mii sisttisdoallá buot vejolaš objeaktakásushámiid (2009:147).</p>
<p>Earret earáin Göken (2012) ja Piri (2017) čájeheaba pro gradu-dutkamušasteaskka, ahte rivttes objeaktakásusa válljen dagaha váttisvuođaid suomagiela L2-ohppiide gitta alit giellaoahppandássái. Lullisámegiela objeavtta kásusnjuolggadusat leat moalkát ja sulastahttet suomagiela vuogádaga. Nuppe dáfus, dálá girjedárogielas kásus ii oidno go persovdnapronomeniin ja daidda leat seilon dušše nominatiiva- ja akkusatiivahámit: (2:13) <em type="italic">Jeg </em>(OlNom) <em type="italic">elsker deg </em>(OlAkk). (2:14) <em type="italic">Vi </em>(MlNom) så <em type="italic">dem </em>(MlAkk). </p>
<p>Eará nomenat eai soja kásusiid mielde (Faarlund ja earát 1997:316). Davvisámegiela oahpahalli dárogielagiidda sáhttá leat váttis fuobmát objeavtta, dahje muitit sojahit dan akkusatiivvas. Mus eai leat dán vuoro metadieđut, mat muitalivčče juste mo studeanta jurddaša dalle go galgá válljet kásusa čállidettiin, ja mii su mielas dagaha eanemus váttisvuođaid. 7 Eará gielain, nu go omd. euskara (baskagiella) dahje kalaallisut (Ruonáeatnama giella), atnet ergatiivva transitiiva vearbbaid subjeaktakásusin, ja absolutiivva sihke transitiiva vearbbaid objeaktakásusin ja intransitiiva vearbbaid subjeaktakásusin (Montrul 2016:58–59). 8 2.2. Morfofonologiija – máttaluohkát ja dássemolsašupmi</p>
<p>Oahpahaladettiin davvisámegiela nomensojaheami ferte oahppat nomeniid máttaluohkáid ja dássemolsunminstariid. 2.2.1. Nomeniid máttaluohkát Davvisámegielas leat golbma máttaluohká (dahje máttatiippa), máddaga maŋimus távtta mielde. Ođđaset grammatihkain ja čállosiin Svonni (2018) ja Baal (ee. 2009) geavaheaba juohku bárrastávval, bárahisstávval ja kontrákta máttaluohkát. Nickel &amp; Sammallahti (2011) ja Aikio &amp; Ylikoski (boahtime) ges – vokála- ja konsonántamáddagat.</p>
<p>Mii rehkenastit stávvaliid sáni maŋemus távttas, dábálaččat ovttaidlogu akkusatiiva-genitiiva-hámis, nu ahte bárrastávval nomeniin leat guokte stávvala ( <em type="italic">do </em>), bárahisstávval nomeniin leat golbma stávvala ( u đ as-u đđ asa ), ja kontrákta maid guokte stávvala ( suo l u-su ll o </p>
<p>Bárahisstávvalnomeniin leat nuppe láhkái: gievrras dássi lea buot kásusiin earret ovttaidlogu nominatiivva ja essiivva. Kontrákta máddagiin lea seammá minsttar go (2). Bárahisstávval máddagat ožžot liigestávvala gievrras máddagis. Kontrákta máddagat gullet loahppatávttaid dáfus bárrastávval tiipii ja dássemolsuma dáfus ges bárahistávval tiipii (Baal 2009:46). 2.2.2. Dássemolsun Dássemolsašupmi lea morfofonologalaš proseassa, mii dáhpáhuvvá go guovddáškonsonánttat molsašuddet fonologalaččat, dalle go nomen sodjá kásusiid mielde (Baal 2009:43).</p>
<p>Kásusiin lea jogo gievrras dahje geahnohis dássi, dan mielde guđe máttaluohkkái nomen gullá.</p>
<p>Leat konsonántaguovddáža golbma guhkkodaga dahje ceahki (CI – CII – CIII), mat sáhttet leat jogo gievrras dahje geahnohis dássi. CI álo geahnohis dássi ja CIII álo gievrras dássi; CII sáhttá leat jogo gievra dahje geahnoheapme. Mun čájehan dán vuolabeale tabeallas 2. 9</p>
<p><em type="bold">CIII </em></p>
<p><em type="bold">CII </em></p>
<p><em type="bold">CI hcc-hc </em>fá <em type="bold">hcc </em>a(OlNomB) <em type="italic">gievrras dássi </em>fá <em type="bold">hc </em>at(MlNomB) <em type="italic">geahnohis dássi </em><em type="bold">hc-z </em>čá <em type="bold">hc </em>i(OlNomB) <em type="italic">gievrras dássi </em>čá <em type="bold">z </em>i(OlAkkB) <em type="italic">geahnohis dássi </em></p>
<p><em type="italic">Tabealla 2. </em>Guovddáškonsonánttaid golbma vejolaš ceahki ja molsašuddan gievrras ja geahnohis dási gaskkas. Ol/Ml mearkkaša ovttaid- ja máŋggaidlogu, Nom/Akk leat kásusnamahusat ja B lea bárrastávval máttatiipa. </p>
<p>Guovddáškonsonánttaid molsašuddan sáhttá leat jogo kvantitatiiva (guhkkodaga dáfus, omd. <em type="italic">guo </em>) dahje kvalitatiiva (omd. goa ht i-goa đ i ) (Baal 2009:44). </p>
<p>Vokálaguovddáža ja sokki vokálat váikkuhit konsonántaguovddážii. Leat erohusat oarje- ja nuortasuopmaniid gaskkas. Gávdno birastahtti vokálaid primára ja sekundára guhkkun: primára guhkkun Guovdageainnu suopmanis váikkuha konsonántaguovddážiidda main lea kvantitatiivvalaš molsašupmi, no go gemináhtat ja gievrras dási h-čoahkit. Sekundára guhkkun dagaha ges ahte geahnohis dási nuppi ceahki guovddáškonsonánttat guhkkot goalmmát ceahkkái. (Baal 2009:45). Eambbo das mo vokálat váikkuhit čállá omd. Baal (2009) ja Sammallahti (1984; 1998).</p>
<p>Davvisámegiela oahpahalliid nomensojaheapmi lea ain unnán dutkojuvvon, muhto leat moadde dutkamuša mat gieđahallet dan fáttá. Juuso (2013) dutká konsonántaguovddáža feaillaid eatnigiela studeantaiskosiin. Son lea juohkán konsonántaguovddážiid váttes ja álkes guovddážiidda, kvalitehta ja guhkkodaga dáfus. Su mielde dan mielde gullá go eatnigiel olmmoš erohusa jietnadeamis (álkes konsonántaguovddáš) vai ii (váttes konsonántaguovváš) (Juuso 2013:42). Maiddái Länsman (2009) ja Outakoski (2015c) leat dutkan sámegiela ohppiid ja studeanttaid kásusvuogádaga (gč. kapihttala 4).</p>
<p>Nomeniidda laktásit sierra kásusgehčosat, das gitta guđe máttaluohkkái nomen gullá.</p>
<p>Davvisámegiela <em type="italic">bárrastávval </em>máddagiid ovttaidlogu nominatiivvas ja akkusatiivvas ii leat geažus, nu ahte dušše dássemolsun earuha dan guokte kásusa ( čá hc i-čá z i ). Máŋggaidlogu hámiin leat sihke dássemolsun ja gehčosat. Geažus -t sáhttá leat máŋggaidlogu nominatiivva geažus ( rišša t ), dahje bárahisstávval nomeniid ovttaidlogu nominatiivva loahppakonsonánta ( rievssa t ). (Baal 2009:52). </p>
<p>Bárahisstávval nomeniin ihtá liige stávval buot kásusiin earret ovttaidlogu nominatiivva ja essiivva normerejuvvon gielas; hállangielas essiivvas maid sáhttá leat liigestávval. 10</p>
<p>Persovnnalaš, jearaldat- ja relatiivapronomeniin leat sierra kásushámit, main ii leat dássemolsun. Ollislaš paradigmat gávdnojit ovdalis namuhuvvon davvisámi grammatihkain, omd. Aikio &amp; Ylikoski (boahtime), Svonni (2018) ja Nickel &amp; Sammallahti (2011).</p>
<p>Davvisámegiela dábálaš sátneortnet lea SVX: subjeakta – verbála – objeakta, predikatiiva dahje adverbiála. Eksistentiála- ja habitiivacealkagiin subjeakta čuožžu cealkaga loahpas (Svonni 2018:200, Aikio &amp; Ylikoski (boahtime):44–45). Sátneortnet sáhttá dattege leat oalle friddja (omd. Svonni 2018:200–202). 2.3. Studeanttaid kásusoahppan Mun guorahalan dán barggu analysaoasis (guđát kapihttalis), maid informánttat orrot máhttime ja guhtemuš grammatihkkaoassi dagaha váttisvuođaid dihto ovdánancehkiin – lea go nu, ahte oahppi ii gula dahje ii máhte dássemolsuma njuolggadusaid, vai ahte ii <em type="italic">ipmir </em>kásusgeavaheami (ahte transitiiva vearbbaid objeakta galgá leat akkusatiivvas), vai lea go sáhka syntávssas (oahppi diehtá, ahte galgá akkusatiiva muhto ii oainne dahje ii muitte objeaktaposišuvnna)? Jearahallanskovit mat informánttat leat vástidan čájehit, ahte eatnašat leat oahppan ja <em type="italic">dihtet </em>mii transitivitehta lea, muhto eai soaitte leat doarvái <em type="italic">diđolaččat </em>cealkkastruktuvrii dahje riektačállimii. 3. Teorehtalaš duogáš 3.1. Vuosttaš-, nubbi- ja vierisgiela doahpagat Čilgen álggos nuppigiela oahppamii guoskevaš váldodoahpagiid, mat leat vuosttaš-, nubbi- ja vierisgiella. 3.1.1. Vuosttašgiela oččodeapmi ja nuppigiela oahppan </p>
<p>Dán barggu dutkanfáddá lea davvisámegiella8 <em type="italic">nubbingiellan </em>. Nubbingiellan (eaŋ. <em type="italic">L2 </em>) gohčoduvvojit buot gielat, maid olmmoš oahppá maŋŋel go vuosttašgiela oččodeami proseassa lea ollašuvvan9 sullii dalle go mánná deavdá golbma jagi (Berggreen &amp; Tenfjord 8 Dás ovddos guvlui oanidan muhtumin davvisámegiela sámegiellan. 9 Eai buot L1 bealit, moalkát syntávssalaš struktuvrrat eai <span type="quote">“látta”</span> ovdal go mánná lea deavdán 8–10 jagi, gč. omd. Schmid 2013:98; Montrul 2008; Montrul 2016. 11 1999:16; Helander 2016:48; Ijäs 2011:19–20). Vuosttašgiella (eaŋ. <em type="italic">L1 </em>) sáhttá leat giella man olmmoš geavaha eanemusat ja máhttá buoremusat (Helander 2016:49), ja dalle lea dehálaš reaidun mainna konseptualisere ja dulko máilmmi (Berggreen &amp; Tenfjord 1999:183). </p>
<p>Guovttegielat bearrašis mánás sáhttet leat eanet go okta vuosttašgiella, go gielat hubmojuvvojit mánnái árra mánnávuođa rájes.</p>
<p>Nuppigiela sáhttá oahppagoahtit iešguđet agis, sihke mánnán ja ollesolmmožin. Vuosttašgiela oččodeapmi ja nuppigiela oahppan leat goappatlágan proseassat mat dáhpáhuvvet sierra kognitiiva eavttuid mielde.10 Vuosttašgiela oččodeami boađus lea dasto oamasteapmi (Ijäs 2011:19); nuppigiela ges lea vejolaš <em type="italic">oahppat </em>gitta iešguđet dássái, nu ahte muhtumat ohppet dan alla dássái mii sulastahttá vuosttašgiela hubmiid giela, muhtumat ges bisánit dihto vuolit muddui, kognitiiva sivaid geažil. Nuppigiela oahppanteoriijat deattuhit iešguđet muddui vuosttašgiela saji L2 oahppamis. (Berggreen &amp; Tenfjord 1999:179–180, 58–60.) Mun čilgen dan vuollekapihttalis 3.2. </p>
<p>Vuosttašgiella gohčoduvvo dávjá eatnigiellan. Eatnigiella-doahpagis sáhttá leat viidát sisdoallu <em type="italic">, </em>mii guoská olbmo identitehtii (geahča omd. NAČ 2016:18 <em type="italic">váibmogiela </em>) <em type="italic">– </em>dalle lea eatnigiella giella mainna olmmoš ieš identifisere iežas (dahje mainna earát definerejit su, guhte máhttá eanet gielaid). Nu ahte viiddes definišuvnna mielde eatnigiella sáhttá leat giella man olmmoš máhttá, muhto maiddái giella man son ii máhte, ja mii lea dehálaš sutnje ja duddjo su identitehta. (NOU 2016:18: s.17; Skutnab-Kangas &amp; Dunbar 2010:33–35). </p>
<p>Mun geavahan dás vuosttašgiela dahje L1 definišuvnna ahkekriteria mielde, giellan man vuollel golmmajahkásaš mánná oččoda ruovttus. 3.1.2. Nubbi- ja vierisgiella</p>
<p>Skandinávias gielladutkamis ja skuvlaplánain lea leamaš árbevierru earuhit nuppigiela ja vierisgiela. Dát juohku lea dan gitta makkár konteavsttas olmmoš oahppá giela. Definišuvnna mielde nuppigiela oahppá giellaservodagas, eahpeformálalaš konteavsttas – dábálaččat bagadeami haga, muhto sáhttá maid searvat formála oahpahussii (Berggreen &amp; Tenfjord 1999:16–17). Vierisgiela11 oahppá ges eanaš luohkkálanjas guovllus dahje báikkis gos giella muđui ii gullo, ja gosa dat árbevirolaččat ii gula (omd. spánskkagiella Norgga skuvlla fágan). 11</p>
<p>Oidnosta maid amasgiella. 12</p>
<p>Nu ahte vierisgiela dábálaččat ii geavat gulahallamii luohkkálanja olggobealde; nubbigiella lea dattege beaivválaš anus birrasis ja giellaoahppi beassá gullat, lohkat, hupmat ja čállit nu ollu go háliida; sus lea maid dárbu máhttit giela vai birge servodagas. Norggabeale skuvlaplánain geavahuvvo nubbi- ja vierisgiella dan mielde, makkár ovdamáhttu oahppis galgá leat dalle go lohkagoahtá giela skuvllas ja man jođánis progrešuvnna son vállje.</p>
<p>Davvisámegiella sáhttá lohkat sihke vuosttaš-, nubbin- ja vierisgiellan (&lt;udir.no&gt; –</p>
<p>Kunnskapsløftet - samisk).</p>
<p>Mun buvttán dás vuollelis muhtun fuomášumiid dakkár kategoriseremii ja vuollekapihttalis 3.3.2. buvttán ges oainnuid dasa, man muddui <em type="italic">lunddolaš </em>giellaoahppan (gč. omd. Krashen 1982; 1999) lea vejolaš. </p>
<p>Dán áigge digitála oktavuođat (goit min máilmmiguovlluin) viiddidit oahppanduovdagiid ja dahket vejolažžan searvat giellaservodahkii mediaid ja gulahallankanálaid bokte, nu ahte buhtes luohkkálatnjaoahpahus mas eanaš teavsttat ja materiálat leat pedagogalaččat heivehuvvon ohppiid várás (Berggreen &amp; Tenfjord 1999:17), ii soaitte šat nu áigeguovdil.</p>
<p>Nuppe dáfus, vaikko skuvlla ovdamáhttokriteria lea čielggas, de ain orru vierisgiella-tearpma čuolbmái dalle go sámegiella oahpahuvvo Sámis sápmelaččaide. Oainnán dás dárbbu ođđasit smiehtat tearpmaid ja doahpagiid vai dat dorjjoše sámegielaid nannema ja ovdánahttima (&lt;www.samediggi.no&gt; ja NAČ 2016:18).</p>
<p>Mun geavahan dás ovddos guvlui <em type="italic">nuppigiela </em>-tearpma dahje L2. Buvttán vel boahtte vuollekapihttalis <em type="italic">árbegiella </em>-doahpaga, mii soaitá heivet buorebut ja addá lassi dimenšuvnna sámegielaid kontekstii. 3.1.3. Árbegiella </p>
<p>Árbegiella-doahpagis leat sosiopolitihkalaš čanastagat go dat muitala unnitlogu ja eanetlogu gielaid rašes balánssas (Montrul 2016:13). Árbegiela hubmit leat dábálaččat nuorra, guovttegielat12 ollesolbmot, guđet leat bajásšaddan unnitlogugielat ruovttus dahje bearrašis.</p>
<p>Sii orrot dattege servodagas mas riikka dahje stuorraservodaga giella (mii sáhttá leat sin L1 dahje L2) muđui geavahuvvo eanaš arenain. Nu ahte árbegielat sáhttet leat omd. eamiálbmotgielat dahje sisafárrejeddjiid gielat, maid ođđaássit hupmet ruovttus. Oahpes dilli 12 Unnitlogugiella sáhttá leat sin L1. 13 sámi máilmmis lea go bajásšaddan sámegielat13 ruovttus mánát álget skuvlii, gos oahpahus lea majoritehtagillii. Dasto muhtumat fárrejit gávpogii skuvlavázzima geažil ja gáidet vel eambbo unnitlogu giellabirrasisttis. Nuorra rávisolmmožin sii dovdet, ahte leat massime árbegielaset ja máŋggas háliidit oahppat dan – váldit gielas ruovttoluotta (Montrul 2016:98–99; Juuso 2009). Jus ii gávdno sierra oahppofálaldat mii heive sin dárbbuide ja gielladássái, de sii servet L2 oahpahussii14.</p>
<p>Leat kultuvrralaš ja gielalaš kriteriat, maiguin earuha árbegiela hubmiid ja ohppiid geat ohppet giela nubbingiellan. Sii geain lea sámegiella árbegiellan, leat gullan dan mánnávuođa ruovttus ja birrasis, ja jogo hupmet dahje dušše ipmirdit giela; sii leat árra mánnávuođas beassan sámástit bearrašiin ja fulkkiiguin, dahje goitge beassan gullat lagasolbmuid sámásteame. Dasa lassin sii dovdet gullevašvuođa kultuvrii ja giella lea sin kulturárbbi dehálaš oassi. Eanetlogugiella lea dattege sin nannoseamos giella. Sámegiela dássi variere olbmos olbmui; muhtumat dušše ipmirdit eaige huma (eaŋ. <em type="italic">overhearers </em>) <em type="italic">. </em>Nu ahte árbegiela hubmiin lea erenoamáš vuolggasadji ja iešguđetlágan gielladássi. Sii geat dattege eai huma eaige ipmir giela, eai gohčoduvvo árbegiela hubmin vaikko livčče gal sámi sogas. Sámegiella lea sin nubbingiellan (L2), jus sii válljejit oahppat dan. (Montrul 2016:21.) </p>
<p>Rasmus (2019) lea masterbarggustis dutkan sosiolingvisttalaš geahčastagas sámegiela <em type="italic">ođđahálliid </em>(árbegiela hálliid), sin hástalusaid ja vuordámušaid; su informánttat leat buohkat gullan sámegiela mánnávuođas – ja dovdet ahte leat massán gielaset. Juuso (2009) lea ovddidan metodihka mii heive boarráset árbegiela hubmiide. </p>
<p>Mun áiggun dán vuoro geahččat árbegiela hálliid giella <em type="italic">vuogádaga </em>ja oahppanproseassaide guoskevaš áššiid. </p>
<p>Árbegiela oččodan- ja oahppanproseassa sáhttá sulastahttit sihke L1 ja L2 ovdáneapmi, dan mielde man ollu giela mánná gullá árra mánnávuođas, ja goas eanetlogugiella váikkuhišgoahtá (Montrul 2008:216). Mihtilmas máŋgga árbegiela struktuvrii lea rikkes morfologiija, mii dagaha váttisvuođaid (sihke árbegiela hubmiide ja L2 ohppiide). Leat erohusat árbegiela hubmiid grammatihkas seammaahkásaš L1 hubmiid ektui, geat orrot nannoset giellabirrasis (Montrul 2016:41). Jus guovttegielat mánná lea gullan hui unnán giela ii ge ožžon skuvlejumi iežas árbegillii, de sus eai ovdán go vuođđogálggat ja álkes 13 Ovttagielat ruovttus gos sámegiella lea L1, dahje guovttegielat ruovttus gos sámegiella lea aŋkke nanus. 14 Goalmmát oassi UiT 2018/2019 jahkeovttadaga ohppiin leat leamaš árbegiela hubmit. 14 struktuvrrat (omd. dušše preseansa ja preterihta ja álkes nomensojaheapmi). Nominála morfologiija lea dávjá váddáseabbo go vearbbaid sojaheapmi. Sátneriggodat lea dan duohken, makkár konteavsttain ja man ollu lea beassan gullat ja hupmat giela. Árbegielaid hubmit máhttet dábálaččat sániid ja dajaldagaid maid sii leat gullan árra mánnávuođas, omd. ivnniid, biepmuid, rumašlahtuid, luonddusániid ja dábáleamos vearbbaid. Vaikko de sii geavahit árbegielas olles eallinagi, de dušše ráddjejuvvon konteavsttain; sis lea unnán struktuvrralaš variašuvdna ja sáhttá leat váttis hupmat omd. abstrákta áššiid birra. Fonologiija lea dattege nanus ja sis lea buorre jietnadeapmi. Ollugat eai máhte čállit eai ge lohkat árbegielas. (Montrul 2016:51, 119–122).</p>
<p>Ahki – goas eanetlogugiella domineregoahtá – váikkuha dasa man bures ollesolmmožin máhttá árbegielas. Giela fonologiija ja morfologiija sajáiduvvá árrat, ovdaskuvlla agis. Danin árbegiela hubmit dahket unnit dábálaš morfosyntávssalaš feaillaid go L2 oahppit, ja sis lea dábálaččat buoret jietnadeapmi (Schmid 2013:103; Montrul 2016; Slabakova 2016). Moalkás dahje hárvves giellastruktuvrrat ja unnán geavahuvvon sojahanminstarat, nu go omd. kontrákta substantiivaid sojaheapmi (Bals Baal 2009:47), sajáiduvvet gillii áramustá dalle go mánná lea sullii 8–10-jahkásaš15; dalle giella lea doarvái nanus ja stabiila ii ge eanetlogugiella váikkut šat nu garrasit (Montrul 2016:114) – nu ahte nannoseamos árbegiella lea olbmuin, geat leat guođđán unnitlogugielat servodaga easkka nuppelotjahkásažžan.</p>
<p>Árbegielaide guoski vejolaš hástalusat lea eahpedievaslaš giellaoččodeapmi (eaŋ. <em type="italic">incomplete acquisition </em>) ja giellajávkan (eaŋ. <em type="italic">language attrition </em>). Giellajávkan mearkkaša ahte olmmoš vajálduhttá dahje massá árbegiela dihto beliid; dábálaččat leat váttes dahje hárvves grammatihkkaoasit mat jávket, omd. moalkás kásusvuogádagat sáhttet álkiduvvot. </p>
<p>Eahpedievaslaš giellaoččodeapmi lea go mánná ii leat gullan doarvái giela vai oččodivččii buot vejolaš struktuvrraid, maid L1 mánát oččodit. (Schmid 2013:97, 107; Montrul 2008:164;</p>
<p>Montrul 2016:122–126).</p>
<p>Sámegielat árbegielahubmit leat hirbmat dehálaš resursan giellaservodahkii. Sii gártet dávjá</p>
<p>L2 oahpahussii joatkkaskuvllas dahje universitehtas, go sis lea dáhttu oahppat <em type="italic">gulahallat </em>15 <em type="italic">Critical Period Hypothesis </em>mielde máná giellaoččodeapmi ollašuvvá dalle go son deavdá golbma jagi. Čájehuvvo dattege ahte L1 oččodeapmi ja <em type="italic">láddan </em>lea guhkit proseassa máná kogniitiivva ovdáneami geažil, dasa lassin váikkuha skuvlaoahpahus ja dat ahte beassá go geavahit ja ovddidit giela máŋgga dilálašvuođas (Montrul 2016:112–117; Schmid 2013:97–99).15 sámegillii vai birgejit gielain ruovttubáikkis. Sin ovdamáhttu, vejolaš giellajávkan ja erenoamaš oahppanmokta buktá vejolašvuođaid ja hástalusaid oahpahussii. 3.2. Giellaoahppanteoriijat ja gaskagiella </p>
<p>Giella lea gulahallangaskaoapmi mas lea struktuvra (vuogádat) ja mearkkašupmi (Berggreen &amp; Tenfjord 1999:22). Vuogádahkii gullá omd. jietnadagaid vuorká, sojahannjuolggadusat ja cealkkaortnet. Sámegielain lea rikkes morfologiija ja oalle friddja sátneortnet, nu ahte sojahanhámit guddet ollu morfofonologalaš ja morfosyntávssalaš dieđuid. Danin ferte oahppat álggu rájes jo ollu grammatihkka; váilevaš grammatihkkamáhttu sáhttá hehttet gulahallama, omd. dalle go ii máhte kásushámiid dahje geavaha kásusiid boastut. Mun beroštan gielalaš dárkilvuođas (eaŋ. <em type="italic">accuracy </em>), man láhkai struktuvrralaš dárkilvuohta (sátneriggodaga lassin), gulahallan ja konseptualiseren gullet oktii. Dán vuollekapihttala ulbmil lea čiekŋudit L2 oahppanproseassaide. 3.2.1. L2 oahppanteoriijat historjjálaš geahčastagas </p>
<p>Nuppigiela oahppan lea oahppi L2 ovdáneapmi juvssusgiela16 (eaŋ. <em type="italic">target language </em>, dá. <em type="italic">målspråket </em>) guvlui. Oahppi vuosttašgiella (gáldogiella), su kognitiivvalaš attáldagat, oahppanmokta, giellabiras ja -stáhtus, formála oahpahus ja eará fáktorat váikkuhit oahppamii iešguđet láhkái. Gávdnojit moanat teorehtalaš suorggit mat govvidit ja čilgejit nuppigiela oahppanproseassa iešguđet vuolggasajis. 1950-logu behavioristtalaš dutkanoainnu mielde giellaoččodeapmi ja -oahppan navdojuvvui passiivvalaš áddestallamin (Lado 1957). L2 oahpahallamis vuosttašgiela vuogádat váikkuha garrasit nuppigillii. Behavioristtalaš gielladutkamii gullevaš guorahallanreaiddut leat kontrastiiva analysa, feailaanalysa ja vuosttašgiela interfereansa, mat visot deattuhit oahpahalli giela váilevašvuođaid, eai ge čájet šaddavaš nuppigiela iešvuođaid sierra vuogádahkan (Berggreen &amp; Tenfjord 1999:48–49). </p>
<p>Molssaeaktun bohte 1960-logu gaskamuttus teoriijat mat válde vuhtii olbmo kognitiiva resurssaid giellaoahpahallamis. Dutkan juohkásii guovtti suorgái: generatiiva dutkansuorgái mii vuođđuduvvá jurdagii mielriegádan grammatihkkamodula birra, ja kognitiiva suorgái, mii deattuha baicce gielalaš diđolašvuođa ja gielalaš dieđuid prosesserema. 16 Giella man olmmoš lea oahpahallame. 16</p>
<p>Generatiiva grammatihkkarat navdet buot olbmuin siskkáldas giellamodula (attáldaga), mii gullá olbmo genehtalaš árbái ja mainna mánná riegáda (Chomsky 1965 rájes). Dat mielriegádan eamigrammatihkka gohčoduvvo universála grammatihkkan (UG). UG lea buot máilmmi gielaid struktuvrralaš dákteriggi, mii sisttisdoallá buot gielaide oktasaš njuolggadusaid. Giellaoččodeaddji mánná ovddida siskkáldas vuosttašgiela máhtus (eaŋ. <em type="italic">internal language, I-language </em>) birrasis hubmojuvvon giela vuođul. ... Birrasa giellageavaheapmi lea dehálaš go dat mearrida guđiid gielalaš paramehteriid mánná vállje (omd. lea go su giela cealkkaortnet SOV vai SVO, dahje leat go gielas eanaš pre- vai postposišuvnnat). UG čuoldá eret cealkagiid, mat eai leat grammatihkalaččat riekta ja eastada máná oččodeamis ja buvttadeamis boasttustruktuvrraid. L1 oččodeapmi ii leat diđolaš (eaŋ. <em type="italic">tacit knowledge </em>), nu ahte mánná ii máhte reflekteret ahte lea oahppame ii ge čilget maid lea oahppan (Svonni 2015:191; Nystad 2012:8). UG-vuđot oahppanteoriijat gohčoduvvojit nativisttalaš teoriijan (dasgo dat eaktudit mielriegádan (lat. <em type="italic">nativus </em>) giellamodula). L2 oahppan ja L1 oččodeapmi jurddašuvvo goappatlágan proseassan – danin go UG ii oro šat doaibmame dalle go olmmoš lea ollen rávásmanahkái (Schmid 2013:98). </p>
<p>Molssoeaktun leat dasto ii-nativisttalaš, kognitiivvalaš teoriijat mat hilgot UG, ja deattuhit oahppi gielalaš diđolašvuođa ja kreatiiva návccaid giellaoahppamis olles eallinagi. Dát oaidnu guoská sihke L1 oččodeapmái ja L2 oahpahallamii. Giellaoahppan lea dego buot eará oahppan – olmmoš ieš aktiivvalaččat hukse alcces siskkáldas giellavuogádaga, birrasa giellageavaheami ja iežas ovdamáhtu vuođul. L2 oahppan jurddašuvvo joatkašuvvi kognitiiva doaibman, mas olmmoš 1) ohpit fuomáša birrasa gielas ođđa áššiid, 2) dahká siskkáldas hypotesaid iežas ipmárdusa ja ovdamáhtu vuođul, 3) geahččaladdá iešguđet hámiiguin ja struktuvrraiguin, ja dasto 4) vurke guhkesáigemuitui daid ráhkadusaid mat su mielas orrot leamen riekta (ja mat doibmet gulahallamis) (Berggreen &amp; Tenfjord 1999:296). Nu ahte siskkáldas hypotesaid ráhkadeapmi ja testen lea dát mii jođiha oahppama (go hilgu UG mii ráddješii válljenvejolašvuođaid). Gielalaš diđolašvuohta lea guovddáš fáktor giellaoahppamis.</p>
<p>Áiggun namuhit vel Krashen, guhte earuha giellaoahppama (mii dáhpáhuvvá luohkkálanjas) giellaoččodeamis (lunddolaš oahppamis giellabirrasis). Krashen ovddida gozihanhypotesa (eaŋ. <em type="italic">Monitor hypothesis </em>), man mielde ekspilsihtta grammatihkkaoahpahus (luohkkálatnja-oahpahus) ii duođas ávkkut – go oahppi ii máhtte sajáiduhttit ii ge ávkkástallat ohppojuvvon 17 dieđuid. Oahppi dárbbáša doarvái <em type="italic">input </em>, mii lea sutnje ipmirdahtti ja mii heive justa su dási ektui – ja dušše <em type="italic">input </em>vuođul sáhttá duođai oččodit17 giela (Krashen 1981, 1999). </p>
<p>Mun oainnán kognitiivvalaš lahkonanvuogis ávki dán barggu materiála guorahallamis, go dat orru bures doarjume ja čilgeme mu fáddái – nominatiivva ja akkusatiivva oahpahallamii – guoskevaš čuolmmaid. Čilgen dasto kognitiivva oahppanmodealla vuđoleappot vuollekapihttalis 2.3. 3.2.2. Gaskagiella</p>
<p>Gaskagiella (eaŋ. <em type="italic">interlanguage </em>) lea L2 oahppi gielalaš vuogádat, dalle go son lea juvssusgiela máhttima gaskamuttus (Selinker 1972:214). Gaskagiela struktuvra rievddadallá, mii speadjalastá kreatiivvalaš oahppanproseassa. Vaikko dat eanet ah´eanet sulastahttá juvssusgiela, de dan sáhttá dutkat sierra vuogádahkan <span type="quote">“dál ja dás”</span> – namalassii govvidit ja čilget gaskagiela juohke ovdánanmuttu (-ceahki) iešvuođaid. </p>
<p>Gaskagielas lea álggos álkes ja oktageardánis struktuvra ja sátnevuorká. Árra gaskagielas váilot dábálaččat sojahanhámit, cealkkaortnet lea álki, ja oahppi geavaha <em type="italic">formuláraid </em>– gárvves oanehis dajaldagaid dahje sojahanhámiid maid son lea oahppan bajil. Formuláraid bokte sáhttá gulahallat álggu rájes, vaikko ii ipmir njuolggadusaid (manne dadjá nu mo dadjá). Dađistaga go oahppi ipmirdišgoahtá formuláraid struktuvrra, de sáhttá ieš ávkkástallat njuolggadusaid ráhkadettiin ođđa cealkagiid ja gihpuid. Árra gaskagiela vuogádat ii leat vuos nu nanus, nu ahte seammá tekstii sáhttet omd. ihtit sojahanhámiid iešguđetlágan variánttat. </p>
<p>Sáhttá dadjat ahte gaskagiella lea oahppi L2 geahččaladdan-grammatihkka mii ferte čađat reviderejuvvot ovdal go šaddá juvssusgiela láhkai (Selinker 1967; Ellis 1997). 3.2.3. Gaskagiela dutkan</p>
<p>Gaskagiella-teoriija vuolgá 1970-logu nuppigiela oahppama dutkamis, mii čuožžilii behavioristtalaš oainnu molssaeaktun. Dat sisttisdoallá moanat hypotesaid psykologalaš proseassaid birra, mat jođihit oahppama (Selinker 1972). Ulbmil lea govvidit ja čilget oahppi</p>
<p>L2 sierra vuogádahkan, mas leat sierra njuolggadusat ja ovdánanvuohki. 17 Krashen giella <em type="italic">oččodeapmi </em>lea eará doaba go dat, mii lea dábálaš mánáidgiela dutkamis (gč. omd. Ijäs (2011) ja Bals Baal (2009)) 18 </p>
<p>Selinker (1969; 1972) oahpástuvvá (introdusere) gaskagiella-doahpaga. Son jurddaša gaskagiela iehčanas vuogádahkan ja ovddida hypotesa, man mielde L1 struktuvra lea deháleamos resursa go olmmoš oahppá L2 vuogádaga. Su mielde oahppat giela mearkkaša meinestuvvat vuosttašgiela vuogádaga <span type="quote">“reorganiseremiin”</span> nubbingiellan. Oahppi L1 iešvuođat, vejolaš oahpahus, oahppan- ja gulahallanstrategiijat ja L2 struktuvrraid boasttugeavaheapmi váikkuhit gaskagillii. Giela stirdun dahje fossiliseren (eaŋ. <em type="italic">fossilization </em>) lea dalle go dihto ráhkadusat bissot oahppi gaskagielas boasttuhámis eai ge šat ovdán (Selinker 1972:215–216). </p>
<p>Corder (1976) evttoha ahte vuosttašgiela oččodeapmi dáhpáhuvvá cehkiid mielde (eaŋ. <em type="italic">approximate systems </em>, dá. <em type="italic">overgangssystemer </em>), ja ahte dát ovddeš L1 ovdánanceahkit vurkojuvvojit muitui ja stivrejit dasto šaddavaš L2 vuogádaga (gaskagiela) lunddolaš ovdáneami. Oahpaheaddji berre dovdat daid cehkiid vai sáhttá heivehit oahpahusa oahppi lunddolaš progrešuvnna mielde. Corder introdusere doahpagiid eaŋ. <em type="italic">input </em>(birrasa buot giellageavaheapmi maid olmmoš gullá) ja eaŋ. <em type="italic">intake </em>(oasáš birrasa giellageavaheamis maid olmmoš nákcá váldit sisa ja prosesseret). Oahppi navdon siskkáldas giellaoahppanreaidu (eaŋ. </p>
<p><em type="italic">Language Acquisition Device </em>, dá. <em type="italic">språktilegnelsesmekanisme </em>) mearrida, mii birrasa giellageavaheamis <span type="quote">“beassá sisa”</span> viidáset prosesseremii ja šaddá máhttun. Corder doalaha feailaanalysa guorahallanreaidun. Feaila ipmirduvvo dattege viidát (ii beanta váilevašvuohtan, muhto giellaovdáneami dehálaš mearkan) – ja analysa ulbmilin lea dál čiekŋudit feaillaide vai nagodivččii buorebut ipmirdit gaskagiela vuogádaga dihto ceahkis, ja dasto veahkehit oahppi ja doarjut su oahppama. Systemáhtalaš feaillat čájehit oahppi siskkáldas gaskagiella-vuogádaga iešvuođaid (Corder 1976:165). 1990-logu rájes lassánišgohte L2 ohppiid digitála teakstačoakkáldagat (omd. suomabeale riikkaidgaskasaš L2 ohppiid korpus – ICLFI18) ja dutkit geavahišgohte ođasmáhtton feailaanalysa guorahallanreaidun (omd. eaŋ. <em type="italic">computer aided error analysis – CEA </em>). </p>
<p>Teakstačoakkáldagaid vuođul lea vejolaš dutkat feaillaid konteavsttas, ja maiddái čuovvut feaillaid ovdáneami. Dán láhkái dutkojuvvo L2 oahppanproseassa eambbo ollislaččat ja sáhttá váldit vuhtii sihke spiehkastagaid juvssusgiela ektui (feaila19), ja oahppi kreatiivva vugiid hukset ođđa giellavuogádaga (omd. Brunni ja earát 2010:135). 18 eaŋ. <em type="italic">International Corpus of Learner Finnish </em>19 Lea dušše vejolaš hupmat feailla birra juvssusgiela vuogádaga ektui. Go gaskagiella navdojuvvo sierra vuogádahkan <span type="quote">“dál ja dás”</span>, de das iešalddis eai sáhte leat feaillat. 19 3.2.4. Gaskagiela ovdánanceahkit </p>
<p>Vaikko gaskagielat leat ovtta láhkai individuella, idioleakta-lágan vuogádagat, de gávdnojit oktasaš gielalaš iešvuođat, mat ihtet buot L2 ohppiid teavsttain, beroškeahttá juohke oahppi vuosttašgielas, agis ja eará fáktoriin (Berggreen &amp; Tenfjord 1999:29). Gaskagielat ovdánit cehkiid mielde, nu ahte lea vejolaš gávdnat dain oktasaš ovdánanminstariid maid buohkat čuvvot (Selinker 1992:225–226). Dát minstarat oidnojit erenoamážit árra gaskagielain, namalassii álgo- ja vuođđovariánttain (dá. <em type="italic">varietet </em>). Ellis (1982) evttoha gaskagiela vihtta ovdánanmuttu: álgu, vejolaš jaskes áigi, álgovariántta <em type="italic">, </em>vuođđovariántta ja loahppadássi. Mađe stuorát erohusat gaskagiela ja juvssusgiela gaskkas, dađe álkit oahppái lea daid fuobmát ja dađe jođáneappo oahppan. Go gaskagiella lahkona vuosttašgielat olbmo gielladási, de gáibiduvvo oahppis earenoamáš áicilvuođa ja motivašuvdna, vai ovddidivččii giellamáhtus vel alit dássái. </p>
<p>Olmmoš oahppá ođđa gielalaš áššiid dihto ortnegis. Dehálaš doahpagat leat dás <em type="bold">oahppanortnet </em>(dá. <em type="italic">læringsrekkefølge </em>, eaŋ. <em type="italic">order </em>) ja <em type="bold">oahppanbálggis </em>(dá. <em type="italic">læringsløype </em>, eaŋ. s <em type="italic">equence </em>). Oahppanortnet čájeha makkár ortnetvuorus iešguđet grammatihka oasit ohppojuvvojit, omd. eŋgelasgiela L2 oahppit orrot oahppame substantiivvaid máŋggaidlogu hámiid ovdal go sii ohppet vearbbaid preterihttasojaheami. Oahppanbálggis ges čájeha ovtta gielalaš fenomena variánttaid (omd. biehttalanráhkadusa) maid oahppi ráhkada ja buvttada, ovdal go son oahppá juvssusgiela hámi (Berggreen &amp; Tenfjord 1999:40). </p>
<p>Gaskagiella ovdána dábálaččat geanohis giellavuogádagas gievrras vuogádaga guvlui.</p>
<p>Geanohis vuogádat rievddadallá ollu ja gievrras vuogádat lea eambbo stabiila – dasa leat sajái (Berggreen &amp; Tenfjord 1999:40). Oahppan lea dattege hárve dušše lineára, njuolgga ovddos proseassa. Thewissen (2013), guhte dutká nuppigiela deaivilvuođa (dárkilvuođa) ovdánanminstariid (eaŋ. <em type="italic">second language accuracy developmental trajectories </em>) čájeha dutkamušastis (man fáddá lea eaŋgelasgiella nubbingiellan) ahte muhtun gielalaš áššit ovdánit ja muhtun buiga hedjonit; ovdáneapmi sáhttá dáhpáhuvvat dássedit dahje fáhkka. Son gávdná dutkamušastis golbmá ovdánanmálle, namalassii gievrras, geanohis ja ii-progresiiva ovdáneami. Gievrras ovdánanmálle lea dalle go analysas oidno čielga erohus guovtti bálddalas áigemuttus. Geanohis ovdánanmálle lea dalle go erohusat eai oidno guovtti bálddalas muttus, muhto oidnojit gáidoset áigemuttuid gaskkas. Ii-progresiiva málle lea dalle go muhtun ášši ii oro ovdáneame obanassiige. (Thewissen 2013:83–84, 94). 20 </p>
<p>Gávdnojit skálat maiguin mihtidit nuppigiela ovdáneami, ja daidda gullevaš iskosat ja analysametodat. Ollu geavahuvvon Norgga- ja Suomabeale leat CEFR-skálat (eaŋ. <em type="italic">Common </em></p>
<p><em type="italic">European Framework of Reference for Languages </em>) main leat guhtta ceahki <em type="bold">( </em>A1 rájes C2 rádjái). CEFR-skálat mihtidit njálmmálaš ja čálalaš <em type="italic">gulahallama </em>iešguđet dilálašvuođain ja dásis (Council of Europe 2001). Ulbmil lea gulahallat dađistaga njuovžileappot ja deaivileappot, ja birget gielalaččat eanet ah’ eanet dilálašvuođain. Ii leat vel čielggas man láhkai grammatihkkamáhttu gullá oktii juohke CEFR ovdánancehkiin. Nuppi jearaldat lea, ovdána go grammatihkka ja gulahallan seamma láhkái beroškeahttá man giela olmmoš oahppá, vai lea go grammatihkkaovdáneapmi gulahallangálggaid ektui giellaspesifihkka (omd. Martin ja earát 2010:57). 3.3. Kognitiivvalaš giellaoahppanmodeallat 3.3.1. Doahpagat ja oahppanmodealla </p>
<p>Kognitiivvalaš teoriijat guovdilastit ieš oahppanproseassa20 (-mannolaga) ja earenoamážit gielalaš dieđuid prosesserema (gieđahallama). Dutkojuvvo sihke giellamáhtolašvuohta ja giellageavaheapmi.</p>
<p>Giellaoahppan lea dego visot eará oahppan, mii boahtá das go olbmo vuoiŋŋamaččat systemáhtalaččat prosesserejit gielalaš dieđuid juohke háve go olmmoš geavaha ja oahppá giela (Berggreen &amp; Tenfjord 1999:85). Prosesseren dáhpáhuvvá ceahkkálagaid áiggi mielde ná: birrasa giellageavaheapmi à <em type="italic">input </em>à <em type="italic">intake </em>à <em type="bold">gaskagiella </em>à gulahallan </p>
<p><em type="italic">Govus 1. </em>Gielalaš prosesseren (Bergreen &amp; Tenfjord 1999:87). </p>
<p>Eaŋ. <em type="italic">input </em>lea buot birastahtti giellageavaheapmi maid oahppi gullá (ja oaidná). Eaŋ. <em type="italic">intake </em>lea ges dat oasáš birastahtti gielas, maid oahppi fuomáša ja nákce váldit sisa oanehisbodda muitui viidáset prosesseremii. Schmidt sániiguin <span type="quote">“[i]ntake is that part of the input that the learner notices”</span> (1990:139), nu ahte gáibiduvvo gielalaš diđolašvuohta – oahppi galgá máhttit fuomášit giela <em type="italic">struktuvrra </em>(gč. vuđoleabbo čilgehusa vuollekapihttalis 3.3.2.). Gaskagiella lea oahppi L2 máhttu dihto ceahkis. Sihke vuostáiváldin (dá. <em type="italic">resepsjon </em>) ja giellageavaheapmi (gulahallan) leat aktiivvalaš doaimmat (Berggreen &amp; </p>
<p>Tenfjord 1999:87). 20 Proseassa lea ceahkkálagaid ovdáneapmi áiggi mielde. 21</p>
<p>Oanehisbodda muitu (bargomuitu) lea gokko ođđa gielalaš dieđut gieđahallojuvvojit. Oanehisbodda muittus lea unnán sadji, nu ahte olmmoš ii nákce doalahit go moadde ođđa ášši (omd. sojahanminstara) ain hávális. Dasa lassin olbmos ferte leat ovdamáhttu vai nagoda doalahit dieđu oanehisbodda muittus.</p>
<p>Ferte dasto aktiivvalaččat geardduhit dieđu (omd. telefonnummára dahje sojahanparadigma) vai dat bissu oanehisbodda muittus dassážii go oassi das sirdojuvvo de guhkesáigge muitui. Guhkesáigge muitu lea olbmo bissovaš diehtovuorká. <em type="italic">Automatiseren </em>lea gielalaš dieđuid sirdin guhkesáigge muitui. (Berggreen &amp; Tenfjord 1999:97). </p>
<p>Kognitiiva modealla hilgu mielriegádan UG-konseaptta ja dan sajis deattuhuvvo siskkáldas hypotesaid ráhkadeapmi ja testen (gč. maiddái vuollekapihttala 2.2.1.). Kognitiivva oahppanproseassa (-mannolaga) sáhttá oktageardánit govvidit ná:</p>
<p><em type="italic">Govus 2. </em>Gielalaš hypotesaid ráhkadeapmi ja testen L2 oahpahallamis (Berggreen &amp; Tenfjord 1999:303). </p>
<p>Govus 2 čájeha mo ođđa dieđut ( <em type="italic">intake </em>) šaddet gaskagiela oassin. Oahppi fuomáša birrasa giellageavaheamis dihto ášši, man son de váldá sisa oanehisbodda muitui. Ain doaladettiin ođđa dieđu oanehisbodda muittus, son buohtastahttá dan giellamáhtuinis ja juvssusgielain, ja ráhkada de hypotesa dan birra, mo heivešii dat ođđa diehtu (sojahanhápmi, cealkkastruktuvrra jna.) juvssusgiela ektui. </p>
<p>Hypotesa šaddá oassin gaskagielas. Dasto gulahallamis olmmoš geahččaladdá ođđa hámiiguin ja struktuvrraiguin, ja jus lea áicil, de sáhttá fuobmát dajai go riekta – doallá go su hypotesa deaivása?</p>
<p>Juohke hypotesa nannejuvvo dahje hilgojuvvo; dán láhkai oahppi ovddida iežas gaskagiela.</p>
<p>Ohppojuvvon máhttu vuođul oahppi lea gearggus giddet fuomášumi ođđa áššiide (ođđa <em type="italic">intake </em>). </p>
<p><em type="italic">Govus 3. </em>Geahččaladdan hypotesaiguin giellaoahppanproseassas (Berggreen &amp; Tenfjord 1999:303). eaŋ. <em type="italic">intake </em>ráhkadit hypotesa </p>
<p>GASKAGIELLAtestet hypotesagiella-geavaheapmiođđa <em type="italic">intake </em></p>
<p>GASKAGIELLA<span type="quote">"dál ja dás"</span>testet hypotesagiella-geavaheapmiođđa <em type="italic">intake </em>hypotesa dohkehuvvo dahje hilgojuvvo22 </p>
<p>Nu ahte giellaoahppan lea joatkašuvvi proseassa, man deháleamos oassi lea ovddidit gaskagiela siskkáldas grammatihka. Juohke muttus gáibiduvvo áicilvuohta (aktiivvalaš fuomášupmi). Gaskagiela vuogádaga stáđismeahttunvuohta dagaha ahte oahppan lea vejolaš (Berggreen &amp; Tenfjord 1999:298) – olmmoš ferte čađat geahččaladdat gielain ja dasto birrasa máhcahaga vuođul ráhkadit ođđa hypotesaid. Oahppan dáhpáhuvvá nu guhká go siskkáldas hypotesadahkan ja testen joatkašuvvá. Gaskagiela vuođđovariántta rájes (Selinker 1972; Ellis 1982; gč. maid vuollekapihttala 3.2.4.) ovdáneapmi sáhttá dattege orustit ja muhtun giellastruktuvrrat sáhttet stirdut (eaŋ. <em type="italic">fossilizing </em>21); dalle ii oro leamen šat vejolaš rievdadit minstariid (ergo oahppat). Gaskagiela stirdun (fossiliseren) lea vealtameahttun ja dáhpáhuvvá eanaš L2 ohppiid gaskagielaide; sihke fonologalaš, morfologalaš ja syntávssalaš struktuvrrat sáhttet stirdut. 3.3.2. Gielalaš diđolašvuođa dásit </p>
<p>Gielalaš diđolašvuohta lea váldodoaba skuvlla álgooahpahusas, danin go mánát fertejit diđolaččat fuomášit sániid fonologalaš struktuvrra ja dasto morfemaid, ovdal go ohppet lohkat ja čállit (Wirkola 2018; Montrul 2016:105). Áiggun dás loktet diđolašvuođa-doahpaga L2 oahppama čilgehussan; dat čájeha ahte olmmoš oahppá giela máŋgga dásis ja iešguđet láhkai.</p>
<p>Helander čállá ahte <span type="quote">“[g]ielladiđolašvuođa duddjon lea mentála proseassa mii vuosttažettiin geavvá giellageavaheaddji iežas jurddanávccaid vehkkiin go fuobmá gielalaš erohusaid, sullasašvuođaid, oktavuođaid ja njuolggadusaid.”</span> (2016:14). Diđolašvuohta lea oassin olbmo oppalaš metakognitiivvalaš návccain, mii dagaha ahte olmmoš máhttá <span type="quote">“diđolaččat geavahit sihke muittu ja áddejumi oahppanproseassas”</span> (Helander 2016:15) – omd. máhttá giddet fuomášumi dihto gielalaš áššiide ja diehtá makkár strategiijaid (nu go muitostrategiijaid) geavahit ja man várás.</p>
<p>Schmidt (1990; 2010) buktá golbma diđolašvuođa (eaŋ. <em type="italic">consciousness </em>) dási dahje iešvuođa, mat buot dorjot oahppama. Vuosttaš lea <em type="bold">áigumuš </em>(eaŋ. <em type="italic">intention </em>). Oahppi sáhttá dáhtolaččat ja ulbmillaččat (friddja dáhtuin) válljet ja guovdilastit dihto ášši, man sus lea áigumuš oahppat. Oahppandáhttu lea buorre, muhto ii vealtameahttun; olmmoš oahppá omd. ollu sániid soaittáhagas čáppagirjjálašvuođa dahje aviissaid logadettiin vaikko fokus lea ge sisdoalus. Dihtomielalaš fokus lea aŋkke ávkkálaš dalle go galgá oahppat grammatihka osiid, mat spiehkastit L1 vuogádagas dahje eai leat nu čalbmosat dahje 21 <span type="quote">“[f]ossilization names the real phenomenon of the permanent non-learning”</span> (Selinker 1992:225) 23 čalbmáičuohccit (eaŋ. <em type="italic">salient </em>) – omd. oahppi sáhttá válljet fokuseret nomeniid konsonántaguovddáža molsašupmái. </p>
<p>Nubbi dássi lea <em type="bold">áicilvuohta </em>dahje <em type="bold">fuomášupmi </em>(eaŋ. <em type="italic">attention </em>). Fuomášandáidu lea diđolašvuođa deháleamos oassi, go dušše fuomášuvvon dahje áicojuvvon diehtu beassá viidáseappot oanehisbodda muitui (bargomuitui), gos prosesserejuvvo. Nu ahte fuomášupmi lea dat olbmo psykologalaš návccat mat stivrejit dieđuid prosesserema ja mearridit mii dáhpáhuvvá, go sajáiduvvan hypotesat eai doala deaivása (juvssusgiela ektui). Ollesolmmoš ii sáhte oahppat L2 grammatihka fuomáškeahttá (Schmidt 1990, 2010). Eanaš oahppan, muitu, dáiddut ja dábit lea fuomášumi duohken. Danin lunddolaš oahppan giellaservodagas bagadeami haga ii meinestuva jus olmmoš ii máhte fuomášit L2 struktuvrra birrasa giellageavaheamis, dahje ii máhtte ávkkástallat máhcahagaid maid oažžu gulahallamis. </p>
<p>Goalmmát dássi lea <em type="bold">diđolašvuohta </em>(eaŋ. <em type="italic">awareness </em>); diđolašvuohta geavatlaš (teknihkalaš) dásis mearkkaša seamma go áicat dahje giddet fuomášumi. Diđolašvuođa viidát dássi lea ipmirdandáidu; dalle olmmoš ipmirda gielalaš vuogádaga ja njuolggadusaid. Metalingvisttalaš ipmárdus gullá diđolašvuođa alit dássái. Dalle omd. oahppi ipmirda mo vokálaid guhkkodat váikkuha dasa mo nomeniid konsonántaguovddážat jietnaduvvojit. 3.3.3. Áicanhypotesa </p>
<p>Mii de dagaha ahte olmmoš ii oro oahppame L2 dihto beliid nu go jietnadeami dahje sojahanminstariid vaikko eallá ge giellaservodagas? Nu go lean čilgen kapihttalis 2, vástádussan ii oro leame unnán <em type="italic">input </em>ii ge oahppi váilevaš beroštupmi dahje motivašuvdna. </p>
<p>Schmidt ovddida Áicanhypotesa (eaŋ. <em type="italic">The Noticing Hypothesis </em>) ollesolbmuid L2 oahppama birra, man mielde olmmoš ii sáhtte oahppat L2 vuogádaga fuomáškeahttá (eaŋ. <em type="italic">unconscious </em>) (Schmidt 1990; 2010). Oahppi ferte máhttit áicat dahje fuobmát, ja dasto diđolaččat čađa gaskka buohtastahttit ja veardádallat iežas gaskagiela hámiid juvssusgielain. Schmidt gohčoda dán doaimma <span type="quote">“fuomášit gaskka”</span>:n (eaŋ. <em type="italic">noticing the gap </em>). Čájehuvvo ahte oahppit, guđet sihke aktiivvalaččat giddejit fuomášumi ja ipmirdit giellaoahpa njuolggadusaid, ohppet eanemustá; dat guđet fuomášit vaikko eai ipmir vuogádaga, ohppet muhtun muddui. Sii guđet eai nákce áicat giellavuogádaga, eai oahpa dan (Schmidt 2010). Nu ahte gielalaš <em type="italic">input </em>ja giellabiras lea dehálaš, muhto oahppi dárbbaša eanet – son ferte máhttit áicat ja fuomášit juvssusgiela struktuvrra. Oahpahusa rolla lea dasto ovddidit ohpiid áicilvuođa. 24 4. Relevánta dutkamušat </p>
<p>Sámegielaid birra gávdnojit valjit dutkamušat mat válddahallet guovtte- ja máŋggagielatvuođa sosiolingvisttalaš ja didaktihkalaš oaidninčiegas (ee. Helander 2016;</p>
<p>Rasmussen 2014). Vaikko maŋimuš jagiid leat ge almmustuvvan giellaoahpalaš analysat ohppiid sámegielas, de lea erenoamážit ollesolbmuid sámegiella vierisgiellan ja sin oahppanproseassa ain unnán dutkojuvvon.</p>
<p>Dutkamušat nubbi- ja vierisgielagiid čállingielas lea Länsman feailaanalysa (2009) ja</p>
<p>Fjellheim mastergrádabargu lullisámegiela giellaoahpa hástaleaddji beliid birra (2018).</p>
<p>Nubbigiela sámegiel ohppiid njálmmálaš giela guorahallá ges ođđa masterbarggustis Ellen</p>
<p>Ravna (2019). Outakoski (2015) dutká máŋggagielat vuođđoskuvlaohppiid čálamáhtu; son válddáhallá sihke konteavstta (2015b) ja dihto giellaoahpalaš áššiid – nu go dássemolsuma (2015c).</p>
<p>Maiddái Juuso (2013), Antonsen (2013), Fjellheim (2018) ja Pettersen (2019) dutkamušat buktet dán masterbargui ávkkálaš dieđuid vierisgielagiid sámegielas, vaikko sin váldofáddán lea eanaš eatnigielagiid giella. Sivvan dasa lea ahte sámegielat konteavsttas lea váttis gávdnat informántajoavkku, mas buohkain livččii ovttalágan giellamáhttu. Skuvllaid eatnigielluohkáin čohkkájit dávjá buot dásiid oahppit – dat guđet máhttet giela bures ja dakkárat geat rahčet (Pettersen 2019:11). Dat guoská maiddái studeantajoavkkuide. Suomabeale leat ihtán dutkamušat suomagiela L2-studeanttaid gaskagiela birra. Ovdanbuvttán das vuolabeale dán bargui relevánta dutkamušaid. 4.1. Länsman</p>
<p>Länsman (2009) dutká suomabeale sámegiela vierisgiellan čálalaš iskosa loahpageahččalemiid. Su materiálan lea iskosa čálusoassi, mas oahppit čállet friddja ovddagihtii addon fáttás; leat oktiibuot 99 čállosa (sullii 20.000 sáni) čohkkon jagiid 1996–2000. Ulbmilin lea čájehit vierisgielat ohppiid sámegiela iešvuođaid (makkár giella oahppis lea) – nu go iežan dutkamušas háliidan ge dahkat - ja čielggadit giellageavaheami váttisvuođaid (2009:71). Teorehtalaš rápman son atná gaskagiela teoriija (2009:74). Länsman dahká materiála feailaanalysa ja rátká buot teavsttaide dahkkon meattáhusaid guđa feailajovkui; son juohká maiddái feaillaid tiippaide; leat oktiibuot 23 feailatiippa (2009:77).</p>
<p>Dasto son rehkenastá feaillaid ja geahččala čilget sivaid kontrastiiva vugiiguin (buohtastahttá 25 suomagielain) dakko, gokko lea vejolaš dan dahkat. Materiálas leat oktiibuot 4526 feailla (2009:77). Syntávssalaš feaillaid jovkui (26 %) gullet ee. kongrueansafeaillat, kásusválljenfeaillat ja eksistentiálacealkagiid subjeaktafeaillat (2009:77–80).</p>
<p>Dássemolsunválljen lea su goalmmát stuorimus feaila <em type="italic">tiipa </em>(10%); kásusiid válljen dahká 5% buot meattáhusain ja objeakta lea 3% boastut. Materiála vuođul Länsman konkludere ahte konsonántaguovddáža válljen ja vearbbaid sojaheapmi dagaha ohppiide eanemus váttisvuođaid. (Länsman 2009:71, 77–80). </p>
<p>Länsman feailakategoriijat leat máŋggat ja muhtun muddui dat badjálastet nu ahte ii leat áibbas álki oažžut čielga gova ohppiid gaskagielas, iige oro buhtes feailaanalysa addime rivttes gova ohppiid duohta giellamáhtus. Dutkamuš čájeha dattege muhtun tendeanssaid, omd. gokko suomagiella váikkuha sámegillii. 4.2. Fjellheim</p>
<p>Fjellheim (2018) dutká mastergrádabarggus daid hástalusaid, mat bohciidit go dáro- ja ruoŧagiela hállit ohppet lullisámegiela nubbin- dahje vierisgiellan. Son vuođđuda dutkamušas</p>
<p>Montrul (2016) teoriijaide árbegielaid (eaŋ. <em type="italic">heritage language </em>) oahppama birra ja Slabakova (2016) <em type="italic">Bohtalčotta </em>-hypotesii (eaŋ. <em type="italic">Bottleneck Hypothesis </em>). Árbegielain lea rikkis doaibmi morfologiija mii lea buot váddáseamos oahppat, earenoamážit dalle go oahppi vuosttašgiella (majoritehtagiella) lea morfologalaččat ovttageardán. Nominála morfologiija sáhttá dagahit eanet váttisvuođaid go verbála morfologiija (Montrul 2016:70). Fjellheim lea čađahan jearahallamiid ja vástádusat nannejit su hypotesa, ahte oahpahalliid mielas guokte váddáseamos ášši lea subjeavtta ja verbála kongrueansa, ja transitiiva vearbbaid objeavtta kásus (akkusatiiva). 4.3. Juuso </p>
<p>Juuso (2013) guorahallá <em type="italic">Pro gradu- </em>dutkamušastis nomeniid konsonántaguovddážiid meattáhusaid suomabeale golmma logahaga (joatkkaskuvlla) eatnigiela studeanttaid iskosiin. </p>
<p>Son lea heivehan feailaanalysa vai heivešii eatnigielagiid giela dutkanreaidun (eatnigiel ohppiid njálmmálaš giellamáhttu lea dás gáldogiellan ja čállingiella ges juvssusgiellan), ja atná maiddái gaskagiela teoriija ja kontrastiiva analysa vugiid. Materiála vuođul Juuso gávnnaha ahte konsonántaguovddáža iešvuohta (ja maiddái vokálabiras) váikkuha dasa, manne olmmoš feile riektačállimis. Son juohká de konsonántaguovddážiid (KG) 26 grafemalaččat álkes ja váttes guovddážiidda, dan mielde gullá go eatnigiel olmmoš erohusa jietnadeamis (álkes KG) vai ii (váttes KG) (2013:42). <em type="italic">Álkes </em>KG:idda gullet ee. gemináhtat mat molsašuddet ovttaskas konsonánttain (omd. <em type="italic">đđ </em>- <em type="italic">d </em>, <em type="italic">ss </em>- <em type="italic">s </em>), nuppi ceahki h-álgosaš konsonántačoahkit (omd. <em type="italic">hp </em>- <em type="italic">b </em>), k-álgosaš čoahkit (omd. <em type="italic">kc </em>- <em type="italic">vcc </em>) ja klusiilanasálačoahkit (nu go <em type="italic">pm </em>- <em type="italic">m </em>). <em type="italic">Váttes </em>KG:idda gullet ges ee. goalmmát ceahki h-álgosaš čoahkit (omd. <em type="italic">hpp </em>- <em type="italic">hp </em>), s- ja t-álgosaš čoahkit ( <em type="italic">sk </em>- <em type="italic">skk </em>ja <em type="italic">tk </em>- <em type="italic">tkk </em>sullasaččat) ja čuoddjilis gemináhtat mat molsašuddet čuojakeahtes gemináhtaiguin (omd. <em type="italic">bb </em>- <em type="italic">pp </em>ja <em type="italic">zz </em>- <em type="italic">cc </em>) (2013:44–53). Vokálaguovddáža ja sokki vokálaid guhkkodat ja kvaliteahtta váikkuha dasa mo KG jietnaduvvo, earenoamážit <em type="italic">nuorta </em>suopmaniin, nu ahte dárbbašuvvo eksplisihta, ohppojuvvon ortografiijamáhttu. </p>
<p>Váttes konsonántaguovddážiidda dahkkon feaillaid klassifisere son <em type="italic">dássemolsašuddanfeailan </em>, ja álkes KG:idda dahkkon feaillaid ges <em type="italic">kásusfeailan </em>. Juuso čájeha ahte eatnigiel oahppit meddet hárve álkes konsonántaguovddážiid čállimis ja dakkár feaillat čájehit, ahte sivvan ferte leat váilevaš syntáksamáhttu (2013: 53–54, 110). 4.4. Outakoski </p>
<p>Outakoski (2015) nákkosgirjjistis guorahallá máŋggagielat 9–16-jahkásaš ohppiid čálamáhtu ovdáneami ja sin teavsttaid iešvuođaid. Son geavaha <em type="italic">guovttegielat čálamáhtu joatkkašuvvi skálaid </em>, maiguin árvvoštallá guovttegielatvuođa balánssa, ja boallobeavddi ja sáhpána sirddašemiid logga (eaŋ. <em type="italic">keystroke logs </em>), mii čájeha čállin <em type="italic">jođu. </em>Nákkosgirjái čáhket guhtta artihkkala, main munnje leat erenoamážit ávkin nubbi (mas son válddahallá sámegielaid konteavstta), ja guđát – mas son guovdilastá konsonántaguovddáža dihtoriiguin čállon teavsttain. 4.5. Eará dutkamušat </p>
<p>Pettersen, Unn Laila (2019) ođđa masterbargu addá eanet duogášdieđut sámegielaid oahppankonteavsttas ja hástalusain eatnigiela álgooahpahusas. Ođđaseamos masterbargu didaktihka fágasuorggis lea boahtán Elle Ravnas (2019). Son dutká njálmmálaš gulahallama sámegiela nuppigiela gáiddusoahpahusas. 27 5. Metoda ja materiála Dát bargu lea synkronalaš dutkamuš, mii čájeha makkár lea L2 davvisámegiela studeanttaid gaskagiella sin teavsttaid vuođul, maid sii leat čállán njealji áigemuttus. Mun čájehan maiddái studeanttaid ovdáneami materiálatiippaid gaskkas, ovtta lohkanbaji áigge mas lei viehka intensiivva sámegieloahpahus. Lea oalle oanehis áigi, ja livččii ávkkálaš dutkat ovdáneami guhkit áigge.</p>
<p>Mu lahkonanvuohki lea sihke kvantitatiiva ja kvalitatiiva. Kvantitatiiva analysavuohki čájeha man ollu ja man dávjá studeanttat geavahit nominatiivva ja akkusatiivva, ja man stuorra oassi buot kásusdáhpáhusain lea riekta ja boastut. Kvantitatiiva analysa addá oppalašgova áššis, mas leat ollu fáktorat mat váikkuhit dutkangažaldahkii, ja aiddostahttá dan, man birra dutkis lea leamaš intuišuvdna. Dat čájeha tendeanssaid, muhto ii sáhte okto čilget buot, mii dáhpáhuvvá studeanttaid gaskagielas (Martin ja earát 2010:69). Mun dárbbašan álggos loguid, go davvisámegiela L2 studeanttaid kásusgeavaheapmi lean unnán dutkojuvvon. In rehkenastte dávjodaga (galle kásusdáhpáhusa leat riekta ja boastut ollislaš sátnelogu ektui), muhto baicce geahčan man ollu nominatiivvat ja akkusatiivvat leat geavahuvvon riekta buot vejolaš kásusdáhpáhusaid ektui. Thewissen (2013) ja suomabeale Piri (2017) geavaheaba seammá metoda. Kvalitatiiva analysaoassi lea dalle go geahčadan cealkagiid morfofonologalaš ja syntávssalaš sisdoalu ja konteavstta, ja evttohan čilgehusa gielalaš áššiide.</p>
<p>Sámegielas ja suomagielas leat fonologalaš, morfologalaš ja syntávssalaš áššit bárgiduvvon oktii, nu ahte sáhttá leat váttis sirret daid ja gávdnat heivvolaš metoda ja dohkálaš teoriija dahje modealla, mainna máhtášii čilget gielalaš spiehkastagaid studeanttaid gaskagielas, giellanorpmaid ektui (Martin ja earát 2010:75). Dušše feailaanalysa ii govvit oahppi giela ovdáneami, jus dat sirre feaillaid konteavsttas, ja dušše feaillaid mearri ii sáhte okto ollislaččat čilget oahppanproseassa (Martin ja earát 2010:67). 5.1. R-prográmma </p>
<p>R-prográmma lea nuvttá rabas-koda (eaŋ. <em type="italic">open-access </em>) statistihkkaprográmma mii sisttisdoallá máŋggalágan analysareaidduid, omd. CART, ANOVA jna. (Janda 2019). 28 </p>
<p>Lean válljen geavahit statistihkalaš klassifiseren- ja regrešuvdnamuora (CART) analysareaidun, go mus ledje máŋga vejolaš fáktora, maid navden váikkuhit studeanttaid nominatiivva ja akkusatiivva geavaheapmái. CART analysere dieđuid (fáktoriid) maid dutki lea válljen, ja daid dieđuid vuođul ráhkada muorradiagrámma, mas vuoruha ja ordne fáktoriid dan mielde, man muddui dat váikkuhit dutkangažaldahkii. CART váldá álggos ovtta sorjavaš fáktora (eaŋ. <em type="italic">dependent factor </em>) – mii lea ieš dutkangažaldat, masa vástádus lea <em type="italic">jua </em>dahje <em type="italic">ii </em>. </p>
<p>Dasto dat árvvoštallá buot eará sorjjasmeahttun dahje friddja fáktoriid (eaŋ. <em type="italic">independent factors </em>) dan mielde, man ollu dat váikkuhit váldogažaldahkii. Omd. dán masterbarggu ulbmil lea gávnnahit, mii dagaha ahte studeanttat geavahit nominatiivva ja akkusatiivva riekta ja boastut. </p>
<p>CART fállá luohtehahtti analysa vaikko eai buot variábelat leat mielde guđege fáktoris.</p>
<p>CART:s lea maiddái funkšuvdna mainna prográmma mihtida ja duođašta bohtosiid ja čájeha fáktoriid gorálaš dehálašvuođa <span type="quote">“summal muoraid”</span> operašuvnna (eaŋ. <em type="italic">forest </em>) bokte (Antonsen &amp; Janda 2015:35; Janda 2019). </p>
<p>Guđet fáktorat váikkuhit eanemustá ja guđet eai nu ollu váikkut studeanttaid nominatiivva ja akkusatiivva válljemii? Dán barggu analysa sorjavaš fáktor lea <em type="italic">CorrAns </em>(eaŋ. <em type="italic">Correct Ansver </em>) – lea go kásus (nominatiiva ja akkusatiiva) válljejuvvon ja čállon riekta? Kássat ( <em type="italic">Node </em>) vuolimusas juohke muorradiagrámmas čájehit, galle kásusdáhpáhusa leat geavahuvvon riekta (čáhppes oassi = <em type="italic">yes </em>) ja boastut (vilges oassi = <em type="italic">no </em>). </p>
<p>Friddja fáktorat leat mus máŋga ja geavahan analysas 11 fáktora: Synt, V, Case, Stem, Type,</p>
<p>WO, Attr, Par, Num, Neg ja Hab. Čilgen friddja fáktoriid boahtte kapihttalis (6.1).</p>
<p>Thewissen (2013) geavaha ANOVA-analysa (eaŋ. <em type="italic">Analysis of Variance </em>) mainna son čájeha eaŋgalasgiela L2-studeanttaid ovdánanminstariid (eaŋ. <em type="italic">L2 Accuracy Developmental Patterns </em>) (gč. maid Janda 2019:13–14). Mun in geavat dán vuoro ANOVA, muhto lean rehkenastán proseantameriid das, galle kásusa leat riektá ja boastut guđege materiálatiippas, ja buohtastahtán dán barggu materiála ovdáneami Thewissen minstariid ektui (guđát kapihttalis). 5.2. UiT kurssaid sisdoallu UiT:s lea oahppofálaldat davvisámegielas vierisgiellan22. Oahppu bistá guokte lohkanbaji, čavčča ja giđa. Lea intensiiva ollesáigeoahppu (60 oahppočuoggá) mii álggahuvvo juohke 22 Digaštalan <em type="italic">vierisgiella </em>-doahpaga vuollekapihttalis 3.1.2. 29 nuppi jagi. Eai leat formála sisaváldingáibádusat earret oppalaš lohkangelbbolašvuođa, nu ahte buohkat geat háliidit, besset álgit studeantan. Prográmma lea aŋkke heivehuvvon easkkaálgi L2-studeanttaide. Sáhttá čuovvut olles prográmma dahje ovttaskas kurssa. </p>
<p>Leat guokte álgodási kurssa čakčat ja guokte joatkkadási kurssa giđđat. Olmmoš galgá leat čađahan čakčakurssaid ovdal go beassá nuppi lohkanbaji kurssaide (dahje sus galgá leat sullasaš máhttu). Jahkeovttadaga struktuvrra ja sisdoalu gávdná neahttasiiddus &lt;http://kursa.oahpa.no/&gt;. Goappáge lohkanbaji fállojuvvojit guokte kurssa bálddalagaid: stuorrá grammatihkkakursa ja unnit gulahallankurssa (njálmmálaš ja čálalaš gulahallan). Buot gálggat fuolahuvvojit: guldaleapmi, njálmmálaš gulahallan, lohkan ja čállin. Dán barggu materiála leat studeanttaid teavsttat, maid sii leat čállán nuppi lohkanbaji kurssas (SAM-1036), man fáddá lea joatkkadási giellaoahppa ja dasa lassin dát fáttát: dearvvašvuohta, mediat, servodat ja politihkka. SAM-1036:s lea fokus morfologiijas. Bálddalaga fállojuvvo</p>
<p>SAM-1035 (Lohkan ja čálalaš gulahallan), mas studeanttat ohppet ja hárjehallet syntávssa, čállima reaidun.</p>
<p>Studeanttat geat álget SAM-1036:i, galget leat juo oahppan substantiivvaid ja persovdna- ja čujuheaddjipronomeniid sojaheami kásusiid mielde ja vurdojuvvo, ahte sii máhttet kásusmorfologiija, ii ge oahpahuvvo šat sierra fáddán. Dán barggu bohtosat čájehit, ahte lea dárbu geardduhit nomeniid sojaheami ođđasit juohke háve go ođđa syntávssalaš struktuvrrat oahpahuvvojit studeanttaide. 5.3. Dutkanateriála</p>
<p>Dán barggu várás lean giđa 2019 čohkken unna teakstačoakkáldaga. NSD (Norsk senter for forskningsdata) dohkehii prošeavtta čakčamánu 13. beaivvi 201923. Mu materiála leat teavsttat maid 21 studeantta leat čállán, oktiibuot 84 čállosa main leat oktiibuot sullii 15.000 sáni. Materiála leat 4 tiippa, čohkkejuvvon njealji áigodagas: B1, B2, B3 ja E. Tiipa 1–3 (B1–</p>
<p>B3) leat nuppi lohkanbaji SAM-1036 kurssa bákkolašbarggut maid studeanttat galget geiget mearriduvvon áiggiide, ovdal go besset eksámenii. Lean válljen materiálan friddjačállinosiid ja guođđán eret strukturerejuvvon bihtáid, main jerrojuvvo dihto sátnehápmi dahje main galgá vástidit ovttain cealkagiin. Sátnelohku ja kásuslohku juohkása nu mo oidno tabeallas 3. 23 NSD mearrádusa referánsanummar lea 511162. Studeanttat leat suovvan geavahit eanet teavsttaid materiálan, muhto dán vuoro geavahan dušše SAM-1036 kursii gullevaš čállosiid.30</p>
<p><em type="bold">Materiálatiipa </em></p>
<p><em type="bold">B1 </em></p>
<p><em type="bold">B2 </em></p>
<p><em type="bold">B3 </em></p>
<p><em type="bold">Oktiibuot </em></p>
<p><em type="bold">Galle sáni </em>3893 4441 3329 3246 14.909 </p>
<p><em type="bold">Galle kásusdáhpáhusa </em>900 951 837 842 3530 </p>
<p><em type="italic">Tabealla 3. </em>Sátnelohku ja kásuslohku materiálatiippaid mielde <em type="italic">. </em></p>
<p>Njealját tiipa (E) lea friddjačállinbihttá mii lea leamaš 1036-kurssa čálalaš eksámena oassi.</p>
<p>Kurssas lea viđadiibmosaš skuvlaeksámen mas addojit vihtta bargobihtá, nu ahte studeanttas lea sullii 1–1,5 diimmu vástidit gažaldahkii, das gitta mo son lea vuoruhan bargobihtáid ja hálddašan áiggi. 5.4. Informánttat Leat oktiibuot 21 informántta, guđet leat suovvan geavahit iežaset čállosiid materiálan.</p>
<p>Juohkehaš lea deavdán miehtanskovi (mildosis 1), ja čiežanuppelogis leat vástidan jearahallanskovvái iežaset ovdamáhtu ja oahppanstrategiijaid birra. Eanaš informánttat leat čađahan vuosttaš lohkanbaji ovtta dahje guokte álgokurssa (oktiibuot 30 oč.), ovdal go sii álge</p>
<p>SAM-1036:i. Vuosttaš materiálatiipa (B1) čájeha dási dutkamuša álggus; njealját materiálatiipa (E) lea čálalaš skuvlageahččaleami oassi (áigemearri ja ráddjejuvvon veahkkeneavvut). Leat individuála erohusat ja ohppiin leat iešguđet duogážat. Leat moaddenuppelogis geat sáhttet leat árbegiela hubmit, Montrul (2016) definišuvnna mielde.</p>
<p>Lean juohkán informánttaid golbman joavkun dan mielde, guđemuš árvosáni juohkehaš lea ožžon eksámena čálalaš oasis. Vaikko leat ge individuála erohusat informánttaid gaskkas, de joavkkut leat maiddái seammasullasaš dásis: A-joavkku (4 studeantta), BCD-joavkku (15 studeantta) ja joavkku mas buohkat leat mielde (21 studeantta). Informánttat leat ožžon nummára (koda), mii lea eará go studeantanummár ja kandidáhtanummár ja man ii leat vejolaš čatnat dihto olbmui. Go čujuhan gielalaš ovdamearkkaide, de merken ovdamearkka dušše materiálatiippain, omd. ná: (6:1) [cealkka] (B1-materiálas). 5.5. Annoterenvuohki Lean annoteren materiála manuálalaččat. Vurkejin buot čállosiid .txt-fiilan vai sáhtášin rehkenastit ja buohtastahttit daid dihtorprográmmain. .txt-formáhtas lea buhtes teaksta mas eai leat formatteredieđut, mat livčče dahkan váttisin dihtorii daid lohkat. Mun lean juohkán teavsttaid linnjáide, nu ahte juohke linnjás lea okta kásusdáhpáhus, mii lea beroštahtti mu dutkamušas. Lean dasto nummereren linnjáid ja seastán .txt-fiillaid main leat linnjánummárat. 31</p>
<p>Dat dagaha ahte lea álki gávdnát dihto linjjá jus dárbbašan dárkkistit juoidá, omd. dalle go fuobmán annoterenfeailla tabeallas dahje áiggun jođánit viežžat ovdamearkka.</p>
<p>Linnjánummárat ja buot dieđut leat mielde .xlsx ja .csv-tabeallain. Mun ráhkadin .xlsx og .csv fiillaid maid sáhtten analyseret CART-prográmmain.</p>
<p>Lean ollu smiehttan ja geavahan ollu áiggi hukset alccen annoterenvuogi mii livččii ipmirdahtti ja álki geavahit ja dulkot. Annoteren lea áddjás hommá mas ferte čađat leat gozuid alde, amas dahkat časkinfeaillaid. Lean máŋgii iskan ja dárkkistan iežan annoterema, ja máŋgii divvon smávva feaillaid, dalle go buohtastahtten metadieđuid R-prográmmas. Dál válddán ovddasvástádusa das, ahte eanaš lea riekta – ja bohtosat leat luohtehahttit. Jus ležže vel báhcán smávit meattáhusat, de dat eai bilit bohtosiid, ja proseantamearit jna. galget leat riekta. Lean seastán buot fiillaid, nu ahte lea álo vejolaš máhccat daidda, buohtastahttit ja verifiseret dieđuid. 6. Bohtosat</p>
<p>Dán kapihttalis ovdanbuvttán materiála ja árvvoštalan bohtosiid. Ulbmil lea govvidit ja čilget nominatiivva ja akkusatiivva geavaheami nu mo dat boahtá ovdan materiálas, ja dasto geahččalit gávdnat vejolaš <em type="italic">oahppanbálgá </em>(gč. maid vuollekapihttala 3.2.4) – makkár ortnegis nuppigiela studeanttat ohppet iešguđet gielalaš áššiid, ovdal go máhttet geavahit nominatiivvaid ja akkusatiivvaid riekta. Struktureren analysa daid fáktoriid mielde, maid R-statistihkkaprográmma CART-analysaid mielde váikkuhit buot eanemustá dan guovtti kásusa geavaheapmái. Lean huksen juohke vuollekapihttala dán láhkai ahte álggos čájehan fáktoriid ja loguid mat leat vižžon R-prográmmain, ja dasto buvttán ovdamearkkaid materiálas, maid guorahalan kvalitatiivvalaččat. Mun barddán loguid Excel-tabeallaide ja -diagrámmaide, ja govvidan fáktoriid dehálašvuođa CART-muoraiguin ja -diagrámmaiguin. Mu guorahallama teorehtalaš vuođđun leat oahppanteoriijat, gaskagiellateoriija ja feailaanalysa muhtun bealit (gč. kapihttala 3). 6.1. Materiála oppalašgovva </p>
<p>Olles materiálii lean merken oktiibuot 3530 kásusdáhpáhusa, main 74 % leat buot vejolaš nominatiivadáhpáhusat (2606 dáhpáhusa) ja 26 % buot vejolaš akkusatiivadáhpáhusat (924 dáhpáhusa) njealji materiálatiippas (B1, B2, B3 ja E). Kásusdáhpáhussan oaivvildan vejolaš dáhpáhusa gokko <em type="italic">galgá </em>leat nominatiiva dahje akkusatiiva, čállingiela norpmaid mielde; nu 32 ahte buot vejolaš nominatiivadáhpáhusat leat materiálas jogo cealkaga subjeavttat dahje subjeaktapredikatiivvat, ja buot vejolaš akkusatiivadáhpáhusat leat objeavttat (materiálas eai gávdno objeaktapredikatiivvat, in ge leat váldán vuhtii adverbiálaid akkusatiivvas). </p>
<p>Kásusválljen sáhttá leat jogo riekta dahje boastut. Dás vuolábeale čájehan olles materiála čoahkkáigeasu, mii lea ráhkaduvvon R-statistihkkaprográmmain (geahča vuollekapihttala 3.1) ja maiddái Janda (2019) ja Antonsen &amp; Janda (2015)). R-prográmma rehkenastá ja čájeha buot kásusdáhpáhusaid, mat dás leat juhkkojuvvon fáktoriid mielde. Čilgestan álggos annoteremiid (gilkoriid) maid lean geavahan R-prográmma CART-analysa váste ja mat oidnojit govvosis 4 ja 5.</p>
<p><em type="italic">Govus 4. </em>Čoahkkáigeassu olles máterialas, ráhkaduvvon R-prográmmain. </p>
<p>Govvosis 4 lea olles materiála čoahkkáigeassu ráhkaduvvon R-prográmmain. <em type="italic">CorrAns </em>(eaŋ. </p>
<p>Correct Answer) čájeha gallii dihto kásus geavahuvvo riekta ( <em type="italic">yes </em>) ja gallii boastut ( <em type="italic">no </em>). <em type="italic">Synt </em>(syntávssalaš funkšuvdna) leat materiálas subjeavttat, subjeaktapredikatiivvat ja objeavttat. <em type="italic">V </em>lea cealkaga váldovearba, mii sáhttá leat intransitiiva (I) dahje transitiiva (T); lean merken kopulavearbba <em type="italic">leat </em>ja dasa lassin <em type="italic">orrut </em>ja <em type="italic">šaddat </em>-vearbbaid sierra. <em type="italic">Case </em>mearkkaša rivttes kásusa, nu ahte <em type="italic">Acc </em>čájeha materiála buot vejolaš akkusatiivadáhpáhusaid (nappo objeavttaid), ja <em type="italic">Nom </em>čájeha ges buot vejolaš nominatiivadáhpáhusaid (subjeavttaid ja subjeaktapredikatiivvaid). <em type="italic">UsedCase </em>lea kásushápmi maid studeantta lea duođas čállán. </p>
<p><em type="italic">NomAcc </em>leat bárrastávval ovttaidlogu substantiivvat main ii leat dássemolsun ja danin ii oidno, oaivvildii go studeanta čállit nominatiivva vai akkusatiivva. <em type="italic">Num </em>mearkkaša nomena 33 logu. <em type="italic">SgPl </em>leat sátnehámit maid sáhttá dulkot sihke ovttaid- ja máŋggaidloguhápmin, omd. <em type="italic">dat </em>ja <em type="italic">maid. Stem </em>lea nomena máttaluohkká, mii sáhttá leat bárrastávval (B), bárahisstávval (BH) dahje kontrákta (K); <em type="italic">na </em>(eaŋ. <em type="italic">not applicable </em>) mearkkaša ahte ii leat vejolaš mearridit máttaluohká ja dat guoská eanaš pronomeniidda. <em type="italic">Type </em>lea sátneluohkká ja sisttisdoallá substantiivvaid, pronomeniid, adjektiivvaid ja ovttaskas lohkosániid. </p>
<p>Lean annoteren relatiivapronomeniid ( <em type="italic">Rel </em>) ja namaid ( <em type="italic">Nam </em>) sierra (maid gieđahalan vuollekapihttaliin 6.2 ja 6.3.2.1). <em type="italic">Error </em>lea feailatiipa. <em type="italic">Complex </em>sisttisdoallá dieđuid das lea go nomenis attribuhtta ( <em type="italic">Attr </em>), lea go cealkagis máŋggageardán verbála ( <em type="italic">Aux </em>) ja lea go nomen paratávssas eará nomeniin ( <em type="italic">Par </em>), omd. <em type="italic">eadni ja áhčči </em>. <em type="italic">Attr </em>, <em type="italic">Aux </em>ja <em type="italic">Par </em>leat maid merkejuvvon sierra. Lean annoteren maiddái sátneortnega ( <em type="italic">WO </em>), mas boahtá ovdan čuožžu go nomen verbála ovddabealde ( <em type="italic">xv </em>) vai maŋábealde ( <em type="italic">vx </em>). Dasto lean vel merken habitiivvaid ( <em type="italic">Hab </em>) ja lea go cealkagis biehttalanhápmi ( <em type="italic">Neg </em>). <em type="italic">Mat </em>lea materiálatiipa (B1, B2, B3, E) ja <em type="italic">Stud </em>čájeha vuosttaš guhtta studeantta, geaid čállosiin leat eanemus kásusdáhpáhusat. </p>
<p>Materiálas leat 338 nomena (sullii 10 % buot dáhpáhusain), main lea nominatiivva ja akkusatiivva homonymiija (merkejuvvon <em type="italic">NomAcc </em>). Nominatiivva ja akkusatiivva homonymiija lea vejolaš ovttaidlogu bárrastávval nomeniin, main ii leat dássemolsun. </p>
<p>Materiálas dat sáhttet leat substantiivvat (omd. <em type="italic">bargi </em>), adjektiivvat (omd. <em type="italic">somá </em>) ja pronomenat (omd. <em type="italic">buot </em>ja <em type="italic">seammá </em>). Mun válddán homonyma <em type="italic">NomAcc </em>-hámiid eret materiála viidáset gieđahallamis, go dat dahket bohtosiid eahpečielggasin, danin go <em type="italic">NomAcc </em>-hámiin ii leat vejolaš oaidnit, oaivvilda go čálli nominatiivva vai akkusatiivva – nu ahte dás viidáseappot leat 3192 kásusdáhpáhusa mielde analysas. Govvosis 5 lea materiála oppalašgovva homonyma <em type="italic">NomAcc </em>-hámiid haga. 34 </p>
<p><em type="italic">Govus 5. </em>Čoahkkáigeassu olles materiálas mas eai leat homonyma NomAcc-hámit, ráhkaduvvon Rprográmmain. </p>
<p>Olles materiála leat 21 studeantta teavsttat. Mun geavahan buot studeanttaid čállosiid gokko lea ávkkálaš čájehit oppalašgova, muhto lean maiddái juohkán studeanttaid golbman joavkun dan mielde, makkár árvosáni juohkehaš lea ožžon loahppaeksámena čálalaš oasis. BCD-joavku (15 studeantta) lea eanemusat representatiivva, go sin gaskagielain leat sullasašvuođat ja sii orrot ovdáneame seammasullásaš oahppanbálgá mielde.</p>
<p>Navddán iežan fuomášumiid oahpaheaddjin ja jearahallanskoviid vuođul (mielddus 2), ahte</p>
<p>BCD-joavkku stuorrá oassi leat árbegiela hubmit, geain lea dihto ovdamáhttu, earenoamáš duogáš ja oktavuohta sámegillii, ja maiddái vuordámušat giellaoahppamii (gč. vuollakapihttala 3.1.3). Guhtta studeantta gullet árvosániid mielde A- ja F-jovkui. Mun buohtastahtán A-joavkku teavsttaid BCD-materiálain go geahččalan gávdnat mii livččii čuovvovaš ceahkki studeanttaid gaskagielas – ja go háliidan iskat man gielladássái lea vejolaš ollet. A-jovkui gullet giellaberošteaddjit guđet leat oahppan sámegiela alla dássái, vaikko eatnašat sis eai leat árbegiela hubmit. Sin kásusdáhpáhusat dahket nu stuorra oasi ollislaš materiálas ahte šaddá váttis oaidnit gaskamearálaš studeantta ovdáneami, ja dan dihte lean dahkan eanaš analysa dáid studeanttaid materiálaid haga. A-joavkku bohtosat čájehit oahppanbálgá vejolaš boahtte ceahki – man muddui lea vejolaš rávisolmmožin oahppat sámegiela. 35</p>
<p>BH), ja pronomenat main ii leat vejolaš klassifiseret máttaluohká (na).</p>
<p>CART-analysa muitala guđemuš fáktorat váikkuhit eanemustá dasa, geavaha go studeanta nominatiivva ja akkusatiivva riekta ( <em type="italic">yes </em>) dahje boastut ( <em type="italic">no </em>). 36 </p>
<p>Govus 6. CART-analysa olles materiála vuođul, mas eai leat homonyma NomAcc-hámit. 37</p>
<p>Subjeavttaid ja subjeaktapredikatiivvaid kásusa válljemis lea sátneluohkká maid dehálaš fáktor (7: Type). Ovttaidlogu adjektiivvat, lohkosánit, namat ja pronomenat čállojuvvojit eanaš riekta dalle go galget leat nominatiivvas; relatiivapronomenat (Rel) ja substantiivvat mat eai leat namat (Subst) dagahit eanet váttisvuođaid ja daidda váikkuha ges lohku (9: Num).</p>
<p>Máŋggaidlogu substantiivvat sáhttet dagahit váttisvuođaid go leat habitiivva cealkaga subjeaktan (11: Hab) dahje go leat oassin paratáksagihpus (12: Par).</p>
<p><em type="italic">Govus 7. </em>CART-analysa mii vuoruhá 11 fáktora dehálašvuođa, olles materiála vuođul mas eai leat NomAcchámit. </p>
<p>Govus 7 čájeha buot fáktoriid dehálašvuođa, nu mo R-prográmma lea vuoruhan daid olles materiála vuođul. Syntávssalaš kategoriija (Synt), sátneluohká (Type), kásus (Case)24 ja nomena máttaluohkká (Stem) váikkuhit eanemustá dasa, čállojit go nominatiivvat ja akkusatiivvat riekta; dasto boahtá lohku (Num), sátneortnet (WO), vearbba valeansa (transitiiva vai intransitiiva) ja lea go gihpus attribuhtta (Attr) vai ii. Biehttaleapmi, habitiiva ja paratáksa eai leat nu dehálaččat eará fáktoriid ektui, CART-analysa mielde.</p>
<p>Dás vuolábeale boahtá dutkanmateriála guorahallan. Materiála čájeha ahte pronomenat sojahuvvojit riekta árrat davvisámegiela oahppanproseassas, eai ge dain dábálaččat leat morfofonologalaš molsašuddamat sáni siste nu mo eará nomeniin leat, omd. dássemolsun.</p>
<p>Danin válddahalan pronomeniid ja relatiivapronomeniid sierra vuollekapihttaliin (6.1.1 ja 6.1.2) ovdal go guorahalan eará nomeniid vuollekapihttaliin 6.2 ja 6.3: substantiivvaid, namaid (propraid), adjektiivvaid ja ovttaskas lohkosániid. Álggos guorahalan vejolaš 24 <em type="italic">Case </em>-fáktor čájeha lea go nominatiiva vai akkusatiiva mii geavahuvo dávjjimusat riekta, ja <em type="italic">Synt </em>čájeha guđemuš syntávssalaš kategoriija (subjekta, subjeaktapredikatiiva, objeakta) lea dávjjimusat riekta. 38 nominatiivadáhpáhusaid ja daidda guoskevaš fáktoriid (6.2), ja dasto seammá láhkai akkusatiivadáhpáhusaid (6.3). Juohke oasi álggahan statistihkkatabeallaiguin ja diagrámmaiguin, maiguin čájehan meari ja proseantaloguid. Dasto buvttán ovdamearkkaid materiálas, ja guorahalan daid kvalitatiivvalaččat. Kapihttala loahpas (6.4) boahtá guorahallanoassi masa čohkken dán barggu bohtosiid ja fuomášumiid. Juohke háve go buvttán ovdamearkkaid, de leat cealkagat justa seammá hámis go studeanttat leat čállán daid vuosttaš veršuvnnas, ovdal go sii leat divvon čállosa. Buoiddes čála lea mu deattuheapmi. In leat divvon čállinfeaillaid mat eai bilit ipmardusa, muhto lean bidjan rivttes hámiid roahkkeruođuid sisa gokko háliidan čájehit rivttes kásushámi. Go buvttán ovdamearkka materiálas, de merken dán álo ruođuid siste materiálatiippain, studeantanummáriin ja linjjáid nummáriin omd. ná: (B1 stud.4, l.11–12), nu ahte lea álki gávdnat ja dárkkistit dihto cealkagiid materiálas. Lea dehálaš muitit ahte B1-, B2- ja B3-materiálatiippat leat ruovttubarggut, nu ahte studeanta sáhttá geavahit buot reaidduid, omd. digitála sátnegirjji mii fállá sojahanparadigmaid; E lea ges čálalaš skuvlaeksámena oassi, mas beassá geavahit dušše bábersátnegirjjiid. Buot materiálatiippat leat friddjačállinbihtát, nu ahte studeanta sáhttá friddja válljet mo son hábme cealkagiid, ja sáhttá maid garvit struktuvrraid ja sániid, maid son ii máhte. 6.1.1. Pronomenat (earret relatiivapronomenat) </p>
<p>Olles materiálas leat oktiibuot 951 pronomena, eanaš persovdnapronomenat ja čujuheaddji pronomenat, mat leat lagabui njealjádas buot dáhpáhusain, ja sullii 27 % olles materiálas (30 % buot dáhpáhusain, go lean váldán eret materiálas buot nomeniid NomAcc-hámiid). Dasa lassin leat materiálas 164 relatiivapronomena (5 % buot dáhpáhusain, go lean váldán eret</p>
<p>NomAcc-hámiid). Maŋŋel go lean guođđán ovcci NomAcc-hámi ( <em type="italic">seammá </em>ja <em type="italic">buot </em>), de leat báhcán oktiibuot 942 pronomena, mat leat eanaš persovnnalaš pronomenat ja čujuheaddji pronomenat, ja moadde eará, omd. refleksiiva pronomen <em type="italic">ieš </em>ja eahpemearálaš pronomen <em type="italic">ii mihkkege </em>. 99 % buot pronomeniin leat čállon riekta (929 dáhpáhusa), ja dušše 1 % boastut (13 dáhpáhusa). 92 % buot pronomeniin leat nominatiivvas ja dušše 8% akkusatiivvas. Buot nominatiivadáhpáhusat leat subjeavttat, earret ovtta subjeaktapredikatiiva ( <em type="italic">dat </em>). </p>
<p>Vuolábeale tabeallas 3 čájehan pronomeniid (earret relatiiva pronomeniid) juohkáseami materiálatiippaid mielde. Proseantamearri (%) lea pronomeniid mearri buot nomeniid vejolaš nominatiivvaid ja akkusatiivvaid ektui. Homonyma <em type="italic">NomAcc </em>-hámit eai leat dás mielde. 39 </p>
<p>Tabealla 3 čájeha galle pronomena leat dihto materiálaoasis, buot nomeniid ektui. Mun buohtastahtán olles materiála BCD-joavkku ja A-joavkku bohtosiiguin. Tabeallas oidno ahte</p>
<p>BCD-studeanttat geavahit eanet pronomeniid go A-studeanttat, ja ahte oppalaččat</p>
<p>Galle pronomena ja proseantaoassi buot nomeniid ektui</p>
<p><em type="bold">Materiálatiipa </em></p>
<p><em type="bold">B1 % </em></p>
<p><em type="bold">B2 % </em></p>
<p><em type="bold">B3 % </em></p>
<p><em type="bold">E % </em></p>
<p><em type="bold">Oktiibuot % </em></p>
<p><em type="bold">Olles materiálas (21 stud.) </em>284 35 % 250 28 % 184 23 % 224 31 % <em type="bold">942 30 % </em></p>
<p><em type="bold">BCDstudeanttaid materiálas (15 stud.) </em>199 35 % 174 29 % 124 22 % 138 29 % <em type="bold">635 29 % </em></p>
<p><em type="bold">Astudeanttaid materiálas (4 stud.) </em>52 30 % 48 25 % 31 21 % 61 34 % <em type="bold">192 28 % </em></p>
<p><em type="italic">Tabealla 4. </em>Pronomeniid juohkáseapmi materiálatiippaid ja studeantajoavkkuid mielde, materiálas mas eai leat homonyma NomAcc-hámit. proseantalohku njeaidá B1 rájes B3 rádjái goappaš studeantajoavkkuin, ja de lassána veaháš eksámenvástádusas. Sivva dasa, manin pronomenat geavahuvvojit unnit, sáhttá leat ahte studeanttat dađistaga ohppet ráhkadit iešguđetlágán cealkagiid, ja ahte sii dávjjibut guđđet pronomeniid almmutkeahttá 1. ja 2. persovnnas. Bargobihttá sáhttá maid stivrret, man ollu pronomeniid heive geavahit, omd. B1 vuosttáš oassi lea muitalit iežas boahtteáigge plánaid birra (geahča Mildosa 3); das sáhttá leat lunddoleabbo álggahit cealkaga pronomeniin, omd. </p>
<p>[ <em type="italic">... </em>], Mun gallestallašin [ <em type="italic">... </em>] , Mun vuolggašin [ <em type="italic">... </em>] , Mun oahpašin [ <em type="italic">... </em>] (B1-materiálas) – muhto dás sáhttá maid guođđit pronomena almmutkeahttá: Mun sávášin ahte sáhtášin fitnat Finnmárkkus. Livččii maid buorre, jus gávnnašin muhtumiid, maiguin sáhtášin hállat sámegiela . </p>
<p>E-materiálatiippa A-studeantajoavkku vástádusain oidno dattege, ahte sáhttet leat maiddái stuorra individuála erohusat ovtta studeantajoavkku siskkobealde das man ollu pronomeniid sii geavahit – muhtun studeanta čállá omd. eksámenvástádussan guhkes teavstta 3. persovnnas, mas su čállinstiillas heive geavahit ollu persovdnapronomeniid. 13 pronomena mat leat boasttukásusis, leat 11 cealkagis main pronomen galgá leat akkusatiivvas ja 2 cealkagis main pronomen galgá leat nominatiivvas. Juohke materiálatiippas leat moadde meattáhusa: B1:s leat njealje meattáhusa, B2:s maid njeallje, B3:s golbma ja E:s 3 meattáhusa. Dás vuolábeale ovdanbuvttán buot 13 dáhpáhusa. Ovdamearkkat (6:1–6:7) čájehit ahte moatti dáhpáhusas persovdnapronomen ja čujuheaddji pronomen báhcá ain 40 sojatkeahttá objeaktaposišuvnnas. Ovdamearkkas (6:5) lea pronomen biddjon cealkaga álgui topikaliserema dihte. Meattáhus sáhttá maid vuolgit das, ahte čálli lea boastut ipmirdan <em type="italic">gohčodit </em>-vearbba transivitehta. (6:1) Hárjeheaddji veahkeha son [su][...] (B1-materiálas) (6:2) [...] ja ambulánsahelikoptera vuojihii son [su] <em type="italic">buohccevissui </em>. (B2-materiálas) (6:3) Son oaččui dát [dán] [...] (B1-materiálas) (6:4) [...] muhto mun jáhkan ahte mii oažžut dat [dan] <em type="italic">dađistaga </em>. (B2-materiálas) (6:5) Dat [dan] <em type="italic">gohčodat <span type="quote">“Online Training Consept”</span> </em>,[...] (B2-materiálas) (6:6) [...] ja SG sisdoallá dat [dan]. (B2-materiálas) (6:7) <em type="italic">Mun lohkan maid Š bládi </em>[bláđi] go mun oaččun dat [dan], [...] (B3-materiálas) </p>
<p>Materiálas leat moanat refleksiiva ja eahpemearálaš pronomenat nominatiivvas ja akkusatiivvas. Ovdamearkkas (6:8) refleksiiva pronomen ii leat sojahuvvon riekta objeaktan. (6:8) <em type="italic">Golbma olbmo gádjo </em>[iežaset]. (B1-materiálas) </p>
<p>Materiála speadjalastá dan, ahte eará pronomenat go persovdna- ja čujuheaddji pronomenat ohppojuvvojit maŋŋit, ja geavahuvvojit unnán – go leat moalkaset ja oahpahuvvojit maŋŋit kurssas, eai ge gávdno sierra sojahanhámit dárogielas. Nuppi lohkanbaji loahpas eai leat vel dábálaččat doarvái sajáiduvvon studeanttaid gaskagillii.</p>
<p>Guovtti cealkagis lea pronomen akkusatiivvas gokko galgá leat nominatiivvas. Cealkagis (6:9) čujuheaddji pronomen lea máŋggaidlogus ja doaibmá oalgecealkaga subjeaktan.</p>
<p>Kásusfeaila soaitá vuolgá das, ahte studeanta lea boastut ipmirdan vearbba transivitehta (bávkkihit). (6:9) <em type="italic">Lei ollu garra suovvagassa siste, muhto </em>[dat] <em type="italic">eai bávkkihan </em>. (B1-materiálas) </p>
<p>Cealkagis (6:10) lea ges <em type="italic">dat </em>-pronomen sojahuvvon boastut <em type="italic">leat </em>-cealkaga subjeaktaposišuvnnas. (6:10) <em type="italic">Mun dieđan </em>[dieđán] ahte gávdno kristtalaš aviisa man namma lea Nuorttanaste, dan [dat] <em type="italic">lea dávvisámegillii ja lea Kárášjogas. </em>(E-materiálas) </p>
<p>Dasto joatká seammá studeanta ja čállá nuppi pronomena riektá: 41 (6:11) Láven lohkat Š-bláđi, dat lea nuoraid bláđi [bláđđi] [...] (E-materiálas)</p>
<p>Gávdnojit maid guokte ovdamearkka mas pronomen čuožžu illatiivvas transitiiva vearbba objeaktasajis: (6:12) Jáhkán ahte lohkkat ođđasiid lea vehkehan munnje [mu] <em type="italic">mu gielain </em>. (E-materiálas) (6:13) [...] de dat veahkehit munnje [mu] <em type="italic">hui ollu </em>. (B3-materiálas) </p>
<p>Materiála čájeha, ahte persovdna- ja čujuheaddjipronomenat geavahuvvojit ollu ja eanaš riekta sihke nominatiivvas ja akkusatiivvas, vejolaččat danin go dát pronomenat gullojit ja oidnojit dávjá gielas, ja go persovdnapronomeniin leat sierra akkusatiivahámit dárogielas (mii lea eanaš studeanttaid váldogiella). Pronomenmearri njiedjá eará nomeniid ektui áiggi mielde, go studeanttat ráhkadišgohtet eambbo máŋggabealat cealkagiid ja hábmegohtet teavsttaid.</p>
<p>Eará pronomenat leat dattege unnán materiálas, go eai leat seammá frekveanttat eai ge oahpahuvvo studeanttaide ovdal nuppi lohkanbaji gaskamuttus. 6.1.2. Relatiivapronomenat</p>
<p>Materiálas leat 164 relatiivapronomena mat leat vejolaš nominatiiva- ja akkusatiivadáhpáhusat. Leat 126 subjeavtta (77 %) ja 38 objeavtta (23 %). 146 (89 %) buot relatiivapronomeniin leat čállon riekta ja 18 (11 %) leat čállon boastut, nu ahte relatiivapronomenat leat váddáseappot studeanttaide go eará pronomenat, mat leat materiálas (geahča ovddeš vuollakapihttala, 6.1.1). Dát lea ge vuorddehahtti go gáibida, ahte studeanta lea jo oahppan ja ipmirda váldocealkagiid syntávssa, ja dasto máhttá čatnat váldocealkagii oalgecealkagiid. Relatiivapronomen čujuha muhtun gihppui váldocealkagis ja galgá leat seamma logus go dat gihppu, muhto viežžá kásusa relatiivacealkagis. Dán láhkai gullá relatiivacealkagiid ráhkadeapmi iešalddis giellaoahppama joatkkadássái.</p>
<p>CART-muorra govvosis 8 čájeha relatiivapronomeniid geavaheami olles materiálas ja dasa váikkuheaddji fáktoriid. Objeavttat, mat leat buot vejolaš akkusatiivadáhpáhusat, leat materiálas oktiibuot 38. Logi dain leat čállon boastut ja 28 leat riekta. Hámit main lea ovttaidlogu ja máŋggaidlogu homonymiija, ng. SgPl-hámit (23 dáhpáhusa) leat akkusatiivvat <em type="italic">maid </em>(sihke ovttaidlogus ja máŋggaidlogus) ja buot <em type="italic">maid </em>-hámit leat čállon riekta objeaktan. </p>
<p>Eará hámit objeaktaposišuvnnas leat oktiibuot 16: <em type="italic">man </em>geavahuvvo riekta guđa geardde, ja nominatiivvat <em type="italic">mii </em>ja <em type="italic">mat </em>, geavahuvvon 10 geardde boastut. 42 </p>
<p><em type="italic">Govus 8. </em>Fáktorat mat váikkuhit dasa, mo relatiivapronomenat sojahuvvojit. CART-analysa olles materiála vuođul. </p>
<p>Materiálas leat 126 relatiivapronomena subjeaktan: 118 leat čállon riekta ja 8 ges boastut (Node 5: n=126). Buot subjeavttain leat 4 ovttaidlogu ja 4 máŋggaidlogu subjeavtta boasttukásusis (álo akkusatiivvas), nu ahte studeanttat čállet akkusatiiva <em type="italic">maid </em>nominativahámiid <em type="italic">mii </em>ja <em type="italic">mat </em>sajis. <em type="italic">Gii </em>ja <em type="italic">geat </em>(oktiibuot 41 geardde) geavahuvvojit materiálas hárvvibut go <em type="italic">mii </em>ja <em type="italic">mat </em>(77 geardde). </p>
<p><em type="bold">Materiálatiipa </em></p>
<p><em type="bold">B1 % </em></p>
<p><em type="bold">B2 % </em></p>
<p><em type="bold">B3 % </em></p>
<p><em type="bold">E % Oktiibuot % riekta </em>23 88 % 51 93 % 48 89 % 24 83 % 146 89 % <em type="bold">boastut </em>3 12 % 4 7 % 6 11 % 5 17 % 18 11 % </p>
<p><em type="bold">Galle rel.pron 26 </em>100 % <em type="bold">55 </em>100 % <em type="bold">54 </em>100 % <em type="bold">29 </em>100 % <em type="bold">164 </em>100 % </p>
<p><em type="italic">Tabealla 5. </em>Relatiivapronomeniid juohkáseapmi materiálatiippaid ja studeantajoavkkuid mielde, olles materiála vuođul. </p>
<p>Tabeallas 5 oidno galle relatiivapronomena gávdnojit juohke materiálatiippas, ja mo deaivilvuohta ovdána materiálatiippaid mielde. Relatiivapronomenat geavahuvvojit unnit B1:s go guovtti čuovvovaš materiálatiippas (B2:s ja B3:s). E-materiálatiippas, mii lea eksámenvástádus, leat fas unnit relatiivapronomenat. Relatiivapronomenat leat eanemus (55) ja čállojit eanemustá riekta (93 %) B2-materiálatiippas. B3:s leat fas eanet feaillat (11 %) ja eksámenvástádusas leat vel unnit pronomenat ja eanemus feaillat buot materiálatiippain (17 %). 43</p>
<p>Eai buot studeanttat čále relatiivapronomeniid seamma ollu čállosiin, ja dat geat geavahit relatiivapronomeniid, eai daga dan seammá ollu juohke materiálatiippas. Govus 9 čájeha man ollu relatiivapronomeniid juohke studeanta geavaha ja mo dat juohkásit materiálatiippaid mielde.</p>
<p>Govus 9. Relatiivapronomeniid mearri buot studeanttaid materiálas.</p>
<p>Oppalaččat leat gal viehka unnán relatiivapronomenat materiálas, mii sáhttá vuolgit das, ahte dat gáibidit studeanttas kompleaksa morfosyntávssalaš máhtu, ja go dat oahpahuvvojit maŋŋit jahkeovttadagas (geahča kapihttala 5).</p>
<p>Vuolábeale ovdamearkkat (6:14–6:19) čájehit subjeaktaváttisvuođaid, gokko studeanttat leat čállán ovttaidlogu dahje máŋggaidlogu akkusatiivahámi <em type="italic">maid, </em>nominatiivva <em type="italic">mii </em>ja <em type="italic">mat </em>sadjái. (6:14) Hárjeheaddji riŋge buohccebiillii maid [mii] <em type="italic">sáhttá veahkehit Áilu </em>[...] (B1-materiálas) (6:15) Min ovddasvástádus lei ságastallan artisttaiguin geat bohte čuojahit, ja bidjat lávdái maid [mii] <em type="italic">čuoččui sin <span type="quote">“rideris”</span> </em>. (B2-materiálas) (6:16) NRK Sápmi ráhkadit ja sáddejit beaivválaš sámegiel tv-ođassáddagiid, maid [mat] <em type="italic">bistet 15 minuhta </em>. (B3-materiálas) (6:17) <em type="italic">Š mun liikon danne go magasiidna gokčá nuoraid aššiid </em>, maid [mat] <em type="italic">mun orun leat </em>[munnje orrot leame?] <em type="italic">gelddolaš </em>. (B3-materiálas) (6:18) Mun dovddan dušše maid [mat] <em type="italic">leat Finnmarkus </em>. (E-materiálas) (6:19) [...] dat lea nuoraid bláđi maid [mii] <em type="italic">leat máŋgga sámi gillii </em>. (E-materialas) 44 </p>
<p>Moatti bajábeale ovdamearkkas relatiivapronomen viežžá kásusa váldocealkagis ja šaddá boastut, soaitá danin go čujuheaddji pronomen (daid) váilu váldocealkaga objeaktaposišuvnnas. (6:17) čájeha máŋggageardán cealkaga mas kongrueansa ii lea vel sajis studeantta gaskagielas. <em type="italic">Gii </em>ja <em type="italic">geat </em>čállojit hárvvibut materiálas go <em type="italic">mii </em>ja <em type="italic">mat </em>, ja dain eai leat feaillat. </p>
<p>Nuppe dáfus materiálas gávdnojit maiddái objeaktameattáhusat, dalle go studeanta čállá nominatiiva gokko relatiivapronomen galggašii leat akkusatiivvas. (6:20) [...] ovdamearkka dihte digitálalaččaid jietnagirjjiid mat [maid] <em type="italic">sáhtáše viežžat dahje streamet </em>. (B1-materiálas) (6:21) Duođaštusat, mat [maid] <em type="italic">ledje geavahan sudno vuostá, gávnnahedje dutkanolbmot ahte lei behtolaččat </em>. (B1-materiálas) (6:22) JulevSámega searvi álggahii ođđa bálkkašumi diibmá mii [man] <em type="italic">JulevSámega addá olbmuide geat barget julevsámikultuvrrain ja gielain </em>. (B2-materiálas) (6:23) Jus mun gávnnan ášši mii [man] <em type="italic">háliidan lohkat, de mun oaččun movtta lohkat ja jorgalit diet ášši </em>. (B3-materiálas) (6:24) Ávvir lea davvisámegielat áviisa mii [man] <em type="italic">sáhttá lohkat sihke báberhápmin ja interneahtas </em>. (B3-materiálas) (6:25) Ávvir, NRK Sápmi moadde eará mat [maid] <em type="italic">mun in muitte, leat ođđasat </em>. (E-materiálas) </p>
<p>Ovdamearkkat (6:20–6:25) čájehit ahte relatiivapronomenat sáhttet leat váddásat studeanttaide. CART-analysas govvosis 8 oidno maiddái, ahte <em type="italic">maid </em>-akkusatiivahápmi ii dagat váttisvuođaid ovttaidlogus ii ge máŋggaidlogus dalle go oaivvilduvvo objeaktan. Muhto <em type="italic">maid </em>čállo maiddái boastut subjeaktan, <em type="italic">mii </em>- ja <em type="italic">mat </em>-pronomeniid sajis, nu ahte orru ahte <em type="italic">maid </em>sáhttá leat dat hápmi, man studeanttat ohppet vuohččan ja mii váikkuha dasto eará relatiivapronomeniid válljemii. Dárogielas lea dušše okta relatiivapronomen – <em type="italic">som </em>, nu ahte sáhttá leat váttis differensieret relatiivapronomeniid kásusa ja logu mielde. <em type="italic">Maid </em>geavahuvvo ollu jearranpronomenin oahpahusa álggu rájes, ovdal go studeanta oahppagoahtá kásussojaheami, ja studeanttat sáhttet leat oahppan <em type="italic">maid </em>-dajaldagaid bajil formuláran (gč. kap. 3.2.2). Dasto sii fertejit ođđasit oahppat <em type="italic">maid </em>-pronomena grammatihkka ja relatiivacealkagiid syntávssa, ovdal go sáhttet geavahit dan riekta relatiivapronomenin. 45 6.1.3. Materiála, pronomeniid ja homonyma NomAcc-hámiid haga </p>
<p>Dasto árvvoštalan olles materiála pronomeniid ja homonyma NomAcc-hámiid haga. Oktasaš materiálaoasis, mas eai leat pronomenat eai ge NomAcc-hámit, leat oktiibuot 2085 kásusdáhpáhusa. Leat 1349 (65 %) vejolaš nominatiivadáhpáhusa ja 736 (35 %) vejolaš akkusatiivadáhpáhusa. Buot nominatiivadáhpáhusain leat 972 (72 %) subjeavtta ja 377 (28 %) subjeaktapredikatiivva. Buot vejolaš nominatiivadáhpáhusain leat 1241 (92 %) čállon riekta ja 108 (8 %) boastut. Buot vejolaš akkusatiivadáhpáhusain, mat leat objeavttat, leat 549 (75 %) čállon riekta ja 187 (25 %) boastut. Dás oidno ahte akkusatiiva geavaheapmi dagaha eanemus váttisvuođaid, mii lea vuorddehahtti studeantajoavkkus, mas eanaš studeanttaid váldogiella lea dárogiella. 6.2. Nominatiiva</p>
<p>Buvttán govvosis 10 ođđasit CART-muora oasi (subjeakta- ja subjeaktapredikatiivaoasi muoras mii oidno govvosis 6), mii juohká fáktoriid ja čájeha guđet fáktorat váikkuhit eanemustá studeanttaid nominatiivageavaheapmái. Vuođđun lea buot studeanttaid materiála mas eai leat homonyma NomAcc-hámit. Vaikko muoras (govvosis 10) leat mielde persovdna- ja relatiivapronomenat, de in áiggo daid dađi eanet dás guorahallat, muhto baicce guovdilasttán eará nomeniid, namalassii adjektiivvaid, ovttaskas lohkosániid, namaid (propraid) ja substantiivvaid, mat eai leat namat. Mun vuođđudan iežan analysa dasa, mo</p>
<p>CART-analysa lea juohkán ja vuoruhan fáktoriid. 46</p>
<p><em type="italic">Govus 10. </em>Fáktorat mat váikkuhit nominatiivageavaheapmái. CART-analysa olles materiála vuođul. </p>
<p>Bajimus ja deháleamos suorri (1: Type) juohkása guovtti sadjái ja sirre relatiivapronomeniid ja substantiivvaid (olgeš oavssi) dain eará sátneluohkáin (gurut oavssis). Node 2 sisttisdoallá oktiibuot 1243 vejolaš nominatiivadáhpáhusa (866 pronomena, 209 nama, 165 adjektiivva ja 3 ovttaskas lohkosáni), ja measta buot earret guđa dáhpáhusa, leat čállon riekta.</p>
<p>Olgeš oaksi sisttisdoallá relatiivapronomeniid (126) ja substantiivvaid, mat eai leat proprat (972). Dasto nubbi suorri (3: Num) juohkása fas guovtti oassái ja čájeha, ahte go relatiivapronomen dahje substantiiva lea ovttaidlogu dahje ol/ml-hámis (Node 4: n=755), de leat 667 (87 %) buot sániin riekta ja 88 (13 %) leat boastut. Máŋggaidlogu substantiivvat leat dávjjit boastut dalle go leat habitiivacealkaga subjeaktan (Node 9: n=25), dahje go nomen lea paratáksagihpus (Node 7: n=64). Habitiivacealkagiid buot máŋggaidlogu subjeavttain leat 19 (76 %) čállon riekta ja 6 (24 %) – boastut. Go galgá leat máŋggaidlogu nominatiiva paratávssas, de leat 55 (86 %) substantiivva čállon riekta ja 9 (14 %) ges boastut.</p>
<p>Máŋggaidlogu substantiivvat ja relatiivapronomenat mat eai leat habitiivacealkaga subjeavttat eai ge paratávssas, leat oktiibuot 254 vejolaš nominatiivadáhpáhusa (Node 8, n=254): 245 (96 %) čállon riekta ja 9 (4 %) ges boastut. 47</p>
<p><em type="bold">Materiálatiipa </em></p>
<p><em type="bold">Buot Nom ja Akk </em></p>
<p><em type="bold">Galle vejolaš Nom% </em></p>
<p><em type="bold">Galle Nom riekta% riekta </em></p>
<p><em type="bold">Galle Nom boastut?% boastut </em></p>
<p><em type="bold">Olles materiála (21 stud.) </em></p>
<p>B1</p>
<p>B2</p>
<p>B3</p>
<p>Oktiibuot495578553459 <em type="bold">2085 </em>335386354274 <em type="bold">1349 </em>68 %67 %64 %65 % <em type="bold">65 % </em>306347340248 <em type="bold">1241 </em>91 %90 %96 %91 % <em type="bold">92 % </em>29391426 <em type="bold">108 </em>9 %10 %4 %9 % <em type="bold">8 % </em></p>
<p><em type="bold">BCD (15 stud.) </em></p>
<p>B1 B2 B3 E Oktiibuot 357 395 405 318 <em type="bold">1475 </em>233 262 261 184 <em type="bold">940 </em>65 % 66 % 64 % 58 % <em type="bold">64 % </em>207 231 250 164 <em type="bold">852 </em>89 % 88 % 96 % 89 % <em type="bold">91 % </em>26 31 11 20 <em type="bold">88 </em>11 % 12 % 4 % 11 % <em type="bold">9 % </em></p>
<p><em type="bold">A (4 stud.) </em></p>
<p>B1</p>
<p>B2</p>
<p>B3</p>
<p>Oktiibuot115137109131 <em type="bold">492 </em>83906687 <em type="bold">305 </em>72 %66 %61 %50 % <em type="bold">62 % </em>81 89 66 66 <em type="bold">302 </em>98 % 99 % 100 % 100 % <em type="bold">99 % </em>2 1 0 0 <em type="bold">3 </em>2 % 1 % 0 % 0 % <em type="bold">1 % </em></p>
<p><em type="italic">Tabealla 6. </em>Nominatiivva geavaheapmi materiálas mas eai leat pronomenat eai ge homonyma NomAcc-hámit. </p>
<p>Tabeallas 6 čájehan mo nominatiivva geavaheapmi juohkása materiálatiippaid mielde ja dasto erohusaid studeantajoavkkuid gaskkas. Tabeallas oidno maiddái man stuorra oassi (%) buot kásusdáhpáhusain leat vejolaš nominatiivvat, ja man stuorra oassi buot vejolaš nominatiivadáhpáhusain lea čállon riekta. Vuođđun lea olles materiála, mas eai leat pronomenat eai ge homonyma NomAcc-hámit. Tabeallas 6 oidno, ahte buot studeanttaid materiálas nominatiiva čállo badjelaš 90 % riekta. BCD-joavku proseantamearri lea 88–89 % earret materiálatiippa B3, mas leat 96 % buot nominatiivvain čállon riekta. A-joavkku materiálas eai báljo leat nominatiivafeaillat. B3 orru earenoamáš go das čállet buot joavkkut nominatiivvaid 96–100 % riekta. Bargobihttá sáhttá leat váikkuhan bohtosiidda go das jerrojuvvo sámi mediaid birra (mielddus 3), nu ahte čállosiin leat ollu medianamat subjeaktan, ja eaŋkilet cealkkastruktuvrrat. B3 lea maiddái maŋimuš bargobihttá maid sii čállet ovdal eksámena.</p>
<p>Tabeallas 6 oidno maid erohus BCD-joavkku ja A-joavkku ovdáneamis materiálatiippaid mielde. A-joavku rievtti mielde ii ovdán go sin vástádusat leat stabiila buot materiálatiippain.</p>
<p>BCD-studeanttaid álgodássi lea 89 % rivttes nominatiivageavaheapmi ja sii ovdánit B3-guvlui, muhto eksámenvástádusas (E) proseantalohku njiedjá fas álgodássái (89 prosentii).</p>
<p>Thewissen ovdánanminstariid ektui A-joavku čájeha ii-progressiiva ovdáneami (eaŋ. Non-progressive Pattern) ja BCD-joavkku sulastahttá gievrras ovdáneami (eaŋ. Strong</p>
<p>Developmental Pattern), mas oidno mearkkašahtti erohus materiálatiippaid B2 ja B3, ja dasto</p>
<p>B3 ja E gaskkas (2013:84–86, 92). Thewissen geavaha ANOVA-analysa (eaŋ. <em type="italic">Analysis of </em>48 </p>
<p><em type="italic">Variance </em>) mii rehkenastá mearkkašahtti erohusaid (eaŋ. <em type="italic">significant difference </em>) guovtti individa dahje joavkku gaskkas ja čájeha ovdánanminstariid (Janda 2019:13–14). </p>
<p>CART-muorra (govus 9) čájeha maiddái ahte habitiivacealkagiid máŋggaidlogu subjeavttat čállojit dávjjibut boastut, ja dasa lassin ahte paratáksagihpuin leat dávjá okta dahje eanet nomenat boasttukásusis, dalle go gihppu lea subjeakta dahje subjeaktapredikatiiva. Mun govvidan ja guorahalan kvalitatiivvalaččat muhtun dakkár dáhpáhusaid vuollekapihttaliin 6.2.1. ja 6.2.2. Viidáset guorahallama vuođđun lea BCD-studeanttaid materiála, go A-joavkkus eai gávdno go moadde nominatiivafeaila. 6.2.1. Habitiivacealkagiid subjeavttat</p>
<p>BCD-joavkku materiálas leat oktiibuot 65 habitiivacealkaga ja 12 dain (18 %) leat subjeavttat boasttuhámis: guhtta máŋggaidlogus, nu mo boahtá ovdan Govvosis 9, ja guhtta ovttaidlogus (6:26–6:31). Buot leat bárrastávval substantiivvaid akkusatiivahámit. Ovttaidlogu dáhpáhusain ii leat álo álki diehtit, lea go syntávssalaš feaila, vai meaddá go čálli rivttes konsonántaguovddáža válljemis (geahča eambbo dan birra vuollekapihttalis 6.3.2.1).</p>
<p>Länsman materiálas, mas leat suomabeale joatkkaskuvlaohppiid loahppageahččaleami teavsttat, leat 105 eksistentiálacealkagis (ee. habitiivacealkagiin) subjeaktafeaillat.</p>
<p>Suomabeale oahppit bidjet akkusatiivva habitiivacealkaga subjeaktan, danin go dat vástida suomagiela partitiivii (2013:79). Dán bargui gullevaš materiálas leat eanaš studeanttaid váldogiella dárogiella, muhto sii dahket dattege seammá meattáhusa. Dárogiela konstrukšuvdna <em type="italic">Jeg har... </em>– sáhttá leat váikkuhan kásusválljemii, danin go <em type="italic">å ha </em>-vearba lea transitiiva ja váldá objeavtta akkusatiivvas, dalle go objeakta lea persovdnapronomen. (6:26) Sus lei stuora hávi [hávvi] <em type="italic">čippis </em>. (B1-materiálas) (6:27) Jus mus lea ruđá [ruhta] <em type="italic">mun áiggun mana olgoriikii </em>. (B1-materiálas) (6:28) Searvvis lea rássešilju [rássešillju], [...] (B2-materiálas) (6:29) Sus lea ollu dieđu [diehtu, dieđut] <em type="italic">báhčinčuoigama birra </em>. (B2-materiálas) (6:30) Loddi čilge ahte go sus lea dan gieđggi čeabehitbirra, de šadda oaidnemeahttun vašálaččaideSudnos lea unna dalu </p>
<p>Leat guhtta máŋggaidlogu dáhpáhusa (6:32–6:37), mat buot leat boastut čállon akkusatiivvas.</p>
<p>Buot subjeavttat leat sátnegihput main leat attribuhtta, mii sáhttá leat dagahan váttisvuođaid. (6:32) [...] jus mus lea doarvái ruđaid [ruđat] <em type="italic">mátkái </em>. (B1-materiálas) (6:33) [...] Ja maŋimus olbmos leat ehpedábálaš oahpuid [oahput] <em type="italic">teknologiija birra </em>. (B1-materiálas) (6:34) Mis leat ollu sámi mediafalaldat [mediafálaldagat] <em type="italic">dáppe Norgga beal sápmis </em>. Ovdamearka dihte Nrk sapmi, Ávvir, Š-blađđi ja Podkásttaid [podkásttat]. (E-materiálas) (6:35) Mis leat sámiid <em type="bold">áviisaid </em>[áviissat] nu go Ávvir ja Ságat, [...] (E-materiálas) (6:36) Girjjos leat varas <em type="bold">suinniid </em>[suoinnit] juohke beaivvi su návehis. (E-materiálas) (6:37) [...] danne go sis leat olu <em type="bold">áššiid </em>[áššit] veara doarjut. (B2-materiálas) 6.2.2. Paratáksa subjeaktan dahje subjeaktapredikatiivan </p>
<p>R-prográmma CART-muorra (govus 9) čalmmusta maiddái váttisvuođaid mat čuožžilit go studeanttat čállet paratáksagihpuid cealkagiid subjeaktan ja subjeaktapredikatiivan.</p>
<p>Paratáksagihput leat miellagiddevaččat go dat sisttisdollet guokte dahje eanet osiid (lahtuid), mat studeanttaid gaskagielas sáhttet leat iešguđetlágan kásusis. Ovdamearkkat orrot čájeheame, ahte paratáksagihpu oasit sáhttet váikkuhit nuppit nuppiide iešguđet láhkai. Mun buvttán muhtun subjeaktaovdamearkkaid, ja dasto subjeaktapredikatiivvaid. (6:38) ja (6:39) čájehit ahte okta dahje goappaš paratáksaoasit sáhttet čállot akkusatiivvas, cealkaga subjeaktan. Cealkagis (6:39) sáhttá attribuhtta <em type="italic">mu </em>váikkuhan váldosáni hápmái. (6:38) Ulrikke ja Freda [Fred] <em type="italic">leaba goabbášagat speanta </em>. (B1-materiálas) (6:39) [...] ja mu áhči [áhčči] ja mu irggi [irgi] <em type="italic">bargaba Riddu Riđus maid </em>. (B2-materiálas) </p>
<p>Čuovvovaš cealkka (6:40) lea lokatiiva <em type="italic">leat </em>-cealkka man subjeakta lea paratáksagihppu; njeallje paratáksalahtu leat nominatiivvas, ja okta ( <em type="italic">Š-bládi </em>) akkusatiivvas. (6:40) Norggabeale Sámis leat NRK sápmi, Š-bládi [Š-bláđđi], <em type="italic">studio sápmi, Ságat-aviisa ja Ávvir-aviisa. </em>(B3-materiálas) </p>
<p>Leat muhtun miellagiddevaš ovdamearkkat, mat čájehit váttisvuođaid vuolgán das, ahte vearbba transitivitehta ipmirduvvo boastut; dasa gullet maid passiivacealkagat. Oidno maiddái ahte paratáksagihpu lahtut váikkuhit nubbi nubbái. Sihke (6:41) ja (6:42) leat 50 passiivacealkagat, main subjeakta lea paratáksagihppu. Goappaš gihpuin lea okta lahttu akkusatiivvas ja eará lahtut leat ges homonyma NomAcc-hámit. Ovdamearkkas (6:41) sáhttá leat passiiva vearbba valeansa ipmirduvvon boastut, dahje sáhttet leat váttisvuođat <em type="italic">stivrra </em>-sáni sojahemiin. Materiálas leat ollu ođđaset loatnasánit main dávjjit go eará bárrastávval nomeniin leat boasttodássemolsun (gč. maid vuollekapihttala 6.3.2.1). (6:41) Čoahkkimis válljejuvvo ođđa stivrra [stivra] <em type="italic">ja jođiheaddji </em>. (B3-materiálas) </p>
<p>Eará studeantta ovdamearka (6:42) sulastahttá (6:41); dás leat ges njeallje lahtu paratáksagihpus: golbma NomAcc-hámi - <em type="italic">seminár </em>, mat soitet váikkuhit njealját lahttui analogiija bokte ( <em type="italic">čoahkkin </em>- čoahkkim a ), nu ahte <em type="italic">čoahkkin </em>oažžu ge loahppavokála - <em type="italic">a </em>: (6:42) <em type="italic">Juohke jagi lágiduvvojit dálviseminára, čakčáseminára </em>, riikkačoahkkima ja geasseseminára . (B2-materiálas) </p>
<p>Leat vel eanet cealkagat main váldovearbba transitivitehta orru ipmirduvvon boastut, nu ahte oanehis passiiva, intransitiiva vearbbat ( <em type="italic">gávdnot, gullot </em>) ožžot komplemeanttaid akkusatiivvas (6:43–6:45). Sihke (6:44) ja (6:45) bohtet seammá studeantta E-materiálatiippas. (6:43) Norggas gávdnojit sámi aviissaid [aviissat] ja bláđiid [bláđit]. (B3-materiálas) (6:44) Dasa gullojit sihke TV, radio ja murhtin podkástta [muhtin podkásta]. (E-materiálas) (6:45) Mu mielas livččii suohtas jus gávdnoše sámegiel teavsttaid [teavsttat] dábálaš prográmmiin váldokanálain, ja sámegiel artihkaliid [artihkkalat] <em type="italic">dábálaš dárogiel áviissain ja bláđiin. </em>(E-materiálas) </p>
<p>Váttisvuođat čuožžilit maid dalle go studeanttat čálligohtet kompleaksa cealkagiid, nu go ovdamearkka (6:46) – mii lea bures ipmirdahtti ja mas leat guokte paratáksagihpu akkusatiivvas cealkaga subjeaktan: (6:46) Doaivvuhivččen ahte gávdne sámegiel jietnagirjjiid [jietnagirjjit] neahttas ja eanet filmmaid [filmmat] main leat bidjojuvvojit sámegiel teavsttaid [teavsttat] ja hállangiela [hállangiella]. (E-materiálas)</p>
<p>Vuosttaš oalgecealkagis (6:46) lea transitiiva vearba <em type="italic">gávdnat </em>preterihta máŋggaidlogu 3. persovnna hámis (dahje preseanssa guvttiidlogu 1. persovnnas) dakko, gokko galggašii leat vearba <em type="italic">leat </em>(studeanta lea várra jurddašan <em type="italic">gávdnot </em>). <em type="italic">Gávdnat </em>-vearba váldá objeavtta 51 akkusatiivvas, vaikko dat ii heive cealkagis. Dasa lassin lea <em type="italic">biddjojuvvot </em>-passiivavearbba subjeakta akkusatiivvas, danin go čálli lea boastut ipmirdan passiiva vearbba valeanssa. </p>
<p>Buvttán vel guokte ovdamearkka, main paratáksagihput leat subjeaktapredikatiivvat.</p>
<p>Cealkagis (6:47) leat paratáksagihpus vihtta lahtu: lohkosátnegihpu, oanádus, bárrastávval substantiiva akkusatiivvas, bárrastávval substantiiva nominatiivvas ja loahpas bárahisstávval substantiiva akkusatiivvas. <em type="italic">beatnatbiepmuid </em>ja <em type="italic">fiinna mállásiid Álttás </em>leat akkusatiivvas. </p>
<p>Cealkka lea referáhta mediaáššis nu ahte originálačálus sáhttá báidnit čálli jurddašeami.</p>
<p>Sáhttá maid leat nu, ahte muhtun hámit (omd. <em type="italic">mállásiid </em>) leat darvánan čálli milli akkusatiiva hámis. Nubbi miellagiddevaš ovdamearka lea (6:48), mas oalgecealkagis váilu relatiivapronomen. Subjeaktapredikatiiva lea das paratáksa, mas guokte lahtu leat akkusatiivvas (olles gihppu lea ná: bárrastávval substantiiva akkusatiivvas – namma nominatiivvas – bárrastávval substantiiva akkusatiivvas – akronyma). (6:47) Váldovuoitu lei 70.000 ruvnno, ATV, beatnatbiepmuid [-biepmut], hoteallaidjadeapmi ja fiinna mállásiid [mállásat] <em type="italic">Álttás </em>. (B2-materiálas) (6:48) Eará mediat mun geavahan oahppamii lea neahttasátnegirjji [-sátnegirji] , <span type="quote">“Sámiboallobeavdi”</span> telefovnnas, kursa-siiddu [-siidu] <em type="italic">ja neahtta-TV </em>. (B3-materiálas) </p>
<p>Seaguhuvvon nominatiiva- ja akkusatiivahámit ovtta paratáksagihpus sáhttet mearkkašit, ahte kásusmáhttu ii leat vel stabiliserejuvvon studeantta gaskagielas. Sáhttá maiddái leat nu, ahte muhtun hámit leat ohppojuvvon bajil dahje stirdon dihto hámis, eai ge sojahuvvo šat.</p>
<p>Muhtumin orru boastut ipmirduvvon transitivitehta stivreme kásusválljema. 6.2.3. Gihput main leat attribuhtat</p>
<p>Mus lea leamaš álggos bargoteoriija ahte moalkaset gihppostruktuvra sáhttá dagahit eanet váttisvuođaid nomeniid sojaheamis go jus gihpus lea dušše okta váldosátni. Lean danin annoteren sierra daid gihpuid, main nomena ovddabealde leat attribuhtat. Tabeallas 6 oidno ahte sullii goalmmát oassi buot vejolaš nominatiivadáhpáhusain BCD-joavkku materiálas leat gihput, main leat attribuhtat.</p>
<p><em type="bold">B1 % </em></p>
<p><em type="bold">B2 % </em></p>
<p><em type="bold">B3 % </em></p>
<p><em type="bold">E % </em></p>
<p><em type="bold">Olles materiálas % </em></p>
<p><em type="bold">Galle attribuhttagihpu 84 81 67 69 301 </em>riekta 70 83 % 70 86 % 64 96 % 62 90 % 265 88 % boastut 14 17 % 11 14 % 3 4 % 7 10 % 36 12 % 52 </p>
<p><em type="bold">Galle gihpu main eai leat attribuhtat 149 181 194 115 639 </em>riekta 137 92 % 161 89 % 187 96 % 102 89 % 587 92 % boastut 12 8 % 20 11 % 7 4 % 13 11 % 52 8 % </p>
<p><em type="bold">Galle vejolaš Nomdáhpáhusa? 233 100% 262 100% 261 100% 184 100% 940 100% </em></p>
<p><em type="italic">Tabealla 7. </em>Nominatiivva geavaheapmi gihpuin main leat attribuhtta ja gihpuin, main ii leat attribuhtta, BCDjoavkku materiála vuođul. </p>
<p>Nomengihput main eai leat attribuhtat, čállojit tabealla 4 mielde dávjjibut riekta, go gihput mas leat attribuhtat – earret materiálatiippa B3, mas čállo goappaš gihpuin 96 % riekta.</p>
<p>Maiddái E-materiálatiippas, mii lea eksámenvástádus, čállojit goappaš gihppostruktuvrrat sullii seammá ollu riekta (90 % ja 89 %). Tabeallas oidno maid ahte attribuhttagihput dagahit eanemus váttisvuođaid vuosttaš materiálatiippas ja dalle čállojit 83 % riekta; dasto proseantamearri lassána B3-guvlui (83 % – 86 % – 96 %) ja njiedjá veaháš E-materiálas (90 % riekta). Mun guorahalan attribuhttagihpuid lagabut akkusatiivakapihttalis (6.3.3.). 6.2.4. Nominatiivvaid čoahkkáigeassu</p>
<p>Studeanttat válljejit ja čállet nominatiivvaid riekta dávjjibut go akkusatiivvaid. Leat dattege dihto áššit mat dagahit váttisvuođaid. CART-analysas lea boahtán ovdan ahte habitiivacealkagiid subjeavttat, paratáksagihput ja gihput main leat attribuhtat sáhttet leat váddásat BCD-joavkku studeanttaide. Habitiiva cealkagiin leat sihke ovttaidlogu ja máŋggaidlogu subjeavttat boasttukásusis (akkusatiivvas), mii mearkkaša ahte ii leat sáhka dušše dássemolsunfeaillas, muhto das ahte studeanta lea boastut ipmirdan syntávssa, dahje ii lean diđolaš syntávssas. Länsmann árvvoštallá dakkár feaillaid suomagiela interfereansan (2013:79), muhto seammasullasaš váttisvuohta lea maid studeanttain, geaid váldogiella lea dárogiella. Materiálas bohtet ovdan transivitehta-váttisvuođat go studeanta árvvoštallá boastut lea go vearba transitiiva vai intransitiiva, omd. dalle go cealkagis leat oanehis passiiva vearbbat ( <em type="italic">gullot </em>/ <em type="italic">gullat </em>, <em type="italic">gávdnot </em>/ <em type="italic">gávdnat </em>). Paratáksagihput leat miellagiddevaččat, go dat čalmmustit gaskagiela eahpestabilitehta dalle go okta dahje eanet paratáksalahtut leat boasttukásusis cealkaga subjeaktan ja subjeaktapredikatiivan. Ođđaset bárratstávval loatnasániid guovddáškonsonánttat leat dávjá boasttudásis ( <em type="italic">stivrra </em>, <em type="italic">podkásta </em>). </p>
<p>Lea maiddái erohus das mo nominatiivva geavaheapmi ovdána BCD- ja A-joavkku materiálas. BCD-materiálas rivttes nominatiivvat lassánit 89 proseanttas 96 prosentii B2 ja B3 gaskkas, muhto loahpas eksámenvástádusas (E) nominatiivageavaheapmi lea fas dego kurssa 53 álggus, 89 % riekta. A-joavkkus lea buot nominatiivvat stabiila ja lagabui 100 % riekta buot materiálatiippain. 6.3. Akkusatiiva</p>
<p>Dán oasis čájehan akkusatiivageavaheami nu mo dat oidno materiálas. Tabeallas 7 čájehan mo akkusatiivva geavaheapmi juohkása materiálatiippaid mielde (B1, B2, B3, E) ja dasto erohusaid studeantajoavkkuid gaskkas. Tabeallas leat buot vejolaš akkusatiivadáhpáhusat mat eai leat homonyma NomAcc-hámit eai ge pronomenat. BCD-studeantajoavkkus leat 535 vejolaš akkusatiivadáhpáhusa (objeavtta); 389 (73 %) dain leat čállon riekta ja 146 (27 %) ges boastut.</p>
<p><em type="bold">Materiála- tiipa </em></p>
<p><em type="bold">Buot kásusdáhpáhusat </em></p>
<p><em type="bold">Galle vejolaš Akkdáhpáhusa? </em></p>
<p><em type="bold">Akk % oassi </em></p>
<p><em type="bold">Galle Akk riekta?% riekta </em></p>
<p><em type="bold">Galle Akk boastut?% boastut </em></p>
<p><em type="bold">BCD(15 stud.) </em></p>
<p>B1</p>
<p>B2</p>
<p>B3</p>
<p>Oktiibuot356395406318 <em type="bold">1476 </em>123 133 145 134 <em type="bold">535 </em>35 % 34 % 35 % 42 % <em type="bold">36 % </em>951158990 <em type="bold">388 </em>77 %86 %62 % 67 % <em type="bold">73 % </em>28185644 <em type="bold">146 </em>23 %14 % 39 % 33 % <em type="bold">27 % </em></p>
<p><em type="bold">A(4 stud.) </em></p>
<p>B1</p>
<p>B2</p>
<p>B3</p>
<p>Oktiibuot115136109106 <em type="bold">466 </em>32474339 <em type="bold">161 </em>28 % 35 % 39 % 37 % 35 % 27 43 39 38 <em type="bold">147 </em>84 % 91 % 91 % 97 % 91 % 5 4 4 1 <em type="bold">14 </em>16 % 9 % 9 % 3 % 9 % </p>
<p><em type="bold">Olles materiála(21 stud.) </em></p>
<p>B1</p>
<p>B2 B3 E</p>
<p>Oktiibuot 495578553459 <em type="bold">2085 </em>160 192 200 184 <em type="bold">736 </em>32 %33 %36 %40 % <em type="bold">35 % </em>124158134133 <em type="bold">549 </em>78 % 82 % 67 % 72 % <em type="bold">76 % </em>36 34 66 51 <em type="bold">187 </em>22 % 18 % 33 % 28 % <em type="bold">24 % </em></p>
<p><em type="italic">Tabealla 8. </em>Akkusatiivva geavaheapmi materiálatiippaid ja studeantajoavkkuid mielde, materiála vuođul mas eai leat pronomenat eai ge homonyma NomAcc-hámit. </p>
<p>CART-diagrámmat čájehit fáktoriid mearkkašumi dasa, geavaha go studeanta akkusatiivva riekta vai boastut. Lean válljen maiddái dán kapihttalis guorahallat BCD-joavkku 15 studeantta materiála. Govvosis 11 oidno guđemuš fáktorat váikkuhit BCD-studeanttajoavkku akkusatiivageavaheapmái, nu mo dat boahtá oidnosii materiálas. Guokte buot deháleamos fáktora, mat váikkuhit dasa, čállá go studeanta akkusatiivva riekta vai boastut, leat sátneluohkká (Type) ja sáni mátta (Stem). Sátneluohkát, mat leat dás mielde, leat substantiivvat (Subst), adjektiivvat (Adj) ja namat (Nam). Namman oaivvildan persovdnanamaid, báikenamaid, medianamaid jna. ja lean annoteren daid sierra vaikko leat ge substantiivvat, go dihten ovdagihtii, ahte studeanttat dávjá meddet go sojahit namaid. 54</p>
<p>BCD-studeantajoavkku materiálas leat objeaktasajis dušše golbma adjektiivva ( <em type="italic">vielgadat </em>[ <em type="italic">vielgadiid </em>], <em type="italic">6-jahkásačča </em>, <em type="italic">duokkáračča, </em>6:49–6:51). Ovttaskas lohkosániin lea álo <em type="italic">NomAcc </em>-homonymiija (earret <em type="italic">ovtta </em>, mii ii leat máteriálas) ja lohkosátnegihpuid in leat dutkan dán masterbarggus, go dain leat sierra sojahannjuolggadusat. (6:49) Vielgadat vuite, ja bidje ruoksadat [ruoksadiid] <em type="italic">fáŋggaleairraide </em>[...] (B1-materiálas) (6:50) [...] ahte son ferte váldit su 6-jahkásačča mielde bargui go ástoáiggefálaldatlea gittaLea goit nu ahte sii geat leat vásihan juoidá duokkáračča , guddet čuovvumušaid eallima čađa </p>
<p>Govvosis 11 oidno BCD-joavkku akkusatiivageavaheapmi. Substantiivvat (mat eai leat namat) leat oktiibuot 473 geavahuvvon objeaktan (Node 3 + Node 4, earret 3 adjektiivva), ja namat leat 58 (Node 5: n = 58). Buot 58 namas leat 15 (26 %) sojahuvvon riekta akkusatiivvas, ja 43 (74 %) ges boastut. Válddahalan namaid vuollekapihttalis 6.3.1. Buot eará 473 substantiivvas leat 465 bárrastávval- ja bárahisstávvalmáddaga (Node 3: n = 465) ja 11 kontráktamáddaga (Node 4: n = 11). 371 (80 %) buot B- ja BH-substantiivvaid leat sojahuvvon riekta ja 94 (20 %) ges boastut. Buot 11 kontrákta substantiivvain leat 2 (18 %) sojahuvvon riekta ja 9 (82 %) ges boastut. Mun válddahalan máttaluohkáid mearkkašumi vuollekapihttalis 6.3.2.</p>
<p><em type="italic">Govus 11. </em>BCD-joavkku akkusatiivageavaheapmái. CART-analysa <em type="italic">. </em>55 </p>
<p>Govvosis 12 duođaštuvvo, ahte sátneluohkká (Type) ja nomena máttaluohkká (Stem) mearkkašit eanemustá dasa, sojahit go BCD-joavkku studeanttat objeavttaid riekta, vai eai.</p>
<p>Buot eará fáktoriin lea R-prográmma mielde unnán mearkkašupmi. Mun vuođđudan iežan analysa fáktoriidda, maid CART-analysa lea vuoruhan, ja dasto guorahalan vel dan mo sátneortnet ja attribuhtat váikkuhit akkusatiivasojaheapmái. Loahpas geahčadan vel paratáksagihpuid cealkaga objeaktan.</p>
<p><em type="italic">Govus 12. </em>Deháleamos fáktorat mat váikkuhit BCD-joavkku akkusatiivageavaheapmái. CART-analysa <em type="italic">. </em>6.3.1. Namat </p>
<p>Lean annoteren namaid sierra gilkoriin vaikko dat leat ge substantiivvat, danin go ledjen fuobmán, ahte namat dávjjibut go dábálaš substantiivvat sojahuvvojit boastut dahje eai oppanassiige sojahuvvo objeaktaposišuvnnas. CART-analysas ráhkaduvvon Govvosat ... ja ... dorjot mu fuomášumi, go muorradiagrámma sirre namaid sierra joavkun (Node=2). Namat mat sojahuvvojit akkusatiivvas, leat materiálas eanaš media-namat ( <em type="italic">Ságat </em>, <em type="italic">Ávvir </em>, <em type="italic">Ođđasat </em>) ja moadde olbmonama ( <em type="italic">Heaika </em>). Dán analysaoasis eai lea mielde nominatiiva-akkusatiiva-hámit (NomAcc), omd. <em type="italic">Joneš-bojá </em>dahje <em type="italic">Lásse </em>, go dain ii leat vejolaš oaidnit oaivvildii go čálli čállit nominatiivva vai akkusatiivva. In leat váldán mielde eará gielaid namaid ( <em type="italic">Klassekampen </em>, <em type="italic">Ulrikke </em>), namaid maid lea váttis sojahit ( <em type="italic">Gáfestallan Liisain </em>, <em type="italic">Sámis </em>), in ge dán vuoro akronymaid. </p>
<p>Váldonjuolggadus sámegielas lea ahte buot nomenat galget sojahuvvot kásusiid mielde; dat guoská maiddái namaide. Čállinrávvagiin 2015 deattuhuvvo ahte buot namat, maiddái vierisgiel namat ja medianamat, galget sojahuvvot: ” <em type="italic">Gal mun juo suorganin!” muitala Káre </em></p>
<p>NRK Sápm ái . (2015:31). 56</p>
<p><em type="italic">Govus 13. </em>Namaid sojahaheapmi akkusatiivvas B3- ja E-materiálatiippas, buot studeanttaid materiálas <em type="italic">. </em></p>
<p>Eai buot studeanttaid materiálas gávdno namat cealkaga objeaktaposišuvnnas. Diagrámma</p>
<p>Govvosa 13 diagrámma čájeha mo juohke studeanta geavaha namaid B3- ja E-materiálatiippas (dan guovtti materiálatiippas main namat leat geavahuvvon objeaktan).</p>
<p>Govvosis 13 oidno ahte eai buot studeanttat geavat namaid objeaktasajis, ja ahte dušše čieža studeantta sojahit namaid riekta akkusatiivvas. Logi eará studeantta čállosiin leat namat objeaktan, muhto dat leat boasttukásusis (dávjjimusat nominatiivvas). Erohus A-joavkku ja</p>
<p>BCD-joavkku gaskkas lea ahte A-studeanttat sojahit buot namaid riekta (vaikko leat ge sin čállosiin unnán namat: 1 – 4 – 1 – 1). Guokte BCD-studeantta čálliba máŋga nama riekta sihke B3:s ja eksámenčállosis (5 ja 7 nama). Earát ges čállet ollu namaid, muhto eai sojat daid akkusatiivvas. 57 galggašedje leat akkusatiivvas, danne go leat geavahuvvon objeaktan. B3-materiálaoasis leat ollu medianamat danin go bargobihtás jerrojuvvo sámegiel mediafálaldaga birra. E-oasis, mii lea eksámenvástádus, juohkehaš sáhtii válljet jogo čállit mediaid birra dahje girjji birra, man son lea lohkan sámegillii (gč. mildosa 3). Danin čállosiin leat sihke media-namat ja olbmuid ja elliid namat. B1- ja B2-materiálaoasis leat BCD-joavkkus unnán namat akkusatiivvas.</p>
<p>Bajimusas tabeallas oidno gálle nama leat guđege materiálatiippas, ja galle proseantta lea čállon riekta ja boastut. Vuolimus ráiddus namat leat ordnejuvvon alfabehtalaččat, ja lohku ruođuid siste muitala gallii namma lea geavahuvvon dihto materiálatiippas.</p>
<p><em type="italic">Riddu Riđđu </em>-namma lea miellagiddevaš go dat sojahuvvo festivála neahttabáikkis illatiivvas ( <em type="italic">Riddu Riđđui </em>) ja lokatiivvas ( <em type="italic">Riddu Riđus </em>), muhto das ii oro leamen dássemolsun akkusatiivvas ii ge genitiivvas (nu mo <em type="italic">Riddu </em>-oasis ii leat ge dássemolsun). (www.riddu.no). </p>
<p>Go namma lea sajáiduvvon dihto hámis (nu go <em type="italic">Riddu Riđđu </em>lea ge), de soaitá leat muhtun olbmuid gielas dakkár minsttar, ahte dat sodjá dušše dalle go dasa laktásit gehčosat (omd. báikekásusiin). Dat sojahanminsttar sáhttá leat leavvan eará namaide maid. 58 </p>
<p>Cealkagat (6:52–6:58) čájehit mo namaid sojaheapmi lea BCD-studeanttaid materiálas.</p>
<p>Muhtun čállosiin oidno seammá cealkagis, ahte dábálaš nomen sojahuvvo akkusatiivvas, muhto namman dat bissu sojatkeahttá: (6:52) <em type="italic">Mun láven lohkat </em>[Ođđasiid] <em type="italic">TV:s </em>. (B3-materiálas) (6:53) Mun geavahan Š, Avvir [Ávvira] ja NRK Sápmi [Sámi]. (B3-materiálas) </p>
<p>Seammá studeanttas oidno dattege ahte bárahisstávval namma sojahuvvo lokatiivvas (Ávvir-</p>
<p>Ávviris), muhto ii fal akkusatiivvas, nu mo ovdamearkkas (6:54): (6:54) Muhto orun ahte Avvir [Ávvir] earenoamážit eanemusat gokčá báikkálaš áššit ja danin in leat lohkan nu ollu Avviris [Ávviris] <em type="italic">maŋemus áiggiid </em>. (B3-materiálas) </p>
<p>Eará studeantta čállosis ges objeaktaposišuvnnas oidno sihke nominatiiva- ja akkusatiivahápmi seammá cealkagis: (6:55) <em type="italic">Mun láven lohkat </em>[Ávvira] neahttas moadde geardde vahkus, muhto mu bargusadji doallá Ávvira bábiraviisan, ja geasset mun sáhttán lohkat Ávvira barggus . (B3-materiálas) </p>
<p>Muhtun studeanttaid gaskagielas transitiiva vearba oažžu komplemeantta lokatiivvas dahje illatiivvas: (6:56) [...] <em type="italic">de mun láven guldalit NRK </em>[NRK Sámi]. (B3-materiálas) (6:57) Mun liikon geahččat Studio Sápmái ja guldalit radios dahje sámi musihkka [musihka]. (B3-materiálas) </p>
<p>Tendeansa orru leamen ahte studeanttat sojahit sáni akkusatiivvas dalle go jurddašit dan dábálaš nomenin (6:52), muhto sii eai sojat sáni go jurddašit nomena namman. Namat sojahuvvojit dávjjibut riekta báikekásusiin (lokatiivvas ja illatiivvas) go akkusatiivvas, soaitá danin go lea álkit studentii muitit lasihit gehčosa go rievddadit guovddáškonsonánttaid. Dát soaitá leat dárogiela váikkuhus akkusatiivva ovttaidlogu hámiide. Go sámegiel namma lea ovtta paratáksagihpus dárogiel namain, de sáhttá dárogiel namma váikkuhit sámegiel nammii nu, ahte sámegiel namma báhcá sojatkeahttá (6:58): (6:58) [...] mun láven lohkat sihke Ságat ja Finnmarken dannego mu vátnemat doallaba sihke Ságat ja Finnmarken . (B3-materiálas) 59</p>
<p>Ovdamearkkaid vuođul sáhttá maid konkluderet, ahte namaid sojaheapmi dán dásis ii leat vel stabiliserejuvvon studeanttaid gaskagielas – dat muhtumin sojahuvvojit ja muhtumin eai, maiddái seammá čállosis. Eai ge dat oro leamen stirdon (gč. kapihttala 3). 6.3.2. Máttaluohkát</p>
<p>Nomena máttaluohkká lea R-prográmma CART-analysa mielde nubbi deháleamos fáktor mii váikkuha akkusatiivageavaheapmái. Mun válddahalan dán ge vuollekapihttalis BCD-studeantajoavkku materiála, mii lea eanemus representatiiva joavku. Guorahalan dás substantiivvaid ja guođán olggobeallái golbma adjektiivva (gč. ovdamearkkaid 6:49–6:51).</p>
<p>Materiálas leat 473 substantiivva, mat leat vejolaš akkusatiivadáhpáhusat, danin go buot dát leat transitiiva vearbbaid objeavttat. Namat eai leat dás mielde (gieđahalan daid sierra vuollekapihttalis 6.3.1). Bárrastávval substantiivvat leat eanemus, oktiibuot 390 bárrastávval substantiivva. Dasa lassin leat 72 bárahisstávval ja 11 kontrákta substantiivva.</p>
<p>CART-muorra (govus 10) čájeha, ahte 9 buot 11 kontráktasubstantiivvain leat boasttuhámis.</p>
<p>Buot 390 bárrastávval substantiivvas leat 308 (79 %) čállon riekta ja 82 (21 %) leat boasttuhámis. Buot 72 bárahisstávval substantiivvas leat 61 (85 %) čállon riekta ja 11 (15 %) leat čállon boastut. 6.3.2.1. Bárrastávval substantiivvat</p>
<p>BCD-joavkku materiálas lean annoteren oktiibuot 391 bárrastávval substantiivva transitiivva vearbba objeaktasajis (nappo vejolaš akkusatiivadáhpáhusat). Nu ahte bárrastávval substantiivvat dahket 83 % buot substantiivvain objeaktasajis. BCD-joavkku materiálas leat 308 (79 %) bárrastávval substantiivva čállon riekta ja 83 (21 %) boastut. Ovttaidlogu akkusatiivva sojaheamis galget guovddáškonsonánttat leat čállon riekta geanohis dásis, go muđui ii oidno erohus nominatiivva ja akkusatiivva gaskkas. Máŋggaidlogus galgá leat rivttes geažus ( <em type="italic">-id </em>) ja rivttes dássemolsun. Lean annoteren maiddái časkinfeaillaid ja eará smávit feaillaid, muhto dat eai dagat ahte hápmi klassifiserejuvvo boasttuhápmin. 60 </p>
<p><em type="italic">Govus 14. </em>Bárrastávval substantiivvaid sojaheapmi akkusatiivvas materiálatiippaid mielde, BCD-joavkku materiálas. Rivttes kásusat leat ruonát ja boasttukásusat lea ruoksadat. </p>
<p>Govvosa 14 diagrámma čájeha, mo bárrastávval substantiivvaid akkusatiivasojaheapmi ovdána materiálatiippaid mielde BCD-joavkku materiálas. Ruoná ivdni mearkkaša riekta čállon akkusatiivvaid ja rukses ivdni leat akkusatiivafeaillat.</p>
<p>Vuosttaš materiálatiippas (B1) 85 % dahje 82 bárrastávval substantiivva sojahuvvojit riekta.</p>
<p>Nuppi materiálatiippas (B2) dat lohku lassána 87 prosentii (92 substantiivva). Dasto goalmmát materiálatiippas (B3) lea 73 % bárrastávval substantiivvain riekta ja riekta čállon substantiivvaid mearri njieadjá vel eambbo eksámenčállosiin, go 70 % dahje 67 bárrastávval substantiivva leat rivttes akkusatiivahámis. Mii dáhpáhuvvá studeanttaid gaskagillii?</p>
<p>Davvisámegiela guovddáškonsonánttaid dássemolsunminstarat golmma konsonántaceahki gaskkas leat ordnejuvvon iešguđetlágan kategoriijaide, kvalitehta ja guhkkodaga dáfus (Aikio &amp; Ylikoski (boahtime):10–12; Nickel &amp; Sammallahti 2011:27–32). Juuso (2013) lea masterdutkamušastis heivehan árbevirolaš dássemolsunjuogu ja juohkán konsonántaguovddážiid grafemalaččat álkes ja váttes guovddážiidda, dan mielde gullá go sámegielat olmmoš erohusa gievrras ja geanohis dásis (gč. maid vuollekapihttala 4.3). Su konklušuvdna lea ahte jus álkes konsonántaguovddáš lea čállon boastut, de meattáhus vuolgá das, ahte čállis lea váilevaš máhttu giela morfosyntávssas, mii čájeha ges, ahte sámegiella ii dáidde leat su vuosttašgiella (Juuso 2013:53–54 ja 110). Mun geavahan Juuso juogu vuolábeale tabeallas 9, mas čájehan guđet guovddáškonsonánttat leat báhcán rievdatkeahttá, 61 dalle go ovttaidlogu bárrastávval substantiivvat galggaše sojahuvvot akkusatiivvas. Vuođđun lea BCD-joavkku materiála.</p>
<p><em type="bold">Materiálatiipa </em></p>
<p><em type="bold">B1 </em></p>
<p><em type="bold">B2 </em></p>
<p><em type="bold">B3 </em></p>
<p><em type="bold">Gievrras dási </em>guovddáškonsonánttat (CIII ja CII) mat eai leat biddjon geanohis dássái (CII dahje CI) </p>
<p>Álkes konsonántaguovddážat (Juuso 2013) llvvivlghcvdnddntigvrpm vdnllssstisidnvdnllđđhtđgkčksrjib ilbm</p>
<p>Váttes konsonántaguovddážat (Juuso 2013) hppbb nshkk htthkk hkk</p>
<p><em type="italic">Tabealla 10. </em>Guovddáškonsonánttat mat leat boasttudásis bárrastávval substantiivvaid sojaheamis, BCD-joavkku materiálas. </p>
<p>Tabealla 10 čájeha, ahte eanaš konsonánttat mat dagahit váttisvuođaid, gullet álkes konsonántaguovddážiid jovkui, Juuso (2013) juogu mielde. Nuppe dáfus, konsonántaguovddážat mat leat váddásat sámegielagiidda, leat hui hárve boasttuceahkis</p>
<p>BCD-joavkku materiálas. Dát boađus vejolaččat čájeha, ahte 1) studeanttat leat oahppan dássemolsumii guoskevaš čállinnjuolggadusat buori muddui, nu ahte eai dárbbaš dorvvastit iežaset jietnadeapmái go čállet sámegillii; 2) leat eará sivat, manin sii meddet čállit riekta álkes konsonántaguovddážiid, omd. váilevaš dahje eahpestabiila syntáksamáhttu, nu go Juuso ge čállá (2013:110). Áiggun geahččat lagabut boastut čállon bárrastávval substantiivvaid ja gávnnahit makkárat dat leat.</p>
<p>Eanaš boasttukásusat objeaktan leat nominatiivvat. Leat maiddái moadde illatiivva (geahččat + Studio Sápmái; hállat + áššiide) ja lokatiivva (guldalit + podkásttas, podkásttain, rádios; geahččat + Studio Sámis), mat čájehit ahte studeanta lea diđolaš sojaheamis, muhto vállje dattege boasttukásusa, ovdamearkka dihte ná: (6:59) Mun liikon geahččat Studio Sápmái [Sámi] ja guldalit radios [rádio] <em type="italic">dahje sámi musihkka </em>[musihka]. (B3-materiálas) (6:60) Mun maiddái guldalan sámigiel podkastas [podkástta]. (B3-materiálas) (6:61) Mii fertet jurddašišgoahtit ja geavahit sámi mediaid hállat máiddái daid áššiide [áššiid birra, áššiin] <em type="italic">mat ovdal eat leat sagastallon </em>. (E-materiálas) 62 </p>
<p>Oainnán muhtun áššiid akkusatiivasojaheamis mat earenoamážit dagahit váttisvuođaid.</p>
<p>Ovttaidlogus leat ollu ođđaset loatnasánit mat materiálas eai sojahuvvo akkusatiivvas, nu go <em type="italic">ohcanakšuvdna </em>, <em type="italic">nuoraidorganisašuvdna </em>, <em type="italic">telefovdna </em>, <em type="italic">grammatihkka </em>, <em type="italic">musihkka </em>, <em type="italic">magasiidna </em>, ja maiddái <em type="italic">stivra </em>, <em type="italic">dánsa </em>, <em type="italic">syntáksa </em>, <em type="italic">studeanta </em>, <em type="italic">aviisa </em>ja <em type="italic">biila </em>. Maiddái mediamáilbmái gullevaš sánit nu go <em type="italic">podkasta </em>[podkásta], (ja máŋggaidlogu <em type="italic">podkásttat </em>ja <em type="italic">bláddit </em>[bláđit]) čužžot dávjá nominatiivvas dalle go galggaše leat akkusatiivvas. </p>
<p>Njealjestávval akkusatiivahámit sáhttet maid báhcit sojatkeahttá, omd. ovttaidlogu <em type="italic">bázahus </em>, <em type="italic">bargadus </em>[bagadus], <em type="italic">cealkámus </em>[cealkámuš], <em type="italic">mediafálaldat, </em>ja máŋggaidlogu <em type="italic">sápmelaččat, oasálaččat </em>ja <em type="italic">vuostálastit </em>. Eará máŋggaidlogu nominatiivvat mat čužžot dakko, gokko galggaše leat akkusatiivvat, leat dábálaš sánit dego <em type="italic">mánát </em>, <em type="italic">veahkit </em>, <em type="italic">kultuvrrat </em>(B2:s), dasto <em type="italic">doaimmat </em>, <em type="italic">sánit </em>, <em type="italic">áššit </em>, <em type="italic">oahput </em>, <em type="italic">mediat </em>(B3:s) ja E–materiálatiippas <em type="italic">sisdoalut </em>, <em type="italic">speallut </em>, <em type="italic">muorjjit </em>. </p>
<p>Sáhttá leat váddáseappot muitit sojahit loatnasáni, go lea nu sajáiduvvon studeantta váldogillii (eanáš dárogillii), omd. dánsa dahje syntáksa. Muhtun dássemolsunminstarat (ja sánit) leat dattege nu frekveanta, ahte studeantta galggašii máhttit daid bidjat riekta. Manne dat dasto eai sojahuvvo? Vástádus dasa sáhttá leat eahpestabiila syntáksamáhtus (nu mo Juuso maid konkludere), dahje ahte čálli ii leat diđolaččat smiehttan kásusválljema čálidettiin. 6.3.2.2. Bárahisstávval substantiivvat</p>
<p>BCD-joavkku materiálas leat oktiibuot 72 bárahisstávval substantiivva objeaktasajis (15 % buot vejolaš akkusatiivadáhpáhusain). 61 (85 %) dain leat sojahuvvon riekta ja 11 (15 %) leat ges boasttuhámis (eanaš nominatiivvas). Tabeallas 11 čájehan mo bárahisstávval substantiivvaid geavaheapmi ovdána materiálatiippaid mielde. Namat eai leat dás mielde, go dat gieđahallojuvvojit vuollekapihttalis 6.3.1.</p>
<p>Tabeallas 11 oidno ahte bárahisstávval substantiivvat geavahuvvojit oppanassiige unnán, eai ge buot studeanttaid teavsttain gávdnojit bárahisstávval substantiivvat. Bárahisstávval substantiivvaid geavaheapmi ovdána materiálatiippaid mielde ná (rivttes akkusatiivahámit leat ordnejuvvon alfabehtalaš ortnegis). Čálán dás nu mo studeantta lea čállán, substantiivvaid divokeahttá; lean dasto bidjan divvojuvvon vearbahámi roahkkerođuid sisa. 63</p>
<p>Govvidan ovdamearkkaiguin váttisvuođaid, mat oidnojit materiálas. Ovdamearkkas (6:62) lea objeakta nominatiivvas. (6:62) Mun gallestallašin mu ustibat [ustibiid] <em type="italic">Kristiansandas </em>, [...] (B1-materiálas) 64 </p>
<p>Guokte čuovvovaš cealkaga leat ovdamearkan das, mo mediaid giella sáhttá váikkuhit studeantta giellavuogádahkii. Bajilčála <em type="italic">Sámegillii almmuhan dihtorspeallorávvagat </em>cealkagis (6:63) lea vižžon duohta artihkkalis Ávviris. Transitiiva vearba <em type="italic">almmuhit </em>oažžu das komplemeantta nominatiivvas ( <em type="italic">dihtorspeallorávvagat </em>). Dasto joatká studeanta ja bidjá <em type="italic">rávvagat </em>nominatiivahámis <em type="italic">sisttisdoallat </em>-vearbba objeaktan (6:64). Mus eai leat metadieđut mat duođaštivčče mo studeanta lea jurddašan, muhto orru leamen nu, ahte bajilčála lea báidnan kásusválljema nuppi cealkagis. (6:63) Mun válden teavstta Ávviris, bájilčála lea Sámegillii almmuhan dihtorspeallorávvagat [-rávvagiid] váhnemiidda. (B1-materiálas) (6:64) Gihpa sisttisdoallá rávvagat [rávvagiid] <em type="italic">vátnemiidda </em>[...] (B1-materiálas) </p>
<p>Čuovvovaš guovtti cealkagis lea paratáksagihppu objeaktan. Goappaš cealkagiin lea nubbi paratáksalahttu boastut čállon nominatiivvas. Ovdamearkkas (6:65) studeanta sáhttá leat jurddašan <em type="italic">ođđasat </em>-substantiivva propran ja danin guođđán dan sojatkeahttá. Ovdamearkkas (6:66) ges sojahuvvo ovddemus paratáksalahttu ( <em type="italic">kurssaid </em>) riekta, muhto maŋemus sátni ( <em type="italic">čoahkkin </em>) báhcá sojatkeahttá. Sivvan dasa sáhttá leat ahte čálli lea oahppan ja muitá frekveanta <em type="italic">čoahkkin </em>-hámi bajil ii ge sojat dan. (6:65) Mun láven geahččat ođđasat [ođđasiid] <em type="italic">ja neahtta-TV </em>. (E-materiálas) (6:66) Sii lávejit lágadit kurssaid ja čoahkkin [čoahkkimiid] <em type="italic">badjel geažos Norga </em>. (B2-materiálas) </p>
<p>Materiálas leat ovdamearkkat main transitiiva vearbba objeakta sojahuvvo eará kásusis go akkusatiivvas, nu mo cealkagis (6:59) vuollekapihttalis 6.3.2.1, mas studeanta geavaha illatiivva <em type="italic">geahččat </em>-vearbba komplemeantan, ja lokatiivva guldalit-vearbba komplemeantan: </p>
<p>Mun liikon geahččat Studio Sápmái [Sámi] ja guldalit radios [rádio] <em type="italic">dahje sámi musihkka </em>[musihka]. (B3-materiálas) </p>
<p>Máŋggaidlogu akkusatiivageažus - <em type="italic">iid </em>sáhttá leat <em type="italic">-it </em>-hámis (6:67) dalle go studeanta dorvvasta iežas jietnadeapmái ja dakkár ovdamearka muitala, ahte čálli dáidá leat árbegiela hubmi. (6:67) [...] ja laven fitnat girjerádjosis muhtomin dušše vai oažžun mielde daid čallosit [čállosiid] <em type="italic">mat bohtet aviisii ja bladiide </em>[bláđiide]. (B3-materiálas) 65 6.3.2.3. Kontrákta substantiivvat </p>
<p>BCD-joavkku materiálas leat oktiibuot 11 kontrákta substantiivva objeaktan: dušše 2 leat sojahuvvon riekta ja 9 leat nominatiivahámis dakko, gokko galgá leat akkusatiiva. Leat 6 ovttaidlogu hámi ja 5 máŋggaidlogu hámi. B1-materiálatiippas leat 7 kontrákta substantiivva,</p>
<p>B3-materiálatiippas okta ja E-materiálatiippas ges golbma. 5 studeantta leat geavahan kontrákta substantiivvaid čállosiin.</p>
<p>Buot dat kontrákta substantiivvat leat dábálaš, frekveanta sánit: <em type="italic">olmmoš </em>, <em type="italic">olmmái </em>ja <em type="italic">bálggis. </em></p>
<p>B1:s gávdnojit sátnehámit <em type="italic">olbmot </em>(geavahuvvon vihttii) ja <em type="italic">olmmái </em>(geavahuvvon guktii), B3:s gávdno <em type="italic">olmmoš </em>ja E:s – sihke <em type="italic">bálggis </em>(ovtta studeantta čállosis) ja <em type="italic">bálgá </em>(guovtti studeantta čállosiin). <em type="italic">bálggis </em>gullá kontrákta <em type="italic">-is </em>-sániide, ja <em type="italic">olmmoš </em>ja <em type="italic">olmmái </em>sojahuvvojit sierra paradigma mielde (omd. Aikio &amp; Ylikoski (boahtime):k23–24). Dás sáhttá fuomášit golbma ášši, namalassii ahte 1) kontrákta substantiivvat geavahuvvojit hui hárve eará máttaluohkáid ektui, 2) studeanttat geat meddet kontrákta substantiivvaid sojahemiin dán barggu gullevaš materiálas, meddet maiddái eará substantiivvaid sojahemiin (ovdamearkka (6:68–6:69) ja ahte 3) muhtumin bissu kontrákta substantiiva sojatkeahttá vaikko eará nomenat seammá gihpus sojahuvvojit riekta (6:70). (6:68) Go son álgá gakcut váris, de son lahpá bálggis [bálgá]. (E-materiálas) mii joatkašuvvá ná: (6:69) Son deaivva okta earenommaš njukča [ovtta earenoamáš njuvčča]. (E-materiálas) (6:70) Dien joavku sisdollet buotlágan olbmot [olbmuid] , earret eará psykologaid, politiijaid ja dábálaš olbmot [olbmuid] <em type="italic">. </em>(B1-materiálas) </p>
<p>Paratávssa nubbi oassi sáhttá maid váikkuhit nubbái, muhto ovdamearkkas (6:70) dat ii dáhpáhuva – vaikko guokte eará lahtu leat máŋggaidlogu akkusativvas, de kontrákta substantiiva <em type="italic">olbmot </em>ii dattege sojahuvvo. </p>
<p>Vejolaččat studeanttain ii leat doarvái hárjáneapmi, soaitá danin go kontrákta substantiivvat oahpahuvvojit maŋŋit. Studentii sáhttá leat váttis klassifiseret ođđa kontrákta sáni rivttes sojahanluohkái dan máhtu vuođul mii sus lea, danin go kontrákta máddagat gullet 66 loahppatávttaid dáfus bárrastávval tiipii ja dássemolsuma dáfus ges bárahistávval tiipii (Baal 2009:46). Studeanta sáhttá leat maid oahppan bajil kontrákta nominatiivahámi ii gea sojat dan. 6.3.3. Sátneortnet, paratáksa ja attribuhtat</p>
<p>Lean maid annoteren eará dieđuid materiála birra mat sáhttet váikkuhit akkusatiiva válljemii, ee. sátneortnega (WO) – boahtá go objeakta verbála maŋŋel (vx) dahje verbála ovddabealde (xv). Lean dasa lassin annoteren logu (Num), biehttalancealkagiid (Neg), paratáksagihpuid (Par) ja gihpuid main nomena ovddabealde leat okta dahje eambbo attribuhtat (Attr).</p>
<p>BCD-joavkku materiálas leat 535 vejolaš akkusatiivadáhpáhusa (objeavtta). Buot dábáleamos sátneortnet lea ahte objeakta boahtá maŋŋel verbála (vx) – oktiibuot 500 dáhpáhusa (93 %). 35 cealkagis (7 %) boahtá objeakta ovdal verbála topikaliserema geažil, ja dain cealkagiin lea sullii goalmmát oassi (9 dáhpáhusa) boasttukásusis. Cealkkagis (6:71) lea ges objeakta veahkkevearbba ja váldovearbba gaskkas ii ge sojahuvvo akkusatiivas. Substantiivvat sihke ovttaid- ja máŋggaidlogus, ja maiddái namat sáhttet leat cealkaga topihkkan (6:72–6:75): (6:71) <em type="italic">In jáhke don sáhtát </em>[spáppa] <em type="italic">čiekčat boahtte gilvvus </em>[ <em type="italic">... </em>] (B1-materiálas) (6:72) Ohcanakšuvdna [ohcanakšuvnna] <em type="italic">ferte maŋidit gitta giđa, danne go lea boahtán ollu muohta </em>. (B1-materiálas) (6:73) Sámi musihkka [musihka] <em type="italic">sáhttit guldalit Sámi rádios ja Spotify-applikašuvnnas. </em>(B3-materiálas) (6:74) Ávvir [Ávvira] ja NRK sápmi [Sámi] <em type="italic">mun geavahan ovdal maŋŋebárga-diimmut, go mii galgat lohkat ođđasiid. </em>(B3-materiálas) (6:75) Sosiála mediat [mediaid] <em type="italic">geavahan dávjá </em>, [...] (B3-materiálas) </p>
<p>Paratáksa ii čájehuvvo mearkkašahttin CART-muoras (Govus 10), muhto materiálas leat ollu boasttuhámit paratáksagihpuin. Mun buvttán dás guokte ovdamearkka (6:76–6:77), vaikko orru, ahte eará fáktorat leat deháleappot go paratáksa: (6:76) [...] <em type="italic">fállet juridihkalaš </em>[veahki] , karieara bargadus [bagadusa] ja ekonomalaš vuoittuid . (B2-materiálas), ja dasto seammá studeanttas: (6:77) Sii lávejit lágadit kurssaid ja čoahkkin [čoahkkimiid] <em type="italic">badjel geažos Norga. </em>(B2-materiálas) 67 </p>
<p>Mun navden álggos ahte jus leat attribuhtat nomengihpus, de dalle soaitá leat váddáset sojahit nomena akkusatiivvas go jus livččii oktageardánis gihppu mas lea dušše okta sátni.</p>
<p><em type="bold">B1 % </em></p>
<p><em type="bold">B2 % </em></p>
<p><em type="bold">B3 % </em></p>
<p><em type="bold">E % </em></p>
<p><em type="bold">Olles materiálas % </em></p>
<p><em type="bold">Galle gihpu mas lea attribuhta 41 51 47 39 178 </em>riekta 31 76 % 40 78 % 33 70 % 27 69 % 131 74 % boastut 10 24 % 11 22 % 14 30 % 12 31 % 47 26 % </p>
<p><em type="bold">Galle gihpu attribuhta haga 83 83 97 95 357 </em>riekta 65 78 % 75 91 % 56 58 % 63 66 % 259 73 % boastut 18 22 % 7 9 % 41 42 % 32 34 % 98 27 % </p>
<p><em type="bold">Galle vejolaš Akkdáhpáhusa 124 133 144 134 535 </em></p>
<p><em type="italic">Tabealla 13. </em>Akkusatiivageavaheapmi attribuhttagihpuin ja gihpuin main eai leat attribuhtat, BCD-joavkku materiála vuođul. </p>
<p>Logut maid ovdanbuvttán tabeallas 12 čájehit dattege, ahte ovdáneapmi lea moalkaset. B3 ja</p>
<p>E-materiálatiippas sojahuvvojit attribuhtagihput dávjjibut riekta daid gihpuid ektui, main ii leat attribuhtta. Danin eará fáktorat mearkkašit eambbo go nomengihpu struktuvra, nu mo</p>
<p>CART-muoras oidno (govvosis 10). 6.3.4. Akkusatiivvaid čoahkkáigeassu</p>
<p>Válljet ja čállit akkusatiivva riekta lea váddáset buot nuppigiela studeanttaide go válljet nominatiivva. Leat erenoamážit namat ja bárrastavvál ja kontrákta substantiivvat mat báhcet studeanttaid čállosiin sojatkeahttá (nominatiivvas). Ođđaset loatnasánit báhcet dávjá sojatkeahttá, ja sátneortnet, attribuhtat ja paratáksagihpuid siskkáldas dynamihkka sáhttet váikkuhit dasa, sojahit go studeanttat substantiivva riekta akkusatiivvas, vai eai.</p>
<p>Lea maiddái stuorra erohus das, mo BCD-joavkku akkusatiivageavaheapmi ovdána A-joavkku progrešuvnna ektui. 7. Bohtosiid árvvoštallan ja konklušuvdna</p>
<p>Dán masterbarggu ulbmil lea leamaš govvidit ja čilget L2-studeanttaid nominatiiva- ja akkusatiivageavaheami čállosiin, ja čájehit sin ovdáneami – gávdnat vejolaš oahppanbálgá maid sii čuvvot ovdal go máhttet geavahit dán guokte kásusa riekta. Lean geahččalan váldit 68 duođas gaskagiella-doahpaga ja čájehit studeanttaid čálalaš giellamáhtu njealji áigemuttus (B1-, B2-, B3- ja E-materiálatiippas) ja buktit dieđuid dan birra, maid studeanttat juo máhttet, ja makkár áššit dagahit váttisvuođaid. In leat dán vuoro guorahallan ovttaskas studeanttaid ovdáneami, muhto geavahin baicce návccaid ráhkadit ollislašgova sin kásusgeavaheamis.</p>
<p>Dasa lea leamaš dárbu, go fáddá lea unnán dutkojuvvon.</p>
<p>Materiálas leat boahtán ovdan kvalitatiiva ja kvantitatiiva dieđut studeanttaid kásusgeavaheamis. Dutkangažaldat lei guđemuš fáktorat váikkuhit eanemustá dasa, geavaha go studeanta nominatiivva ja akkusatiivva riekta vai boastut. Lean válljen 11 fáktora R-statistihkkaprográmma CART-analysa várás: <em type="italic">Synt </em>, <em type="italic">V </em>, <em type="italic">Case </em>, <em type="italic">Stem </em>, <em type="italic">Type </em>, <em type="italic">WO </em>, <em type="italic">Attr </em>, <em type="italic">Par </em>, <em type="italic">Num </em>, </p>
<p><em type="italic">Neg </em>ja <em type="italic">Hab </em>(gč. vuollekapihttala 6.1.). CART-analysa čalmmustii dasto moanaid buot deháleamos fáktoriid. Statistihka vuođul juhken dasto studeanttaid golmma jovkui (A-joavku, </p>
<p>BCD-joavku ja oktasaš joavku) ja analyseren eanaš BCD-studeantajoavkku bohtosiid, go sin materiálas oidno earálágan ovdáneapmi go A-joavkkus; BCD-joavkku ovdáneamis sáhttet leat gielalaš áššit, mat orrot leamen relevánta eanemus rávisolbmuide, geat ohppet sámegiela nubbingiellan.</p>
<p>Vaikko nominatiivvat válljejuvvojit ja čállojit BCD-joavkku materiálas gaskamearalaččat lagabut 91 % riekta, de leat ain habitiivacealkagiid subjeavttat ja gihput, main leat attribuhtat váddásat studeanttaide. Dárogiela interfereansa dalle go , váilevaš gielalaš diđolašvuohta ja moalkas syntáksa dagahit, ahte sáhttá lea váttis fuobmát subjeavtta ja subjeaktapredikatiivva, dahje muitit čállit dan nominatiivvas. Maiddái paratáksagihput dagahit váttisvuođaid, go studeanta čállá dávjá ovtta dahje eanet paratáksalahtuid boasttukásusis.</p>
<p>Akkusatiivvat čállojit BCD-joavkku materiálas gaskamearalaččat 73 % riekta.</p>
<p>Akkusatiivageavaheapmái váikkuhit sihke syntávssalaš ja morfofonologalaš fáktorat. Namat báhcet sojatkeahttá cealkaga objeaktan dávjjibut go dábálaš nomenat, ja namaid sojaheamis oidno, ahte studeanttaide lea álkit sojahit daid báikekásusiin, main lea geažus, go akkusatiivvas, ja dát guoská ovttaidlogu bárrastávval ja bárahisstávval namaide. Dárogiela interfereansa oidno sihke namaid sojaheamis ja maiddái das go studeanttat eai fuobmá dássemolsuma dábálaš, bárrastávval substantiivvaid sojaheamis. BCD-joavku bárrastávvalsubstantiivvaid sojaheapmi ii ovdán, muhto baicce hedjona kurssa progrešuvnna mielde. Sihke morfofonologiija (dássemolsun) ja cealkkastruktuvra váikkuha dasa. Ođđaset loatnasániin leat guovddáškonsonánttat hárve geahnohis dásis BCD-joavku gaskagielas.</p>
<p>Sátneortnet, topikaliseren ja paratáksagihpuid siskkáldas dynamihkka váikkuhit maiddái dasa, 69 sojahit go studeanttat substantiivva akkusatiivvas, vai eai. Lea maid ovdamearka das, mo boasttugiella áviisačállosis váikkuha studeantta oahppanprosessii ja su gaskagiellavuogádahkii.</p>
<p>Bárahisstávval substantiivvat oidnojit materiálas oalle unnán ja eai buot studeanttat geavahit daid, muhto BCD-studeanttaid materiálas dat čállojit eanet ahte eanet riekta. Kontrákta substantiivvat leat unnán (11) ja čállojit eanaš nominatiivvas go galget leat akkusatiivvas.</p>
<p>Lea erohus BCD-joavkku ja A-joavkku ovdáneamis dahje ovdánanminstaris, sihke nominatiiva- ja akkusatiivageavaheamis. Materiála čájeha ahte A-joavku geavaha nominatiivva lagabut 100 % riekta sihke subjeaktan ja subjeaktapredikatiivan, buot materiálatiippain. BCD-joavkku nominatiivageavaheapmi lea stabiila B1- ja B2-materiálatiippa gaskkas (89 % ja 88 % riekta), de dat ovdána 96 % prosentii B3:s ja loahpas eksámenvástádusas sin nominatiivvat leat dego kurssa álggus, 89 % riekta.</p>
<p>A-joavkku akkusatiivageavaheapmi ovdána kurssa progrešuvnna mielde (B1 84 % &gt; B2 91 % ja B3 91 % &gt; E 97 %). BCD-joavkku akkusatiivageavaheapmi ovdána bures B1- ja B2-materiálatiippaid gaskkas (77 % &gt; 86 %), muhto de hedjona oalle ollu B2 ja B3 gaskkas (86 % &gt; 62 %) dakko, gokko A-joavkku akkusatiivageavaheapmi lea stabiila (B2 91 % = B3 91 %). BCD-joavkku eksámenvástádusas lea 67 % akkusatiivadáhpáhusain riekta, mii lea unnit go vuosttaš materiálatiippas sámegielkurssa álgomuttus. Dat lea fuolastuhtti boađus ja mearkkaša, ahte oahpahusas lea dárbu buorebut doarjut studeanttaid sin oahppanproseassas.</p>
<p>Nuppi dutkangažaldahkii, leat go oktasaš ovdánanceahkit nominatiivvaid ja akkusatiivvaid oahppamis, sáhtán vástidit ahte materiála vuođul oaidná tendeanssaid, muhto dárbbašuvvo eanet dutkan ovdal go lea vejolaš konkluderet sihkkarit. In leat dás guorahallan ovttaskas studeanttaid ovdáneami, Dárbbašivččii maid sullasaš dutkan studeanttaid vuosttaš lohkanbaji oahppanproseassas.</p>
<p>Nuppi lohkanbaji studeanttain vurdojuvvo, ahte sii leat juo oahppan sojahit substantiivvaid ja pronomeniid, ja máhttet geavahit dan máhtu viidáset oahppanproseassas. Dutkamuš čájeha dattege ahte nu ii leat. Dihto áššit, nu go bárrastávval substantiivvaid dássemolsun, kontrákta nomeniid sojaheapmi, namaid sojaheapmi jna. orrot ain eahpestabiila muttus, mii lea iešalddis buorre mearka, go dát mearkkaša, ahte olmmoš lea ain oahppame. Galggašii dattege oahpahusas máhccat ja geardduhit oahpes dieđuid álo go ođđa <em type="italic">input </em>boahtá, ja dán láhkai 70 veahkehit studeantta ovdánit. Galggašii omd. fuomášuhttit studeanttaide kásusgeavaheami juohke háve go ođđa cealkka- ja gihppostruktuvrrat oahpahuvvojit, ja geardduhit sojahannjuolggadusaid ja -paradigmmaid go studeanttat ohppet ođđa sániid, omd. namaid. </p>
<p>Lean dutkan nuppi lohkanbaji studeanttaid ja sin oahppanbálgá. Livččii dárbu suokkardit easkkaálgiid oahppama, go dan vuođul sáhtášii buoridit jahkeovttadaga álggu. Livččii maid ávkin čiekŋudit árbegiela hubmiid sámegiela oahppanprosessii, ja sin hástalusaide ja resurssaide.</p>
</body></document>
