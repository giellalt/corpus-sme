<document xml:lang="sme" id="no_id">
  <header>
    <title>...mun boađán sin maŋis ja joatkkán guhkkelebbui... Birgengoansttat Jovnna-Ánde Vesta románatrilogiijas Árbbolaččat</title>
    <genre code="science"/>
    <author>
      <person firstname="Lill Tove" lastname="Fredriksen" sex="f" born="" nationality=""/>
    </author>
    <year>2015</year>
    <wordcount>92287</wordcount>
    <conversion_status type="standard"/>
    <availability>
      <license type="standard"/>
    </availability>
    <origFileName>lill_fredriksen.pdf</origFileName>
    <metadata>
      <uncomplete/>
    </metadata>
    <version>XSLtemplate $Revision: 150288 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>Humaniora, servodatdiehtaga ja oahpaheaddjioahpu fakultehta</p>
    <p>
      <em type="bold">...mun boađán sin maŋis ja joatkkán guhkkelebbui... </em>
    </p>
    <p>
      <em type="italic">Birgengoansttat Jovnna-Ánde Vesta románatrilogiijas Árbbolaččat </em>
    </p>
    <p><em type="italic">—	
  </em> <em type="bold">Lill	
  Tove	
  Fredriksen	
  </em> </p>
    <p>
      <em type="italic">Philosophiae Doctorgráda nákkosgirji Njukčamánus 2015 eadnái ja mu nieidda guoktái, ja áhkku-rohki muitun </em>
    </p>
    <p>Sárgosat: Carlos Alfredo Jeldes-Ramirez (2014).</p>
    <p>
      <em type="bold">Ovdasátni  </em>
    </p>
    <p>Mii lea duohta eallin, ja mii lea fikšuvdna? Dán dutkanbarggus lean eaktodáhtus válljen bargat  nu  ahte  nubbi  lea  nuppi  doarjjan.  Eallima  vásáhusat,  iežan  ja  earáid,  mo  nu riggodahttet ja ivdnejit fikšuvdnamáilmmi dáhpáhusaid lohkama ja dulkoma. Ferten dán oktavuođas  muitalit  ahte  munnje  šattai  measta  dutkanetihkalaš  buncarákkis  <em type="italic">Árbbolaččat</em> persovdnaguorahallama  hárrái:  Sáhtán  go  oahppásiid  eallima  lebbet  almmolašvuođa čalmmiid  ovdii?  Barggadettiin  dáinna  románaráidduin  bođii  munnje  dákkár  gažaldat,  ja erenoamážit go ledjen oahpásmuvvan Máhtebáikki persovnnaide, sin beaivválaš eallimii ja  jurdagiidda.  Šattai  diekkár  dovdu  ahte  mun  dego  oainnán  ja  gulan  buot  mii dáhpáhuvvá, ja dasto eambbo almmuhan sin čiegusvuođaid ja siskkit jurdagiid almmá sin dieđu haga. Mun jurddašišgohten mo mun dál barggan persovdnagovvádusaiguin, ovdal go de dáikkihin ja jurddašin ahte mun dat lean gusto fikšuvdnateavsttain bargamin, ii han dát  leat  mihkkege  sosiologalaš  guorahallamiid.  Dát  mu  smávva  dutkanetihkalaš buncarakkis  muitala  juoidá  Jovnna-Ánde  Vesta  čállindáiddu  birra.  Dajan  girjjálašvuođa árvvoštalli  James  Wooda  mielde  (2008:  170,  juolgenohta),  ahte  lohkki  ii  loga fikšuvdnateavsttaid danin go áigu ávkkástallat das: <span type="quote">“We read fiction because it pleases us, is  beautiful,  and  so  on  –  because  it  is  alive  and  we  are  alive”</span>.  Jovnna-Ánde  Vesta teakstadujiin lea nu ealli biras ahte persovnnat nektet ealli olmmožin ja danin lea ge somá lohkat muitalusa Máhtebáikki čáhcegátteolbmuid birra. Giittán  iežan  bagadalli  Harald  Gaski,  gii  álo  movttiidahttá  čállima,  buktá  buriid neavvagiid  ja  geainna  leamaš  buorit  giellaságastallamat  ovdamearkka  dihte tearbmabarggu  oktavuođas,  mii  lea  hástalus  ja  hui  dehálaš  sámegiela  dieđagiela ovddideamis. Giittán maid su go loahppabarggu oktavuođas, mas lean teoriijaosiin vuos heibon  ja  dasto  soabadan,  son  lea  addán  mávssolaš  fuomášumiid,  movttiidahttima  ja mearkkašumiid mu tekstii. Dutkosa teoriijavuođu loahppabarggu oktavuođas giittán maid erenoamážit  Ánde  Somby,  guhte  fágalaš  rávvagiiguin,  giellačehppodagainis  ja ustitvuođain  lea  veahkehan  mu  suvdit  dán  dutkosa  gáddái,  ja  go  lea  vel  giktalan  mu čiekŋudit metaforaid máilbmái. Váimmolaš giitu Jovnna Lemet Dagnyi, Dagny Larsenii, guhte  utnolažžan  máŋggaid  jagiid  badjel  lea  juogadan  iežas  giella-,  árbevieru-, birgehaddan-, duodjemáhtu ja ustitvuođa muinna. Buoret oahpaheaddji in sáhtáše oažžut. Giitu buot buriid ságastallamiid ovddas. Vuokko Hirvonen lea dárkilit lohkan mu dutkosa, ja su mearkkašumit ja evttohusat leat  buoridan  erenoamážit  dutkosa  teoriija  vuođu  ja  metodologalaš  oasi  ja  struktuvrra. Ollu  giitu!  Giitu  Henning  Howlid  Werpii,  gii  attii  buriid  neavvagiid  mu  doavttergrádaprošeavtta  ohcamii.  Giitu  IKL  PhD-senimárajoavkku  oasseváldiide  ja  movttiidahtti seminárajođiheaddjái  Anniken  Grevii,  geat  bukte  mávssolaš  fuomášumiid  persovdnaguorahallama hárrái. Giitu Gaepien Leena/Lena Kappfjell, Torbjørn Larsen ja Iŋgor Ántte Ánte Mihkkal/Ánte Mihkkal Gaup, geat leat gierdevaččat muitalan munnje gulahallama, birgehaddama ja juoigama birra ja muđui ge buktán buriid fuomášumiid. Dán oktavuođas jurddašan  maid  sudno  geat  eaba  leat  šat  eallimin,  mu  áhku  Lemet  Kirste-rohki  ja  Nigá Niillas-rohki,  geat  leaba  addán  munnje  mávssolaš  dieđuid  ja  veahkehan  mu  oaidnit oktavuođa daláža ja dáláža gaskkas. Giittán Carlos Jeldes, guhte lea ollu čeahpit sárgut go mun,  go  nu  fiidnát  darvehii  mu  sárggus-áigumušaid  báhpárii  ja  go  čađat  lea movttiidahttán  mu  dutkama  ja  ádde  árbevieruid  ja  giela  árvvu.  Giitu  mu  kánturkránnjái Yngvar  Steinholtii,  gii  lei  buorre  guldaleaddji  ja  attii  mávssolaš  rávvagiid  go  mus  ledje veahá dutkaneksisteanssalaš hástalusat. Giitu Karin Spirdalii ja Odd Hardangii, go bessen sudno  bartta  luoikkahit  go  dárbbašin  jurdagiid  čohkket.  Giitu  Laura  Jandai,  guhte  nu máŋgii  lea  veahkehan  <span type="quote">“čorget”</span>  mu  eŋgelasgiel  teavsttaid  ja  nu  maiddái  dán  dutkosa eŋgelasgiel  summary.  Giitu  Kjell  Kemii  ja  Berit  Merete  Nystad  Eskonsipoi,  geat  leaba buktán  buriid  giellaneavvagiid.  Giitu  Bjørn  Hattengii  gii  nu  vuohkkasit  ordnii  fáhccagovaid  ja  sámegiel  ovdasiiddu.  Ja  ollu  giitámušat  Magnus  Haugii  Orakeles,  gii gierdevaččat lea veahkahan čoavdit muhtin hábmen-hástalusaid!  Giitu Aleksandra ja Natalie, go leahppi álo dorjon eatni ja leahppi nu divrras oassi mu eallimis. Dudnuide maid gullá dát giella, ja olbmuid leahkima ja ovdáneami muitalusa árbi.  </p>
    <p>Tromsa njukčamánus 2015 Lill Tove Fredriksen</p>
    <p>
      <em type="bold">Sisdoallu </em>
    </p>
    <p>Ovdasátni 	    Sisdoallu 	    Ávnnas 	    I Láidehus 	    Duogáš 	    Jovnna-Ánde Vest 	    Materiála 	    Čuolbma ja dutkangažaldagat 	    Ovddit dutkosat 	    Dutkosa huksehus 	    Readdi 	    II Teorehtalaš perspektiivvat ja metodologalaš lahkaneapmi 	    Teoriijavuođu álgojurdagat 	    Dekoloniseren ja álgoálbmotmetodologiija 	    Álgoálbmotparadigma ja epistemologiija 	    Luohteteoriija ja prosateavstta guorahallan 	    Luohteárbevieru sosiála doaibma historjjálaš geahčastagas 	    Luohti ja birgen 	    Konteaksta 	    Birget, birgehaddat, ceavzit 	    Metodologalaš lahkaneapmi 	    Klassihkalaš ja postklassihkalaš narratologiija 	    Persovdnaguorahallan 	    Teavstta muitaleaddjiposišuvdna ja perspektiiva 	    Konteakstamáhttu teakstalahkaneamis 	    Kulturáddejupmi, máhttu ja diehtu 	    Jávohis máhttu 	    Gulahallan ja kultuvrralaš sensitivitehta 	    Gođus 	    III Árbbolaččat-trilogiija guorahallan</p>
    <p>Guorahallama guovddáš persovnnat 	    Čálli giehta čatná áiggiid oktii 	    Váldopersovdna Heaika 	    Máhtebáikki sohka-ja historjágirji 	    Čállin ja murren 	    Ođasmahtti jurdagat – geahčastat ovddos guvlui 	    Barggu árvu 	    Muitalusaid árbemuittut 	    Giella ja historjáfievrrideapmi 	    Heargenjár-Lásse eallingeardi 	    Čálli ja dáiddár 	    Beaivegirjemerkesteamit 	    Gávpoteallima ilut ja morrašat 	    Čoahkkáigeassu 	    Árbemáhttu ja gullevašvuohta báikái 	    Luossabivdi Hemmo-eanu 	    Gullevašvuohta árbevirolaš eallimii 	    Heastaalbmá oktavuohta báikái 	    Áhči árbi 	    Čearddalašvuohta, báiki ja ruovttuiduvvan 	    Heaika árbbolažžan 	    Árbbiid gáhttejeaddjin 	    Čoahkkáigeassu 	    Áhkut: sin árbi ja árvu 	    Nissona árbevirolaš sajádat ja rolla sámi servodagas 	    Biret-Káre áhkku – eallima ja áiggiid dárkkisteaddji 	    Ođđa áiggi vejolašvuođat ja hástalusat 	    Birgget – báikedoalli ja kránnjáid áittardeaddji 	    Soga áittardeaddji duostu eallima hástalusaid 	    Feminista ja dálueamit 	    Dálueamida noađđi geahppu 	    Boahtteáigi lea čuovgat, muhto... 	    Risten – áhkuid árbbolaš</p>
    <p>Eadnivuohta ja eallima gierdu 	
   Čoahkkáigeassu 	
   Servodaga ravddabeale ássi hástalusat 	
   Issát – govvačeahpi noađđi 	
   Beassat eallimis álgui 	
   Dáiddár, báiki ja birgen 	
   <span type="quote">“Don gulat midjiide”</span> 	
   Báhtareaddji máhccá ruovttoluotta 	
   Boares barta olles eallin 	
   Siste viehká seavdnjat 	
   Dáiddársielut dovddadit 	
   Sámi servodaga vuoittáhallit 	
   Nohkavaš lea olbmo áigi 	
   Čoahkkáigeassu 	
   Fáhcca 	
   IV Loahppasátni 	
   Gáldut 	
   Materiála 	
   Girjjálašvuohta 	
   Aviisareportašat 	
   Logaldallamat ja deaddilkeahtes gáldut 	
   Interneahttagáldut 	
   Radiogáldut 	
   CD 	
   Ságastallamat ja persovnnalaš gulahallan 	
   Summary 	
   Coping skills in Jovnna-Ánde-Vest’s <em type="italic">Árbbolaččat </em>(<span type="quote">“The Heirs”</span>)<em type="italic"> </em>(1997-2002) 	
   </p>
    <p>
      <em type="bold">Ávnnas </em>
    </p>
    <p>
      <em type="bold">I Láidehus  </em>
    </p>
    <p>
      <em type="bold">Duogáš </em>
    </p>
    <p>Barggadettiin  girjjálašvuođafágain  lean  fuomášan  ahte  persovdnagovvádusat  geasuhit mu, go lea gelddolaš oaidnit mo persovnnat ovdánit, makkár válljemiid dahket eallimis ja mo dat birgejit iešguđet eallindilálašvuođas. Lea maid somá teakstadásis guorahallat eará elemeanttaid mat leat mielde loktemin lohkkivásáhusa, nu mo giela, stiilla ja muitaleaddji posišuvnna.  Jovnna-Ánde  Vesta  románatrilogiijas  <em type="italic">Árbbolaččat</em>  (Vest  1997;  Vest  2002a; Vest  2005),  leat  ollu  persovnnat  ja  buorit  persovdnagovvádusat.  Eanas  <em type="italic">Árbbolaččat</em>ráiddu  dáhpáhusat  leat  smávva  sámi  gilážis,  Máhtebáikkis,  1960-logus  gitta  1980-logu rádjái.  Gili  olbmot  vásihit  dán  áigodagas  stuorra  rievdadusaid  sihke  servodagas  ja persovnnalaččat,  buriid  ja  baháid.  Trilogiijas  leat  ollu  persovnnat,  ja  dat  lea  hámi  dáfus kollektiivva  romána  (Gaski  2006:  40),  nu  go  maiddái  Risten  Anne  Guttorm  evttoha <em type="italic">Árbbolaččat</em>  persovnnaid  birra:  <span type="quote">“Sáhtášii  dadjat  ahte  máŋggas  leat  váldopersovnnat. Sáhtášii  maiddái  dadjat  ahte  báikegoddi  ja  dan  ovdáneapmi  lea  “váldopersovdna”</span>,  dan sivas  go  báikegoddi  ovdáneapmi  ihtá  románaráiddu  persovnnaid  oainnuid  ja  daguid bokte”  (Guttorm  2007:  22).  Buot  persovnnat  ovddastit  iešguđet  beliid  muitalusas,  ja  sis lea guovddáš rolla dan hárrái, muhto analysas gohčodan Heaikka váldopersovdnan, go su birra muitalus jorrá ja sutnje lohkki oahpásmuvvá buot eanemus.  <em type="italic">Árbbolaččat-</em>ráiddu  dáhpáhusat  leat  ollu  čadnon  olbmuid  árgabeaieallimii,  earret eará  dan  ektui  maid  dát  čáhcegátteolbmot  barget  iešguđet  jahkodagaid,  mo  báikegotti birgejupmi  lea,  maid  siidaguoimmit  barget,  makkár  jurdagat  leat  olbmuin  boahtteáiggi hárrái  ja  mo  ođđa  áiggi  boahtin  váikkuha  sin  eallimii.  Muitalusas  leat  maid  siskkáldas psykologalaš  govvádusat  mat  govvidit  persovnnaid  iežaset  dovdduid,  jurdagiid  ja birgengoansttaid.  Doaba  <em type="italic">ođđa  áigi</em>  čujuha  <em type="italic">Árbbolaččat </em>muitalusas  áigái  ja  servodat</p>
    <p>Davvi Girjji lea maiddái almmuhan románaráiddu e-girjin 2013. Bábergirjjiid ja e-girjjid gaskkas</p>
    <p>spiehkasta teaksta <em type="italic">Árbbolaččat </em>vuosttas<em type="italic"> </em>ja <em type="italic">Árbboalččat </em>nuppi oasi teavstta hárrái<em type="italic">, </em>go<em type="italic"> </em>čálli lea dahkan rievdadusaid e-girjjiid teavsttain. Dán dutkosa materiála leat báberversuvnnat. Geavahan guorahallamis oanádusaid ÁI, ÁII ja ÁIII go čujuhan <em type="italic">Árbbolaččat</em> golmma girjái. </p>
    <p> Guorahallamis in sojat <em type="italic">Árbbolaččat </em>girjetihttela. Čálán dan vinjubustávaiguin, vai tihttel bissu seammá </p>
    <p>hámis čađat.</p>
    <p>rievdadusaide. Dát áigi vástida ge <em type="italic">Árbbolaččat-</em>ráiddu kontekstii, mas ođđa áiggi boahtin lea  1960-logu  álggus  ja  ovddos  guvlui.  Doahpaga  <em type="italic">birgengoansta</em>  lean  luoikkahan  Iŋgor Ántte Ánte Mihkkalis. Son čilge ovtta jearahallamis ahte máhttit heivehit lea sámi árvu. Olmmoš  lea  gievra  gii  máhttá  heivehit  iežas  iešguđetge  dillái,  ja  ođđa  dillái.  Ánte Mihkkal vel čilge ahte lea luohtefilosofiija mii čilge ahte olmmoš lea nu čeahppi heivehit iežas ođđa dillái, go juoiganárbái lea čadnon ovttalágán birgengoansta (Gaup 2001: 21– 22).  Dán  dutkosis  guorahallan  Jovnna-Ánde  Vesta  <em type="italic">Árbbolaččat-</em>teakstadujiid birgengoansttaid, ja deattuhan mo ráiddu persovnnat dustet ođđa áiggi hástalusaid. Ođđa áiggi boahtin nuppástuhttá sihke olbmuid materiálalaš diliid ja sin jurddašanvuogi, ja sii fertejit  heivehit  iežaset  ođđa  dillái.  Sihke  sámi  historjjálaš  konteaksta  ja  teakstadási elemeanttat leat dehálaš oasit guorahallamis.  Leat  sihke  persovnnalaš  ja  fágalaš  sivat  dasa  manne  mun  háliidan  guorahallat <em type="italic">Árbbolaččat </em>persovnnaid birgengoansttaid. Lea čállojuvvon sámi álbmoga assimilašuvdnahistorjjá,  vuolitvuođadovddu,  vealaheami  ja  iešguđet  konflivttaid  birra sihke čáppagirjjálašvuođas ja fágagirjjálašvuođas. Sámi historjá lea ge okta dehálaš sivva dutkančuolmma  válljemii.  Ollesolmmožin  mearridin  lohkagoahtit  ja  oahppat  fas  giela man  mánnán  ledjen  massán.  Lean  bajásšaddán  Porsáŋggus,  Finnmárkkus,  eatnibeale olbmuid  luhtte.  Áhčči-rohkki  lei  dáža,  Honnesvágis  eret  Nordkapp  gielddas.  Suinna oahpásmuvven  easkka  go  ledjen  measta  ollesolmmožin  šaddan.  Mu  mánná-  ja nuorravuođas  ii  lean  Porsáŋggus  dábálaš  oahppat  sámegiela  ruovttus,  ii  ge  skuvllas.  Go mu  áhkku  lei  mánná  ja  nuorra,  lei  dábálaš  ahte  Porsáŋgulaččat  máhtte  guokte  dahje golbma  giela.  Áhkku  maid  máhtii  veaháš  suomagiela.  Ádjá  eatnigiella  lei  suomagiella. Soai  áhkuin  sámásteigga  gaskaneaskka  ja  mánáiguin.  Soai  ásaiga  Stivranjárggas, Keaissas,  áhku  ruovttubáikkis,  gos  eatnasat  ledje  sámegielhállit.  Go  mun  nuorran mearridin  fárret  Tromsii  lohkat  universitehtas,  de  in  diehtán  dalle  ahte  mus  dađistaga galggai  badjánit  miella  sámegiela  lohkat,  in  goitge  diehtán  ahte  gárvvistan váldofágadutkosa sámi girjjálašvuođas 1999 čavčča. Sámegiela ohppen juo mánnán, áhku ja ádjá luhtte Stivranjárggas, muhto dan vajáldahtten go fárriime etniin Levdnjii moadde jagi ovdal go skuvlii álgen. Dárogiela ohppen eatnis. Son háliidii mu buori, ii áigon ahte muinna  galggai  geavvat  seammaláhkai  go  sutnje  geavai  dalle  go  son  álggii  Bissojoga skuvlii 1950-logu gaskamuttus ja fertii orrut internáhtas, ii ge máhttán sáni ge dárogiela. Ii  oktage  mu  Leavnnja  skuvlaoappáin  ja  skuvlavieljain  oahppan  sámegiela  ruovttus, vaikko  máŋggasin  ledje  sámegielat  vánhemat.  Dat  mii  dáhpáhuvai  muinna  go  fárrejin Tromsii,  lea  seammá  mii  lea  dáhpáhuvvan  máŋggaid  sámi  nuoraide  miehtá  Sámi:  sámi diđolašvuohta morrána go álgá studeantan ja deaivvada eará birrasiin, mas sámevuođas ja sámegielas  lea  áibbas  eará  árvu  go  ruovttoguovllus.  Go  oahpahallagohten  fas  sámegiela universitehtas, lei áhkku stuorra veahkkin munnje háleštanskihpárin ja sátnegáldun. Jagiid mielde  šadden  guovtti  máná  eadni.  Mu  nieidda  guovttos  sámásteaba,  ja  sudnuide  leat sihke sáme- ja dárogiella lunddolaš, beaivválaš gielat. Universitehta  vuođđokurssaid  giella-,  girjjálašvuođa-  ja  kulturhistorjáoasit nannejedje  mu  hálu  joatkit  sámegieloahpuin,  ja  nu  geavai  ahte  mun  1999  gergen  sámi girjjálašvuođa váldofágain, ja dál barggan sámi girjjálašvuođa PhD-dutkosiin. Maŋŋil go 2005  bargagohten  sámi  girjjálašvuođa  lektorin  Romssa  universitehtas,  de  fuomášin logadettiin  sámi  girjjálašvuođa  ahte  teavstta  biras,  persovnnat,  dialogat  ja  tematihkka dávjá ledje oahppásat munnje. Dan oidnen maiddái go <em type="italic">Árbbolaččat-</em>girjjiid lohkagohten. Vaikko  vel  ráiddu  muitalusáigodat  álgá  ovdal  go  mun  riegádin,  de  leat  ollu  áššit  liikká oahppásat  munnje  lohkkin.  Dáhpáhusat  leat  biddjon  smávva  sámi  gilážii  Máhtebáikái, muhto  tematihkka  ii  leat  dattege  eksplisihta  sámevuohta.  Leat  baicce  Máhtebáikki persovnnaid  gaskavuođat,  persovdnagovvádusat  ja  olbmuid  sielueallin  mat  ovddidit muitalusa juona. Lohkki vásiha ovtta áigodaga stuorra servodatnuppástusaid persovnnaid ovdáneami  bokte,  ovttaskas  olbmo  čalmmiiguin  ja  kollektiivva  joavkku  perspektiivvas. Máksá ahte ráidu ii govvit dušše sámi báikegoddeeallima, muhto olbmuid gaskavuođaid oppalaččat.  Mun  beroštan  sámi  historjjás,  sámi  girjjálašvuođas  ja  mo  sámit  leat  bastán birget olmmožin ja álbmogin váttisvuođaid čađa. Dát geasuha mu guorahallat daid beliid girjjálašvuođa  analysas.  Dasa  lassin  Jovnna-Ánde  Vest  teakstadujiidisguin  hásttuha  mu lohkkin  čiekŋudit  tekstii  go  sus  leat  erenoamáš  muitalanattáldagat,  rikkis  giella  ja luohtehahtti persovdnagovvádusat ja dáhpáhusat muitalusa vuođđun. Dat dagai ahte mun ge arven álgit gáibideaddji dutkanprošeavttain.  </p>
    <p>Persovnnalaš jurddašaddamat Porsáŋggu gieldda sámivuođa historjjá birra lean čállán artihkkalis «100</p>
    <p>jagi ávvudeami 100 jagi historjá» (Fredriksen 2010).</p>
    <p>
      <em type="bold">Jovnna-Ánde Vest </em>
    </p>
    <p>Jovnna-Ánde  Vest,  Biennáš-Jon-Jovnna  Jovnna-Ánde,  lea  riegádan  1948.  Son  lea  eret Roavvesavvonis, suomabeale Deanuleagi. Son lea maŋimuš 30 jagi ássan Parisas. Sus lea eamit  ja  okta  bárdni.  Girječállin  šattai  Jovnna-Ánde  Vest  girjjiin  <em type="italic">Čáhcegáddái  nohká boazobálggis</em>  (1988).  Girji  lei  Davvi  Media  o.s.  ja  Aschehoug  &amp;  Co.  1988  sámi románagilvvohallama  vuoitogiehtačálus.  Laila  Stien  lea  jorgalan  girjji  dárogillii  namain <em type="italic">Reintråkket ender ved bredden</em> (1989). Girji ilmmai suomagillii 1990 tihtteliin <em type="italic">Poropolku sammaloituu</em> ja fránskkagillii 2011 tihtteliin <em type="italic">La</em> <em type="italic">berge des rennes déchues.</em> Das leat maid oasit  jorgaluvvon  eŋgelasgillii  girjjiin  <em type="italic">In  the  Shadow  of  the  Midnight  Sun  </em>(1996)  ja <em type="italic">Whispering Treasures. An anthology</em> (2012). 1991 almmuhuvvui romána <em type="italic">Kapteainna ruvsu</em> ja 1992 almmuhuvvui romána <em type="italic">Eallin bihtát</em>.  Erenoamáš  dán  guovtti  románas  lea  ahte  juona  dáhpáhusat  leat  biddjon olggobeallái Sámi, eai ge leat eksplisihta čadnon sámi birrasii ja kultuvrii. Go girjjit leat sámegillii,  eai  ge  leat  jorgaluvvon,  de  dat  dattege  dahká  ahte  lohkki  geahččala  heivehit daid sámi kontekstii. Girjjit leat ožžon unnán fuomášumi sámi lohkkiid gaskkas. Čálli ieš árvalii  logaldallamis  Romssa  universitehtas  ahte  dáidá  váttis  sámiide  lohkat  dákkár girjjiid. Lohkkit identifiserejit iežaset girjjiin, vaikko ii leat sámiid birra. Dáin girjjiin leat dáhpáhusat  olggobealde  sámi  servodaga  ja  dat  sáhttá  šaddat  amas  sámi  lohkkiide  (Vest 1995).  <em type="italic">Árbbolaččat-</em>trilogiija vuosttas girji almmuhuvvui 1996. 1. deaddileamis ledje ollu meattáhusat, ii das ge lean dat olggošgovva man čálli dáhtui, nu ahte dan fertii lágádus fas geassit  ruovttoluotta.  Ođđa  ja  rivttes  veršuvdna  almmuhuvvui  dasto  1997.  <em type="italic">Árbbolaččat </em>nubbi oassi almmuhuvvui 2002. Jovnna-Ánde Vest oaččui Sámeráđi 2003 girjjálašvuođa bálkkašumi  dán  girjji  ovddas.  <em type="italic">Árbbolaččat </em>goalmmát  oassi  almmuhuvvui  2005.  Dáinna girjjiin  Jovnna-Ánde  Vest  evttohuvvui  Davviriikkaid  ráđi  2006  girjjálašvuođa bálkkašupmái. Girji lea jorgaluvvon ruoŧagillii tihtteliin <em type="italic">Arvingarna</em> (2006) ja čálli lea ieš jorgalan  girjji  suomagillii,  tihtteliin  <em type="italic">Perilliset:  Romaani,  Kolmas  osa</em>  (2007).  Olles <em type="italic">Árbbolaččat-</em>ráidu  lea  almmuhuvvon  e-girjin  2013.  Su  maŋimuš  romána  <em type="italic">Goldnan golleguolbanat</em>  almmuhuvvui  2014<em type="italic">.</em>  Vest  lea  maid  čállán  novealla  <span type="quote">«Gávpeášši»</span>  mii  lea almmuhuvvon  <em type="italic">Sámis-</em>bláđis  (1/2005).  Girjjis  <em type="italic">Dál ja dalle</em>  (2011)  lea  Jovnna-Ánde  Vest novealla <span type="quote">“Earrodearvvuođat”</span>. </p>
    <p>Earret  čáppagirjjálašvuođa  dujiid  lea  Jovnna-Ánde  Vest  čállán  golbma  essaya sámiid dili birra. Nubbi lea <span type="quote">«Sápmi servodaga olggobealde geahčadettiin»</span> (Vest 1991b) mas  čálli  muitala  mo  ovdalis  áiggi  vánhemat  oahpahedje  mánáidasaset  ávkkálaš  áššiid. Son  čállá  man  váttis  lei  sámemánnái  vázzit  skuvlla  látteguovddážis,  ja  mo  dat  dáidá sivvan manne son čállá dán teavstta Pariissas:  Dat lei áigi, goas garuhin iežan servodaga ja jurddašin ahte mu guovdu lei deaivan issoras  lihkohisvuohta.  Ledjen  hearkkes  gánda  ja  dovden  iežan  áibbas  guorusin. Buot čeavli iežan duogážis ja iešgudnijahttin nullojuvvui vehážiid eret. Várra dát lea  oktan,  muhto  ii  suige  áidna  sivvan  dasa  ahte  čálán  dán  čállosa  doppe  gos čálán. (Vest 1991b: 38) Ovdagáttut  sáhtte  ollu  bilidit  ja  čálli  vuorrástuvvá  veaháš  sámi  álbmoga  boahtteáiggi hárrái. Nuppi essayas, <span type="quote">«Myhta eamiálbmogiid lagaš oktiigullevašvuođas goaridišgoahtán sámeálbmoga  ovdáneami!»</span>  (Vest  2002b),  Vest  gieđahallá  lea  go  sámiid  ja  eará álgoálbmogiid gávnnadeamis leamaš ávki. Son oaivvilda ahte dalle álggus gal lei, muhto dađistaga  orrot  eamiálbmotáššiid  liiggálaš  vuoruheapmi  ludden  sámi  servodaga.  Son cuiggoda  ahte  sámi  servodaga  rašimusat  eai  oaččo  fuolahusa  maid  galggašedje  oažžut sámi  byrokratiijas  ja  njunuš  olbmuin,  ja  váillaha  eanet  solidaritehtabarggu  sámi heađálaččaid hárrái. Seammá fáttá gieđahallá son artihkkalis <span type="quote">«Gokko manai boastut ođđa sámeservodaga  huksenbarggus»</span>,  mii  lea  almmuhuvvon  <em type="italic">Sámis,  </em>sámi  čálakultuvrralaš áigečállagis  nr.  12  (Vest  2012).  Vest  lea  čállán  sámegiel  synonymasátnegirjji  mii almmuhuvvui  1992.  Son  bargá  jorgaleaddjin  ja  lea  jorgalan  moanat  fága-,  oahppo-  ja fikšuvdnateavsttaid ja girjjiid sámegillii. </p>
    <p>
      <em type="bold">Materiála </em>
    </p>
    <p><em type="italic">Árbbolaččat</em>  lea  vuosttas  románatrilogiija  mii  lea  ilbman  sámegillii.  Ráiddu  vuosttas girjjis  lohkki  oahpásmuvvá  Máhtebáikki  báikegotti  olbmuide.  Máhtebáiki  lea  smávva boaittobeale sámi giláš Eanuleagis Davvi-Suomas: <span type="quote">“Máhtebáiki ii leat stuoris. Váile logi dálu  leat  riškaluvvon  bieđgguid  viiddis  njárgii.  Giláš  lea  Máhteža  maŋisboahttiid váldobáiki”</span> (ÁI, 22). Dáhpáhusat leat biddjon 1960-logu álgogeahčái, sullii 1961–1965. Lagaš vássánáigi hábme girjji duogáža. Perspektiiva lea Máhtebáikki olbmuid ja eallima luhtte.  Lea  árbevirolaš  vuođđoealáhusservodat  mii  eallá  ja  ávkkástallá  luonddu  láhjiin, eatnamis  ja  čáziid  šattolašvuođas.  Giláš  lea  nu  boaittobealde  ahte  duiskalaččat  eai geargan  boaldit  maidege  doppe  nuppi  máilmmisoađi  loahpageahčen.  Dološ  viesut  leat mielde symboliseremin ahte eallin ii leat olus rievdan Máhtebáikkis don doloža rájes. <em type="italic">Árbbolaččat  </em>nuppi  oasi<em type="italic">  </em>dáhpáhusat  leat  biddjon  sullii  gaskal  1969–1975.  Ođđa áiggi  boahtin  lea  dál  čielgasit  nuppástuhttimin  Máhtebáikki  ja  oppa  guovllu  eallima. Máhtebáikki  olbmot  geahččalit  iešguđetge  láhkai  birget  nuppástusaid  ja  eahpesihkkaris boahtteáiggi  hárrái.  Olbmuin  leat  dál  elektrihkalaš  čuovggat,  bassaladdanmašiinnat, šleađgauvnnat,  buorit  johtolagat  ja  biillat.  Máhtebáikkis  leaba  dušše  váldopersovdna Heaika ja su eanu Hemmo cakkadeamen ođđa áiggi boahtima go eaba leat gárron bidjat elrávnnji. Ođđa hotealla geasuha vierroolbmuid johtigoahtit guovllus ja lea maid mielde rievdadeamen  guovllu,  erenoamážit  Girkosiidda,  mii  lea  guovddášbáiki.  Skuvla-  ja bargoeallin  maid  nuppástuvvet.  Geaidnohuksen  lea  dahkan  ahte  guovlu  lea  mealgat rievdan  moattelot  jagis.  Girjji  loahpas  leat  geaidnobarggut  joavdan  gitta  Máhtebáikki buohta.  <em type="italic">Árbbolaččat  </em>goalmmát  oasis<em type="italic">  </em>perspektiiva  sirdása  eanet  olbmuide  guđet  orrot Máhtebáikki olggobealde, ja sin doaimmaide. Dáhpáhusat leat biddjon sullii gaskal 1980– 1986. Káffestohpu lea vuovdimassii Girkosiiddas. Lemet, gii lea Heaikka vilbealli, oastá dan  oktan  bearrašiin.  Dát  lea  ovdamearka  das  mo  olbmot  ohcet  ođđa  geainnuid  ja geahččalit  hukset  ođđa  eallinvuođu.  Go  lohkki  dán  girjjis  buorebut  oahpásmuvvá persovnnaide  geat  orrot  olggobealde  Máhtebáikki,  de  lea  dát  mielde  viiddideamen muitalusa perspektiiva. Girkosiidda nuppástusaid duohken leat dávjá guovddášeiseválddit ja  ruhtafámut.  Dát  dahká  ahte  stuorraservodat  lahkona  davviguovlluide:  <span type="quote">“Gieldda guovddášbáiki  lea  moattelot  jagis  ollu  nuppástuvvan.  Stáhtaváldi  leavai  gulul  muhto sihkkarit  davimus  Sápmáige”</span><em type="italic">  </em>(ÁIII,  230).  Dán  girjjis  lea  ollu  sáhka  boahtteáiggis. </p>
    <p>Muhtimat dovdet balu go buot orru nuppástuvvamin nu johtilit ja sii jurddašit mo galgá čáhkket saji ođđa buolvvaide. Vest  lea  muitalan  ahte  son  áigu  <em type="italic">Árbbolaččat-</em>ráidduin  čájehit  geafivuođa  čáppa áššiid (Vest 2006a). Harald Gaski govvida trilogiija fáttá ná:  Trilogiija guokte vuosttas girjji hui vuohkkasit govvejit smávva sámi báikegottáža rievdama  maŋŋá  nuppi  máilbmesoađi.  Čálli  hui  čehpet  muitala  mo  eallin nuppástuvvá  go  ođđa  áigi  vieruidisguin  ja  gáibádusaidisguin  bahkke  ovddeš boaittobeal  guovlluide  ja  fátmmasta  daid  ge  stuorát  máilmmi  oktavuhtii.  (Gaski 2005: 27)  Sáhttá dadjat ahte ráidu lea báikegoddegirjjálašvuohta čállojuvvon realisttalaš árbevierus, mas  bastileamos  čohkat  leat  vullojuvvon  eret.  <em type="italic">Árbbolaččat  </em>muitalusas  Vest  unnida konflivttadásiid  ja  lokte  baicce  daid  dovdomearkkaid  mat  čájehit  mo  sámi  kollektiivva báikegoddevuoigŋa seailu, ja seailluha báikegotti. </p>
    <p>
      <em type="bold">Čuolbma ja dutkangažaldagat </em>
    </p>
    <p>Lean  válljen  temáhtalaš  dutkančuolmma  dán  dutkosii:  dutkosa  ulbmil  lea  guorahallat <em type="italic">Árbbolaččat</em>-románatrilogiija  persovnnaid  birgengoansttaid  áiggis  mas  ođđa  servodatrievdadusat  nuppástuhttigohtet  sámi  guovllu  árbevirolaš  eallima.  Analysas  guorahalan persovnnaid birgengoansttaid ja iešvuođaid nu mo dat ihtet teavsttas. Dutkosa analyhtalaš deaddu  lea  kontekstuála  lahkaneamis,  masa  čanan  dieđuid  sámi  historjjás, servodateallimis  ja  sámi  gulahallanvugiin.  Guorahallamis  geavahan  maid  girjjálašvuođa teakstadási  analysareaidduid  mat  erenoamážit  gusket  muitaleami  dásiide,  persovnnaid gulahallamii ja teavstta muitaleami stiillaide.  Dutkosa váldogažaldagat leat:  </p>
    <p type="listitem">•  Makkárat leat birgengoansttat mat dahket ahte <em type="italic">Árbbolaččat</em> persovnnat birgejit geafes  ja  garra  áiggis,  ja  mo  sii  dasto  dustot  nuppástusaid  ja  hástalusaid  mat ihtet  <em type="italic">Árbbolaččat  </em>muitalusáiggis?  Metodalaš  válddáhahkan  suokkardalan golmma  dásis  <em type="italic">Árbbolaččat</em>  persovnnaid  birgengoansttaid:  ovttaskas  olmmožin, báikegoddelahttun ja stuorraservodaga ektui.  </p>
    <p type="listitem">•  Guorahalan  mii  persovnna  prošeakta  lea  muitalusas:  mii  lea  su  eallima váldoberoštupmi, dahje mat dat leat áššiid maid son dáhttu čađahit? Prošeavtta oktavuođas  guorahalan  makkár  dovddut  ja  jurdagat  čatnasit  dasa  ja  makkár vugiid persovdna geavaha ollašuhttin dihte iežas prošeavtta.</p>
    <p type="listitem">•  Mo láhtte persovdna go ferte duostut hástalusaid, sihke dalle go nákce čađahit prošeavtta  ja  dalle  go  ii  lihkostuva?  Nákce  go  son  háhkat  alcces  birgenlági, áinnas  dakkár  miela  miel  barggu,  ja  lihkostuvvá  go  gávdnat  iežas  saji servodagas?</p>
    <p>Dutkosis  guorahalan  persovnna  prošeavtta  iešguđet  fáttáid  hárrái,  ja  mo  birgengoansttat ihtet  iešguđet  eallinprošeavttaid  čađaheamis.  Geahčadan  mo  persovnna  iešvuođat  ihtet teavsttas,  mo  lea  lohkki  vuosttas  govva  persovnnas  ja  vástida  go  dát  persovnna  iežas govvádusaide ja muitalusa dáhpáhusaide, ovdamearkka dihte go perspektiiva molsašuvvá muitaleaddji-dásiid gaskkas.<em type="italic"> Árbbolaččat-</em>teakstaduojis lea teaksta hábmejuvvon nu ahte muhtimin  persovnna  perspektiiva  ihtá  goalmmátpersovdna-muitaleaddjin,  dan  sadjái  go ahte  mun-muitaleaddji  govvida  persovnna  jurdagiid.  Šaddá  stilisttalaš  gaskaoapmi  mii doaibmá  sihke  ovttaskas  olbmo  perspektiivan  ja  oppalaš  olmmošlaš  ja  historjjálaš perspektiivan. Teavsttas leat muđui ollu dialogat main persovnnaid njuolggomuitaleamit bohtet  bures  ovdan  ja  govvidit  sin  mielladili  ja  áiggi  vuoiŋŋa.  Dát  dahká  ahte muitaleaddji mii ii leat oasálaš muitalusas, mii muhtimin maid ihtá buotdiehtti hámis, ii šatta ráđđejeaddji teakstaelemeantan dáhpáhusaid govvádusaid hárrái. Guorahallan  čuovvu  persovnna  buori  muddui  nu  mo  son  ovdána  muitaleami kronologiija  mielde.  Suokkardalan  makkár  válljemiid  dahká  persovdna  ovttaskas olmmožin  vai  viggá  ja  nákce  ovddidit  dáidduidis,  máhtuidis  ja  dovdduidis  ja  makkár iešgovva huksejuvvo persovnnas. Čujuhan luohteárbevirrui ja mo dat áiggiid mielde lea doaibman  olbmuid  gaskkas  sosiála  gaskaoapmin  ja  mo  olmmoš  vuogáiduvvá  iežas servodahkii,  sihke  iežas  áigumušaid  ja  báikegotti  vuordámušaid  hárrái,  njulgestaga  mo olmmoš  doaibmá  siidaguoibmin.  Suokkardan  erenoamážit  Máhtebáikki  eallinlági  ja dynamihka  ja  báikegoddelahtuid  viggamušaid  atnit  ávkin  iežaset  attáldagaid  ja máŋggabealatvuođa.  Muđui  dagut,  láhttemat  ja  eai-verbála  dilálašvuođat  maid  govvidit persovnnaid iešvuođaid ja leat mielde addimin lohkkái ollislaš gova persovnnas.  <em type="italic">Árbbolaččat</em>-románatrilogiija  dáhpáhusat  leat  čálli  iežas  mánnávuođabirrasis.  Vest dadjá ieš ovtta jearahallamis ahte son ii jurddašan girjjiid iešbiográfalaš muitalussan. <span type="quote">“– Jeg  tror  generelt  at  bøkene  kan  passe  for  alle  samiske  bygder,  både  på  norsk,  finsk  og svensk side”</span> (<em type="italic">Ságat</em> 2005). Roavvesavvon dáidá dattege leat Máhtebáikki modeallabáiki; Máhtebáiki  lea  smávva  sámi  giláš  Davvi-Suomas  Eanuleagis,  Eatnogáttis,  seammá  go Roavvesavvon  lea  smávva  sámi  giláš  suomabeale  Deanuleagi,  Badje-Deanus Deatnogáttis.  Dehálaš  erohus  Roavvesavvonis  ja  Máhtebáikkis  lea  ahte  duiskalaččat bolde  buot  dáluid  Roavvesavvonis  (<em type="italic">Min  Áigi</em>  2006),  muhto  <em type="italic">Árbbolaččat</em>  muitalusas duiskalaččat  eai  dádjadan  Máhtebáikái.  Doppe  leat  seilon  boares  visttit.  Dat  addá symbolalaš  mearkkašumi  Máhtebáikái,  báiki  mas  dološ  materiálalaš  kultuvra  ja árbevirolaš eallin ain leat áimmuin, dahje vaikko mat báikin mii áigu seilot? </p>
    <p>
      <em type="bold">Ovddit dutkosat </em>
    </p>
    <p><em type="italic">Árbbolaččat-</em>ráiddus  lea  dán  rádjái  okta  stuorit  dutkanbargu  čađahuvvon,  mii  lea  Lisa Monica  Aslaksena  (2007)  mastergrádačálus.  Muđui  leat  čállojuvvon  sihke  dieđalaš  ja populearadieđalaš  artihkkalat  trilogiija  birra.  Mun  namuhan  maid  váldofágabarggu  ja artihkkala  main  John  T.  Solbakk  lea  dutkan  Jovnna-Ánde  Vesta  románaid  <em type="italic">Kapteainna ruvsu </em>ja <em type="italic">Eallin bihtát. </em>Ovdanbuvttán bargguid kronologalaččat almmuhanjagi mielde. John T. Solbakk čálii 1995 váldofágabarggu <em type="italic">Sámis gáidan teavsttat. Amasmuvvan – ja  eará  eksisteanssalaš  gažaldagat  Jovnna-Ánde  Vest  románain</em>.  Son  lea  dán  dutkosis guorahallan  Vesta  románaid  <em type="italic">Kapteainna  ruvsu</em>  ja  <em type="italic">Eallin  bihtát</em>.  Jovnna-Ánde  Vesta vuosttas  girji  <em type="italic">Čáhcegáddái  nohká  boazobálggis</em>  ilmmai  1988  ja  vuittii  Davvi  Media<em type="italic">Kapteainna ruvsu</em> ja <em type="italic">Eallin bihtát</em> románaid juotna ii leat Sámis, ja dát lea mielde hásttuheamen Solbakka guorahallat justa daid románaid:  Čálli  guorahallá  áššiid  maid  sámi  prosa  čállit  dán  rádjái  eai  leat  dahkan.  Mun doaivvun  áššit  leat  nu  ahte  eará  prosa  čálliin  dán  rádjái  eai  leat  leamaš  rivttes eavttut čiekŋaleappot guorahallat olbmo siskimuš ja čiekŋaleamos dilálašvuođaid seammá  láhkái  go  maid  Jovnna-Ánde  Vest  dahká  erenoamážit  su  maŋimuš románain. (Solbakk 1995: 8) Solbakka  dutkosa  váldooassi  lea  dahkat  teakstaanalysa  mas  son  guorahallá eksisteanssalaš  diliid,  ja  guorahallama  váldofáttát  leat  oktonasvuohta,  eaktodáhtolaš válljema  bokte,  dahje  biras-psykologalaš  sivain  eret  gáidan  olmmošlaš  gaskavuođain  ja amasmuvvan duohta olmmošlaš eallima ektui. Eará eksisteanssalaš gažaldat lea: Mii lea leat olmmoš? Dutkosa váldooasis lea teaksta guovddážis, čálli biográfalaš dieđuide ii leat biddjon deaddu. Loahpas Solbakk dattege geažida mo Vesta románat hástalit lohkat daid biográfalaš  lohkanvugiin,  go  eahpitkeahttá  čálli  iežas  eallima  vásáhusat  leat  gáldun Aschehoug  románagilvvohallama.  Romána  muitalus  lea  Vesta  mánnávuođa  ja  su  áhči birra,  ja dan  dáfus  dat ovttastahttá  fikšuvnna  ja biografiija  šáŋŋeriid.  Solbakk čállá  ahte Vesta  teavsttaid  dehálaš  fáttát  leat  vuosttamužžan  indiviida  amasmuvvan  ja  iežas olmmošlašvuohta. </p>
    <p>románaid dáhpáhusaide. Solbakk čilge ahte Vest ii leat <em type="italic">Eallin bihtát</em> girjjiin geahččalan ráhkadit  makkárge  filosofalaš  dahje  religiovnnalaš  systema  man  bokte  čilge  olbmo eallima  (Solbakk  1995:  101).  Solbakk  guorahallá  romána  váldopersovnna,  Peter,  su árgabeaivválaš  váttisvuođaid  ja  vásáhusaid  ja  mo  son  duostu  eallima  iešguđet  diliid maŋŋil  go  fárre  kránnjáriikii.  Peteris  lea  leamaš  váttis  mánnávuohta  ja  son  amasmuvvá sihke  iežas  duogážii  ja  earáide.  Son  ii  nákce  eallit  buori  bearašeallima  ii  ge  hálddaš  šat barggu man son álggus barggai nu bures ja loahpas son eallá oalát suoivana bealis (Vest 1992b).  Románas  lea  oktonas  olmmoš  guovddážis  ja  dat  govvida  man  funet  sáhttá geavvat  go  obmos  ii  leat  sieluráfi.  Ii  leat  dattege  románas  nu  čielggas  manne váldopersovdna gártá oktonasvuođas eallit; lea go su eaktodáhtolaš válljema bokte dahje leat go biras-psykologalaš sivaid dihte. Sámi čálakultuvrralaš áigečállagis <em type="italic">Sámis</em> nr. 1 lea sámi girjjálašvuođa dutki Harald Gaski  (2005)  árvvoštallan  <em type="italic">Árbbolaččat</em>.  Gaski  čállá  ahte  dát  ráidu  lea  vuolgán  sullasaš birrasis go Vesta vuosttas girjjis, maŋŋá go čálli lei čállán guokte: “[...] ii-mange-báikái<em type="italic">Sámis</em> nr. 3 lea John-T. Solbakk (2006) čállán artihkkala <span type="quote">«Mun ja Don – nappa sámi Moai»</span>.  Dás  son  buokčala  eksistensialisttaid  jurddašanmáilbmái  ja  geahččala  ohcat čilgehusaid čuolmmaide maiguin Vesta <em type="italic">Eallin bihtát</em> romána váldopersovnna Peter rahčá. Peter lea fárren iežas ruovttuguovllus muhtin eará riikka gávpogii. Doppe son geahččala lihkostuvvat  ja  šaddat  olmmožin,  muhto  son  rahčá  garrasit  danne  go  sus  lea čoavddekeahtes  gaskavuohta  mánnávuhtii.  Solbakk  guorahallá  dan  dili  man  filosofa Buber  gohčoda  <em type="italic">persovnnalaš  deaivideapmin</em>.  Dehálaš  dán  deaivideamis  lea  ahte  mii bággehallat  rabasvuhtii  ja  dasto  maiddái  oahppat  dovdat  iežamet.  Buber  čilge  mo  dilit <em type="italic">Mun-Don</em>  ja  <em type="italic">Mun-Dat</em>  gilvvohallet  vuoitit  olbmo  miela.  Dás  lea  sáhka  fuomášahttit čadnojuvvon  girjji”  (Gaski  2005:  27).  Gaski  dadjá  ahte  Vest  ealli  giela  ja  buriid persovdnagovvádusaid  bokte  hui  čehpet  muitala  mo  smávva  báikegotti  eallin nuppástuvvá  go  ođđa  áiggi  vierut  váikkuhišgohtet  smávva  boaittobeale  gilážii.  Gaski fuomášahttá  ahte  Vesta  girjjiin  leat  vuosttažettiin  hilljánis  biras  ja  persovnnaid govvideapmi  mat  leat  guovddážis,  ii  ge  olgguldas  dramatihkka.  Son  dadjá  maid  ahte ráiddu váldopersovnna ja giligirječálli vásáhusat šaddet speadjalin sámi kultuvrra stuorát rievdamiidda ja mo olmmoš lea ferten heivehit iežas ođđa eavttuide, vai birge ja ceavzá. </p>
    <p>Dan dahká 6. kapihttalis: <span type="quote">«Sámis gáidan teavsttat - J.-Á. Vest prošeakta»</span>.</p>
    <p>vuođđudeaddji  erohusa  olbmo  gaskavuođas  omiide  ja  nuppi  olbmui.  Solbakka  mielas sámegiela vuosttaspersovnna duála <em type="italic">Moai</em> sirdá Buber eksisteanssalaš <em type="italic">Mun-Don</em> kategoria eará dássái, ráddjekeahtes ja duođaleamos gaskavuhtii. Dat guhte eksisteanssalaččat dadjá <em type="italic">Moai</em>  lea  eahpitkeahttá  fátmmastan  siskkimužžii  guktuid,  ii  ge  dušše  <em type="italic">Mun-Don</em> kategoriijai. Lisa  Monika  Aslaksen  lea  sámi  girjjálašvuođasuorggis  čállán  mastergrádadutkosa <em type="italic"><span type="quote">“Máilbmi  nuppástuvvá  ja  olbmot  dađe  mielde”</span>.  Čáppagirjjálašvuohta  historjjá muitalussan  ja  Heaikka  duppal  doaibma  Árbbolaččat-trilogiijas</em>  (Aslaksen  2007). Dutkosa  váldooasis  Aslaksen  čiekŋuda  <em type="italic">Árbbolaččat</em>-trilogiija  persovdnadulkomii  ja muitalanvuohkái. Persovdnaguorahallamis Aslaksen lea válljen guorahallat váldopersovnna  Heaikka.  Dasa  son  geavaha  teakstaimmaneantta  dulkonvuogi Textpraxis. Aslaksena  váldoáigumuš  lea  čájehit  man  láhkai  Heaika  doaibmá  sihke trilogiija  váldopersovdnan  ja  historjjá  muitaleaddjin.  Heaika  doaibmá  sihke  ođđaáigásaš olbmuid  ja  tradišunlisttaid  ovddasteaddjin:  son  čájeha  mo  sáhttá  geavahit  ođđaáigásaš bargovugiid  mat  vuostálastet  árbevirolaš  doaimmaid  go  son  han  lea  girjji  čállimin (Aslaksen  2007:  31).  Dađistaga  Heaika  maid  berošta  árbevirolaš  dálubargguin  nu  mo murremis,  guolásteamis  ja  buđetgilvimis.  Heaika  doaibma  lea  maid  váldopersovdnan cuiggodit ahte olbmuin leat iešguđetlágan attáldagat, maiddái unna sámi gilážis (ibid: 34). Heaika  doaibmá  muitaleaddjin  su  beaivegirjemerkestemiid  bokte,  go  son  muitala dáhpáhusaid  ja  olbmuid  birra,  maiddái  olbmuid  birra  geat  leat  juo  jápmán  (ibid). Historjáčállosiid  bokte  beassá  lohkki  diehtit  ollu  gili  eallima  birra.  Textpraxisdulkonvuogis  eai  deattuhuvvo  čálli  biográfalaš  dieđut  ii  ge  historjjálaš  konteaksta. Trilogiija  fáttáid  dáfus  Aslaksen  gáidá  teakstaimmaneanta  dulkonvuogis  ja  deattuha baicce  álgoálbmotjurddašanvuogi  ja  kultursiskkáldas  áddejumi.  Fáttát  maid  Aslaksen gávdná  iežas  guorahallamis  leat  ođđa  áiggi  boahtin,  ođđa  hástalusat  ealáhusain, sápmelašvuođa  boahtteáigi,  sámegiela  dilli  ja  vuoiŋŋalaš  eallin.  Aslaksen  geahčada  mo romána  persovnnat  dustot  ođđa  hástalusaid.  Dán  oasis  son  geavaha  artihkkala  mas Jovnna-Ánde Vest juohká sámi álbmoga njealji jovkui: sii geat leat sápmelašvuhtii bures beassan sisa, sii geat dihtet ahte sii leat sápmelaččat eai ge dađi eanet beroš das, boarrásat </p>
    <p>Dan metoda ráhkadii Romssa universitehta dutkanjoavku man jođiheaddjit leigga professor Rolf Gaasland</p>
    <p>guovttos vuosttasamanueanssain Anniken Greviin.</p>
    <p>geat  ellet  árbevieru  mielde  ja  sii  geat  leat  gahččan  dahje  gáidan  ollásit  servodaga olgobeallái  (Vest  2002b).  Aslaksen  de  čájeha  mo  muhtin  <em type="italic">Árbbolaččat</em>  persovnnat  leat govviduvvon  nu  ahte  heivejit  iešguđet  joavkku  siskkabeallai,  ja  mo  dat  váikkuha persovnnaid eallimii. <em type="italic">Sámis</em>  nr.  4  lea  Kirsten  Anne  Guttorm  (2007)  čállán  artihkkala  <span type="quote">«Árbbolaččat  – románaráiddu  oalgepersovnnat»</span>.  Artihkkalis  son  guorahallá  oalgepersovnna  Ándde<em type="italic">Árbbolaččat </em>muitalusas. Ándde-Márgget lea diekkár persovdna mii ii iđe muitalusas nu dávjá, muhto go ihtá de son sihke gullo ja oidno. Son lea diekkár nisu mii váldá  saji  ja  lea  máŋgga  dáfus  ovddabealde  áiggis  ja  doaibmá  sámepolitihka, bargoolbmuid ja nissonáššiid bealušteaddjin. Son buktá ođđa áiggi jurdagiid doaresbeale gilážii ja dasa eai leat guovllu olbmot gergosat. Mun lean čállán artihkkaliid main guorahalan iešguđet fáttáid <em type="italic">Árbbolaččat</em>-ráiddus. <span type="quote">«Depicting  a  Sámi  society  between  tradition  and  modernization»</span>  (Fredriksen  2008)  lea introdukšuvdnaartihkal  mas  čálán  erenoamážit  váldopersovnna  Heaikka  birra.  Heaika doaibmá  muitaleaddjin  go  su  beaivegirjemerkestemiid  bokte  lohkki  beassá  diehtit  mii dáhpáhuvvá  Máhtebáikkis.  Artihkkalis  čujuhan  dasa  mo  Arnold  Krupat  (1991,  1992) geavaha  retorihka  doahpagiid  metonymiija  ja  synekdoka  davviamerihká  álgoálbmot<em type="italic">Árbbolaččat </em>teavsttas,  ovdamearkkain  maid  lean  artihkkalis <span type="quote">«Juhkat  nisoláibekáfe»</span>  oanehaččat  gieđahallan  (Fredriksen  2012a).  Nisoláibekáffe  lea teavsttas  guovddáš  elemeanta  mii  oaččuha  olbmuid  vázzit  dáluid  mielde  ja  lea  mielde ovddideamen siidaguimmiid sosiála gaskavuođaid. Artihkkalis  <span type="quote">«’Dát  lea  mo  nu  munnje  oahpis’  –  Kulturáddejupmi  ja  konteaksta girjjálašvuođa analysas»</span> (Fredriksen 2012b) jearan mo sáhtán geavahit iežan kulturmáhtu ja  kultuvrralaš  sensitivitehta  fikšuvndnateavstta  guorahallamis.  Oasi  dán  artihkkalis geavahan hábmet dán dutkosa metodologalaš oasi, kapihttaliin <span type="quote">«Kulturáddejupmi, máhttu ja diehtu»</span>, <span type="quote">«Jávohis máhttu»</span> ja<span type="quote">« Gulahallan ja kultuvrralaš sensitivitehta»</span>. <span type="quote">«Circle  of  Life»</span>  (Fredriksen  2013)  artihkkalis  guorahalan  oktavuođa  gaskal komposišuvnna, muitalusa ja persovnna <em type="italic">Árbbolaččat</em> muitalusas. Mun čájehan artihkkalis mo  jahkodagat  ja  eallima  gierdu  doibmet  struktuvrralaš  gaskaoapmin  teavsttas  ja  mo persovnnaid  eallin  lea  čadnojuvvon  dáidda.  Dán  antologiijai  galgá  maid  plána  mielde 2015 almmuhuvvot appendix ruoŧa- ja dárogillii. Doaimmaheaddji lea Kajsa Andersson. Dasa  lean  čállán  oanehut  veršuvnna  dárogilli  man  namma  lea  <span type="quote">«Livets  sirkel»</span> (deaddileamis). <span type="quote">«I Think You Know What I Mean»</span> (deaddileamis) lea artihkal mas guorahalan mo geažideapmi  ja  eará  gaskkalaš  dadjanvuogit  doibmet  estehtalaš  gaskaoapmin <em type="italic">Árbbolaččat</em>-ráiddus  ja  románas  <em type="italic">Čáhcegáddái  nohká  boazobálggis</em>,  sihke  teavsttalaš  ja kontekstuála dásis. Geažideamit, mohkohallamat ja eará dákkár gulahallanvuogit govvidit ealli  gaskavuođa  Vesta  románapersovnnaid  gaskkas<em type="italic">.</em>  Smávva  sámi  báikegottiin  lea leamaš  hui  dehálaš  olbmuide  máhttit  dákkár  gulahallanvugiid,  ovdamearkka  dihte  jos ferte  siidaguoibmái  addit  muhtin  váttis  dieđu,  dahje  jos  áigu  muhtima  cuiggodit,  ii  ge háliit  soardde  nuppi.  Vesta  teakstadujiin  geažideamit  ihtet  eanemusat  dialogain,  muhto dan  oaidná  maiddái  go  muitaleaddjiposišuvdna  molsu  gaskal  vuosttas-  ja goalmmátpersovdna-muitaleaddji.  Logadettiin  Jovnna-Ánde  Vesta  teakstadujiid  čájehan mo  sihke  teakstaanalyhtalaš  gaskaoamit  ja  kulturmáhttu  buktet  mávssolaš  dulkonvallji lohkkái.  Artihkal  galgá  almmuhuvvot  girjjis  álgoálbmotestetihkka  birra  man doaimmaheaddji lea Harald Gaski. Márggeha rolla iešbiografiijaid  dutkamis  ja  mo  doahpagat  ovddastit  ovttaskas  olbmo  iešáddejumi. Metonymiija  govvida  ovttaskas  olbmo  gaskavuođaid  ovttaskas  olmmožin  dahje  eará ovttaskas  olbmuide,  ja  synekdoka  gis  govvida  ovttaskas  olbmo  gaskavuođaid  jovkui dahje ollislašvuhtii. Mun geahčadan mo Heaika heiveha iežas Máhtebáikki báikegoddái ja eallimii maŋŋil go fas fárre ruovttubáikái muhtin gávpogis, ja makkár birgenstrategiijaid son  vállje  ovttastallamis  eará  siidaguimmiiguin.  Son  doaibmá  sihke  báikegotti siskkabeale  ja  olggobeale  olbmo  rollas  ja  deattuha  su  iešáddejumi  sihke  ovttaskas olmmožin ja báikegoddelahttun.  <span type="quote">«Sáhttá  go  gáđašvuohta  leat  mielde  seailluheamen  báikegotti  árbevieruid?»</span> (Fredriksen  2009)  lea  artihkal  mas  geahčadan  gáđašvuođa  doaimma  ja  erenoamážit  mo váldopersovdna  Heaika  ovttaskas  olmmožin  ja  báikegoddelahttun  birge  gáđašvuođain. Gáđašvuohta ii leat makkárge eksplisihta tematihkka ráiddus, muhto dat lea oassi ráiddu persovnnaid  sosiála  gaskavuođain  ja  govvida  oasi  sin  birgenstrategiijain.  Jearan  leat  go gáđašvuođas  dušše  negatiivva  konnotašuvnnat  vai  sáhttá  go  dulkot  gáđašvuođa  eará horisonttas?  Geavahan  dán  artihkkalis  maid  Krupata  doahpagiid  metonymiija  ja synekdoka teorehtalaš vuođđun. Loahpas jearan dasto sáhttá go gáđašvuođa doaibma leat nappo eastadit gáđašvuođa ja dakko bokte leat mielde seailluheamen báikegotti vieruid ja olmmošlaš  gaskavuođaid?  Mu  guorahallan  aŋkke  čájeha  oasi  váldopersovnna  Heaikka birgenstrategiijain  ja  mo  dat  leat  mielde  loktemin  su  čehppodaga  garvit  gáđašvuođa  ja dakko bokte eará váttisvuođaid. Artihkkalis  <span type="quote">«En  skrivekyndig  pioner  i  Jovnna-Ánde  Vests  romantrilogi Árbbolaččat»</span>  (Fredriksen  2011)  guorahalan  váldopersovnna  Heaikka  ja  su  áigumušaid šaddat  čállin.  Jearan  artihkkalis:  Manne  áigu  Heaika  šaddat  čállin?  Čállit  sohkagirjji  ii leat álggage dábálaš hommá smávva sámi gilážis 1960-logu álgogeahčen. Mo nákce son seammás  heivehit  iežas  báikegotti  beaivválaš  eallimii  ja  vuordámušaide?  Muhtin guovddáš  čuoggát  mat  govvidit  Heaikka  strategiijaid  leat  fuolkevuohta,  giellamáhttu, guovllumáhttu, árberuhta ja beroštupmi. Sámi  servodagas  lea  álo  leamaš  dábálaš  guossohit  gussiid  ja  mátkkálaččaid  buori lági  mielde.  Dán  oaidná  ge  </p>
    <p>
      <em type="bold">Dutkosa huksehus </em>
    </p>
    <p>Dutkosis  leat  njeallje  váldooasi:  Vuosttas  oasi  leat  dál  juo  lohkamin.  Dás  ovdanbuvttán dutkosa duogáža, čálli, materiála, dutkangažaldagaid, ovddit dutkosiid ja mo dutkkus lea huksejuvvon. <em type="italic">Árbbolaččat-</em>ráiddu persovdnagovvádusaid, persovnnaid gulahallama ja sin sosiála gaskavuođaid guorahallan leat dutkangažaldagaid guovddáš oassi.  Nuppi  oasis  leat  teorehtalaš  perspektiivvat  ja  metodologalaš  lahkaneapmi. Teorehtalaš  vuođđu  leat  vuosttažettiin  čálalaš  gáldut  luohteárbevieru  ja  luohteteoriija birra.  Teoriijavuođu  huksemis  lea  ulbmil  geavahit  sámi  árbevirolaš  máhtu  ja máilmmioainnu  suokkardan  dihte  <em type="italic">Árbbolaččat  </em>ráiddu  birgengoansttaid.  Geaidnu  dása manná  dekoloniseren-doahpaga  bokte.  Álggán  vuos  afrihká  kultur-  ja  girjjálašvuođa aktivisttaid  ságastallamiin  mii  lei  Kenyas  1960-logu  álggu  rájes,  ja  mo  sii  gieđahalle imperialismma  váikkuhusaid  ja  mo  daid  sáhtášii  vuostálastit  ja  ovddidit  Afrihká kultuvrra.  Dasto  čanan  dekoloniserema,  erenoamážit  dan  oasi  mii  guoská  akademiijai, maŋimuš  25  jagi  álgoálbmotdutkama  ja  álgoálbmotmetodologiija  ja  -paradigma fágaságastallamii.  Luohteteoriija  geavahit  dán  dutkosa  teoriijahuksema  vuođđun  gullá dán  akademalaš  dekoloniserema  rávdnjái,  go  álgoálbmotárbevierru,  -kultuvra  ja-máhttu leat  das  guovddážis.  <em type="italic">Árbbolaččat-</em>ráiddu  guorahallama  kontekstuála  teakstalahkaneamis deattuhan  makkár  eallinfilosofiija,  dahje  máilmmioaidnu,  ihtá  das  mii  lea  čállojuvvon luohteárbevieru  birra  ja  mo  dat  čatnasa  birgemii.  Mu  dutkosii  lea  erenoamáš  mávssolaš geahččat  mo  luohteárbevierus  čilgejuvvo  ovttaskas  olbmo  oktavuohta  báikegoddái. Olmmoš eallá ovttaskas olmmožin servodagas, iežas dihto identitehtain, ja seammás son ferte eallit báikegotti norpmaiguin ja vuordámušaiguin ja máhttit doaibmat joavkolahttun. <span type="quote">«Kontekstualiseren»</span>-kapihttalis  geavahan  artihkkala  mas  leat  čilgehusat  das  mo teavsttasiskkabeale elemeanttain sáhttet leat čujuhusat kontekstii mii gullá sámi kultuvrii, gillii  ja  árbevirolaš  máhttui.  <em type="italic">Árbbolaččat  </em>teavsttas  leat  oasit  main  gielas  sáhttet  leat implisihta  mearkkašumit  maid  lohkki  sáhttá  iežas  fága-  ja  kulturmáhtuin  gieđahallat  ja dulkot.  Guovddáš  doahpagat  mu  dutkosis  leat  birget,  birgehallat  ja  ceavzit.  Geahčadan mo  dat  leat  čilgejuvvon  iešguđet  čálalaš  gálduin  ja  lean  vel  jearahallan  muhtin  olbmuid iešguđet buolvvas, oahppan dihte mo sii áddejit ja earuhit doahpagiid. Dutkosa metodologalaš lahkaneamis deattuhan kontekstuála lohkama <em type="italic">Árbbolaččat</em>ráiddu  guorahallamis,  mas  konteaksta-  ja  kulturmáhttu  leat  guovddáš  oasit.  Geavahan veahkkin osiid narratologalaš teoriijas, erenoamážit persovdnaguorahallama oktavuođas. Narratologalaš  teakstadulkon  deattuha  teavsttasiskkabeale  elemeanttaid  ja  ráhkadusaid. </p>
    <p>Geavahan maid narratologalaš teoriijas osiid guorahallan dihte muitaleaddji posišuvnna ja man/gean  perspektiivva  muitaleaddji  ovddasta  teavsttas.  Kontekstuála  lohkamis gieđahalan  mo  sáhtán  geavahit  iežan  sámi  kulturmáhtu  dieđalaš  dutkosis  ja  mo  galggan dán  máhttit  čilget  akademalaš  teavsttas.  Dát  leat  fáttát  maidda  dutkit  geat  barget álgoálbmotmetodologiija-suorggis  leat  čiekŋudan  ja  vieččan  dán  suorggis  muhtin jurdagiid  iežan  dutkosii.  Gieđahalan  teavsttaid  maid  sámi  dutkit  leat  čállán  doahpagiid <em type="italic">máhttu </em>ja <em type="italic">diehtu</em> birra, ja dat leat veahkkin munnje čilget iežan kultuvrralaš sensitivitehta ja mo mun sáhtán dan geavahit teakstalohkkin girjjálašvuođa dutkanbarggus. Historjjá- ja kulturdieđut,  aviisačállosat  ja  eará  dieđut  sámi  servodaga  birra  leat  maid  dán  dutkosa dehálaš gáldut.  Dutkosa  váldooassi  lea  goalmmát  oassi,  mas  guorahalan  <em type="italic">Árbbolaččat </em>persovnnaid birgengoansttaid.  Kapihttala  álggus  lea  skovvi  mas  leat  guorahallama  guovddáš persovnnat.  Guorahallan  álgá  dasto  kapihttaliin  <span type="quote">«Čálli  giehta  čatná  áiggiid  oktii»</span>.  Das guorahalan  mo  váldopersovdna  Heaika  bargá  vai  šaddá  čállin  ja  suokkardan  iešguđet beliid mat leat čadnon su čállinprošeavttaide. Váldopersovnna birgengoansttat maid ihtet su dáhtus oahppat ja máhttit árbevirolaš bargguid maid ii leat mánnán oahppan. Dát bealit mat  deattuhit  árbemáhtu  Máhtebáikki  eallimis,  čatnasit  sihke  váldopersovnna  ja  eará persovnnaid  gullevašvuhtii  báikái.  Váldopersovnna  árbbolaš-rolla  lea  guovddáš  su birgemis,  go  son  lea  máŋggageardásaš  árbbolaš.  Dáiddára  rolla  maid  guorahallojuvvo váldopersovnna  čállinprošeavttaid  oktavuođas.  Kapihttalis  <span type="quote">«Áhkut:  sin  árbi  ja  árvu»</span> guorahalan  nissoniid  sajádaga  gilieadnin,  govviduvvon  golmma  nissonpersovnna  rollain muitalusas.  Nissoniid  rolla  fuolahuspersovdnan  ja  gilieadnin  lea  guovddážis  olles báikegotti  birgemis.  Dán  oassái  gullá  maid  okta  nissonpersovdna  gii  ii  speadjalastte árbevirolaš  sámi  nissonrolla.  Guorahallanoasi  maŋimuš  váldokapihtal  lea  <span type="quote">«Servodaga ravddabeale ássi hástalusat»</span>. Das guorahalan mo servodaga ravddabeale ássi ja mo sámi vuoittáhalli  posišuvnna  dilli  albmanit  muitalusas,  govviduvvon  ovtta  oalgepersovnna  ja ovtta duogášpersovnna bokte.  Buot  váldokapihttaliin  leat  temáhtalaš  vuollekapihttalat  maid  guorahallan  čuvge iešguđet  beliid  persovnnaid  árgabeaieallimis,  ja  mat  buktet  viiddit  gova  persovnnaid birgengoansttain.  Váldopersovnna  rolla  lea  guovddážis  <em type="italic">Árbbolaččat  </em>muitalusas  álggu rájes  gitta  lohppii.  Lunddolaččat  lea  guorahallama  deaddu  eanet  váldopersovnnas  ja fáttáide  mat  gusket  su  persovdnii,  go  eará  persovnnain.  Vuollekapihttalat  leat temáhtalaččat bardojuvvon, ja daid guorahallamis deattuhuvvojit maiddái eará persovnnat go dušše váldopersovdna.  Mun háliidan ahte teakstaduoji vuoigŋa vuhttošii mu ge teavsttas, ahte dán dutkosa lohkki  galggašii  oažžut  buori  gova  čáppa,  girjjálaš  ja  dáiddalaš  duojis  mas  dieđalaš teaksta  lea  vuolgán.  Dása  geavahan  kongeniála  lohkanvuogi  ja  divttán  girjji  juona mearridit  mu  čállinstiilla,  mii  lea  šaddan  muitaleaddji  stiilan.  Teavsttas  vuhtto  mu persovdna  ja  mu  persovnnalaš  čállinstiila,  ja  geavahan  maid  iežan  vásáhusaid  teavstta dulkomis. Dáinna vugiin geahččalan čájehit oktavuođaid mat leat teavstta iešguđet osiid gaskkas, ja mun dutkin lean maiddái oassi das. Ulbmil livččii čállit teavstta mii lohkkái ge jođášii fiidnát. Canada cree servodatdutki Shawn Wilsona mielde (2008: 120), lea dát lohkanvuohki  mii  dahká  ahte  logihkka  lea  eanet  intuitiivva.  Dát  lea  oassi  relašunála luohtehahttivuođas,  doaba  man  gieđahalan  dárkileappot  kapihttalis  «Álgoálbmot<em type="italic">Árbbolaččat</em>-ráiddus, ihtet analysas oassin muitalusa persovnnaid gaskavuođain ja juona ovdáneamis, eai ge govviduvvo sierra fenomenan (vrd. Wilson 2008: 122). Juoigi ja  vuosttasamanueansa  Ánde  Somby  gieđahallá  iežas  doavttergrádadutkosis  mo gulahallan  mii  dáhpáhuvvá  teavstta  bokte  ferte  veahá  ráddjejuvvot.  Dutki  ferte ekonomiseret  teakstabuvttadeami,  muđui  šattašii  teaksta  hirbmat  guhkki.  Áddehaddan čálli ja lohkki gaskkas sáhttá maid dáhpáhuvvat dainna lágiin ahte ii buot čilgejuvvo ii ge daddjo  nu  njuolgga  (Somby  geavaha  dárogiel  doahpaga  <em type="italic">underforståelse</em>).  Lohkki  ferte geahččalit čuovvut čálli ákkastallama teavstta ja čálli eavttuid ja áigumušaid mielde. Dát eaktuda  ahte  čálli  ja  lohkki  áddejumit  galggašedje  soabadit,  amaset  šaddat boasttuáddejumit  (Somby  1999:  101-102).  Nie  geahččalan  bardit  dutkangažaldagaid, guorahallama,  ákkaid  ja  dulkomiid  dutkanteavstta  ollisvuohtan.  Teakstačállima ekonomiseremiin  oaivvildan  dán  oktavuođas  ahte  lea  gažaldat  man  ollu  guorahallama dulkomis  galgá  leat  eksplisihta  teavsttas,  ja  man  ollu  sáhttá  leat  implisihta.  Implisihtá bealli  lea  ge  dás  dat  miellagiddevaš  bealli,  go  das  oaidná  man  bures  čálli  ja  lohkki soahpaba  áddehaddat.  Lea  čálli  hástalus  geahččalit  gávdnat  dan  balánssa  čáledettiin teavstta,  ja  lea  lohkki  hástalus  geahččalit  teavstta  lohkat  rabas  mielain.  Dákkár lohkanvuohki  addá  friddjavuođa  lohkkái  jurddašaddat  ja  gávdnat  iežas  dulkomiid,  mat dáidet  eará  go  mu.  Go  dát  dutkkus  lea  čállojuvvon  sámegillii,  dat  mielddisbuktá  ahte konteaksta  maid  gullá  sámi  giellaáddejupmái.  Háliidan  kontekstuála  lahkanemiin  ja čállinvugiin  maid  lean  válljen,  bovdet  lohkki  buktit  iežas  konklušuvnnaid,  lassin  mu paradigma  ja  epistemologiija».  Birgengoansttat  dasto,  nu  mo  mun  daid  gieđahalan  ja dulkon </p>
    <p>guorahallama bohtosiid. Dutkosa guorahallan čuovvu <em type="italic">Árbbolaččat </em>juona rávnnji. Rávdnji lea  ge  dakkár,  mii  muhtumin  mohkkasaddá  ja  manná  iežas  gávaid  ja  gohpiid  mielde. Birgen lea liikká čuolda, man birra guorahallan jorrá.  </p>
    <p>
      <em type="bold">Readdi </em>
    </p>
    <p>
      <em type="bold">II Teorehtalaš perspektiivvat ja metodologalaš lahkaneapmi </em>
    </p>
    <p>
      <em type="bold">Teoriijavuođu álgojurdagat  </em>
    </p>
    <p>Dutkosa teorehtalaš vuođu hábmema oktavuođas lea ceagganan hástalus: Mo sáhtán mun leat  ođasmahtti  ja  ovddidit  ođđa  jurdagiid,  girjjálašvuođa  disipliinnas  ja  álgoálbmotdutkanmáilmmis?  Guorahallamis  bivddán  dán  guokte  báru  soabalaččat  sugahit  mu dutkosa gáddái. Nubbi dehálaš gažaldat dán oktavuođas lea mo mu materiála bovde dasa lahkonit?  Dutkosa  materiála  govvida  fikšuvdnamáilmmi  mas  olbmot  ain  ellet  sámi árbevirolaš  dáloniid  eallima.<em type="italic">  </em>Teoriijavuođu  huksemis  lea  ulbmil  geavahit  sámi árbevirolaš máhtu ja máilmmioainnu suokkardan dihte mo <em type="italic">Árbbolaččat</em> muitalus govvida sámi báikegoddeeallima, olbmuid gaskavuođaid ja olbmuid sielueallima rievdama, ja mo ovttaskas  olmmoš  gávdná  iežas  saji  kollektiivvas.  <em type="italic">Árbbolaččat</em>  govvida  vuosttažettiin sámi servodaga siskkáldas áššiid, áiggis goas stuorraservodaga váikkuhusat dattege eanet ja eanet báidnet olbmuid eallima. Mii gávdno mis sámi árbevierus mii sisttisdoalašii sámi historjjá,  máhtu,  dieđuid  ja  máilmmioainnu?  Makkár  gáldut  leat?  Lohken  vuos  muhtin nuortariikka  filosofa  Alfred  Schutza  teavsttaid.  Shutz  guorahallá  sosiála  máilmmi fenomenologiija  ja  árgabeaieallima  máilmmi.  Son  gieđahallá  ovdamearkka  dihte  mo iešguđet  persontiippat  vásihit  máilmmi  iežaset  biográfalaš  dili  hárrái  ja  mo  olbmot gulahallet  iešguđet  máilmmi  hárrái  gos  olmmoš  doaibmá  (vrd.  Shutz  1971a  ja  1971b). Schutzas  ledje  miellagiddevaš  vuogit  mo  dakkár  vásáhusaide  sáhttá  bidjat  struktuvrra, muhto  su  doahpagat  ledje  liikká  veahá  apmasat,  eai  ge  riekta  bastán  speadjalastit <em type="italic">Árbbolaččat</em>  muitalusa  Deatnogáddekonteavstta,  dan  ektui  mo  mun  lean  hábmen  iežan dutkančuolmma.  Lohken  maiddái  dan  maid  davviamerihká  girjjálašvuođa  dutki  Arnold Krupat  čállá  artihkkalis  <span type="quote">“Native  American  Autobiography  and  the  Synecdochic  Self”</span> (1991)  ja  girjjis  <em type="italic">Ethnocriticism</em>  (1992).  Krupat  addá  ođđa  mearkkašumi  retorihka <em type="italic">metonymiija</em>-<em type="italic">  </em>ja  <em type="italic">synekdoka</em>-doahpagiidda.  Dát  doahpagat  govvidit  rievtti  mielde giellafiguvrraid.  Krupat  oaivvilda  ahte  dat  sáhttet  metaforalaččat  maiddái  govvidit gaskavuođaid  subjeavttaid/ovttaskas  olbmuid  ja  earáid/servodaga  gaskkas.  Metonymiija deattuha oassi-oassái-gaskavuođa, mas lea sáhka subjeavtta dahje ovttaskas olbmo iežas eallimis  dahje  su  gaskavuođas  eará  subjektii  dahje  ovttaskas  olbmuide.  Synekdoka  fas deattuha  oassi-ollisvuhtii-gaskavuođa.  Dán  teoriija  lean  geahččalan  geavahit  guovtti artihkkalis (Fredriksen 2008 ja Fredriksen 2009), muhto dát teoriija guoská rievtti mielde iešbiográfalaš  teavsttaide,  ja  danne  ii  lean  dat  ge  rivttes  teorehtalaš  bálggis  munnje  dán dutkama olis. Go mu bagadalli Harald Gaski de árvala manne in geavat luohteteoriija, de fuomášin  ahte  lea  ollu  čállojuvvon  mas  luođi  mearkkašupmi  báikegottis  ja luohteárbevieru  konteakstaáddejupmi  deattuhuvvojit,  ja  mun  dovden  ahte  dát  heive  mu teakstalahkaneapmái. Oassi mu teoriijaohcanproseassas lei maid dutkin dovdat ahte juoga lea  riekta,  ja  luohttit  dasa.  Luohti  gullá  Eurohpá  boarráseamos  musihkkašlájaide  ja njálmmálaš  árbevieruide,  ja  dat  lea  ain  eallimin.  Sáhtášin  go  geavahit  sámi luohteárbevieru  ja  luohteteoriija  hábmet  dán  dutkosa  teorehtalaš  vuođu?  Mun,  guhte  in leat bajásšaddan luđiin, in ge máhte juoigat, sáhtán go mun liikká oahppat juoidá ja atnit das  ávkki  dutkin?  Ovdal  go  čiekŋudan  luohteárbevieru  kontekstii,  de  čanan  mun  vuos dáid álgojurdagiid akademiija ja kultuvrra dekoloniserema jurdagiidda. Dasto gieđahalan mun iežan jurdagiid maŋimuš 25 jagi álgoálbmotdutkama ja álgoálbmotmetodologiija ja - paradigma fágaságastallama rávnnji oktavuođas. </p>
    <p>
      <em type="bold">Dekoloniseren ja álgoálbmotmetodologiija </em>
    </p>
    <p>Sámi  girjjálašvuohta  lea  nuorra  fága  akademiijas  mii  ásahuvvui  Romssa  universitehtas 1980-jagiid gaskamuttus. Fágasuorggis lea dattege ollu čállojuvvon jagiid mielde, ja dasa lassin  lea  njálmmálaš  gaskkustanbargu  muđui  ge  servodagas  stuorra  ja  dehálaš  oassi fágalaš  doaimmas.  Girjjálašvuođa  disipliinnas  lea  dán  rádjái  maid  čállojuvvon  guokte doavttergráda  dutkosa  main  guorahallojuvvo  sámi  girjjálašvuohta.  Vuosttas  nákkusgirjji čálii  Vuokko  Hirvonen  (1999b)  <em type="italic">Sámeeatnama  jienat:  Sápmelaš  nissona  bálggis girječállin</em>.  Hirvonen  guorahallá  sámi  nissoniid  čálakultuvrra  teakstadujiid  1900-álggus gitta  1990-loguide.  Son  čájeha  vuos  historjjálaš  perspektiivvas  mo  eanetlogu  álbmogiid perspektiiva  áiggiid  čađa  lea  buktan  govvádusaid  ja  dutkamušaid  sámi  eallimis. Historjjálaš  perspektiivvas  čájeha  Hirvonen  mo  sámi  čállingiella  lea  vuođđuduvvon  ja ovdánan, oassin váldepolitihkalaš áigumušain. Dan oktavuođas lea maiddái sámi čálalaš girjjálašvuohta  ovdanan.  Hirvonen  guorahallá  mo  sámi  nissongirječálliid  teavsttain  ihtet kolonisašuvdnavásáhusat  ja  son  guorahallá  sohkabelerollaid  ja  sápmelaš  identitehta (Hirvonen  1999b:  17-18).  Dán  dutkančulbmii  son  geavaha  postkolonialismma  ja feministtalaš  kritihka  doahpagiid.  Postkolonialisma  lea  teorehtalaš  rávdnji  mii  lea geavahuvvon  1990  jagiid  rájes.  Postkolonialisma  lea  doaba  mii  ovttastahttá  ovddit koloniijaid  kulturdutkamušaid,  erenoamážit  girjjálašvuođa  suorggis.  Lea  sihke  sierra postkoloniála girjjálašvuohta ja sierra postkoloniála teoriija, guktot deattuhit erenoamážit fápmooktavuođaid ovddit koloniijahearráid ja koloniserejuvvon álbmogiid gaskkas. Ollu álgoálbmotdutkit leat dasto cuiggodan postkoloniála teoriija. Maori dutki Linda Tuhiwai Smith čilge girjjistis <em type="italic">Decolonizing Methodologies </em>(1999) dán oainnu:  Many indigenous intellectuals actively resist participating in any discussion within the  discourses  of  post-coloniality.  This  is  because  post-colonialism  is  viewed  as the convenient invention of Western intellectuals which reinscribes their power to define the world. (Smith 2004: 14) Muhtin  álgoálbmotdutkiin  lea  dat  posišuvdna  ahte  ollu  álgoálbmogat  eai  eale postkoloniála  dilis,  sisabahkkejeaddjit  eai  goassege  vuolgán  (Smith 2004: 24,  98). Dan sadjái  go  guorrasit  postkolonialismma  doahpagiidda,  leat  máŋggat  álgoálbmotdutkit baicce leamašan mielde vuođđudeamen metodologiijaid ja paradigmaid mat váldet vuhtii ja  sisttisdollet  álgoálbmogiid  iežaset  doahpagiid,  jurddašanvugiid  ja  máilmmioainnuid. Dasa  mun  čiekŋudan  eanet  dás  maŋŋelis.  Dajan  davviamerihká  indiána  girjjálašvuođadutki Jace Weavera mielde, go son deattuha ahte min (álgoálbmogiid) čállin lea vuohki vástidit  kolonialismma  vásáhusaide  ja  stereotiippalaš  govvádusaide,  muhto  čállin  ii  leat kolonialismma  vuostereakšuvdna.  Weaver  čujuha  Beth  Brantii  gii  dadjá  ahte  čállin  lea ođđa aktiivva vuohki muitalit muitalusaid maid mii álo leat muitalan (Brant 1991, lohkan: Weaver  1997:  46).  Davviamerihká  girjjálašvuođadutki  Chadwick  Allen  guorrasa  dán jurddašeapmái  go  oaivvilda  ahte  davviamerihká  indiána  dutkit  fuomášahttet  min  baicce teoriijaide  mat  leat  veahkkin  áddet  otnábeaivvi  álgoálbmogiid  ceavzima  ja  daid teavsttalaš  representašuvnna  vásedin  konteavsttain  (Allen  2002:  32-33).  Mii  guoská  mu dutkosii, de ii oro postkoloniála teoriijas mii ge masa sáhtášin guorrasit, ii das leat mii ge mii livččii dán dutkosii buktit lasi čuvgehusa.  Kristin  Jernsletten  guorahallá  iežas  PhD-dutkosis  mo  muitalusat  doibmet girjjálašvuohtan. Son jearrá earret eará fertejit go muitalusat ihtit čálalaš hámis ovdal go dohkkehuvvojit  girjjálašvuohtan?  Su  ulbmil  dutkosiin  lea  váldit  njálmmálašvuođa duođalažžan  ja  atnit  muitalusaid  girjjálašvuohtan  dan  sadjái  go  artefáktan.  Jernslettena ulbmil  lea  muitalanárbevieruin  hukset  šalddi  akademiija  ja  álgoálbmogiid  jurddašeami gaskkas (Jernsletten 2011: 5-9). Sullasaš gažaldaga jearan mun ge iežan dutkosis go mun jearan mo sáhtášin geavahit sámi árbevieru ja dan bokte čuovggahit sámi historjjá, máhtu, </p>
    <p>https://snl.no/postkolonialisme  Eanet referánssat dutkiide guđet cuiggodit postkoloniála teoriijaid, gč. earret eará Owens 1998: 51, 70,</p>
    <p>Allen 2002: 32-36, Heiss 2003: 42-46, Cook-Lynn 1997: 14.</p>
    <p>dieđuid ja máilmmioainnu akademalaš barggus? Mu ulbmil lea dasto váldit luohteteoriija duođalažžan  ja  ráhkadit  das  dán  dutkosa  teoriijavuođu.  Jernsletten  ovddida  min, álgoálbmogiid,  iežamet  árvvuid,  sámi  jurddašeddjiid  sániid,  njálmmálaš  ja  čálalaš gálduid,  sámi  jurddašanvuogi  ja  sámi  gulahallanvugiid.  Son  maid  jearrá  lea  go  sámi epistemologiijai sadji otná akademiijas (Jernsletten 2011: 13). Jernsletten viežžá jurdagiid álgoálbmotmetodologiija rávnnjis, man álgoálbmotdutkit erenoamážit Davvi-Amerihkás, Oceanias  ja  Sámis  leat  leamašan  mielde  ovddideamen.  Jernslettena  dutkkus  lea ođasmahtti  ja  hástaleaddji  go  son  laktá  čáppagirjjálašvuođa  muitalusaid  ja fágagirjjálašvuođa.  Son  diktá  dáid  jienaid  hállat  friija  ja  ráhkada  esseyisttalaš čállinstiillain dialoga daid gaskkas.  Mu  dutkosa  teorehtalaš  vuođu  huksemii  lean  viežžan  inspirašuvnna álgoálbmotmetodologiija  ja  álgoálbmotparadigma  huksemis.  Maŋimuš  25  jagi  leat álgoálbmotdutkit  miehtá  máilmmi  ságastallan  mo  dutki  sáhttá  geavahit  ja  vuhtii  váldit iežas kultuvrra ja praktihkalaš ja olmmošlaš máhtu akademalaš barggus. Jos geahččá dán ságastallama  historjjálaš  perspektiivvas,  de  lea  <em type="italic">dekoloniseren</em>  guovddáš  doaba  go gieđahallá  álgoálbmotperspektiivva,  -kulturmáhtu,  -metodologiija  ja  -paradigma ovddideami  akademiijas.  Imperialismma  ja  kolonialismma  vuostálastima  jurdagiid  lea fránskka antillerlaš Frantz Fanon, guhte lei psykiáhter ja aktivista, juo 1950- ja 1960-logu álggus gieđahallan girjjiin <em type="italic">Peau noire, masques blancs </em>(<em type="italic">Black Skin, White masks, </em>1952) ja <em type="italic">Les damnés de la terre </em>(1961) (<em type="italic">The Wretced of the Earth </em>1962). Son lei okta dain moadde revolušoneara  jurddašeddjiin,  guhte  čálii  iežas  jurdagiid  dan  áiggi.  Fanon  lei  stuorra inspirašuvdna earret eará Afrihká čálliide ja akademihkkariidda, geat juo 1960-logu álggu rájes  gieđahallagohte  imperialismma  váikkuhusaid  ja  mo  daid  sáhtášii  vuostálastit  ja baicce bajidit Afrihká kultuvrra. Kenya čálli ja dutki Ngũgĩ wa Thiong’o guorrasa Fanona jurdagiidda girjjis <em type="italic">Decolonising the Mind </em>(1986). Son čállá ahte 1962s lágiduvvui afrihká čálliid  čoahkkima  <span type="quote">“A  Conference  of  African  Writers  of  English  Expression”</span>.  Dát dáhpáhuvai  Kampalas,  Ugandas,  Makerere  University  Colleges.  Dalle  eai  vuos  jearran manne  sii  čálle  girjjálašvuođa  eŋgelasgillii,  sisabahkkejeddjiid  gillii,  ja  manne  sii  eai baicce ráhkat girjjálaš momeanttaid<em type="bold"> </em>iežaset eatnigillii. Ngũgĩ wa Thiong’o oaivvilda ahte </p>
    <p>Gč. ovdamearkka dihte Smith 2004 [1999]; Smith 2003; Kuokkanen 2000; Porsanger 2007; Wilson 2008;</p>
    <p>Kovach 2009; Gaski 2013a; Gaski 2013b.</p>
    <p><em type="italic">giella  </em>lei  dat  deháleamos  fápmogaskaoapmi  man  kolonisttat  geavahedje  atnit afrihkálaččaid  sielufáŋgan.  Dat  lei  vuohki  mo  sisabahkkejeaddjiit  dolle  sin  mentála geahču vuolde (Ngũgĩ wa Thiong’o 2005: 5-16). Ngũgĩ wa Thiong’o vuohki vuostálastit imperialismma  ja  dekoloniseret  miela,  lei  čálligoahtit  iežas  eatnigillii  gĩkũyũgillii  (ibid: 28).  Kenyas  lei  1970-jagiin  kulturbiras  mii  doaimmai  eurohpá  kolonialismma  vuostá, ovdamearkka  dihte  teáhteriin.  Giellageavaheapmi  lei  hui  guovddáš  gažaldat  dán oktavuođas,  go  eŋgelasgiella  ain  lei  váldogiella  máŋggaid  oktavuođain  (ibid:  41). Teáhterdoaibma,  mii  lei  kollektiivva  doaibma,  šattai  dan  oktavuođas  vealahuvvon álbmoga  vuohki  bajidit  iežaset  giela  ja  iešdovddu  (ibid:  59).  Dasto  šattai  maid  sáhka čálalaš  kultuvrras,  mo  doaimmai  afrihká  románačállin?  Afrihká  girjjálašvuođa giellapolitihkka  lei  guovddáš  das  mii  lea  gohčoduvvon  <span type="quote">“The  Nairobi  literature  debate”</span>, mii  álggii  1968  (ibid:  89).  Ngũgĩ  wa  Thiong’o  ja  eará  afrihká  čállit  ja  akademihkkarat oidne  giellagažaldaga  oassin  sin  dekoloniserenprošeavttas,  friddjavuođaperspektiivva ohcamis, mas lei sáhka mo sii oidne iežaset, sihke iežaset ja earáid hárrái. Sii geat serve Nairobi girjjálašvuođa digaštallamii, mii jotkkii máŋggaid jagiid, vuostálastigohte eŋgelas imperialisttalaš  kulturáddejumi  mii  dušše  speadjalasttii  eurohpalaččaid  historjá<em type="italic">return the knowledge</em>) gos son lea leamaš, ja dan láhkai diktit servodaga olbmuid jiena gullot (Smith 2004: 187-188). Dát doalvu mu viidáseappot  iežan  teoriijavuođu  huksemis.  Mat  dat  livčče  sámi  árvvuid,  máhtuid  ja máilmmioainnuid  maid  sáhtášin  iežan  dutkosis  geavahit  vuođđun?  Sámi  servodagas  lea maid  nu  ahte  imperialismma  ja  kolonialismma  vásáhusat  leat  gaikkodan  kultuvrra suoggamiid,  ja  dat  fertejit  čiktojuvvot.  Mu  jurdda  lea  geavahit  oasi  kultuvrras  mii  lea báhcán  ja  mii  lea  nanus.  Sáhtášii  go  luohti  doaibmat  prosateavstta  metaforan  ja analyhtalaš  reaidun,  ja  birgema  ovddasteaddjin?  Geaidnu  dasa  manná  álgoálbmotvásáhusaid. Ngũgĩ wa Thiong’o čájeha iežas girjjis man guovddáš kultuvrralaš kontrolla lei,  oassin  kolonialismma  ekonomalaš  ja  politihkalaš  kontrollas.  Danne  deattuhedje  ge Ngũgĩ  wa  Thiong’o  ja  earát  guđet  jurddašedje  seammaláhkai  go  son,  ahte oahpahussystemas galggai leat oahppu mas ledje dieđut ja máhttu sin iežaset birra (ibid: 87-94). Son čállá ge (2005: 95):  By  discovering  and  proclaiming  loyalty  to  indigenous  values,  the  new  literature would on the one hand be set in the stream of history to which it belongs and so be  better  appreciated;  and  on  the  other  be  better  able  to  embrace  and  assimilate other thoughts without loosing its roots.  Bidjat  Afrihká  kultuvrra  guovddážii,  sihke  girjjálašvuođas  ja  oahpahusas,  lei  oassin dekoloniseremis ja geaidnu ruovttoluotta iežaset kultuvrii, mas moanat Afrihká buolvvat ledje  gáidan  (ibid:  96-97).  Máŋggas  Kenya  čálliin  ja  akademihkkariin,  maiddái  sin gaskkas guđet serve Nairobi girjjálašvuođa digaštallamii ja ákkastalle Afrihká gielaid ja Afrihká  kultuvrra  bealis,  biddjojuvvojedje  giddagassii,  sin  gaskkas  maid  Ngũgĩ  wa Thiong’o.  Nairobi  girjjálašvuođa  digaštallamis  ledje  maid  máŋggas  guđet  čulle eŋgelasgiela  geavaheami  ja  kolonialisttalaš  árbbi  beali.  Diet  digaštallan  duođai  govvidii ollu beliid goalmmát máilmmi vásáhusain ja sin rahčama iežaset kultuvrra ovddas. Ngũgĩ wa  Thiong’o  čájeha  iežas  girjjis  mo  girjjálašvuohta  geavahuvvui  Afrihká  álbmogiid ráddjet ja stivret, ja man fámolaš gaskaoapmi dat lei (ibid: 99).  Ngũgĩ wa Thiong’o ii čilge erenoamážit Afrihká álgoálbmogiid dili dán girjjis, son čilge oppalaččat Afrihká álbmogiid dili ja mo sii koloniserejuvvon álbmogin leat vásihan ahte kolonialisma čuozai sin kultureallimii. Dan son govvida erenoamážit girjjálašvuođa ja  teáhtersuorggi  hárrái.  Son  maid  čilge  girjjis  mo  muhtin  afrihká  kulturolbmot geahččaledje  rievdadit  dán  dili,  dekoloniseret  Afrihká  kultuvrra  sin  iežaset  njálmmálaš árbevieruin,  gielain  ja  maiddái  ođđaáiggi  čálalaš  girjjálašvuođain  vuođđun.  Dát  lea inspirašuvdna dasa mo mun jurddašan iežan dutkama oktavuođas, mo sáhtán mun maid deattuhit  osiid  sámi  árbevierus,  ja  ođđa  lági  mielde  lágidit  dasa  saji  akademiijas. Ovdamearkan lea ahte dát dutkkus lea čállon sámegillii. Dat máksá ahte dutkin mus ii leat stuorra  akademalaš  giellafierpmádat  man  vuostá  sáhtán  mieigat.  Dát  mielddisbuktá  ollu doabaovddidanbarggu  ja  ođđa  luottaid  gállit,  juoga  mii  lea  gáibideaddji  oassi dutkanbarggus,  ja  seammás  gelddolaš  ja  riggodahtti.  Leahkit  sápmelaš  lea  leahkit sápmelažžan  máilmmis.  Dat  máksá  duostut  hástalusaid,  liigebargguid,  liigenođiid  ja liigeiluid maid dát mielddisbuktá. Joatkkán dál dasto dainna mo dekoloniserendoaba lea gieđahallojuvvon álgoálbmotkonteavstta oktavuođas.  Nairobi  girjjálašvuođa  digaštallan  ja  joavku  masa  Ngũgĩ  wa  Thiong’o  gulai, gieđahalle  ollu  seammá  áššiid  ja  hástalusaid  mat  leat  guovddážis  leamaš álgoálbmotdutkiid  máilmmis  maŋimuš  25  jagi.  Linda  Tuhiwai  Smith  gieđahallá erenoamážit  mo  dutkan  lea,  imperialismma  oktavuođas,  doaibman  ja  čuohcan álgoálbmogiidda  miehtá  máilmmi.  Smith  geahččá  dan  váikkuhusaid  viiddit  historjjálaš, politihkalaš,  kultuvrralaš  ja  dutkanhistorjjálaš  oktavuođas.  Son  čállá  ahte  leat  unnán teavsttat  mat  kritihkalaččat  gieđahallet  dutkanmetodologiijaid  álgoálbmogiid  vásáhusaid hárrái.  1970-logu  rájes  leat  erenoamážit  álgoálbmogiid  kultuvrralaš  ja  politihkalaš fierpmádagat  vuođđuduvvon.  Go  álgoálbmotnuorat  álge  universitehtaide  1960-jagiid rájes,  leat  dađistaga  maiddái  dutkama  váikkuhusat  guorahallojuvvon,  álgoálbmogiid iežaset  perspektiivva  mielde.  Smith  deattuha  ahte  dutkan  ii  leat  mihkkege  vigihis doaimmaid,  dat  dáhpáhuvvá  vissis  politihkalaš  ja  sosiála  eavttuid  mielde.  Oassi álgoálbmotdutkiid dutkanprošeavttas, ovdamearkka dihte Ođđa Zealánddas gos Smith ieš lea  eret,  lea  ovddidit  álgoálbmogiid  iešmearrideami,  dekoloniserema  ja  sosiálalaš vuoiggalašvuođa.  Oassi  dán  barggus  lea  vuođđudit  álgoálbmotmetodologiija  mas álgoálbmogiid  iežaset  kultuvra,  árvvut,  láhttenvuohki,  jurddašanvuohki,  máilmmioaidnu ja etihkka leat guovddážis (Smith 2004: 4-15, 116-117). Hegemonalaš árbevierut ráđđejit akademiijas. Álgoálbmotdutkái lea hástalus gávdnat geainnu mii ovddastivččii min jiena dán  oktavuođas.  Smith  čilge  ahte  muitalit  historjjá  álgoálbmogiid  iežaset  jienain  lea guovddáš  oassi  dekoloniseremis.  Biehttalit  álgoálbmogiid  máilmmioainnu  lei  oassi sajáidahttimin  koloniála  ideologiija.  Nie  imperialisma  ja  kolonialisma  oalát  rihkko koloniserejuvvon álbmogiid iežaset sosiála gaskavuođaid, sin jurddašan- ja eallinvuogi, ja biđge  ja  juogadedje  álgoálbmogiid  eallima  gaskaneaset:  dávttit  ja  mumiat  manne vuorkádávviriidda,  dáidda  manai  priváhta  čoaggiide,  <span type="quote">“dábit”</span>  antropologaide,  gielat manne gielladutkiide ja jáhkut ja láhttenvuogit psykologaide. Danne lea nu dehálaš bajidit ja  ovddidit  vealahuvvon  álbmogiid  iežaset  jienaid,  go  historjá  ii  leat  vuosttažettiin vuoiggalašvuođa birra muhto baicce fámu birra (Smith 2004: 28-30, 35).  Smith  (2004:  5,  39)  dáhttu  bidjat  dutkama  viiddit  historjjálaš,  politihkalaš  ja kultuvrralaš  kontekstii,  ráhkadit  ja  áddet  teoriija  min  iežamet  perspektiivvas  ja  geavahit dan  min  iežamet  ulbmiliid  várás.  Ođđa  Zealándda  maori  aktivisttat  ja  dutkit  leat vuođđudan  nu  gohčoduvvon  Kaupapa  Maori  dutkanprográmmaid  mas  maori  giella, kultuvra  ja  máilmmioaidnu  leat  guovddážis  dulkoma  oktavuođas  (Smith  2004:  125). Kaupapa  Maori  dutkanprošeavttaid  ulbmil  lea  ee.  maori  dutkama  fámuidahttin.  Maori dutki Graham Hingangaroa Smith (2003: 4–5) deattuha ahte lea dehálaš ahte álgoálbmotdutkit fertejit leat mielde rievdadeamen iežaset diđolašvuođa, iežaset árvvuid ja kultuvrra vuođul.  Son  čilge  mo  maori  álbmot  1980-logu  rájes  lea  lihkostuvvan  rievdadit jurddašanvuogi  sosiála  dili  hárrái;  dan  sadjái  go  vuordit  ahte  earát  barget  áššiid  sin ovddas, de sii baicce deattuhit ahte sii ieža fertejit dan bargat. Smith mielas dás ii leat šat sáhka dušše dekoloniseremis, muhto baicce geaidnu eret negatiivva motivašuvnnas eanet positiivva, proaktiivva motivašuvdnii. Lea dehálaš ahte maori álbmoga diđolašvuođadássi stuorru,  juoga  mii  bidjá  maori  álbmoga  guovddážii.  ‘Kaupapa  Maori  approach’ dutkanprográmma  lea  Smith  mielde  proaktiivva  dutkanvuohki  mii  ii  deattut koloniserenhistorjjá  muhto  baicce  bidjá  maori  árvvuid  guovddážii  (2003:  2–3).  Smith oaidná  čielgasit  ahte  álgoálbmogiid  servodagat  leat  oassin  akademiijas,  ja  dat mielddisbuktá ee.:  A  need  to  understand  and  respond  to  the  struggle  for  the  Academy;  to  reclaim the  validity  and  legitimacy  of  our  own  language,  knowledge  and  culture;  to position our own ways of knowing as being relevant and significant in the ’elite’ knowledge production and reproduction ’factories’. (Smith 2003: 3) Dekoloniseren  lea  dattege  dušše  vuosttas  lávki  dasa  ahte  akademiijai  ovdanbuktit álgoálbmotperspektiivva ja  vuođđudit sierra álgoálbmotmetodologiija. Maori dutkit leat, maori  giela,  kultuvrra  ja  máhtu  vuođul,  huksen  metodologiija  mas  sin  árvvut  leat vuođđun.  Dát  guoská  erenoamážit  servodatdutkamii,  mas  dutkit  čađahit  gieddebarggu álgoálbmogiid servodagas. Guovddáš konseapttat das leat mo dutkama galgá organiseret ja  makkár  dutkanetihkka  dutkiin  galgá  leat.  Dán  dutkanetihka  mielde  galgá  dutki  earret eret muitalit iežas bohtosiid birra servodahkii (paradigma huksema bokte. </p>
    <p>
      <em type="bold">Álgoálbmotparadigma ja epistemologiija </em>
    </p>
    <p>Nu  guhkás  go  dál  lean  joavdán,  de  oainnán  ahte  mu  teoriijavuođu  huksenbargu  gullá dekoloniserenrávdnjái masa lean dás ovdalis čujuhan. Iežan teorehtalaš vuođus áiggošin deattuhit ja geavahit sámi máhtu, dieđuid ja árvvuid. Geahčan dán oktavuođas mo Shawn Wilson  iežas  girjjis  <em type="italic">Research  is  Ceremony.  Indigenous  Research  Methods</em>  (2008) guorahallá  mo  sáhttá  ráhkadit  sierra  álgoálbmotparadigma.  Wilson  jearrá  mat  dat  leat oktasaš  ontologiija,  epistemologiija,  aksiologiija  ja  metodologiija  aspeavttaid  maid álgoálbmotdutkiin  Australias  ja  Canadas  leat?  Nubbi  gažaldat  sus  lea  mo  sáhttá  dáid aspeavttaid geavahit doarjun dihte eará álgoálbmotdutkiid sin dutkamis (Wilson 2008: 7). Áiggošin iežan dutkosiin vástidit Shawn Wilsona áigumušaide, ja viežžat sus jurdagiid ja inspirašuvnna  iežan  dutkosa  teoriijahábmemii.  Wilson,  ja  ollu  eará  álgoálbmotdutkit, oidnet  ahte  go  ovddida  álgoálbmogiid  jáhkuid,  árvvuid  ja  dábiid  dutkanproseassas,  de dutkan  šaddá  eanet  kultursensitiiva  álgoálbmogiid  hárrái  (Wilson  2008:  15,  vrd.  Smith 2004: 190). Ontologiija lea duohtavuođa áddejumi birra, maid mii atnit duohtavuohtan. </p>
    <p> Kultuvrralaš sensitivitehta gieđahalan dárkileappot kapihttalis <span type="quote">«Gulahallan ja kultuvrralaš sensitivitehta»</span> Epistemologiija lea oahppu min máhttosystema birra, mo mis lea máhttu ja mo mii diehtit ahte mis lea máhttu. Epistemologiija lea čadnon ontologiijai. Metodologiija čujuha dasa mo  oažžu  máhtu  ja  mo  guorahallá  áššiid.  Aksiologiija  lea  etihkka  mii  morálalaččat ofelastá  dutki  dán  máhttoohcamis,  ja  man  vuođul  árvvoštallá  makkár  árvvuid  galgá deattuhit dán barggus (Wilson 2008: 33-34, vrd. Porsanger 2007: 25 ja Kuokkanen 2009: 98-102).  Go mun lean válljen geavahit luohteteoriija iežan dutkosa teorehtalaš vuođđun, de dat  lea  danin  go  gáldut  maid  mun  lean  gávdnan  govvidit  sámi  árbevirolaš máhttofievrrideami. Wilson (2008: 60) čilge Canada indiána ja Australia álgoálbmogiid konteavstta ektui juoidá mii guorrasa mu jurdagiidda ge: <span type="quote">“We as Indigenous scholars who wish to participate in the creation of knowledge within our own ways of being must begin with an active and scholarly recognition of who our philosophers and prophets are in our own communities”</span>. Dan deattuha maid davviamerihká dutki ja čálli Vine Deloria, go son  cealká  ahte  eamiálbmogat  leat  seammá  systemáhtalaččat  ja  filosofalaččat  go oarjemáilmmi  dieđaolbmot  go  vigget  máilmmi  áddet  (Deloria  1996,  lohkan  Kuokkanen 2009: 189). Luohteárbevierru sisttisdoallá sámi dološ máhtu ja govvádusaid, dat govvida sámiid eallima ja jurddašeami, ja lea leamaš sámiid iežaset hálddus.  Wilsona  dutkanparadigma  guorahallama  oktavuođas  anán  dan  maid  son  čilge epistemologiija  hárrái  guovddážin  mu  teoriijavuođu  ovddideamis.  Mun  jearan  buktá  go luohteteoriija  sierra  máhttoáddejumi  sámi  báikegoddeeallimis  ja  máilmmioainnus? Guorrasan  dán  oktavuođas  dasa  maid  Wilson  (2008:  41-42)  gohčoda  <em type="italic">relational accountability</em> – <em type="italic">relašunála luohtehahttivuohta</em><em type="bold">. </em>Dat máksá ahte dutkan ferte leat čadnon báikegoddái, iešguđet gaskavuođaid bokte. Metodologiija ferte vuođđuduvvot báikegotti kontekstii,  Wilsona  sániid  mielde  (2008:  99):  <span type="quote">“In  essence  this  means  that  the methodology  needs  to  be  based  in  a  community  context  (be  relational)  and  has  to demonstrate  respect,  reciprocity  and  responsibility  (be  accountable  as  it  is  put  into action)”</span>.  Dát  máksá  maiddái  ahte  álgoálbmotdutkanepistemologiija  ja  -ontologiija oktavuođas lea dohkkehuvvon ahte dutkan ja jurddašeapmi fertejit leat, ja leat, kultuvrii vuođđuduvvon  (ibid:  91).  Wilson  deattuha  ahte  go  buot  oktavuođat  mat  leat  mielde hábmemin  álgoálbmotparadigma  ovttastuvvet,  de  lea  dutkan  šaddan  sierra  meanut </p>
    <p>Dása čiekŋudan čuovvovaš kapihttalis <span type="quote">«Luohteteoriija ja prosateavstta guorahallan»</span>.</p>
    <p>(eŋgelasg.  <em type="italic">ceremony</em>).  Meanut  leat  ge  dakkárat  mat  leat  mielde  nannemin  buot  daid oktavuođaid  ja  gaskavuođaid  mat  gullet  báikegoddekontekstii.  Ja  álgoálbmotdutkan  lea ge dán láhkai meanut mat nuppástuhttet eallima  (Wilson 2008: 61, 89).  Mun oaivvildan ahte min sámi jurddašeaddjit duođai leat min iežamet servodagas. Go válljen guorahallat vejolašvuođa geavahit luohteteoriija prosaanalysas, de suokkardan seammás  mo  sámi  kultuvrralaš  sensitivitehta  ja  kulturáddejupmi  sáhtášedje  doaibmat sámi girjjálašvuođa dutkamis. </p>
    <p>
      <em type="bold">Luohteteoriija ja prosateavstta guorahallan </em>
    </p>
    <p>
      <em type="italic">Luohteárbevieru sosiála doaibma historjjálaš geahčastagas </em>
    </p>
    <p>Guorahaladettiin  Jovnna-Ánde  Vesta  románaid  geavahan  teorehtalaš  vuođđun luohteárbevieru sosiála doaimma, mii deattuha ovttaskas olbmo ja joavkku, kollektiivva oktavuođaid. Dán kapihttalis luohteárbevierru biddjo historjjálaš kontekstii, čájehan dihte man  dehálaš  luohti  lea  leamaš  sámi  servodagas  ja  mo  dat  čilgejuvvo  luohteárbevieru dutkamušain. Dutkosa teoriijavuođu huksemis in čiekŋut luođi musikálalaš beliide, muhto deattuhan  baicce  luohteárbevieru  sosiála  doaimma  ja  mo  dat  ovddasta  sámi  báikkálaš servodaga  máilmmioainnu  ja  eallinvuogi.  Luohteárbevierru  lea  geavahuvvon teorehtalaččat  sámi  girjjálašvuođa  lyrihkkaguorahallamis.  Luohteteavsttat,  dajahusat  ja daid historjá, juoigangildosat, muhtin muddui musikálalaš bealli, oktavuohta njálmmálaš ja čálalaš árbevieru gaskkas ja luohteteavsttaid ja lyrihka teavsttaid oktavuohta leat fáttát mat  leat  dutkojuvvon  (Gaski  1987;  Gaski  1994;  Gaski  2000;  Gaski  2007;  Gaski  2008a; Hirvonen  1991;  Hirvonen  1999b;  Hirvonen  2009).  Gaski  mielde  lea  juoiganárbevierru dehálaš  gáldu  sámi  poesiijas  ja  prosas  gis  muitalanárbevierru  (Gaski  1997:  215).  Dán dutkosis  geavahan  luohteteoriija  teorehtalaš  jurddavuođđun  prosateavstta  persovnnaid sosiála gaskavuođaid guorahallamis ja čájehan dan oktavuođa birgemii.  Dološ  sámi  oskkus  lei  luohti  noaiddi  veahkkin  go  son  galggai  beassat  čákŋalit nuppi máilbmái, vai sáhtii veahkehit siidda olbmuid earret eará ohcat buriid bivdosajiid, gávdnat  láhppon  sieluid  ja  dálkkodit  buhcciid  (Valkeapää  1984:  44,  Bäckman  1985; Gaski  1987:  26;  Graff  ja  Gaski  1994:  104;  Aa.  Solbakk  ja  O.  I.  Solbakk  2005:  59–61; Somby 1995: 15). Juoigi Ánde Somby čilge ahte sámit leat eallán parallealla máilmmiin, ja luđiin leat doallan oktavuođa min, gufihttariid ja noaiddi sielumátkkiid gaskkas (NRK P2  2010).  Kristtalaš  mišunerema  geažil  massigođii  luohti  dađistaga  doaimma  mii  lei čadnon  dološ  sámi  oskui,  muhto  sosiála  doaibma  seaillui.  Luođit  leat  maiddái  muitalan historjjálaš  dáhpáhusaid  Sámeeatnama  koloniserema  vuostálastima  birra  ja  luohti  lea geavahuvvon vuostálastingaskaoapmin sihke dološ ja ođđaset áiggis (Gaski 1987: 28–30; Graff  ja  Gaski  1994:  411–412).  Johan  Turi  girji  <em type="italic">Muitalus  sámiid  birra  </em>almmuhuvvui 1910.  Dat  lea  vuosttas  sámegiel  girji  man  sápmelaš  lea  čállán.  Turi  čállá  luođi  birra: <span type="quote">“Sápmelaš  lávluma  dadjá  juoigamin.  Dat  lea  okta  muitingoansta  nuppiid  olbmuid. Muhtumat  muitet  vášis  ja  muitet  ráhkisvuođain,  ja  muhtumat  muitet  moraštemiin.  Ja adnojit  dat  lávllut  muhtun  eatnamiin  ja  ealibiin  –  návddis  ja  bohccos  –  gottis.”</span>  (Turi 2010: 167). Luohti fátmmasta buot mii lea luonddus, maiddái divrriid, go velá čuoikkas lea luohti. Turi čállá dasto muitalusa soagŋu ja nuorra pára birra mii galgá náitalit ja mo manná  mátkkis  báhpa  lusa.  Turi  ii  čilge  dađi  eanet  luođi  iešvuođaid,  son  baicce muitalusaiguin  čájeha  luođi  sosiála  ja  kollektiivva  vuoimmi  ja  doaimma  vai  lohkki oahppá  ja  ádde  luođi  posišuvnna  sámi  servodagas.  Nuorat  juoiggadit  su  geasa  leat liikostan,  go  olmmoš  lea  mátkkis  de  juoiggada  vuojána  vai  bures  manašii  mátki  ja eatnama háldiid maid juoiggada (Turi 2010: 167–173). Dát leat ovdamearkkat mo luođi doaimmat  ovddastit  juoigama  ontologiija.  Kristoffer  Sjulsson,  gii  lei  eret  Deartná guovllus  ruoŧabeale  Sámi,  muitala  girjjis  <em type="italic">Kristoffer  Sjulssons  minnen</em>  (1979)  juoigama birra nu mo son dan dovddai Vapsten guovllus: <span type="quote">“Joiket betyder att sjunga vuolie, det är af lapparne diktade sånger. Dessa songer sjöngos om personer, om djur, om fjälltrakter, om sjöar”</span>  (Kjellström  ja  Bäckman  1979:  94).  Sjulssona  čilgehus  čájeha  mo  juoigama epistemologiija doaibmá. Sjulsson lei almmái geas lei ollu máhttu Vapsten sámiid dološ eallima  birra  ja  guovllu  olbmot  atne  su  erenoamáš  buorre  muitaleaddjin.  Almmái  lei bargan  boazodoalus,  son  lei  guovžabivdi  ja  son  álggii  jávrriid  bivdit  go  heittii boazodoalus (ibid: 14). Sjulsson muitala ahte son gii lávlu muitala šuoŋain ovdamearkka dihte nuppi olbmo iešvuođaid birra dahje iežas dovdduid ja muittuid birra. Dát maid lea ovdamearka  mo  juoigama  epistemologiija  čilgejuvvo.  Šuokŋa  lea  vuolie  (mii  lea máttasámegilli luohti) váldoášši, das muitaluvvo buot. Sánit eai mávsse maidege. Sáhttet lea  moadde  sáni  mat  geardduhuvvojit  ja  mat  muitalit  mii  lea  vuolie  motiiva.  Dát  gis muitala juoidá juoigama stilistihka birra. Seammás deattuha Sjulsson ahte vuolies álo lei duođalaš luondu: <span type="quote">“Dessa vuolie äro utryck for kärlek och tillgifvenhet, för förnöjsamhet, hopp och tro, för vrede, hat och hämdlusta, hån, sorg och bitterhet”</span> (ibid: 94).  Professor  ja  sámi  gielladutki  Nils  Jernsletten  čállá  artihkkalis  <span type="quote">«Om  joik  og kommunikasjon»</span> (1978) ahte su mielas nu gohčoduvvon <span type="quote">“fágaolbmot”</span> eai leat fáhten mo luohti doaibmá sámiid gaskkas. Sii geahččalit čilget luođi eurohpalaš estehtalaš norpmaid mielde dahje vigget buohtastahttit luođi suoma Kalevala-lávlagiiguin. Jernslettena mielas Johan Turi govvida luođi rivttes láhkai. Luohteárbevierru lea doaibman dainna ulbmiliin ahte  dat  integrere  olbmuid  báikegoddái  mánnávuođa  rájes  juo.  Luohti  čatná  ovttaskas olbmo báikegoddái ja dat govvida mo eará olbmot oidnet du (Jernsletten 1978: 109). Son dasto  čállá  mo  kárášjohkalaš  Ándaras  Ánde  čilge  maid  luohti  máksá  dan  guovllu olbmuide:  “<em type="italic">Joiken bekrefter menneskets identitet. </em>For  <span type="quote">“identitet”</span>  i  et  samisk  samfunn  er ikke først og fremst å betone ens egen individualitet, men å oppleve tilhørighet i slekten og  samfunnet”  (Jernsletten  1978:  111).  Dát  govvida  juoigama  aksiologiija  sámi servodagas.  Gaskavuohta  sohkii  ja  servodahkii  nannejuvvo  vuosttažettiin  go  olmmoš oažžu iežas luođi. Lea leamaš dábálaš bidjat mánnái luođáža, dahjege dovnna. Jernsletten čilge  dán  dáhpáhusain,  go  okta  gánda  šattai  nu  ilus  go  su  áhkku  lei  bidjan  sutnje  luođi (Jernsletten 1978: 110). Su luohti lea govva sus alddis, olmmožin, ja dat dahku ahte son lea ožžon luođi, čatná su jovkui masa gullá. Olbmos sáhttá vel leat eanet go okta luohti, juoga  mii  čájeha  olbmo  máŋggabealatvuođa.  Dánskka  etnográfa  ja  dáiddár  Emilie Demant-Hatt,  gii  orui  jagi  sámi  čálli  Johan  Turi  vielja  bearrašiin  1900-logu  álggus ruoŧabeale Sámis, čálii iežas vásáhusaid vuođul girjji sámi eallima birra. Son čállá ahte lei dábálaš  ahte  sámemánát  ožžo  iežaset  luođi  vánhemiin,  fuolkkis  dahje  muhtin  eará olbmos. Lea viehka gudni olbmui jos sus leat ollu luođit (Demant-Hatt 1913: 52). Iŋgor Ántte  Ánte  Mihkkal/Ánte  Mihkkal  Gaup  čilge  ahte  luođi  bidjat  mánnái  <span type="quote">“[...]  lea dábáleamos  dan  dihtomielalaččat  dahkat  go  mánná  lea  fallolan  ja  olbmot  oaidnigohtet makkár  luondu  ja  miellaláhki  sus  lea”</span>  (Gaup  2003:  43).  Dán  láhkai  lea  mánná sajáiduvvan lahttu birrasis. Dasto son oaččui ođđa luođi ollesolmmožin. Lei ovdalis áiggi hui dehálaš oažžut iežas luođi, measta seammá dehálaš go oažžut nama (Gaup 2003: 43; Somby  1995:  16).  Jon  Eldar  Einejord  oaivvilda  ahte  maiddái  luođi  ráhkadanproseassa sáhttá leat kollektiivva, ovdamearkka dihte jos muhtimat ožžot bargun ráhkadit šuoŋa ja dajahusaid nuppi olbmui: <span type="quote">“Men joiken er like lite som andre kunstnarlege uttrykksformer bunden berre til skapar og utøvar; i ein sosial samanhang er verknaden av den avhengig av  både  joikar  og  lydar,  som  skapar  og  medskapar”</span>  (Einejord  1975:  15).  Harald  Gaski čállá:  <span type="quote">“Joiken  gir  mennesket  identietet  og  gjør  objektet  til  subjekt”</span>  (Gaski  1994:  187). Gaski  čállá  ahte  luođis  lea  sosiála  funkšuvdna,  dat  lea  estehtalaš  ja  doaibmá  maiddái dáiddan. Son maid deattuha ahte luohti čatná ovttaskas olbmo servodahkii ja addá olbmui iežas sierra stáhtusa ja identitehta (Gaski 2000: 194, 204).  </p>
    <p>Sámi  girjjálašvuođa  dutki  Vuokko  Hirvonen  lea  guorahallan  luođi  dajahusaid čáppagirjjálaš teakstan. Son čilge ahte luohti lahkana teáhterčájálmasa go dat lea teaksta, musihkka  ja  olggosbuktin  (Hirvonen  1991:  9,  34).  Teáhterčájálmas  lea  ge  juoga  mii dáhpáhuvvá  go  olbmot  leat  čoahkkanan.  Kommunikašuvdna  neavttáriid  ja  gehččiid gaskkas  ráhkada  oktasaš  vásáhusa.  Dilálašvuođain  go  juoigi  juoigá  earáid  searvvis, doaibmá  muhtinlágan  čájálmassan  mas  ferte  leat  kommunikašuvdna  juoigi  ja guldaleddjiid gaskkas. Hirvonen lea gávnnahan ahte:  Juoigi  ráhkada  juoiggalmasastis  ollisvuođa,  mas  son  geavaha  sániid  ja  maiguin son  ráhkada  poehtalaš  elemeanttaid.  Buorre  luohti,  dan  bures  huksejuvvon dajahusat,  buktet  guldaleaddjiid  millii  juoidá,  maid  sii  eai  várra  leat  fuobmánge dahje maid leat vajálduhttán. Juoigi bastá iežas dovddiidusaid čađa muitalit ođđa dieđu  máilmmi  duođalašvuođas  ja  čájehit,  ahte  loahpa  loahpas  olbmuid  máilbmi lea  oktasaš  ja  dajahusat  veahkehit  olbmuid  lahkonit  nupiideaset  dainna  oktasaš dovdduin. Nuba intimitehta áiddit gahččet ja máilbmi šaddá oktasaš. Báhcá dušše buhtes dáidda, oktasaš dovdu. (Hirvonen 1991: 36) Luohti  ii  dattege  álo  ollašuva  earáid  gullut.  Máŋggas  juoiggadit  okto  meahcis  dahje muđui  go  leat  okto.  Juogat  dán  láhkai  gohčoduvvo  huraidit.  Das  lea  liikká  kollektiivva vuoigŋa  go  juoigi  álohii  juoigá  nuppi  olbmo  dahje  muhtin  báikki  dahje  mat  bohcco. Historjjálaš  sivaid  geažil  lea  luohti  maid  jávkan  dahje  measta  jávkan  muhtin  sámi guovlluin.  Garra  mišuneren,  koloniseren  ja  assimilerenpolitihkka  leat  váldosivat  dasa. Luođi kollektiivva vuoibmi lea dattege muhtin guovlluin seilon vaikko luohti ii šat gullo nu  ollu.  Maj-Lis  Skaltje  čállá  <em type="italic">Luondu  juoiggaha  </em>girjji  ovdasánis  luođi  dili  birra, Árjepluovi rájes gitta Gárasavvonii:  Luohti lea guhkes áiggiid eallán čihkosis ja suollemasat. Ii suige dušše dan dihte ahte soapmásat luođi olis uhkide, bahá vurdno ja sorde nuppi olbmo. Luođis lea leamaš  fápmu  ja  vuoimmit  nanusmahttit  sámiid  aktasaš  báttiid.  Dat  lea  leamaš luonddu olbmuid nanu čanas iežaset birrasiidda. (Skaltje 2005: 13)  Luohteárbevierus lea buot mii gullá luođi kontekstii: guovlu, biras, olbmot ja nu ain viidáseappot,  mat  leat  guovddáš  oasit  jos  ollásit  áigu  áddet  luđiid  sisdoalu  ja mearkkašumi.  Girjjálašvuođa  dutkamis  lea  konteaksta-doaba  čadnon  teavsttasiskkabeale ja  teavsttaolggobeale  áddejupmái.  Teavsttasiskkabeale  áddejupmi  čujuha  oktavuhtii  mii lea  teavstta  osiid  gaskkas.  Teavsttaolggobeale  áddejupmi  fas  guoská  girjjálašvuođa teavstta  oktavuhtii  historjjálaš,  politihkalaš  ja  kultuvrralaš  kontekstii  masa  teaksta  gullá (Lothe, Refsum ja Solberg 2007: 114). Konteakstaáddejumi lea ge guovddáš dán dutkosa teakstadulkomis  ja  guorahalan  teavstta  sihke  teavsttasiskkabeale  ja  teavsttaolggobeale konteavsttas. </p>
    <p>
      <em type="italic">Luohti ja birgen </em>
    </p>
    <p>Gáldut  maiddá  lean  dán  rádjái  čujuhan,  čájehit  mo  sámit  ieža  oidnet  ja  leat  oaidnán luohteárbevieru  mearkkašumi  sámi  servodagas  ja  mo  dát  árbevierru  ovddasta  olbmo leahkima servodagas máŋgga láhkai. Lean vuđolaččat čilgen luohteárbevieru doaimma, ja čujuhan  eanet  dutkamušaide  ja  sitáhtaide  go  maid  geavahan  dán  dutkosis,  vai  luođi máŋggat  doaimmat  ihtet.  Luohteárbevierru  lea  vuorká  mii  sisttisdoallá  eallinvásáhusaid olbmo  leahkimis  ja  sámi  báikegoddeeallima  birra.  Leat  áiggit  vássán  dološ  sámi  oskku rituálaid  rájes  goas  luohti  doaimmai  noaidái  veahkkin,  gitta  otnábeaivvi juoigankonsearttaide. Luođis lea ja lea leamaš viiddis mearkkašupmi sámi servodagas ja lea guoskan olbmuid birgejupmái, gullevašvuhtii ja sin sosiála gaskavuođaide. Luohti lea jeđđehus  morrašis,  skihpár  oktovuođas  ja  vuohki  muittašit  nuppi  ja  čájehit  ilu.  Dat  lea dálkkodanveahkki,  historjágáldu,  guoimmuheapmi  ja  máilmmioaidnu.  Easka  otná servodagas  lea  juoigan  šaddan  muhtimiidda  virgin  ja  juoga  mii  ovdanbuktojuvvo guldaleddjiid  várás  (vrd.  Valkeapää  1984:  47).  Buot  dát  oasit  gullet  olbmo  beaivválaš eallimii ja olbmuid gulahallamii.  Dán  máŋggabealat  árbevirrui  čujuhan  go  geavahan  luohteárbevieru  ja  dan  vuođul hábmen  teorehtalaš  jurddavuođu  <em type="italic">Árbbolaččat-</em>ráiddu  guorahallamis.  Luohteárbevierus govviduvvo  mo  nubbi  oaidná  nuppi  olmmožin  iežas  mihtilmas  iešvuođaiguin,  ja  guhte servodatlahttun  maiddái  árvvoštallojuvvo  servodaga  norpmaid  ja  dábiid  mielde.  Sáhttá dadjat  ahte  dát  leat  luođi  iešvuođat  mat  sisttisdollet  luođi  denotatiivva  mearkkašumiid. Juhu-Niillas,  Nils  Jernsletten,  čállá  girjjis  <em type="italic">Dajahusat  </em>maid  juoigi  Ándaras  Ánde  dadjá luođi sániid birra: dat čájehit dan mii lea sierra olbmos, vaikko olmmoš ii leat dušše buori dahkan,  son  goittot  lea  sierra.  Jernsletten  lasiha  go  luohti  dan  láhkai  govvida  olbmo  ja addá sutnje iežas sierravuođa, de dat lea mielde čavgemin oktavuođa sihke ustibiiguin ja su  iežas  servodaga  olbmuiguin  (Jernsletten  1976:  3).  Dát  lea  buorre  fuomášupmi  dutkis gii dovddai sámi servodaga ja eallima, go dat čatná luođi olbmuid beaivválaš eallimii ja servvoštallamii.  Luohteárbevierru  lea  ge  suorgi  man  sámit  ieža  leat  ollu  dutkan  ja dokumenteren. Go dán dutkosa materiála govvida sámi giláža birrasa, de heive ge bures geavahit  gálduid  main  vuođđu  lea  sámi  kultuvra  ja  mat  čilgejit  olbmuid  sosiála gaskavuođaid  sámi  perspektiivvas.  Dát  lea  maid  vuohki  atnit  árvvus  dan  máhtus  mii vuolgá  sámi  kultuvrras,  ja  čájehit  ođđa  vuogi  mo  dan  sáhttá  geavahit  akademalaš dutkanbarggus, dán oktavuođas prosaanalysas.  </p>
    <p><em type="italic">Árbbolaččat </em>muitalusa  biras  lea  huksejuvvon  smávva  báikegottis  gos  kollektiivva vuoigŋa  lea  nanus.  Jos  muhtin  dárbbaša  veahki,  de  son  ferte  luohttit  fulkkiide  ja siidaguimmiide.  <em type="italic">Árbbolaččat  </em>persovnnat  dattege  maid  doibmet  ovttaskas  olmmožin kollektiivva  siskkabealde.  Ovttaskas  olbmo  govahallan  ja  individualiseren  maid  gullá luohteárbevieru iešvuođaide. Jon Eldar Einejorda sániid mielde: <span type="quote">“Når eg veljer å seie at joiken  individualiserer,  vil  det  seie  at  den  gjerne  fester  seg  ved  eitkvart  ved  ein  viss person som framhevar vedkomande i høve til dei fleste”</span> (Einejord 1975: 18). Luohti lea ge  juoga  mii  definere  olbmo  ovttaskas  olmmožin  servodagas  gos  orru,  danin  go  su iešvuođat ja luondu deattuhuvvojit go olbmui biddjo luohti, ja dat integrere olbmo stuorat ovttadahkii,  servodaga  lahttun.  Smávva  báikegottis  lea  dehálaš  ja  muhtimin  viehka hástalus  doalahit  buriid  gaskavuođaid  siidaguimmiiguin.  Juohkehaš  ferte  gávdnat dássedeattu  iežas  ja  báikegotti  beroštumiid  ja  dárbbuid  gaskkas.  Dás  doibmet birgengoansttat  maid  olmmoš  geavaha  gávdnan  dihte  iežas  saji  kollektiivvas.  Geavahit luohteárbevieru  teorehtalaš  vuođđun  speadjalastá  dán  dutkosa  kollektiivva  vuoiŋŋa:  lea teoriija mii lea vuolgán sámi njálmmálaš árbevierus, sámi kollektiivvas ja sámi oahppan olbmot leat čáhkkehan dasa saji akademalaš máilbmái. Dán dutkosis luohteárbevierru lea mielde  čuovggaheamen  smávva  báikegotti  máilmmioainnu  ja  olbmuid  gaskavuođaid,  ja anán das ávkin guorahallat <em type="italic">Árbbolaččat </em>persovnnaid dynamihkka ovttaskas olmmožin ja kollektiivva  dásis.  Sáhttá  dadjat  ahte  luohteárbevieru  konteaksta  govvida  mo  olmmoš doaibmá <em type="italic">siidaguoibmin</em> árbevirolaš sámi servodagas. Siidaguoibmi-doaba lea sámegielas miellagiddevaš doaba. J. A. Friis sátnegirjjis čuožžu ahte siidaguoibmi lea kránnjá (Friis 1887  <em type="italic">sida-guoibme</em>).  Jos  geahččá  siida-  ja  guoibmi-sániid  goappá  ge  mearkkašumi,  de goallossátni  siidaguoibmi  maid  oažžu  viiddit  mearkkašumi.  Siida  máksá  giláš,  dahje visttit  mat  leat  čohkkejuvvon  ovtta  báikái  (Friis  1887  <em type="italic">sida</em>).  Guoibmi-sánis  leat  maid moanat  mearkkašumit,  dat  máksá  earret  eará:  (dárog.  <em type="italic">staldbroder</em>),  skihpár,  mielbargi, eamit,  mu  nubbi  (Friis  1887  <em type="italic">guoibme</em>).  Dát  mearkkašumit  rahpet  viiddit  vejolašvuođaid dán  doahpaga  áddet.  Siidaguoibmi  lea  čadnojuvvon  kránnjávuhtii.  Guoibmi-sáni mearkkašupmi  čájeha  dasa  lassin  ahte  kránnjávuhtii  gullet  maiddái  ustitvuođa, veahkeheaddji,  bargoskihpára,  fuolaheaddji  ja  ovttasealli  rolla.  Suorggiduvvon  sánit <em type="italic">guoibmái  </em>ja  <em type="italic">guoibmáivuohta  </em>nannejit  dán  áddejumi  ahte  siidaguoibmi-doahpagis  leat viiddit  mearkkašumit  mat  čujuhit  ovtta  báikegotti  olbmuid  sosiála  gaskavuođaide  (Friis 1887  <em type="italic">guoibmai,  guoibmaivuotta</em>).  Don  fertet  máhttit  olbmuiguin  servvoštallat  ja ovttastallat.  Siidaguoibmi-doahpaga  áddejumi  sáhttá  oaidnit  olbmo  birgengoanstan.  Jos olmmoš máhttá leat siidaguoibmi, ii ge leat iešlágan, de dat čájeha ahte sus leat dáiddut mat  dahket  ahte  son  doaibmá  eará  olbmuid  searvvis  ja  máhttá  bisuhit  singuin  buori gaskavuođa.  Go  geavahan  luohteteoriija  dutkosa  jurddavuođđun,  dat  dahká  ahte  sámi  servodat lea  mielde  čađaheamen  dutkama  maid  mun  lean  dahkamin.  Oaivvildan  dán  veahá<em type="bold"> </em>abstrákta<em type="bold">  </em>jurddagovvan,  ahte  sámi  servodat  gullá  dasa  man  Shawn  Wilson  gohčoda <em type="italic">relationality  –  relašunalitehta</em>,  doaba  man  son  geavahivččii  jos  fertešii  válljet  ovtta doahpaga  man  vuođul  guorahalašii  álgoálbmogiid  máhtu  ja  dieđuid.  Buot  tiŋggat  gullet mo  nu  oktii  ja  leat  dasto  relevánta  (Wilson  2008:  58).  Sámi  servodat  han  lea  munnje addán dáid dieđuid mat mus leat luođi, dan árbevieru ja teoriija birra. Dat dahká maiddái ahte sámegillii ja sámi giellaáddejupmái addojuvvo guovddáš sadji akademiijas, go luohti ja sámegiella gullet oktii. Ngũgĩ wa Thiong’o deattuha eatnigiela árvvu, giela magihkalaš fámuid ja giela musihkka, go dan beassat atnit go mii muitalit min iežamet muitalusaid. Giela  symbolat  ja  govat  ovddastit  min  máilmmioainnu,  min  báikegoddegiela  ja  min oahpahus- ja bargogiela. Ngũgĩ wa Thiong’o čilge mo dominánta giella ja girjjálašvuohta doalvvuhedje sin guhkit ja guhkit eret alddiset, earáid jurddamáilmmiid guvlui (Ngũgĩ wa Thiong’o:  2005:  11-12).  Nu  lea  maid  leamašan  sámi  servodagas  ja  dutkanhistorjjás. Dominánta álbmogiid gielat ovddastit ja ovddidit akademiija teoriijahuksema. Vuođđudit teoriija, mas lea sámi kultuvra vuođđun, lea váldit duođas sámi álbmoga historjjá, eallima ja vásáhusaid, Ngũgĩ wa Thiong’o sániid mielde (2005: 15): <span type="quote">“Language as culture is the collective memory bank of people’s experience in history”</span>.  Giella  lea  dehálaš  oassi  álgoálbmogiid  perspektiivva  ovddideamis,  akademiijas  ja muđui  servodagas,  muhto  oaidninsadji  ja  lahkaneapmi,  maid  dutki  vállje,  lea  liikká deháleamos  (vrd.  Keskitalo  1994).  Mu  teoriijavuođu  huksen  lea  viggamuš  das  mo dieđalaččat  sáhttá  čohkket  ja  konseptualiseret  dábálaš  vásihusaid  ja  áddejumiid akademalaš dutkosis. Luohteárbevierru, mas luohteteoriija vuolgá, lea leamaš oassi sámi servodagas  ovdal  koloniijaáiggi  juo.  Dán  árbevieru  kontekstuála  bealli  govvida  dološ sámi  báikegoddefilosofiija,  mas  olbmuid  gaskavuođat  báikegoddeeallimis  leat guovddážis. Dán gaskavuođa vuoiŋŋa, dan relašunalitehta, áiggun geahččalit geavahit ja čájehit <em type="italic">Árbbolaččat </em>muitalusa analysas.  Go  lean  guldalan  eanet  luđiid,  erenoamážit  árbevirolaš  luđiid,  boahtá  munnje dakkár  dovdu  ahte  luohti  sisttisdoallá  ieš  eallima.  Sáhttá  dadjat  ahte  dát  leat  dat konnotašuvnnat  maid  mun  oaččun  go  guldalan  luđiid.  Muhtimin  luohti  lea  dego  olles eallingeardemuitalus.  Luohti  buktá  munnje  humoristtalaš  geažidemiid  ja  eksistensiála govaid  ovdamearkka  dihte  das  mo  olmmoš  lei  go  lei  nuorra,  maid  son  barggai,  mo  su luondu  lea  ja  maiddái  mo  son  rievddai  go  šattai  eanet  rávis  olmmožin.  Ii  leat  dušše olmmoš  ieš  guhte  boahtá  munnje  govvan  luođis,  muhto  maiddái  dáhpáhusat,  vásáhusat mat dan olbmos leat leamaš ja mat leat eará olbmuid mielas leamaš muitin veara. Dát lea muhtin  láhkai  luođi  konteavstta  siste  eallit.  Munnje  luohti  doaibmá  dáid  muitalusaid muitaleaddjin.  Jearan  de  ahte  sáhttá  go  dán  oaidnit  paralleallan  fikšuvdnateavstta muitaleaddjái  –  mii  lea  abstrákta  muitaleaddji  –  ja  mii  fievrrida  govvádusaid,  guottuid, geažidemiid  ja  muhtimin  maid  čálli  iežas  jiena  lohkkái.  Sáhttá  go  de  viidáseappot jurddašaddat  nie  ahte  <em type="italic">Árbbolaččat  </em>teaksta  doaimmašii  nuohtahis  luohtin,  luohtin  mii muitala  olbmo  leahkima  birra  máilmmis  ja  govvida  olbmuid  gaskavuođaid.  Áillohačča sániid  mielde  lea  luohti  geaidnu  sosiála  gaskavuođaide,  dat  lea  vuohki  bohccuid jaskkodahttit, vuohki gumppe baldit (Valkeapää 1984: 45). Fikšuvdnateavstta máilbmi lea dakkár masa lohkki sáhttá čákŋat ja govahallat teakstamáilmmi persovnnaid eallinlági ja eallináddejumi.  Luođit  maid  Ivvár  Niillas  juoigá  guvttiin  CDain  (1998,  2002),  leat ovdamearkkat  gos  gulan  dan  maid  lean  dás  bajábealde  čilgen.  Dát  leat  Deatnogátte olbmuid  ja  báikkiid  luođit,  ja  dat  sohpet  dan  láhkai  maiddái  báikkálaš  ja  geográfalaš konteakstan <em type="italic">Árbbolaččat</em> muitalusa dáfus.  Dál  lean  gieđahallan  luohteárbevieru  historjjálaš  vuođu,  nu  mo  erenoamážit  sámi juoigit  ja  dutkit  leat  dan  govvidan.  Lean  čájehan  luođi  denotatiivva  iešvuođaid,  dan konteakstabeali ja mo dát oasit gullet oktii ja hábmejit relašunalitehta masa luohteteoriija oasit  gullet.  Dát  gis  eaktuda  ahte  mun  dutkin  válddán  duođas  relašunála luohtehahttivuođa masa mu materiála, mu teoriijavuođđu, ja masa mun dutkin ieš gulan. Dása  gullet  maid  mu  konnotatiivva  govat,  go  dat  gullet  árbevirrui  mas  teorehtalaš jurddavuođđu  lea  vuolgán.  Dát  doalvu  mu  ain  viidáseappot  teoriijahuksemis,  go  dál čilgen lagabui mo vel čanan konteavstta girjjálašvuođa disipliinna doibmii.  </p>
    <p>Ánde Somby (2015) evttohii dán doahpaga ja hásttii mu oaidnit prosateavstta nuohtahis luohtin.</p>
    <p>
      <em type="bold">Konteaksta </em>
    </p>
    <p>Konteakstadieđut  leat  guovddáš  oassi  dutkosa  guorahallamis,  sihke  kulturmáhttu, historjjálaš dieđut mat govvidit sámiid dili Davvi-Suomas maŋŋil nuppi máilmmisoađi ja dieđut  mat  čujuhit  teavsttasiskkabeale  kontekstii.  Go  jo  <em type="italic">Árbbolaččat-</em>románat  gullet girjjálašvuođa  realisttalaš  tradišuvdnii,  de  teavstta  muitalus  čujuha  sámi  eallimii  ja kultuvrii  mii  lei  dan  áiggi  masa  dáhpáhusat  leat  biddjon.  Dán  oktavuođas  gávnnan  ollu ávkki  Harald  Gaski  artihkkalis  <span type="quote">«Nils-Aslak  Valkeapää:  urfolksstemme  og multimediekunstner»</span>  (2008a).  Artihkkalis  Gaski  guorahallá  mo  Nils-Aslak  Valkeapää lyrihka  teakstaelemeanttat  doibmet  sihke  teavsttasiskkabeale  konteavsttas,  ja  mo  dat čujuhit  teavsttaolggobeale  kontekstii.  Gaski  geavaha  dán  oktavuođas  doahpaga  intra<em type="italic">Beaivi Áhčážan</em>-girjjis doaibmá  intratekstuálalaččat  Áillohačča  boazometaforihkain.  Gaski  čatná  dan intertekstualitehtii go čujuha Áillohačča eará girjjiide ja maiddái sámi álgomyhtaide. Mii lea  erenoamáš  dáinna  divttain  lea  ahte  lea  veadjemeahttun  dan  jorgalit  eará  gielaide,  ja seammás bisuhit divtta estehtalaš hámi ja sisdoalu. Boazoterminologiija lea nu dárkil ahte eará gielaide eai gávdno vástideaddji tearpmat. Jorgalit divtta šattašii čilgejeaddji gielalaš heiveheapmi  mii  bilidivčče  olles  estetihka,  sihke  hámi  ja  sisdoalu  dáfus  (Gaski  2008a: 100–102). Boazodoalloterminologiija ja ealu typográfalaš hápmi eaktudit ahte lohkkis lea liigemáhttu  sihke  sámegiela  ja  boazodoalu  birra,  jos  galgá  áddet  ja  ávkkástallat  divtta ollislaš dulkonpotensiála. Gaski deattuha ahte son áigu čilget divtta dan mađe dárkilit ahte lohkki  gii  ii  máhte  sámegiela  maiddái  sáhttá  áddet  mo  eallu  dán  divttas  mearkkaša  ja ovddasta  eanet  go  ealu  dábálaš,  konkrehta  mearkkašumi  (Gaski  2008a:  103).  Bohcco lihkastagaid,  ealu  siskkáldas  dynamihka,  davviguovllu  ealáhusvuođu  ja  geografiija máhttu  leat  guovddáš  oasit  maid  Gaski  geavaha  analysas.  Dát  leat  dehálaš  kontekstuála dieđut  mat  leat  mielde  čuovggaheamen  lyralaš  gaskaomiid.  Realisttalaš  dieđut  doibmet girjjálaš  elemeanttaiguin  ovttas  abstrákta  diktema  dásis.  Typográfalaš  eallu  lea bárdojuvvon tekstii realisttalaš vuogi mielde, ja dat sulastahttá maiddái olbmuid geat leat čoahkkanan. Typográfalaš elemeanttat addet diktii liigedimenšuvnna: I  likhet  med  så  mange  andre  av  Valkeapääs  tekster  har  også  dette  diktet,  om  en reinflokk  på  vandring,  det  lille  ekstra  ved  seg  som  knytter  an  til  myter, forestillinger  og  praktisk  hverdag  i  en  forening  som  får  betrakteren  til  å  se  det kjente med et nytt blikk. (Gaski 2008a: 105) Mu  materiálas  eai  leat  typográfalaš  elemeanttat  mat  doibmet  ovttas  teavsttain.  Mun guorahalan teakstaosiid, teavstta muitaleami dásiid ja daidda gullevaš konteakstadieđuid. Jovnna-Ánde  Vesta  teakstadujiin  leat  rikkis  giella  ja  govvádusat  persovnnaid gaskavuođain.  Sáhka  lea  erenoamážit  teavstta  máŋggabealatvuođas,  sihke  konkrehta gielas  mii  eksplisihta  ihtá  teavsttain  ja  giela  implisihta  mearkkašumis  mii  ihtá  <span type="quote">“linnjáid gaskkas”</span>.  Gaski  dulko  teavstta  ja  typográfalaš  ealu  lyralaš  gaskaoapmin  ja  čađaha  analysa čavgadit teavsttalaš elemeanttaid mielde. Son geavaha dasa lassin máhtu ja  dieđuid mat eai  boađe  eksplisihta  ovdan  teavsttas,  ovdamearkka  dihte  bohcconamahusaid mearkkašumi.  Dalle  ii  leat  sáhka  dušše  sániid  ja  doahpagiid  semánttalaš  mearkkašumis, muhto  maiddái  mo  bohccot  láhttejit,  mii  lea  iešguđet  bohcco  rolla  ealus  ja  nu  ain viidáseappot.  Románaanalysas  dutki  guorahallá  buhtes  teavstta  ja  dan  elemeanttaid,  ja dakkár  teavsttas  leat  maiddái  iešguđetge  dásit  ja  siskkit  dynamihkka.  <em type="italic">Árbbolaččat </em>teavsttas  oaidná  dán  erenoamáš  bures  dialogain.  Njálmmálaš  gielas  doibmet  ollu geažideamit  ja  eará  gaskkalaš  gulahallanvuogit.  Sámi  hállavuogi,  geažidemiid  vejolaš mearkkašumiid  ja  smávva  báikegottiid  láhttema  ja  servvoštallama  máhttu  addet liigedimenšuvnna  tekstii  ja  viiddit  dulkonvejolašvuođaid  dutkái  guorahaladettiin hállanvugiid  ja  muitalemiid  mat  ihtet  teavsttas.  Sáhttá  dadjat  ahte  dutki  áddenhorisonta viiddiduvvo  ja  sus  lea  stuoribuš  dulkonkapitála  go  hálddaša  dáid  teavsttaolggobeale dieđuid.  Dutki  geas  lea  dát  kapitála,  sáhttá  dasto  gulahallat  teavstta  iešguđet  dásiiguin. Arnold  Krupat  ja  Harald  Gaski  deattuheaba  man  dehálaš  siskkáldas  <em type="italic">kultur-  ja konteakstaáddejupmi</em>  lea  dutkanprosessii  (Gaski  1997;  Gaski  2000;  Gaski  2007;  Krupat 1992; Krupat 2008). Artihkkalis <span type="quote">«Voice in the Margin»</span> Gaski čállá ahte sámi servodahkii gullevaš olmmoš, ‘insider’, ii álo ádde ii ge oainne buot detáljjaid mat livčče mihtilmasat muhtin  teavstta  analysas.  Gaski  dattege  oaivvilda  ahte  kultursiskkabeale  lohkkis  leat ovdamunit mat kulturolggobeale lohkkis eai leat, nu mo dás čilge:  <span type="quote">“It  may  sound  strange,  I  agree,  to  differ  between  a  “primary-adressee’s”</span> <em type="italic">understanding</em> of a traditional expression like the Sami yoik on the one hand, and a, let us say, scholarly <em type="italic">interpretation</em> of the same text, where all parts of the text are  thoroughly  scrutinized.  Still,  I  think,  that  the  differentiation  is  not  just possible,  it  is  also  desirable,  because  it  takes  into  account  not  only  the  intended contents  of  a  message,  but  also  makes  room  for  a  reading  of  the  possible  un<em type="italic">Árbbolaččat  </em>teakstaguorahallamis  lea  maid guovddáš oassi guorahallat teavstta giela. Giellageavaheamis ihtet teavstta iešguđet dásit ja  dakko  bokte  máilmmioaidnu  ja  konteaksta,  ja  dutkosa  dutkangažaldagat  deattuhit  ge mo dáid sáhttá geavahit guorahaladettiin ja dulkodettiin olbmuid birgendáidduid. tekstualitehta: Jeg har valgt å bruke begrepet intra-tekstualitet i dette tilfellet – i den betydning at tekstualitet  ikke  bare  refererer  til  rene  tekstuelle  uttrykksformer,  men  til  et multimedieperspektiv for ulike måter å beskrive og framstille en reinflokk på [...]. (Gaski 2008a: 98) Gaski dasto čilge mo boazu doaibmá guovddáš metaforan Áillohačča lyrihkas ja ahte man erenoamáš lea ahte (typográfalaš) eallu lea govviduvvon measta justa seammalágan vuogi mielde girjjis girjái. Gaski čájeha divtta analysas mo divtta nr. 272 intentional implications and connotations of the text. (Gaski 1997: 212) Eará  sániiguin  sáhttá  dadjat  ahte  sámi  máilmmioainnu  áddejupmi  lea  dehálaš dutkanprosessii.  Gaski  fuomášahttá  mo  luohteteavsttain  dávjá  lea  duppalmearkkašupmi man  olmmoš  guhte  lea  kultuvrra  siskkabealde  sáhttá  dulkot  ja  áddet,  sisdoalu  kodaid  ja lágiid bokte. Son oaivvilda ahte sámi luođit vuosttažettiin berrejit áddejuvvot kultuvrralaš konteavstta  siskkabealde,  muhto  ahte  sáhttá  maid  guorahallat  luohteteavsttaid girjjálašvuohtan  jos  dutki  beare  muitá  ahte  teaksta  lea  dalle  gáidan  vuođđokultuvrralaš konteavsttas  (Gaski  2000:  196–197).  Luohteteavsttaid  duppalgielas  lea  ovdalis  áiggis leamaš  ávkkálaš  ovdamearkka  dihte  dájuhan  dihte  sisabahkkejeddjiid,  geat  áigo  rivvet eatnamiid  ja  duššadit  oskku,  giela  ja  kultuvrra  (Gaski  1994:  190).  Sámi  girjjálašvuođa dutki Vuokko Hirvonen čállá luđiid konnotašuvnnaid birra čuovvovaččat:  Luđiid konnotašuvnnaid dulkomis gáibiduvvo máhttu dulkot daid ja dat bealistis čuožžu  intertekstuála  kompeteanssas  kultuvrra  dásis.  Sániid  dihto  sekundára sisdollui  laktašuvvá  lassemearkkašupmi  dušše  dihto  konteavsttas.  Nuba  bohcco sierra  namahusaid  hálddašeapmi  gáibida  juo  stuorát  gielalaš  máhtu  ja  kultuvrra dovdama.  Mađe  dárkkilabbot  meroštallon  ášši  lea  jearaldagas  dađe  váddásabbon šaddá dulkon; dehalažžan šaddá kodaid ádden. (Hirvonen 1991: 24) Luđiid  duppalmearkkašupmi  ja  njálmmálaš  giellageavaheapmi  sámi  prosateavsttain ovddastit  giellačehppodaga  ja  sátnedáidaga,  nu  mo  Gaski  ge  deattuha  luođi  hárrái: <span type="quote">“Joiken  som  en  del  av  den  samiske  ordkunsten,  som  samenes  egen  forståelse  og oppfattelse  av  livet,  av  erfaringen,  av  vår  identitet  på  jorda,  er  en  vesentlig  kunnskap  å besitte  for  samene”</span>  (Gaski  1994:  195).  </p>
    <p>
      <em type="bold">Birget, birgehaddat, ceavzit </em>
    </p>
    <p>Doahpagat  <em type="italic">birget,  birgehaddat</em>  ja  <em type="italic">ceavzit</em>  govvidit  olbmo  birgejumi.  Geahčadan  mo doahpagat  gieđahallojuvvojit  iešguđet  čálalaš  gálduin.  Lean  dasa  lassin  bivdán  golbma olbmo  muitalit  munnje  mo  sii  áddejit  birget-,  birgehaddat-  ja  ceavzit-doahpagiid erohusaid, čatnan dihte doahpagiid beaivválaš eallima kontekstii. Dutkosis geavahan dáid olbmuid  vásáhusaid  nannen  dihte  konteakstadieđuid  mat  sáhttet  čuovggahit dutkanmateriála  áigodaga  persovnnaid  birgengoansttaid.  Golbma  diehtoaddi  geat  gullet iešguđet  bulvii:  guokte  boarrásepmosa  leaba  riegádan  ovdal  nuppi  máilmmisoađi,  ja nuorat  1950-logus.  Sii  leat  bajásšaddan  ja  eallán  áiggis  mas  birgejupmi  lei  čadnon vuođđoealáhusaide ja sii leat maiddái eallán, ja ellet, servodagas mas geaidnohuksemat, skuvlavázzin ja almmolaš servodaga ásahusat leat nuppástuhttán sámi servodaga Davvi<em type="italic">Árbbolaččat</em>  dáhpáhusat.  Čujuhan  dán kapihttalis  maiddái  apache-álbmoga  doahpagiidda  mat  govvidit  olbmuid  ávaštalli dáidduid go ferte hástalusaid čoavdit. <em type="italic">Árbbolaččat  </em>persovnnat  ellet  Máhtebáikki  gilážis  Davvi-Suomas,  áiggis  goas stuorraservodaga eallin eanet ja eanet váikkuhišgoahtá smávva sámi gilážii. Máhtebáikki olbmuid  dilli  sulastahttá  dili  mii  lei  Davvi-Suomas  1960-logu  ovddos.  Sámi kulturprofessor Veli-Pekka Lehtola čilge ahte maŋŋil nuppi máilmmisoađi ovdánišgohte maiddái  Suoma  boaittobeale  guovllut:  geainnut  huksejuvvojedje,  almmolaš  ásahusat  nu mo  poasta,  politiijastašuvdna  ja  rádjasoalddátveahka  ásahuvvojedje  buoriduvvon geaidnostanddárda  dihte.  Almmolaš  giella,  sihke  skuvllas  ja  eará  almmolaš  ásahusain, šattai  dál  suomagiella.  Soađi  loahpas  duiskalaččat  bolde  stuorat  oasi  davábeale Roavvenjárgga, ja Sámi ođđasis huksen dáhpáhuvai Suoma standdárdaid mielde. Suoma eallinvuogit  maid  báidne  beaivválaš  eallimii,  ovdamearkka  dihte  geavahišgohte  sámit suoma biktasiid dan sadjái go árbevirolaš sámi gárvvuid. Maŋŋil eváhko šattai maid sámi gilážiin eambbo dábálaš gilvit eatnama ja doallat gusaid. Árbevirolaš boazodoallu unnui ja ruhtaekonomiija šattai deháleabbon. Olbmot eai šat ieža dahkan atnubiergasiid nu mo ovdal,  muhto  oastigohte  baicce  gárvves  diŋggaid.  Skuvlasentraliseren  lei  várra  dat  mii eanemusat  váikkuhii  sámiide  Suoma  assimilašuvdnaproseassas.  Dát  lei  mielde gáidadeamen  ja  eaidadeamen  sámi  mánáid  sin  iežaset  ruovttuin  ja  kultuvrras  (Lehtola 2004:  52–53).  Jovnna-Ánde  Vesta  <em type="italic">Árbbolaččat-</em>ráidu  speadjalastá  máŋgga  dáfus teakstaduodjin  dan  maid  Veli-Pekka  Lehtola  čilge  historjjálaččat  dáhpáhuvvan duohtaeallimis.  Norggas,  Finnmárkkus,  sullii  seammá  áiggi  go  </p>
    <p><em type="italic">Birget </em>lea<em type="italic"> </em>Konrad  Nielsena  sátnegirjjis  govviduvvon  ovdamearkkaiguin: <span type="quote">“gal  dat birgejit,  vel  uhcánaččain  ge”</span>,  bahás  nissoniin  ii  birge  biro  ge”,  <span type="quote">“buresbirgejeaddji olmmoš”</span>  (Nielsen  1979  <em type="italic">bir’git</em>).  Sámi  girječálli  Johan  Turis  lea  sullasaš  ovdamearka girjjis  <em type="italic">Muitalus  sámiid  birra</em>:  <span type="quote">“Muhto  Niillas  leai  hilbes  olmmoš,  ja  Elle  leai  hui jierbmeolmmoš.  Elle  gal  jurddaša,  got  son  Niillasiin  birge,  go  son  lea  nu  hilbat”</span>  (Turi 2010:  177).<em type="italic">  Birgehaddat  </em>govviduvvo  ná:  <span type="quote">“gáttát  go  birgehaddat  dainna  ráidduin?”</span>, <span type="quote">“áiggun birgehallat dasságo Lásse boahtá”</span>, <span type="quote">“birgehallen gal, muhto in birgen”</span>, <span type="quote">“gal moai birgehalle  dan  bálkkas”</span>  (Nielsen  1979  <em type="italic">bir’gitâd’dat</em>).  <em type="italic">Ceavzit</em>  čilgejuvvo  nu  mo:  <span type="quote">“imaš, go ceavzá dainna juhkkis boatnjáinis”</span>, <span type="quote">“in ceavzze dainna herggiin nu guhkás”</span>, <span type="quote">“ceavzzát go das heaibbus”</span>, <span type="quote">“eai ceavzze sis goargŋumis”</span>, ceavzá go dal aiddo dat mielki varasin, dassá  go  dohko  joavdat”  (Nielsen  1979  <em type="italic">cæw’ʒet</em>).  Doahpagat  leat  čilgejuvvon ovdamearkkaiguin ja lea muhtimin váttis daid sirret.  Nigá  Niillas-rohkki  lei  Kárášjogas  eret.  Son  riegádii  lávvui,  Leaibevutnii Porsáŋggus, giđđajohtima áiggi ja lei viđat mánná oktiibuot 13 mánás. Su bearaš barggai bohccuiguin  ja  sii  ledje  maid  smávvadálolaččat.  Mánnán  ja  nuorran  Niillas  lávii  áhčis mielde  meahcis  bivdit.  Son  diđii  bures  mo  galggai  birget,  go  son  fertii  váldit  ollu ovddasvástádusa maŋŋil go áhčči jámii. Son lei čeahppi gieđaiguin ja barggai snihkkárin. Son sáhtii muorraávdnasiin duddjot vaikko maid. Son oahpahii ge johkafatnasiid duddjot. Niillas  náitalii  Anna  Sofe  Bitiin,  ja  soai  oaččuiga  vihtta  máná.  Bearaš  orui  álggus Jergulis,  muhto  fárrii  Kárášjohkii  1960-logu  loahpas.  Nigá  Niillas  (2009)  čilge  sániid ovdamearkkaiguin:  Birget:  <span type="quote">“dus  lea  birgehus,  lea  birgejumi  duohken”</span>.  Birgehaddat geavahuvvo <span type="quote">“jos ovdamearkka dihte leat nuppiin nákkáhallamin”</span>. Ceavzit: <span type="quote">“don ceavzzát bures, dus eai leat váttisvuođat”</span>. Nigá Niillas čilge ahte birget- ja ceavzit-sániid gaskkas ii leat erohus, dat leat seammá muttos.  Jovnna  Lemet  Dagny  orru  Ráigeádjagis  Porsáŋggus.  Dagny  čilge  go  birget  galgá, de  galgá  juohke  tiŋgga  bargat.  Son  lea  bajásšaddan  Rávttošjogas,  Porsáŋggus.  Son  lei náitalan  Petter  Larseniin  ja  lea  guđa  máná  eadni.  Dagny  muitala  bargan  buotlágan bargguid  mánnávuođa  rájes.  Eadni  ja  áhčči  oahpaheigga  su.  Sii  ledje  smávvadálolaččat. Dagny ja eará mánát fertejedje mánnán juo oahppat návehastit okto. Sii fertejedje mielde juohke  sajis  ja  dan  duohken  lei  ge  birgejupmi.  Sii  ohppe  bahčit  gusaid,  njuovvat  ja </p>
    <p>Lean heivehan Nielsena ortografiija dálá davvisámi čállinvuogi mielde.</p>
    <p>beaskidit sávzzaid, gaccaid čuohppat, čoliid váldit ja daid bassat, suinniid hášet, lavnnjiid čuohppat boaldámuššan, vuoja kirdnet, guoli bivdit, murjet juohkelágan murjjiid ja daid vuovdit.  Dagnys  lea  leamaš  smávvadálolaš  ja  son  lea  oahppan  veahkkedivššár.  Son  lea 1990-logu rájes leamaš dovddus mearrasámi kulturguoddi Norggas. Hanna H. Hansen lea duddjon sus govvačájáhusa <span type="quote">“Dagny. Govat ovtta jagis. Bilder fra et år”</span> 1990-logu álggus. Anstein  Mikkelsen  lea  ráhkadan  filmma  <em type="italic">Ná  eallin  jorrá</em>  (2003)  mas  Dagny  čájeha iešguđet  beliid  mearrasámi  eallinvuogis  miehtá  jagi.  Dálvet  jávrebivddus  ja  geasset fierbmebivddus meara alde. Filbma čájehuvvui Norggas TV 2s 2004 beassážiid. Anstein Mikkelsen lea maid ráhkadan filmma <em type="italic">Blå dager og hvite netter </em>mii čájehuvvui NRK tvas ođđajagemánus  2015.  Dagny  oassálastá  das,  oktan  guovtti  eará  porsáŋgulaččaiguin.  Dát olbmot ovddastit dološ eallinvuogi máhtu, jurddašeami ja eallinfilosofiija. Dagny lea velá Fiskermantallets  leamaš.  Son  lea  duojár  ja  duddjo  buotlágan  sámi  dujiid  ja  son geavahuvvo  oahpaheaddjin  sámi  árbevirolaš  málestan-  ja  duddjonkurssaide.  Son  lea  mu maid oahpahan goarrut gávtti ja gahpira ja riessut liinni. NRK Sápmi journalisttat dávjá jearahit  su  sániid  ja  dálkemearkkaid  birra  go  son  máhttá  ollu  daid  birra.  Su  gohčodit leksikonan (Jovnna Lemet Dagny, D. Larsen 2012). Dagny čilge sániid birget ja ceavzit dákkár ovdamearkkaiguin: <span type="quote">“Don birget bures dahje birget hejot. Sáhttá maid dadjat ahte mun  in  birge  dainna  olbmuin,  dat  lea  birgetmeahttun”</span>.  Das  lea  sihke  buorre  ja  bahás mearkkašupmi. Birgehaddat lea ovdamearkka dihte: <span type="quote">“Jos lea muhtin bahánihkkán, dainna ii  birgehatta”</span>.  <span type="quote">“Ceavzit  lea  sullii  seammá  go  birget.  Lea  vuohkkaset  dadjat  “mun ceavzzán skuvllas”</span> go <span type="quote">“mun birgen skuvllas”</span> (Jovnna-Lemet Dagny, D. Larsen 2009). Torbjørn  Larsen  lea  Dagny  guoktá  Pettera  boarráseamos  bárdni.  Son  ássá Leavnnjas, Porsáŋggu gielddas. Torbjørn lea bajásšaddan Ráigeádjagis. Son lea mánnán oahppan  ollu  doaimmaid,  mat  ledje  oassi  buohkaid  birgejumis.  Birgejupmi  lei  dalle kollektiivva  dásis,  ii  dušše  ovttaskas  olbmo  dásis.  Torbjørnas  lea  resursabiologiija váldofága.  Son  berošta  gielas,  mii  lea  sutnje  áibbas  lunddolaš  go  lea  bajásšaddan  sámi birrasis.  Dat  lea  okta  sivva  manne  son  bargá  Guovdageainnus  oahpaheaddjin  ja  eará prošeavttaiguin.  Son  lea  guovttegielat  ja  guovttekultuvrrat  olmmoš,  ja  su  mielas  livččii duššás mannan sámekultuvra jos livččii bargan dárogielat skuvllas. Torbjørn atná lihkkun ahte son lea bajásšaddan golmma-buolvva bearrašis, go áddjá maid orui singuin. Son lea oahppan beroštit erenoamážit das mii lea čadnon birgejupmái, dan maid luonddus oažžu. Ádjás  lei  ollu  máhttu  sogaáššiin  ja  kulturhistorjjás.  Torbjørn  čilge  oahppofievrrideami dan  láhkai  ahte  áddjá  máinnastii  dan  mii  lei,  vánhemat  gis  dan  mii  lea.  Áddjá  lei Rávttošnjárggas  eret  ja  máhtii  ollu  joga  birra.  Go  sii  orro  mearragáttis,  de  sii  ohppe  ge ollu meara birra, mii lea leamaš dehálaš oassi sin birgejumis. Dat váikkuhii dasa makkár oahpu son válddii. Torbjørn oaivvilda ahte son lea šaddan earálágan akademihkarin go sii geat  bajásšaddet  gávpogis.  Son  sáhtášii  guođđit  akademiijamáilmmi  ja  ain  birget,  go máhttá  ovdamearkka  dihte  ráhkadit  fatnasiid,  suohpput,  gilvit  buđehiid  ja  nu  ain viidáseappot.  Son  oaidná  ahte  áigi  rievdada  birgejumi,  maiddái  sámi  servodagas. Stipeanda-  ja  loatnaortnegat  dahket  ahte  buohkain  leat  seammá  vejolašvuođat  oahpu váldit. Dán áiggi oahppu han šaddá sihkkarvuohtan, dološ lotnolasealáhus šaddá measta heajos  birgejupmin.  Stuorraservodatsystema  dahká  ahte  árbevirolaš  birgejupmi  gahččá buot  stuoluid  gaskii,  go  vuotnagáttiin  eai  leat  doarvái  stuorra  guolásteaddjit  eai  ge boanddat (T. Larsen 2012). Son čilge ahte birget-sáni geavaha eanet beaivválaš eallimis, ruhtadili  ja  ruovttudili  ektui.  Das  lea  sáhka  eksisteanssalaš  dilis,  mii  lea  čadnon  guhkit áiggi  dáhpáhusaide.  Birgehaddat  sáhttá  geavahit  jos  lea  olggobeale  áitta,  ja  dainna ovdamearkka  dihte  ii  birgehatta  jos  lea  juoga  mii  lea  bahá.  Son  čilge  erohusa  birget  ja ceavzit  gaskkas  dáinna  lágiin  ahte  <span type="quote">“jos  skuvllas  ceavzzát,  de  lea  sáhka  fágalaš  dilis, muhto jos don birget, de lea gis sáhka sosiálalaš dilis”</span> (T. Larsen 2009). Sámi  girječálli  Johan  Turi  girji  <em type="italic">Muitalus  sámiid  birra  </em>almmuhuvvui  vuosttas geardde 1910, ja nu mo mun dulkon Turi teavstta, de son geavaha birget-sáni juogalágan eksisteanssalaš  dili  oktavuođas.  Eanas  Turi  govvádusat  leat  čadnon  ealáhusaide, ovdamearkka dihte dás gos čilge mo boazosámi eallin lei dolin:  Dál eai šahten guliid bivdit olu astan, muhto juohkehaš álgá gottiid bivdit. Ja sii ožžo  nu  ollu  ahte  álge  doallat  siidda,  ja  geahččaledje  gos  lea  buoremus  orrut ealuin juohke áiggi jagis. Ja sii leat gávnnahan johtit seammá ladje go sámit ain dál  johtet.  Dalle  lei  buorre  eallit  dahje  birget.  Dalle  eai  lean  dálolaččat,  eai dárrolaččat eai ge ruoŧŧelaččat. (Turi 2010: 14) Turi čilge mo ovttasbargu sáhtii leat buorrin oktasaš birgejupmái, <span type="quote">“Ja jos astet, de divvot gerresiid,  mat  leat  cuovkanan  jođidettiin  –  jos  máhttet  –  muhto  jos  lea  dakkár  ahte  ii mahte,  de  ferte  bálkáhit  soames  geafes  sámi,  mas  ii  leat  bargu  ii  ge  biebmu.  Ja  das šaddaba áhpun nubbi nubbái, ja nu birgeba”</span> (Turi 2010: 53). Lea dehálaš máhttit biepmu háhkat:  <span type="quote">“Viššalis  rievssatbivdi  gal  birge”</span>  (ibid:  115).  Jos  ieš  birge,  dá  sáhttá  maiddái earáid  fuolahit:  <span type="quote">“Máhtte  fertii  okto  birget  ja  birgehit  áhkás  ja  máná,  mii  leai  easka šaddan”</span> (ibid: 180).  Sámi  mánáidsuodjalusdutki  Else  Målfrid  Boine  lea  guorahallan  sámi  áhčiid  ja bártniid  gaskavuođa  ja  maid  áhčit  deattuhit  bártni  bajásgeassimis.  Su  guorahallan  orru čájeheamen ahte áhčit dáhttot oahpahit bártniidasaset seammá árvvuid maid sii ieža ožžo mánnávuođas. Barggut maid áhčiid mielas bártnit berrejit máhttit leat guollebivdu, bivdu, muorračuohppan ja murjen. Boine informánttat oaivvildit ahte dákkár doaimmat ovddidit bártniid  ja  sii  sáhttet  dasto  <span type="quote">“birget”</span>.  Áhčiid  mielas  lea  maid  dehálaš  ahte  bártnit  ohppet <span type="quote">“birgehallat”</span>  –  soabadit  ja  birget  earáiguin  ja  maiddái  gulahallat”,  áddet  guhtet guimmiideaset,  guldalit  nuppi  ja  háleštit  (Boine  2007:  131).  Sámi  kulturdutki  Minna Rasmus  lea  dutkan  sámemánáid  ceavzinstrategiijaid  Suoma  álbmotskuvlla  ásodagain 1950–1960-logus. Dan áiggi skuvlamáilbmi lei ollu sámemánáide amas máilbmi. Giella, biebmu, láhtten ja njuolggadusat eai lean dakkárat maid sii dovde ruovttubirrasis. Mánát fertejedje  oahppat  mo  ásodagas  galgá  birget.  ”Jávohis  njuolggadusat  dahje  <em type="italic">ceavzinnjuolggadusat</em>  eai  lean  goassege  čállojuvvon,  muhto  mánát  ohppe  daid  juogo  dalán  go bohte  ásodahkii  dahje  dasto  áiggi  mielde”  (Rasmus  2008:  54–55).  Dát  njuolggadusat ledje  dušše  mánáid  oaivvi  siste.  Okta  dain  lei  ahte  ii  gánnehan  muitalit  váttisvuođaid dahje  givssideami  birra  geasage,  nubbi  njuolggadus  lei  ahte  galggai  dovdduid  čiehkat. Vuolláneapmi lea maiddái leamaš okta ceavzinvuohki (ibid: 55–56). Rasmus čujuha VeliPekka Lehtolai go čállá ahte:  Sápmelaš  kultuvrii  lea  álo  gullan  dáidu  vuogáiduvvat,  sihke  lundui  ja servodatvuogádagaide.[...] Aiddo fal vuogáiduvvan lea guovddáš oasis ceavzimis, man  Lehtola  (1994:  234)  lohká  <span type="quote">“heajubuid”</span>  ceavzimin”.  Dat  lea  oidnon  juohke láhkai  sámiid  vuogis  jurddašit  ja  eallit.  Birgen  lei  hui  dábálaš  sátni  mu dutkanmateriálas.  Informánttat  dadje  máŋgii  jearahallama  áigge,  ahte  lei  bággu birget, dasgo eai lean earáge vejolašvuođat. (Rasmus 2008: 94)  Rasmus  orru  geavaheamen  bálddalaga  birget  ja  ceavzit,  ii  ge  son  leat  dađi  eanet gieđahallan doahpagiid erohusaid.  Sámi  pedagogihkadutki  Aimo  Aikio  lea  dahkan  kvalitatiivva  dutkamuša  mas guorahallá mo sámit geat leat váttis diliin bajásšaddan áiggis maŋŋil nuppi máilmmisoađi, birgejit  ollesolmmožin.  Dalle  sámi  árbevirolaš  eallinláhki  rievdagođii,  muhto  olbmot geaiguin  Aikio  lea  ságastallan  leat  dattege  sajáiduvvan  eallimii  ja  servodahkii.  Aikio gieđahallá  makkár  áššiid  su  mielbargit  atnet  dehálažžan  bajásgeassimis  ja  eallimis  vai olmmoš  oččošii  buori  eallima.  Aikio  mielbargit  (diehtoaddit)  leat  olbmot  geat  leat bajásšaddan  árbevirolaš  sámi  birrasis  ja  geat  leat  huksen  alcceset  buori  birgenlági.  Mo olmmoš  dahká  válljemiid  ja  čoavdá  čuolmmaid  leat  guovddáš  elemeanttat  sámi birgenlágis.  Mo  olmmoš  dasto  lihkostuvvá  válljemiid  hárrái,  vuolgá  das  man  bures  son juksá  iežas  eallimii  biddjon  ulbmiliid  ja  juksanmeriid.  Birgemii  gullet  materiálalaš, fysalaš  ja  vuoiŋŋalaš  beliid  dorvvolašvuohta  (Aikio  2010:  9–13).  Birgemis  lea  dehálaš </p>
    <p>fidnet čielggasin iežas iešgova ja bajásgeassit máná iešheanalažžan, ja dan láhkai nannet su  iešgova.  Aikio  lea  gávnnahan  ahte  oassi  sámi  birgemis  lea  go  olmmoš  beassá  atnit ávkin  iežas  attáldagaid  ja  máŋggabealatvuođa.  Máŋggabealat  ovddideapmi  ja  šaddat smáđáhkes olmmožin leat sámiid bajimus bajásgeassinulbmil. Gáržžes čehppodat ráddje olbmo  ja  hehtte  su  šaddamis  harmonalaš  olmmožin.  Dakkár  olbmuid  gohčodedje  ovtta barggu olmmožin (Aikio 2010: 28–30). Dát oaidnu vástida dasa maid mu diehtoaddit leat muitalan  birgema  hárrái:  olmmoš  ferte  máhttit  iešguđet  ge  bargguid  vai  birge.  Aikio (2010:  30)  čállá  ahte  spesialisma  lea  mearka  bajásgeassima  váilevuođas.  Mun  áiggošin dása lasihit dan ahte go beassá atnit ávkin iežas attáldagaid ja máŋggabealatvuođa, de dat sáhttá  mearkkašit  ahte  olmmoš  vállje  vissis  bargospesialiserema,  máhtu  ja  attáldagaid vuođul. Spesialiseret ii mávsse dan ahte olmmoš ii máhte eará bargguid go dan mas son lea  erenoamáš  čeahppi.  Máhttit  juoidá  bures  hukse  mu  oainnu  mielde  buori  iešgova,  ja Aikio  mielde  buorre  iešgovva  gis  oidno  sus  geas  lea  buorre  árvvoštallanmáhttu.  Dan dárbbaša  sihke  go  meahcis  vánddarda  ja  go  eallá  máŋggaid  kultuvrraid  siste  (ibid:  37– 43).  Aikio  čilge:  “Sápmelaš  bajásgeassimis  láhče  mánnái  olu  diliid  main  son  sáhtii iskkadallat  ja  ovddidit  dáidduidis,  máhtuidis  ja  dovdduidis  (ibid:  41),  nu  mo  Jovnna Lemet Dagny guovttos Torbjørn Larseniin maid čilgeba. <em type="italic">Vuogáiduvvan</em> lea nubbi doaba man  Aikio  gieđahallá  oktavuođas  go  olmmoš  fárre  eará  servodahkii  masa  ferte vuogáiduvvat,  ovdamearkka  dihte  kultuvrra,  giela  ja  norpmaid  dáfus  (ibid:  53–55). Vuogáiduvvan lea oppalohkkái guovddáš sámiid bajásgeassimis ja birgemis, nu mo Iŋgor Ántte  Ánte  Mihkkal  ge  čilge  luohteárbevieru  hárrái.  Man  bures  olmmoš  birge  eallimis vuolgá ollu das man bures son máhttá čuolmmaid čoavdit ja man bures son lihkostuvvá válljemiin.  Vásáhusaid  bokte  olmmoš  galggašii  nannet  iešgova  ja  oaidnit  mii  lea  su čehppodatviidodat;  goas  sáhttá  rievdadit  iežas  eallima  ja  goas  ferte  vuogáiduvvat  dillái (Aikio 2010: 157–158).  Antropologa  Keith  H.  Basso,  gii  máŋggaid  jagiid  lea  dutkan  apache  álbmoga servodaga, čilge ahte apache teoriija mielde leat golbma mentála dási mat govvidit olbmo ávaštalli  dáidduid:  <em type="italic">soddjilis  miella</em>  (eŋgelasg.  <em type="italic">smoothness  of  mind</em>),  <em type="italic">gierdilis  miella</em> (eŋgelasg.  <em type="italic">resilience  of  mind</em>)  ja  <em type="italic">stáđis  miella</em>  (eŋgelasg.  <em type="italic">steadiness  of  mind</em>).  Apachiid mielde  soddjilis  miella  eaktuda  ahte  miella  lea  sihke  gierdil  ja  stáđis<em type="bold">.</em>  Gierdilis  miella doaibmá nu ahte olmmoš sáhttá čoavdit olggobealde boahtán hástalusaid ja stáđis miella gis  veahkeha  čoavdit  siskkáldas  hástalusaid  maid  olmmoš  ferte  duostut  (1996:  73–74). Apache teoriija manná birgengoansttaid iešvuođaid váimmožii, go dan doahpagat čájehit ahte  olmmoš  galgá  leat  nanus  ja  máhttit  vuogáiduvvat,  leat  hutkái  ja  gávdnat  čovdosiid eallima hástalusaide.  Gáldut maid lean guorahallan čájehit ahte birgen lea ollu vuođđuduvvon praksisii; mo olmmoš bargá ja eallá vai nákce háhkat alcces buori eallinvuogi ja mo olmmoš sáhttá hálddašit dovdduid ja sielueallima hástalusaid. Birgehaddan lea dehálaš go diehtoaddit ja čálalaš  gáldut  deattuhit  mo  olmmoš  ovttas  earáiguin  soabada  ja  birge,  ja  de  eallimis ceavzá.  Guorrasan  Torbjørn  Larsena  <em type="italic">ceavzit</em>  –  <em type="italic">birget</em>  erohussii,  mii  ovddasta  birgendoahpaga viiddit mearkkašumi. Birgengoansttat govvidit beaivválaš birgejumi ja guhkit- ja  boahtteáiggi  perspektiivva,  mii  guoská  olbmo  válljemiidda,  ealáhussii  ja fuolahusdiliide. Gažaldat lea mo olmmoš nákce háhkat alcces buori birgenlági servodagas ja  báikegottis  mas  eallá.  Luohteárbevieru  oktavuohta  birgemii  čatnasa  beaivválaš hástalusaide,  ovdamearkka  dihte  nu  mo  Iŋgor  Ántte  Ánte  Mihkkal  čilge,  ahte  šaddá geahppaseappot  go  juoigá,  vaikko  lea  mearihis  ollu  muohta.  Su  oainnu  mielde,  masa dutkosa  álggus  ge  čujuhan,  lea  juoiganárbevirrui  čadnon  <span type="quote">“ovttalágán  birgengoansta”</span> (Gaup  2001:  21–22).  Máhttit  heivehit  iežas  iešguđet  dillái  lea  gievrras  bealli sápmelaččain.  Beakkán  juoigi  Inga  Juuso  čilgii  juoigama  doaimma  sullii  seammaláhkai go dajai ahte luohti sáhttá doaibmat terapiijan. Juoigan lea dávjá čadnon dovdduide, ja go lea  morrašis,  de  sáhttá  geahppudit  morraša  go  juoigá.  Dát  lea  vuohki  eallit  ja  birget morrašiin ja heivehit iežas ođđa dillái man moraš mielddisbuktá. Birgen ja praksis leat dasto čadnon sihke olbmo praktihkalaš máhttui, hutkáivuhtii ja olbmo sielueallimii. </p>
    <p> <em type="italic">Árdna – samisk kulturmagasin</em>. http://tv.nrk.no/serie/ardna-samisk-kulturmagasin-tv/sapr67004512/30</p>
    <p>08-2012</p>
    <p>
      <em type="bold">Metodologalaš lahkaneapmi  </em>
    </p>
    <p>
      <em type="italic">Klassihkalaš ja postklassihkalaš narratologiija </em>
    </p>
    <p><em type="italic">Árbbolaččat  </em>románaanalysii  lean  válljen  temáhtalaš  čuolbman  guorahallat  persovnnaid birgengoansttaid  áiggis  mas  ođđa  servodatnuppástusat  váikkuhišgohtet  árbevirolaš  sámi guovllu eallimii. Dasa geavahan eklektalaš metodalaš teakstalahkaneami, mii máksá ahte geavahan  metodologalaš  gaskaomiid  máŋggaid  rávnnjiin,  ja  viiddidan  dan  láhkai  iežan metodologalaš  vuolggasaji.  Maori  servodatdutki  Graham  Hingangaroa  Smith  muitala ságastallamis  servodatdutkiin  Margaret  Kovachain  ahte  eklektalaš  dutkanvuohki  hástala gáržžes,  monokultuvrralaš  dutkanvugiid  maid  dávjá  gávdná  oarjemáilmmi  akademiijas. Oarjemáilmmi  akademalaš  tradišuvnnas  leat  teoriijat  ja  metodologiijat  válljejuvvon  ja hábmejuvvon oarjemáilmmi servodagaid ja máilmmioainnuid vuođul. Smith berošta das mo  akademiijas  sáhttá  ovddidit  ja  geavahit  maori  gaskaomiid  go  dutká  maori  gullevaš fáttáid,  ja  dan  láhkai  viiddidit  akademalaš  válljenmuni  teorehtalaš  ja  metodologalaš veahkkeneavvuid  ja  reaidduid  hárrái  (Kovach  2009:  88,  vrd.  Krupat  1992:  232-248). Linda<em type="bold"> </em>Tuhiwai Smith deattuha ahte oassi dekoloniseremis ii mearkkaš dan ahte mii galgat hilgot  buot  mii  lea  oarjemáilmmi  máhttu  ja  dutkan.  Dás  lea  baicce  sáhka  das  ahte  mii ovddidit ja bajidit min iežamet beroštumiid ja máilmmioainnu, ja de dasto áddet teoriija ja dutkama min iežamet perspektiivvas ja min iežamet ulbmiliid oktavuođas (Smith 2004: 39,  vrd.  Kuokkanen  2000:  412).  Guorahaladettiin  <em type="italic">Árbbolaččat</em>  persovnnaid  birgengoansttaid,  geavahan  vuosttažettiin  kontekstuála  teakstadulkonvuogi,  juoga  mii  rahpá vejolašvuođaid  munnje  geavahit  iežan  kulturáddejumi  teavstta  dulkomis.  Guorahallamis čanan  teavstta  sisdoalu  ja  elemeanttaid  teavsttaolggobeale  kontekstii.  Geavahan  dasto narratologiija  teoriija  teavsttasiskkáldas  lahkananvuogi  analyhtalaš  reaidduid  teavstta lohkanveahkkin.  Dát  lea  oassi  eklektalaš  dutkanvuogis,  ja  lea  maid  vuohki  atnit  ávkki girjjálašvuođa disipliinna teakstaanalysateoriijaid iežan dutkamis, vaikko analysa deaddu lea kontekstuála lohkamis. Narratologiija doahpagiid geavahan gaskaoapmin erenoamážit go  gieđahalan  persovnnaid  gaskavuođaid  mat  ihtet  dialogain  ja  go  guorahalan muitaleaddjiposišuvnna molsuma teavsttas, mat govvidit mo persovnnat jurddašit iežaset ja earáid eallima ja dili. Čilgen guorahallamis románadutkama birra eanet áššiid go dat mat gullet justa dán dutkosii.  Mun  dagan  dan  danin  go  sámegillii,  ja  sámi  girjjálašvuođas,  ii  leat  nu  ollu čállojuvvon  románaanalysa  birra.  Seammás  dat  šaddá  oanehis  oahpásmahttin  dán </p>
    <p>fágasuorgái.  <em type="italic">Árbbolaččat-</em>románaráidu  gullá  realisttalaš  tradišuvdnii,  das  govviduvvojit dáhpáhusat  mat  sáhtášedje  dáhpáhuvvan.  Romána  lea  ge  dakkár  šáŋŋer  mii prinsihpalaččat čujuha lohkki eallinvásáhusaide. Romána gohčodit fikšuvdnateakstan, dan ii sáhte verifiseret ii ge falsifiseret nu mo sáhttá ovdamearkka dihte historjjálaš teavsttain. Vaikko  romána  lea  ge  fikšuvdnateaksta,  de  dat  sáhttá  muhtin  láhkai  doaibmat historjjáčállámuššan (Lothe, Refsum ja Solberg 2007: 195). Aristoteles čállá ahte čálli ii leat  unnit  diktár  vaikko  son  teakstaduojis  čállá  man  nu  birra  mii  livččii  dáhpáhuvvan dahje  sulastahttá  duohta  dáhpáhusaid  (Aristoteles  2004:  38).  Diktejeaddji,  čálli,  sáhttá geavahit  fikšuvdnadáiddára  friddjavuođa  loktet  daid  eaŋkildáhpáhusa  dásis  oppalaš dássái.  Ovdamearkka  das  lea  mo  Jovnna-Ánde  Vest  lea  čilgen  ahte  <em type="italic">Árbbolaččat </em>muitalusas  leat  moanat  persovnnaid  duohken  modeallaolbmot,  geat  leat  duohta  olbmot (Vest 2006a). Girjjálašvuođa  dutkan  lea  viidát  ovdánan  dan  rájes  go  Aristoteles  dutkkai  greikka teáhtera  ja  erenoamážit  tragediija  doaimma  ja  elemeanttaid.  Girjjálašvuođa dutkanhistorjjás  leat  moanat  teoriijat  ja  metodat  mat  deattuhit  teavstta  oktavuođa  juogo čállái, servodahkii, kultuvrii dahje lohkkái. Leat dasto girjjálašvuođa teoriijat ja metodat mat  deattuhit  duššefal  teavsttasiskkabeale  konteavstta  ja  teavstta  elemeanttaid oktavuođaid.  Girjjálašvuođa  dutki  H.  Porter  Abbot  bargá  narratiivva  girjjálašvuođa teoriijain.  Son  ovdanbuktá  guokte  narratiivva  dulkonvuogi:  <em type="italic">intenšunála</em>  ja <em type="italic">symptomáhtalaš</em>  dulkonvuogit.  Goappaš  dulkonvuogit  sisttisdollet  analyhtalaš  reaidduid ja  vejolašvuođaid,  maid  geavahan  Jovnna-Ánde  Vesta  teakstadujiid  guorahallamis. Intenšunála  lohkanvuohki  deattuha  teavstta  osiid  ja  mo  dat  leat  bardojuvvon  oktii teavsttalaš ollisvuohtan. Ollisvuođa duohken lea Abbota mielde hutkkálaš sensibilitehta: <span type="quote">”That sensibility has selected and shaped its events, the order in which they are narrated, the entities involved, the language, the sequence of shots”</span> (Abbott 2008: 102). Implisihta čálli  lea  dás  guovddáš  gaskaoapmi  dulkodettiin  teakstaosiid  ollisvuođa  ja  daid doallevašvuođa.  Dan  bokte  lohkki  sáhttá  fáhtet  muitalusa  áigumuša,  jos  das  leš  dakkár. <em type="italic">Litteraturvitenskapelig  leksikon  </em>čuožžu  ahte  implisihta  čálli  doaibmá  abstrákta  dásis, lohkki  bokte,  mo  lohkki  oaidná  teavstta  dáhpáhusaid  ja  persovnnaid  daguid luohtehahttivuođa, ovdamearkka dihte lea go juona dáhpáhusain luohtehahtti oktavuohta ja  lea  go  jáhkehahtti  ahte  muhtin  persovdna  láhtte  nu  mo  dahká  (Lothe,  Refsum  ja Solberg 2007: 96).  </p>
    <p>Abbot joatká girjjálašvuođa teoriija man Slomith Rimmon-Kenan (2002) gieđahallá girjjis <em type="italic">Narrative Fiction, </em>mii almmuhuvvui vuosttas geardde 1983. Rimmon-Kenan oalát sirre implisihta čálli albma čállis. Son de-personifisere ja navdá dan implisihta norbman dan sadjái go muhtin gii hállá dahje ahte livččii sierra jietna teavsttas. Dát mielddisbuktá ahte implisihta čálli ii sáhte leat oassálasti narratiivva gulahallandilálašvuođas (Rimmon<em type="italic">illusion  of  mimesis</em>–which  is  the  only narrative mimesis, for this single reason: that narration, oral or written, is a fact of language, and language signifies without imitating. (Genette 1980: 164) Genette ovddastii dáinna oainnuin formalisttalaš teakstalahkananvuogi, mii lei guovddáš oassi klassihkalaš narratologiijas. Klassihkalaš  narratologiija  lea  dasto  ožžon  vuostehágu,  áinnas  dekonstrukšuvnna bealis, mas leat eahpidan metagiela neologismmaid, main lei greikkagiel vuođđu ja ledje prefiksat nu mat extra-, intra-, meta-, ana- dahje pro. Deskripšuvdna ii leat iešheanalaš ii ge  bealátkeahtes,  dulkon  (interpretation)  ja  ideologiijat  leat  guovddáš  oasit  das.  Dulkon lea  ovdamearkka  dihte  álohii  oassi  guorahallanproseassas  vaikko  mo  de  abstrahere dáhpáhusaid  teavsttas  doabageavaheami  bokte.  Dieđalaš  bealátkeahtesvuođa  ideála  lea ožžon vuostehágu go leat teoretihkkárat geat oaivvildit: <span type="quote">”Is is often said that theory may gain  by  unmasking  concealed  ideologies,  and  theorists  are  often  advised  to  ’position’ themselves,  to  declare  the  perspective  from  whitch  they  write,  rather  than  take  shelter behind the appearance of objectivity and neutrality”</span> (Rimmon-Kenan 2002: 139). Dasto narratologiija  lea  ovdánan  ja  suorgásan  iešguđet  post-klassihkalaš  narratologiija surggiide.  Eŋgelasgillii  deattuhit  ge  dán  fágaidrasttideaddji  lahkaneami  go  geavahit eanetlogu  <em type="italic">narratologies</em>.  Dás  leat  vuođđuduvvon  suorggit  no  mo  kontekstuála narratologiija,  postkoloniála  narratologiija  ja  postmodearna  narratologiija  (ibid:  142– 143).  Rimmon-Kennan  čállá  girjji  maŋŋesánis  ahte  son  ieš  ge  dál  eanet  deattuha fágaidrasttideaddji  perspektiivva  iežas  dutkamis  (ibid:  147).  Dán  teorehtalaš  rávnnjis sáhttá  oaidnit  oktavuođa  symptomáhtalaš  lohkamii,  mii  lea  nubbi  dulkonvuohki  man Abbot  namuha.  Symptomáhtalaš  lohkama  vuođđu  ii  leat  mo  implisihta  čálli  logahallá narratiivva  elemeanttaid  ja  ollisvuođa.  Lea  baicce  rápma,  dahje  konteaksta,  man siskkabeallai  mii  bidjat  teavstta.  Rápma  sáhttá  leat  psykologalaš,  feministtalaš, kulturmaterialisttalaš,  konservatiivva  moralisttalaš  ja  nu  ain  viidáseappot  (Abbott  2008: 105).  Vaikko  dát  dulkonvuogit  sáhttet  orrut  áibbas  goappatláganat,  de  deattuha  Abbot ahte sihke intenšunála ja symptomáhtalaš dulkonvugiid ulbmil lea gávdnat mearkkašumi mii  lea  muitalusa  duohken.  Dát  mearkkašupmi  ihtá  implisihta  čálli,  čálli  dahje  čálli kultuvrra bokte. Symptomáhtalaš lohkamat deattuhit dávjá eanet teavsttaolggobeale osiid, go  dat  eai  guorahala  duššefal  teavstta  siskkáldas  ráhkadusa  oktavuođaid  (Abbott  2008: 106). Dán kapihttala njealje maŋimuš vuollekapihttaliin gieđahalan dárkileappot mainna lágiin deattuhan kontekstuála beliid guorahallamis. Kenan  2002:  89).  Rimmon-Kenan  lea  okta  dutkiin  gii  lei  mielde  ovddideamen narratologiija  teoriija,  mii  lei  vuosttažettiin  formalisttalaš-strukturalisttalaš  suorgi,  dahje klassihkalaš  narratologiija  (ibid:  136,  142).  Dán  teoriijavuođđudeamis  lei  ulbmil systemáhtalaččat  guorahallat  girjjálašvuođa,  teavstta,  ja  gávdnat  narratiivva  fikšuvnna ’differentia specifica’, erenoamáš iešvuođaid, nu mo Rimmon-Kenan čilge: <span type="quote">”Like poetics, narratology  saw  itself  as  a  theory,  conceived  at  the  time  as  an  attempt  to  formulate  a system of logically interrelated laws, underlying the regularity of phenomena or a group of  phenomena”</span>  (ibid:  136).  Dán  teoriijahuksemis  galge  doahpagat  ‘objektivitehta’, ‘neutrálitehta’  ja  ‘dieđalašvuohta’  speadjalit  teoriija,  ja  ulbmi  lei  ráhkadit  dárkilis metagiella mas okta doaba vástidii ovtta sierra fenomenii (ibid). Ovdamearka dás lea mo girjjálašvuođa dutki Gérard Genette oaidná giela posišuvnna girjjálašvuođa teavsttas. Son atná váttisin čatnat narratiivva representašuvnna mimehtalaš tradišuvdnii:  [...]  in  contrast  to  dramatic  representation,  no  narrative  can  <span type="quote">“show”</span>  or  <span type="quote">“imitate”</span> the story it tells. All it can do is tell in a manner which is detailed, precise, <span type="quote">“alive”</span>, and  in  that  way  give  more  or  less  the  </p>
    <p>
      <em type="italic">Persovdnaguorahallan </em>
    </p>
    <p>Geavahan  persovdnaanalysa  verráhin  guorahallat  <em type="italic">Árbbolaččat</em>  teakstamáilmmi  sosiála gaskavuođaid  ja  oktavuođaid,  ja  dasto  čiekŋudit  tematihkaide  mat  gusket  persovnnaid birgengoansttaide.  Jovnna-Ánde  Vesta  <em type="italic">Árbbolaččat</em>-trilogiija  juotna  ovdána  smávva guovllus  geográfalaččat,  muhto  ráiddu  persovnnaid  bokte  muitaluvvo  dattege  juoidá oppalaččat  ja  viidát  olbmuid  sielueallimis,  smávva  báikkiid  dynamihkas  ja  ođđa  áiggi joavdamis. Rimmon-Kenan  (2002:  33)  čujuha  dasa  makkár  teorehtalaš  oainnut  leat  leamaš fikšuvdnagirjjálašvuođa  persovnna  hárrái:  <span type="quote">“Whereas  in  mimetic  theories  (i.e.  theories which consider literature as, in some sense, an imitation of reality), characters are equated with  people,  in  semiotic  theories  they  dissolve  into  textuality”</span>. Formalisttalaš  ja strukturalisttalaš  girjjálašvuođa  teoriijain  persovdna  gullá  hierárkalaččat  dáhpáhusaid (engelasg.  <em type="italic">action</em>)  vuolábealde.  Buorre  ovdamearka  dás  lea  Greimas  aktánta-modealla, mas  persovdna  namuhuvvo  aktántan  ja  dáhpáhusat  leat  hierárkalaččat  bajábealde persovnna  doaimma.  Earát,  nu  mo  Henry  James,  vállje  geahččat  dáid  hierárkkalaš posišuvnnaid  iešstivrejeaddjin:  <span type="quote">“’What  is  character  but  the  determination  of  incident? What  is  the  incident  but  the  illustration  of  character?’”</span>  (Rimmon-Kenan  2002:  35–36). Sáhttá  maid  meroštallat  persovnna  doaimma  teavsttas  oassin  goappáge  muitaluslágis: muitalusat  mas  persovdna  lea  guovddážis  gullet  nugohčoduvvon  psykologalaš muitalusaide  ja  muitalus  mas  dáhpáhusat  leat  guovddážis  gis  gullet  ii-psykologalaš muitalusaide (ibid: 36). Rimmon-Kenana fágaidrasttideaddji perspektiiva ovttastahttá dán guovtti  posišuvnna:  persovnnat  leat  oasit  verbála  hámis  ja  muitalusas  dat  leat  ii-  dahje pre-verbála konstrukšuvnnat, nu mo dás čilge <span type="quote">”Although these constructs are by no means human  beings  in  the  literal  sense  of  word,  they  are  partly  modelled  on  the  reader’s conception of people and in this they are person-like”</span> (ibid: 33).  Rimmon-Kenan (2002: 40–41) čilge persovdnagovvideami birra ahte E. M. Forster juo  1927  evttohii  mo  sáhttá  govvidit  persovnnaid,  duolba  ja  jorba  persovdnagovvádus<em type="italic">flat  and  round  characters</em>).  Duolba  persovdna  ovddasta namahusaid  mielde  (engelasg.  </p>
    <p>Geavahan veahkkin teavstta mas Vuokko Hirvonen (1999a) lea heivehan sámegillii doahpagiid maid</p>
    <p>Rimmon-Kenan gieđahallá. Heivehan maid narratologiija doahpagiid dasa mo Synnøve SolbakkenHärkönen (2014) lea jorgalan daid sámegillii iežas masterdutkosis.</p>
    <p>coagis  persovdnagova  man  sáhttá  govvidit  dadjat  juo  ovttain  cealkagiin.  Dat  lea  dušše muhtin  karikatuvra  dahje  mihtilmas  tiipa,  ii  ge  dat  ovdán  persovdnan  teavstta dáhpáhusain. Jorba persovdna ovddasta eanet dievaslaš persovdnagova go das leat eanet go dušše okta mihtilmasvuohta ja dat ovdána persovdnan. Dákkár jurddašanvuohki šaddá oalle  dikotomalaš,  ii  ge  váldde  vuhtii  persovnna  máŋggabealatvuođa.  Rimmon-Kenan (2002:  41)  čilge  viidáseappot  ahte  Joseph  Ewen  evttohii  1971  čuovvovaš  persovdnagovvádussystema,  mas  son  golbma  iešguđet  stoalppu  mielde  govve  persovnnaid: <em type="italic">máŋggabealatvuohta</em>  (eŋgelasg.  <em type="italic">complexity</em>),  <em type="italic">ovdáneapmi</em>  (eŋgelasg.  <em type="italic">development</em>)<em type="italic">  </em>ja <em type="italic">diđolašvuohta  persovnna  siskkit  eallima  hárrái  </em>(eŋgelasg.  <em type="italic">penetration  into  the  ‘inner life’</em>).  Máŋggabealatvuođa-stolpui  gullet  nuppi  geahčen  persovnnat  main  leat máŋggabealat iešvuođat. Nuppi geahčen gis gávdná allegoralaš figuvrraid, karikatuvrraid dahje  tiippaid.  Allegoralaš  persovdnagovva  huksejuvvo  persovnna  ovtta  mihtilmas iešvuođa  olis.  Karrikatuvra  sáhttá  ovddastit  máŋga  iešvuođa,  muhto  okta  iešvuohta  lea ovddiduvvon. Tiipa<em type="bold"> </em>lea gis bissovaš, das leat stáhtalaš iešvuođat mat eanet ovddastit olles olmmošjoavku  go  ovttaskas  olbmo.  Ovdáneami-stolpui  gullet  stáhtalaš  persovnnat  mat eai  ovdán,  ja  dat  dávjá  ovddastit  doaimma  mii  govvida  vissis  birrasa  dahje  joavkku. Nuppi  geahčen  ovdánemi-stoalppu  leat  gis  máŋggabealat  persovnnat.  Diđolašvuohta persovnna  siskkit  eallima  hárrái-stoalppus  gávdná  sihke  persovnnaid  main  siskkáldas máilbmi  muitaluvvo  lohkkái  ja  persovnnaid  mat  govviduvvojit  duššefal  olgguldasat, ovdamearkka  dihte  olgguldas  fárdda,  doaimmaid  ja  láhttema  bokte  (Rimmon-Kenan 2002:  41–42;  Hirvonen  1999a:  3).  Girjjálašvuođa  árvvoštalli  James  Wood  (2008:  128) áiggošii  baicce  hilgot  dien  <span type="quote">“jorbalágan”</span>  persovdna-kategoriserema:  <span type="quote">“[B]ecause  it tyrannizes us – readers, novelists, critics – with an impossible ideal”</span>. Su oainnu mielde <span type="quote">“jorbalágan”</span>  ii  leat  vejolaš  fikšuvdnateavsttas,  danne  go  fikšuvdnapersovnnat  eai  leat seammá  go  ealli  olbmot,  vaikko  man  eallin  ležžet  govviduvvon  muitalusas.  Wooda mielas  vitmes  ja  dárkilis  guorahallan,  mas  gorahallamis  ohcá  persovnnaid mihtilmasvuođaid ja iešvuođaid, lea dat mii lea dehálaš. Persovdnagovvádusvuogit  maidda  Rimmon-Kenan  čujuha,  ovddastit  iešguđet persovnnaid  maid  girjjálašvuođadutkamis  dávjá  gohčodit  váldopersovdnan,  oalge<em type="italic">persovdna</em>,  go  dat  lea  mu dutkangažaldagaid hárrái heivvoleappot doaba go <em type="italic">karaktera</em>, mii vástidivččii eŋgelasgiel <em type="italic">character</em>-doahpagii.  Munnje  fikšuvdnateavstta  lohkamis  persovnnat  šaddet  dego  ealli persovnna govvádusat, ja sáhttet vel neaktit ealli olmmožin go sáhtán jurddašit ahte nie sáhttá  olmmoš  duođaid  dadjat  dahje  bargat,  dahje  nie  sáhtášii  geavvat  duohtamáilmmis ge. Duohta persovnnat leat ge dávjá fikšuvdnapersovnnaid modeallan. persovdnan  dahje  duogášpersovdnan.  Juohke  persovdna  de  ovddasta  vissis máŋggabealatvuođadási.  Váldopersovnnas  leat  ovdamearkka  dihte  eanet  olmmošlaš  ja ovttaskas  olbmo  iešvuođat  go  oalgepersovnnas,  ja  dat  lea  ge  persovdna  mii  dábálaččat ovdána  muitalusas.  Oalgepersovdna  maid  sáhttá  leat  viehka  máŋggabealat,  dat  ovdána, muhto  das  liikká  ii  leat  nu  guovddáš  rolla  muitalusas.  Duogášpersovdna  ii  dárbbaš  álo leat muhtin stáhtalaš figuvra mii ii oba ge ovdán. Duogášpersovdna dábálaččat ovddasta stereotiippa dahje muhtin olmmošjoavkku ja dan doaimma ii leat vuosttažettiin ovttaskas olbmo  dásis.  Mun  lean  válljen  geavahit  sámegiel  doahpaga  </p>
    <p>
      <em type="italic">Teavstta muitaleaddjiposišuvdna ja perspektiiva </em>
    </p>
    <p>Persovdnaguorahallamii gullet earret eará teavstta persovnnaid gulahallan ja muitaleaddji posišuvdna.  <em type="italic">Árbbolaččat  </em>teavsttas  leat  dáhpáhusat  mat  govvidit  iešguđetlágan persovnnaid gulahallanvugiid. Daid lea vuogas geahčadit sihke narratologiija klassihkalaš ja  postklassihkalaš  čalmmiiguin  ja  guorahallat  muitaleami  stiillaid  mat  ihtet  teavstta dialogain  ja  persovnnaid  jurdagiin.  Klassihkalaš  narratologiijas  leat  golbma  guovddáš aspeavtta maidda gullet fikšuvnna dáhpáhusat: dat leat teaksta (eŋgelasg. <em type="italic">text</em>) maid mii lohkat,  muitalus  (eŋgelasg.  <em type="italic">story</em>)  maid  lohkki  abstrahere  teavsttas  ja  muitaleapmi (eŋgelasg.  <em type="italic">narration</em>)  man  láhkai  teaksta  muitaluvvo  dahje  ovdána  (Rimmon-Kenan 2002:  3–4).  <em type="italic">Árbbolaččat  </em>persovnnaid  birgema  guorahaladettiin  geahčadan  mo persovnnaid ovdáneapmi, gaskavuohta ja gulahallan govviduvvojit teavsttas. Gieđahalan mo  muitaleaddji  posišuvnna  váikkuha  govvii  man  lohkki  oažžu  persovnnain  iešguđet dilálašvuođain.  Teavstta  dialogat  ovddastit  dehálaš  oasi  teavsttas.  Dialogain  ihtet eahpenjuolga dahje gaskkalaš muitalanvuogit mat gis ovddastit iešguđet perspektiivvaid. Perspektiivva  man  bokte  muitalus  gaskkustuvvo,  Rimmon-Kenan  gohčoda,  Genette doahpagiid  mielde,  fokalisašuvdnan.  Fokalisašuvdna  muitala  gii  muitalusas  hálddaša perspektiivva,  gii  oaidná,  gii  hállá,  gii  dovdá,  gean  ideologiija  lea  duogážis. Fokalisašuvdna sáhttá leat juogu olggobealde dahje siskkabealde muitalusa.  Mun  geavahan  <em type="italic">perspektiiva</em>-doahpaga  dan  sadjái  go  fokalisašuvnna.  Jos  livččen geavahan  fokalisašuvdna-doahpaga,  de  fertešin  čiekŋudit  narratologalaš  doaba<em type="italic">extradiegetic</em>), dahje muitaleaddji lea  oasálaš  muitalusas,  dat  lea  dan  siskkabealde  (eŋgelasg.  <em type="italic">intradiegetic</em>).  Olggobeale muitaleaddji  doaibmá  muitalusa  bajit  dási  ráhkadusas,  dat  sáhttá  čájehit  lohkkái persovnnaid  siskkáldas  máilmmi.  Go  dat  muitala  dáhpáhusaid  mat  leat  vássán,  de  dat sáhttá maiddái leat mielde muitalusas go muitalus lea mun-hámis. Muitalusa siskkabeale muitaleaddji  doaibmá  dasto  muitalusdásis  mii  govviduvvo  muitalusa  persovnnaid  bokte (ibid:  92–93).  Máksá  dan  ahte  olggobeale  muitaleaddji  ii  váldde  oasi  muitalusa dáhpáhusain,  muhto  siskkabeale  muitaleaddji  lea  muhtin  gii  mo  nu  váldá  oasi.  Dán dutkosis guorahalan muitaleaddji posišuvnna <em type="italic">Árbbolaččat </em>persovnnaid guorahallamis, mo muitaleaddji  molsu  siskkabeale  ja  olggobeale  posišuvnnaid  gaskkas  ja  mo  dat  váikkuha dasa gii/mii hálddaša perspektiivva,  Go  galgá  meroštallat  persovnnaid  iešvuođaid,  jurdagiid  ja  guottuid  ja  dulkot  gii hálddaša  perspektiivva,  de  leat  muitalusa  jurdagiid  ja  muitaleami  stiillat  guovddáš gaskaoapmi.  Dábálaš  muitaleami  stiillat  leat  njuolggomuitaleapmi,  gaskkalaš  dahje eahpenjuolggomuitaleapmi dahje friija gaskkalaš muitaleapmi (Wood 2008: 8–9). James Wood  čilge  ahte  čállái  lea  váttis  doallat  buotdiehtti  stiilla  olles  muitalusas,  go  muitalus dego iešalddis áigu suddat persovnna posišuvdnii ja váldit su hállan- ja jurddašanvuogi. Das  bohciida  friija  gaskkalaš  muitaleapmi,  mii  maiddái  lea  gohčoduvvon  stiilan  mii ‘manná  persovnna  sisa’.  Dat  spiehkasta  njuolggomuitaleamis,  ovdamearkka  dihte  <span type="quote">“Diet olmmoš  gal  gáššá”</span>  ja  gaskkalaš  muitaleamis,  <span type="quote">“Diet  olmmoš  gal  gáššá,  son  jurddašii  ja geahčai  albmái”</span>.  Friija  gaskkalaš  muitaleapmi  livččii  <span type="quote">“Váivván  mo  diet  olmmoš  dal gáššá, mo árpmuid ba galggai oažžut su orrut jaska?”</span>. Maŋimuš ovdamearkkas leat sánit ‘váivván’ ja ‘árpmuid’ mat bidjet muitaleami friija gaskkalaš muitaleapmin. Dát moadde sáni čájehit mo friija gaskkalaš muitaleapmi lea vuohki geahččat áššiid sihke persovnna čalmmiiguin  ja  čálli  čalmmiiguin  ja  gielain.  ‘Váivván’  ja  ‘árpmuid’  sáhttet  ovddastit muitaleaddji mii lea mielde muitalusas ja čájehit persovnna guottuid. Dahje leat go čálli iežas  guottut  mat  ihtet  muitalussii?  Wooda  mielde  oaidná  dán  duppaldoaimma  mánáid<em type="italic">Árbboalččat</em>-ráiddu kontekstuálalaččat.  Mun  barggan  dan  láhkai  eanet  postklassihkalaš  narratologiija dulkonvuogi  mielde,  dan  maid  girjjálašvuođa  dutki  Shlomith  Rimmon-Kenan  (2002: 142–143)  gohčoda  kontekstualiserejuvvon  narratologiijan.  Teaksta  ii  leat  munnje giddejuvvon ovttadat, dat lea juoga mii čatnasa ieš eallimii ja olbmuid gaskavuođaide ja hástalusaide.  Dát  muittuha  mo  Harald  Gaski  (2012)  čilge  sámi  estetihka:  lea  holisttalaš lahkananvuohki  mii  muitala  mo  láhtte  olmmožin  siidaguimmiid,  luonddu  ja  árbevieruid ektui. Das leat nana ruohttasat sámi beaivválaš eallimii ja servodateallimii. Dajan Cree<em type="italic">Árbbolaččat</em>  birgengoansttaid  guorahallan  maiddái  čujuha maŋimuš  25  jagi  álgoálbmotmetodologiija  fágaságastallamii,  man  lean  gieđahallan kapihttaliin  <span type="quote">«Dekoloniseren  ja  álgoálbmotmetodologiija»</span>  ja  <span type="quote">«Álgoálbmotparadigma  ja epistemologiija»</span>.  Čuovvovaš  vuollekapihttalis  gieđahalan  konteavstta  beali  teakstaduoji guorahallamis ja dulkomis ja jearan mo sáhtán geavahit iežan máhtu ja dieđuid mat mus leat sámi gielas, kultuvrras ja servodagas. geavaheapmái  ja  maiddái  guorahallat  dan  maid  Rimmon-Kenan  gohčoda fokaliserejeaddjin,  mii  čatnasa  fokalisašuvdna-doahpagii.  Fokaliserejeaddji  ii  leat  álo seammá  go  muitaleaddji.  Olggobeale  fokalisašuvdna  lea  lahka  muitaleaddji  ageantta,  ja dan  gohčoda  muitaleaddji-fokaliserejeaddjin.  Muitalusa  siskkabeale  fokalisašuvnna ovddasta  dábálaččat  persovdna-fokaliserejeaddji  ja  persovdna  mii  oassálstá  romána dáhpáhusaide (Rimmon-Kenan 2002: 75–76). Buot dát doabageavaheapmi mii nu dárkilit manná  teavstta  siskkáldas  dásiide,  livččii  buktán  ollu  liigebarggu  dán  guorahallamii  ja jorggihan dutkosa buhtes narratologalaš teakstaanalysan. Dat lea dán dutkosa oktavuođas menddo stuorra prošeakta ja dolvvošii dan eret dan luottas man mun dáhtun guorrat. Mun geavahan  baicce  muitaleaddjidásiid  molsuma  ja  muitaleami  stiillaid  teavsttasiskkabeale elemeanttaid  veahkkin  dulkonbargui,  ráhkadan  dihte  persovnnain  viiddit  gova. Klassihkalaš  narratologiija  teoriijas  lea  ge  muitaleaddji  posišuvdna  guovddáš  oassi fokalisašuvnnas.  Fikšuvdnamuitalusas  lea  muitaleaddji  dábálaččat  dakkár  mii  ii  leat mielde muitalusas, dat lea dan olggobealde (eŋgelasg. girjjálašvuođas,  mas  muitaleapmi  sáhttá  govvidit  ovtta  persovnna  siskkabeale perspektiivva mii lea álki mánnái áddet, ja seammás dat sáhttá addit ollesolbmo lohkkái eará, dávjá ironalaš gova (2008: 8–12). Dán  dutkosis  deattuhan  eanet  girjjálašvuođa  oktavuođa  servodahkii  go  buhtes teakstaanalysa,  mii  soahpá  ge  mu  áigumušain  analyseret  Cherokee girjjálašvuođa dutki Craig Womack mielde (1999: 4), ahte girjjálašvuođas lea muhtinlágan  oktavuohta  servodahkii,  sihke  čálaservodahkii  ja  servodahkii  mas girjjálašvuohta  lea  vuolgán.  </p>
    <p>Lean ráhkadan iežan ovdamearkkaid ja heivehan daid Wooda čilgehussii, dan sadjái go jorgalit su</p>
    <p>eŋgelasgiel ovdamearkkaid.</p>
    <p>
      <em type="italic">Konteakstamáhttu teakstalahkaneamis </em>
    </p>
    <p>Logadettiin ja guorahaladettiin sámi girjjálašvuođa šaddá máŋgii mus diekkár dovdu, ahte fiktiivva dáhpáhus lea munnje mo nu oahpis ja mun de sáhtán geavahit dan mii lea oahpis teavstta dulkoma oktavuođas. Lea go nu ahte dát dovdu sisttisdoallá máhtu, maid sáhtášin atnit  ávkki?  Mii  dat  dasto  lea  máhtuid?  Mo  galggan  čilget  dutkosa  metodologalaš lahkaneamis man láhkai mun sáhtán geavahit iežan konteakstamáhtu guorahallat teavstta? Ferten  dás  deattuhit  ahte  konteaksta  masa  čujuhan,  lea  konteaksta  mii  lea  olggobealde teavstta.  Konteakstamáhtu  ja  -dieđuid  geavahan  dasto  vuođđun  gieđahallat  erohusa davvisámegiel doahpagiid<em type="italic"> máhttu</em> ja <em type="italic">diehtu </em>gaskkas, ja mo dat guoská mu teakstalohkamii ja -dulkomii. Deattuhit konteavstta dán dutkanprošeavttas lea mu vuohki dutkin doalahit dan  maid  Shawn  Wilson  gohčoda  relašunála  luohtehahttivuođa.  Dutki  doaibmá gaskkusteaddjin  báikegotti  ja  dutkanfáttá  gaskkas.  Oassi  dutkanbarggus  lea  doalahit luohtehahttivuođa iežamet ektui, báikegotti, iežamet birrasii ja maiddái fáttáid ektui maid mii  leat  dutkamin  (Wilson  2008:  106).  Dán  ja  čuovvovaš  kapihttaliin  čiekŋudan  eanet dasa mo mun válljen dan dahkat dutkančuolmma guorahallamis. Lassin  fikšuvdnamáilmmi  kontekstii,  geavahan  teakstalahkaneamis  iežan  máhtu sámi  kultuvrras  ja  gielas,  čálalaš  historjjálaš  gálduid  sámi  servodaga  birra,  erenoamážit suomabeale sámi historjjá, eará čálalaš gálduid sámi historjjá ja dili birra ja ságastallamiid olbmuiguin  geat  dovdet  sámi  servodaga  ja  kultuvrra.  Mu  iežan  kulturáddejupmi  vuolgá das go lean bajásšaddan sámi guovllus, Porsáŋggu gielddas Finnmárkkus. Ollesolmmožin lean  ožžon  vel  eanet  máhtu  ja  dieđuid  sámi  dili  birra,  vuos  studeantan  ja  dasto  barggu oktavuođas.  Kontekstuála  lahkananvuogi  dáfus  geahčadan  mo  persovnnat  láhttejit  sámi servvoštallanlági hárrái, mo smávva báikegotti dynamihkka doaibmá muitalusa áigodaga vuoiŋŋa  ektui  ja  mo  giella  ovddasta  persovnnaid  ja  báikegotti  eallima.  Guovddáš  oassi girjjálašvuođa  teakstadutkamis  lea  nappo  guorahallat  giela,  giela  doaimmaid  ja  gielalaš gaskaomiid  teavsttas.  Sámegielas  leat  ovdamearkka  dihte  rikkis  vearbavuogádat, suorggideapmi  ja  gaskkalaš  dadjan-  ja  muitalanvuogit.  Vearbamodusat  sáhttet  muitalit ollu  persovnna  áigumušaid  ja  movtta  birra.  Gielalaš  gaskaoamit  ihtet  teavsttas muitaleaddjiperspektiivvas,  dialogain,  njuolggomuitalemiin  ja  persovnnaid  siskkit </p>
    <p>Dán fáttá gieđahalan artihkkalis  «Dát lea mo nu munnje oahpis – kulturáddejupmi ja konteaksta</p>
    <p>girjjálašvuođa analysas» (Fredriksen 2012b).</p>
    <p>monologain.  Dialogat  leat  dehálaš  oassi  <em type="italic">Árbbolaččat  </em>teavsttas,  go  persovnnaid ságastallamat ja gulahallanvuogit buktet gova persovnnaid iešvuođain. Jos dialogain ihtet eará  govvádusat  persovnnas  go  teakstadásis  mas  olggobeale  muitaleaddji  govvida persovnna,  makkár  ollislaš  gova  huksejit  dát  erohusat  ja  spiehkastagat  sus?  Dán oktavuođas  viiddit  konteaksta  ja  siskkabeale  kulturmáhttu  čujuhit  sámegiela  beaivválaš gillii ja mo olbmo dadjamat sáhttet dulkojuvvot.<em type="bold">  </em>Sámegielas  leat  ollu  dadjanvuogit  mat  eai  leat  nu  njuolggočoalat,  ovdamearkka dihte <em type="italic">geažidit</em>, <em type="italic">beasadit</em>, <em type="italic">bonjastit</em>, <em type="italic">garvit</em>, <em type="italic">garvvašit</em>, <em type="italic">mohkahallat</em>, <em type="italic">mohkastit</em>, <em type="italic">mohkkasit</em> ja <em type="italic">vanahallat</em>. Dákkár dadjanvuogit ihtet <em type="italic">Árbbolaččat </em>teavsttas erenoamážit dialogain. Leat dadjanvuogit  mat  áiggiid  čađa  leat  geavahuvvon  smávva  báikkálaš  servodagain;  daid geavaha  amas  soardit,  loavkidit  dahje  eaddudit  nuppi  (Gaski  2012).  Jovnna-Ánde  Vest (2006b)  muitala  ovtta  ságastallamis  ahte  implisihta  giella  mii  geavahuvvo  dialogain  ja sánit nu mo <span type="quote">“na, juo, jáá”</span> ja nu ain viidáseappot geavahuvvojit garvin dihte konflivttaid. Deháleappot  smávva  báikegottis  lea  gávnnahit  mo  sáhttá  gulahallat.  Sáhttá  dalle  lohkat ahte dákkár dadjanvuogit gullet persovnnaid birgengoansttaide. Dan láhkai geažideamit ja eará  gaskkalaš  dadjanvuogit  leat  mielde  nannemin  olbmuid  siidaguoibmeoktavuođaid. John T. Solbakk guorahallá olbmuid gaskavuođa ja dan eksisteanssalaš čuolmma Jovnna<em type="italic">Eallin bihtát</em>. Solbakk čilge: <span type="quote">“Olbmuid gaskavuođat, ja erenoamážit guovtte olbmo gaskavuohta, leat buot máilmmi girjjálašvuođain dábálaš ja dehálaš fáddá. Ii  oppa  imaš  ge,  go  olbmo  servodat  lea  “Áttan  rájes”</span>  juo  duddjojuvvon  olmmošlaš oktavuođaide”  (J.  T.  Solbakk  2006:  33).  Sámi  oskkoldatdutki  Jelena  Porsanger  čilge doahpagiid  <em type="italic">gaskavuohta</em>  ja  <em type="italic">oktavuohta</em>  dáinna  lágiin:  “<em type="italic">Gaskavuohta</em>  dovddaha guovttebealat ja resiprohka čanastaga, mas lea earru, <em type="italic">gaska</em>, dan guovtti beali gaskkas mat dattege gullaba goabbat guoibmái. <em type="italic">Oktavuohta</em> dovddaha čanastagaid main leat eanet go guokte beali, mat leat gaskaneaset gittalagaid ja ilbmet ollisvuohtan, ovttadahkan, ja lea <em type="italic">okta</em>” (Porsanger 2007: 35). Resiprohka čanastagat leat guovddáš elemeanta <em type="italic">Árbbolaččat</em>Ánde Vesta románas ráiddus  go  birgengoansttat  doibmet  persovnnaid  sosiála  oktavuođain,  bearašdoaluin, barggu oktavuođas ja muđui olbmuid servvoštallamis. </p>
    <p>
      <em type="italic">Kulturáddejupmi, máhttu ja diehtu </em>
    </p>
    <p>Álgoálbmotdutkiid  bargu  hukset  sierra  álgoálbmotmetodologiija  man  vuođđu  leat álgoálbmogiid kultuvra, árvvut ja máhttu guoská maiddái girjjálašvuođa dutkamii. Sámi dutkamis  leat  moanat  dutkit  geat  iešguđet  suorggis  deattuhit  kulturmáhtu  ja  -árvvuid. Harald  Gaski  deattuha  man  dehálaš  siskkáldas  <em type="italic">kultur-  ja  konteakstaáddejupmi</em>  lea dutkanprosessii. Son ii čále sierra álgoálbmotmetodologiija birra, muhto čájeha mo sihke sámi  kulturduogáš,  sámi  giellamáhttu  ja  máhttu  girjjálašvuođa  metodaid  birra  leat dehálaččat teakstaáddejumi hárrái. Gaski deattuha ahte liikká báhcá teavsttas juoga, man lea  váttis  áddet  jos  ii  bures  dovdda  muitalusa,  lávlaga  dahje  myhta  konteavstta.  Dákkár máhttu lea dábálaččat olbmos gii dovdá kultuvrra siskkit eallima ja kultuvrra lágiid. Jos geavaha  dán  máhtu,  de  dat  sáhttá  buktit  lohkkái,  dahje  guldaleaddjái,  vel  eanet dulkonvejolašvuođaid  mat  ovddastit  vissis  kultuvrralaš  riggodaga.  Gaski  oaivvilda  ahte buot  dát  <span type="quote">“siskkáldas”</span>  áddejupmi  šaddá  duođaid  miellagiddevaš  ja  boahtá  albmaláhkai oidnosii easkka dalle go gaskkustuvvo viiddit guldaleaddji- ja lohkkiidjoavkkuide (Gaski 1997:  210).  Gaski  oaivvilda  ahte  sámi  girjjálašvuođa  dutkamis  ferte  geavahit teakstalahkananvuogi  mas  lea  sámi  kultuvrralaš  ja  gielalaš  vuođđu,  lassin  eanet etablerejuvvon  girjjálašvuođa  metodologiijaide.  Muđui  sáhttá  geavvat  nu  ahte  sápmelaš jávohuvvá girjjálašvuođa diskurssas, vaikko das lea sáhka sámi fáttáin (Gaski 1997: 212). Vuokko Hirvonen čállá nákkosgirjjistis iežas máŋggakultuvrralaš duogáža birra: <span type="quote">“Dutkin munnje  lea  ávki  máŋggakultuvrralaš  duogážis  ja  dan  vuođul  mus  lea  vejolašvuohta oaidnit ja vásihit áššiid sierra perspektiivvain viidásabbot go ovdamearkan ovttakultuvrrat birrasis  eallán  ja  bajásšaddan  dutki”</span>  (Hirvonen  1999b:  39).  Jurdagat  maid  Gaski  ja Hirvonen  ovddidit  dávistit  ge  dan  maid  Linda  Tuhiwai  Smith  ja  eará  maori  dutkit  leat deattuhan  álgoálbmotmetodologiija  huksenbarggus. Harald  Gaski  (2007:  106) fuomášahttá  ahte  postkolonialisma  ja  álgoálbmot-metodologalaččat  vuođđuduvvon dulkondieđasurggiid  ovddideapmi:  <span type="quote">“  [...]  ferte  gal  dáhpáhuvvat  searválagaid álgoálbmogiiguin iežaineasetguin, gos sin iežaset máhtut, dulkon- ja áddenmállet adnojit árvvus  ja  maiddái  resursan  metodalaš  barggus”</span>.  Shawn  Wilson  fuomášuhttá  ja  deattuha dán  seammá:  ”Indigenous  epistemology  is  our  culture,  our  worldviews,  our  languages, </p>
    <p>Kapihttalis  <span type="quote">«Dekoloniseren ja álgoálbmotmetodologiija»</span> čujuhan maori dutkiid álgoálbmotmetodologiija</p>
    <p>huksenbargui.</p>
    <p>our histories, our spiritualities and our places in the cosmos. Indigenous epistemology is our systems of knowledge in their context, or in relationships” (Wilson 2008: 74).  Smith, Gaski ja Wilsona jurdagat leat vástádusat dieđalaš jurdagiidda ja gažaldagaide maid sámi filosofa Alf Isak Keskitalo<em type="bold"> </em>ovdanbuvttii davviriikkaid etnográfaid čoahkkimis juo 1974. Das Keskitalo árvvoštallá dan maid son gohčoda etno-dutkiid (eŋgelasg. <em type="italic">ethno-scientist</em>) dutkanvuohkin, ja mo dat sáhttet váikkuhit ja čuohcat minoritehtaid servodagaide ja sámi álgu-dutkaninstitušuvnnaid viggamušaide. Son deattuha ahte dynámalaš dutkanproseassas minoritehta lea ieš mielde defineremin dutkama eavttuid: <span type="quote">”First, we have to note the fact that the dynamic process, at least partly, would not have been triggered if not catalyzed and  expressed  by  the  minority  itself”</span>  (Keskitalo  1994:  15).  Keskitalo  gieđahallá  earret eará  mo  sámiid  máhttu  ja  árbevierru  eai  leat  čielga  áššit  eai  ge  áddehahtti  olggobealde boahtán  dutkái,  gii  ovddasta  etno-dutkama.  Son  oaivvilda  ahte  čearddalaš  joavkkut minoritehta posišuvnnas fertejit beassat legitimeret iežaset politihka ja gáibádusaid iežas historjjá ja vuoigatvuođaid vuođul. Son dadjá: <span type="quote">“It belongs to the minority itself to deliver the  final  theory  of  its  own  problems  and  relations.  Denying  this  is  a  permanent confirmation of ethno-science as an asymmetric majority phenomenon”</span> (Keskitalo 1994: 29). Keskitalo lei duođaid ovddasmanni sámi ja álgoálbmotdutkama oktavuođas, go juo 1970-logu  álggus  deattuhii  sámiid  ja  unnitálbmogiid  perspektiivvaid  ja  máhtu  saji dutkamis. Áiggun ge dán dutkosis guorahallat eanet dan mii guoská <em type="italic">our own knowledge -</em> <em type="italic">min  iežamet  máhttu  -</em>jurddašeapmái  ja  maid  dat  mearkkaša  teakstalahkaneapmái <em type="italic">Árbbolaččat</em>  guorahallamis.  Dan  oktavuođas  áiggun  geahčadit  muhtin  dutkosiid  ja čállosiid sámi akademiijas mat gieđahallet sámi máhtu, dieđu ja áddejumi.  Harald  Gaski  čilge  maid  eŋgelasgiel  doahpagat  <em type="italic">knowledge,</em>  <em type="italic">science  </em>ja  <em type="italic">research</em> mearkkašit  davvisámegillii.  Knowledge<em type="italic">  </em>mearkkaša  sihke  <em type="italic">máhttu</em>  ja  <em type="italic">diehtu.</em>  Máhttu  lea juoga  maid  oažžu  vásáhusaid  bokte,  omd:  ”Mun  máhtán  sámegiela.  Máhtán  láibut.” Diehtu  gis  doaibmá  analyhtalaš  dásis:  <span type="quote">“Mun  dieđán  sámegiela  (gávdnot).  Mun  dieđán láibumis  (juoidá).”</span>  Science  lea  sámegillii  dieđa  ja  research  lea  dutkan  (Gaski  2010b; Gaski  2011a).  Jelena  Porsanger  geavaha  álgoálbmotmetodologiija  iežas  dutkosis nuortasámiid  oskkoldaga  birra.  Dan  bargá  go  guorahallá  insider-  ja  outsider  čuolmma oskkoldatdutkamis. Oassin dán guorahallamis son čilge erohusa gaskal vearbbaid <em type="italic">dovdat</em> ja <em type="italic">diehtit</em>:  </p>
    <p>Go  lea  sáhka  dihto  fáttás,  de  olmmoš  sáhttá  dadjat  <em type="italic">Mun dieđán dan ášši birra, muhto mun in dovdda dan ášši nu bures</em>  [...]  <em type="italic">Dovdat čađa</em>  mearkkaša  ‘’dovdat hirbmat  bures’,  ja  <em type="italic">čađa</em>  bustávalaččat  mearkkaša  ‘ollásit’,  ja  das  lea oassemearkkašupmi  ‘dievvasii’.  Dovddiideami  abstrákta  tearbman,  <em type="italic">dovdat</em> mearkkaša  ahte  diehtin  dihtii  maid  ihkinassii,  olmmoš  ferte  leat  lagašvuođas dasa,  vai  sáhttá  háhkat  dieđuid  ja  ipmárdusa  sihke  intellektuálalaččat  ja dovdduiguin  ja  miellalihkkasemiiguin.  Dát  čájeha  ahte  diehtin  ja  dovdan  leaba čavga čadnon oktii. (Porsanger 2007: 36–37) Sámi dutkit leat gieđahallan sámi árbevirolaš máhtu, dieđuid ja áddejumi artihkkaliin ja girjjiin.  Eanas  sis  govvidit  sámi  árbevirolaš  máhtu  máhttun  mii  lea  man  nu  láhkai čadnojuvvon vásáhusaide ja praksisii, nu mo Laila Susanne Vars dás dahká: <span type="quote">“Árbevirolaš máhttu  leat  min  máttuid  vásáhusat  ja  máhttu  guoská  buot  árggabeaivválaš  bargguide. Dieđut  lea  diehttelas  rievdan  áiggis  áigái,  dat  leat  heivehuvvon  sápmelaččaid eallinvuohkái,  ja  árbevierut  guddetge  olles  min  sámi  kultuvrra”</span>  (Vars  2007:  127).  Sámi dutkit  govvidit  čállosiin  erohusa  gaskal  vásáhusaid  ja  analyhtalaš  dási,  vaikko  erohus  ii leat  problematiserejuvvon  nu  mo  Gaskis  lea  (Kvernmo  ja  Stordahl  1990;  Aikio  1992; Gaski 2003; Gaski 2007; J. T. Solbakk 2007; Balto ja Østmo 2009; Keskitalo 2009; Gaski 2010b; Gaski 2011a). Sámegiela dutki ja historihkar Samuli Aikio čállá historjádutkama oktavuođas ahte <span type="quote">“[...] sámiid historjá gáibida erenoamáš oaidninvugiid ja geahččansajiid, sápmelaš aspeavtta, dasgo historjá ii ráhkaduva dušše goike duohtavuohtan”</span> (Aikio 1992: 28).  Aikio  ii  loga  álkin  dadjat  makkár  dát  sámi  oaidninvuohki  lea,  muhto  son  čilge, Bergsland mielde: <span type="quote">“[S]ámiid historjá lea historjá, maid sámit leat čállán iežaset oainnuid mielde  sámiid  várás  dahje  sámiide”</span>  (ibid).  Aikio  dáidá  čujuhit  muhtinlágan  oktasaš <em type="italic">kulturáddejupmái</em>  maid  sámit  hálddašit  oktasaš  vásáhusaid  vuođul.  Asta  Mitkijá  Balto guovttos  Liv  Østmoin  lea  leamaš  prošeakta  Sámi  allaskuvllas  mas  ulbmil  lei  ovddidit kultuvrralaš  sensitivitehta  ja  analyhtalaš  jurddašeami  máŋggakultuvrralaš  áddejumi (MKÁ)  oahpaheddjiid,  journalisttaid,  dearvvasvuođabargiid,  politiijaid  ja  eará virgeolbmuid joatkkaoahpus (Balto ja Østmo 2009: 25, 28). Balto ja Østmo deattuheaba, Kvernmo  ja  Stordahl  (1990)  teoriija  vuođul,  man  láhkai  kulturáddejupmi  doaibmá máŋggakultuvrralaš  áddejumis.  Kulturáddejupmi  gáibida  bidjat  dieđuid  máhtu  viiddit kontekstii:  <em type="italic">Kulturáddejupmi</em>  gáibida  beroštit  ja  guorahallat  makkár  variašuvnnat  gávdnojit das  mo  olbmot  organiserejit  iežaset  sosiála  eallima  ja  man  láhkai  dat variašuvnnat  albmanit.  Dás  sáhtášii  maid  geavahit  doahpaga  kontekstualiseret mii lea bidjat daguid ja dáhpáhusaid dilálašvuođaide, olbmuid rollaide, áiggiide ja  báikkiide  maidda  dat  gullet.  (Balto  ja  Østmo  2009:  29;  vrd.  Kvernmo  ja Stordahl 1990: 5,8) Rauna Kuokkanen geavaha konsekveanta diehtu-doahpaga <em type="italic">Boaris dego eana</em>-girjjis, mas son gieđahallá eamiálbmogiid diehtoortnegiid, eamiálbmogiid dieđu gáhttema, filosofiija ja  dutkama.  Son  čilge  ovdamearkka  dihte:  <span type="quote">“Eamiálbmotdutkit  leat  jo  máŋgalogi  jagi rahčan  láhččit  dásseárvosaš  saji  eamiálbmogiid  diehtovugiide,  máilmmeipmárdusaide  ja dulkojumiide”</span>  (Kuokkanen  2009:  10).  Eamiálbmotdiehtu  lea  áistton  Kuokkanen: <span type="quote">“Eamiálbmotdiehtu čujuha máŋggabealat ja -dásat diehtoortnegiidda, mat vuođđuduvvet eamiálbmogiid  árbevirolaš  eallinvuohkái  ja  mat  sisttisdollet  systemáhtalaš  dieđuid luonddus  (ekologiijas)  ja  gomuvuođas  (kosmologiijas)  […]  jna“  (ibid:  49).  Oanehaččat daddjon  de  “[…]  eamiálbmotdiehtu  sisttisdoallá  buot  dieđu  mii  gullá  dihto  álbmogii  ja guoská  dihto  birrasa  (iešguđetlágan  dieđalaš,  teknihkalaš,  ekologalaš,  vuoiŋŋalaš, kultuvrralaš diehtu)”</span>. Dasto joatká Kuokkanen: <span type="quote">“Eará tearpmat mat dávjá geavahuvvojit eamiálbmotdieđus leat árbevirolaš diehtu, báikkálaš diehtu, árbevirolaš ekologalaš diehtu, árbevirolaš  láhka  ja  njálmmálaš  árbevierru”</span>  (ibid).  Kuokkanen  ii  deattut  máhttu-diehtu<em type="italic">árbediehtu</em> ja <em type="italic">álgoálbmotdiehtu</em>  duoji  ektui.  Dán  oktavuođas  oaidná  son  erohusaid  máhttu-<em type="italic"> </em>ja  diehtu<em type="italic"> </em>mielde gáibiduvvo persovnnalaš vásáhus go galgá máhttit, seammá ii gáibiduvvo go galgá diehtit. Son geavaha ovdamearkan dan mo duojárat geat máhttet árvvoštallat buriid ja buoŋes čorvviid, sáhttet dan čilget sutnje go sii dan máhttet vásáhusaid geažil. Son de sáhttá dadjat ahte son diehtá mo sii barget dan, muhto ii máhte dan  ieš  (Guttorm  2010:  46–47).  Mihkkal  Niillas  Sara  čatná  árbevirolaš  máhtu  sámi árbevirolaš  ealáhusaide  ja  birgejupmái,  mo  olmmoš  máhttá  ávkki  atnit  báikkálaš luondduvalljodagain, sihke mo háhkat ja dikšut gálvvuid ja mo daid galgá dasto jođihit. Verddiid gálvolonuhallan ja veahkáhallan leat guovddáš bealit dákkár birgenlágis. Sosiála soahpamušaid  bokte  olbmot  mearridit  mo  geavahit  birrasa.  Árbevirolaš  máhttui  gullet dasto  ráđđádallamat,  gulahallan  ja  muitalusat.  Árbevirolaš  máhttu  lea  dávjá  čadnon olbmuid  ealáhussii  (Guttorm  2010:  50;  Sara  2003:  124–127).  Máhttofievrrideapmi  lea čielgasit čadnon praktihkalaš ja árgabeaivvi doaimmaide ja maiddái máhttu ohppojuvvo ja  oahpahuvvo  muitalusaid  bokte.  Lea  lunddolaš  ahte  olbmos  leat  ollu  eanet  dieđut iešguđet áššiin go mii sus lea máhttu, mii lea čadnojuvvon vásáhusaide. Kuokkanen čatná oassálastima  eamiálbmotdieđu  guovddážii:  <span type="quote">“[…]  oahppan  dáhpáhuvvá  geavada  ja áddestallama bokte”</span> (Kuokkanen 2009: 53). Ii leat boastut čuoččuhit ahte olmmoš oažžu dieđuid  oassálastima  oktavuođas,  oassálastimis  maid  sáhttá  doaibmat  analyhtalaš jurddašeapmi,  muhto  oahppan  <span type="quote">“geavada  ja  áddestallama  bokte”</span>  govvida  čielgasit proseassa  mii  lea  čadnon  máhttui.  Jos  olmmoš  masa  nu  searvá,  oahppan  dihte  juoidá áddestallama  bokte,  lea  danne  go  áiggošii  oahppat  ášši  ja  máhttit  dan,  ii  dušše  háhkat dieđu dan birra. distinkšuvnna.  Muhtimin  orru  váilumin  máhttu-diemenšuvdna,  erenoamážit  go  son viidáseappot  čállá:  <span type="quote">“Ovdamearkkat  eamiálbmotdieđus  leat  njálmmálaš  historjját, báikenamat,  gielat,  árbevirolaš  láhkaortnegat,  máilmmioainnut  (ontologiijat)  ja vuoiŋŋalaš  diehtu”</span>  (ibid:  50).  Giella  han  lea  máhttu,  ii  ge  dušše  diehtu.  Don  jearat ovdamearkka  dihte:  <span type="quote">“máhtát  go  sámegiela”</span>,  it  ge  jeara  <span type="quote">“dieđát  go  sámegiela”</span>.  Sáhtát dieđusge  diehtit  giela  birra,  muhto  justa  dán  ovdamearkkas  mii  guoská  gillii  de  oaidná bures ahte máhttu- ja diehtu-doahpagiid erohus lea čielggas sámegielas. Kuokkanen čilge dán girjjis vuosttažettiin teoriija, nu ahte dát erohus ii leat su girjjis nu guovddáš.  Duodjedutki Gunvor Guttorm gieđahallá doahpagiid doahpagiid gaskkas. Guttorma</p>
    <p>
      <em type="italic">Jávohis máhttu </em>
    </p>
    <p>Doaba <em type="italic">jávohis máhttu </em>vuolgá eŋgelasgiel doahpagis <em type="italic">tacit knowledge</em>, man dutki Michael Polanyi vuosttas geardde 1966 ovdanbuvttii girjjis <em type="italic">The Tacit Dimension</em> (Polanyi 2000). Girjji  olggoža  maŋábealde  čuožžu  ahte  girjjis  deattuhuvvo  vásáhus.  Ii  leat  doarvái deattuhit  teorehtalaš  ja  formála  máhtu  ja  dieđu  go  galgá  čilget  dán  doahpaga  ja proseassaid mat leat čadnon dasa (ibid). Guorahalan dasto mo dát doaba lea geavahuvvon sámi dutkamis ja mo dat čuovggaha konteakstamáhtu vejolašvuođaid. Maja Dunfjeld lea guorahallan  máttasámi  ornamentihka  hámi  ja  sisdoalu.  Son  geavaha  iežas  dutkamis dárogiel  doahpaga  <em type="italic">taus  kunnskap</em>,  mii  lea  dakkár  máhttu  maid  ii  ollásit  sáhte  čilget gielain.  Sáhttá  maiddái  leat  máhttu  maid  olmmoš  ii  háliit  giela  bokte  artikuleret  dahje gielas  eai  dáidde  leat  doallevaš  doahpagat  maid  oahpaheaddji  sáhtášii  geavahit  čilgen dihte  áššiid  iežas  oahpahallái  (Dunfjeld  2006:  17).  Dunfjeld  čujuha  filosofii  Kjell  S. Johannessenii ja mo son geavaha Wittgensteina praksisfilosofiija (Johannessen 1999: 20). Praktihkalaš  máhttu  lea  guovddáš  elemeanta  jávohis  máhtus.  Oahppanproseassa  mas oažžu  praktihkalaš  máhtu  doaibmá  bargohárjehallamis.  Dunfjeld  geavaha  Johannessena teoriija vuođul guokte doahpaga mat govvidit máhttodoahpaga dásiid: <em type="italic">ferdighetskunnskap</em> (sámeg.  <em type="italic">gealbu</em>)<em type="italic">  </em>ja  <em type="italic">fortrolighetskunnskap</em>  –  (sámeg.  <em type="italic">árbemáhttu</em>)  (2006:  18).<em type="italic">  </em>Gealbu máksá  ávkki,  jos  olbmos  lea  kompetánsa  dahje  jos  son  lea  skihkalaš  (Nielsen  1979 <em type="italic">gæl’bo</em>; Kåven ja earát 1995 <em type="italic">gealbu</em>). Go olbmos lea gealbu mas nu, de máksá ahte sus lea  máhttu  ja  diehtu  muhtin  áššis,  ja  dán  máhtu  ja  dieđu  sáhttá  sániiguin  artikuleret. Gealbu ii dáidde leat buot deaivileamos doaba sámegillii. Rievtti mielde lea várra máhttu mii  buoremusat  vástida  gealbu-doahpagii,  muhto  jos  dan  geavaha,  de  massá  gielalaš distinkšuvnnaid  eará  máhttodásiid  ektui.  Árbemáhttu<em type="italic">  </em>dasto<em type="italic">  </em>govvida  máhtto<em type="italic">árbemáhttu </em>go čilgii máhtu mii  gullá  boazodoalu  doaimmaide,  ja  man  láhkai  giella  lea  dehálaš  árbemáhtu seailluheamis, ovdamearkka dihte go čilge gosa galgá vuodjit ealu geahččat, mo guovlu lea  ja  guđe  guovllus  eallu  lea  maŋimuš  oidnon.  Ollu  badjenuorat  eai  šat  hálddaš  giela maid badjeolbmot árbevirolaččat leat geavahan. Okta sivva dasa lea go mánát leat unnit mielde  beaivválaš  barggus.  Dát  muitala  ahte  lea  sáhka  máhtus  man  olmmoš  ii  sáhte skáhppot  dušše  girjjiid,  čilgehusaid  dahje  eará  teoriijaid  bokte.  Son  ferte  leat  mielde barggus ja doaimmain gos leat dat olbmot geat čađa hálddašit máhtu. Laila Susanne Vars fuomášahttá ge man guovddáš ealáhus lea sámiide geat barget árbevirolaš sámi ealáhusas: <span type="quote">“Ealáhus ii mearkkaš duššefal doaimma mii addá ruđalaš dietnasa, muhto dat gokčá maid olles eallinvuogi ja dan máhtu mii lea čadnon iešguđet sámi ealáhussii”</span> (Vars 2007: 129). Árbemáhttu-doaba bidjá mu jurdagiid johtui ja sáhttá leat okta vástádus gažaldahkii mo mun sáhtán geavahit iežan kulturáddejumi teakstadulkomis. Čilgen dasto dán jurdaga vuđoleappot,  muhto  čielgadan  vuos  buorebut  gealbu-  ja  árbemáhttu-doahpagiid  ja  mo jávohis  máhttu  čatnasa  daidda.  Dunfjelda  mielde  árbemáhtu  oahppanproseassa  lea proseassa  mas  ferte  leat  luohttámuš  máhtu  hálddašeaddji  ja  oahpahalli  gaskkas,  mii dagaha ahte nubbi háliida skeŋket iežas máhtu nubbái árbin, ja nubbi sáhttá oahppat ášši nu bures ahte dovdá iežas oadjebassan go ieš dan galgá bargat; son máhttá dan maid lea oahppan. Dáidda dásiide gullá sihke estehtalaš ja praktihkalaš dimenšuvdna. Gealbu lea máhttu maid sáhttá oahppat praktihkalaš barggu ja vásáhusaid bokte. Árbemáhttu ii sáhte oahpahuvvot ii ge čilgejuvvot sániiguin, duššefal praktihkalaš doaimmaid bokte. Olmmoš ferte  ieš  vásihit  ášši  dahje  fenomena  mas  lea  sáhka,  ja  iežas  vásáhusaid  bokte  olahit árbemáhttodási. Dan birra sáhttá dattege kommuniseret, ovdamearkka dihte metaforaid ja ovdamearkkaid bokte (Dunfjeld 2006: 18).  Dán  oktavuođas  čilge  Gunvor  Guttorm  doahpagiid  mat  čatnasit  árbemáhttui.  Son oaidná  ahte  doahpagiin  <em type="italic">árbediehtu</em>  ja  <em type="italic">árbevierru  </em>lea  lagas  oktavuohta.  Árbevierru gaskkustuvvo,  dat  árbejuvvo  juoga  nu  láhkai,  das  lea  joatkka  (Guttorm  2010:  46–47). Guttorma  mielde  buot  dološ  dieđuid  sáhtášii  lohkat  árbediehtun,  muhto  jos  geahččá doahpaga  dálááiggi  konteavsttas,  de  lea  diehtofievrrideapmi  juoga  mii  sáhttá  boatkanit. fievrridanproseassa  vuđolaččat,  go  árbi  čujuha  sihke  dovddiidusaide  ja  olmmošlaš gaskavuođaide  ja  luohttámuššii  mii  lea  guovddáš  dán  proseassas.  Norgga  Sámedikki giellakonferánssas  2011  čilgii  badjeolmmoš  John  Mathis  Utsi  (2011)  mo  giella  lea rievdan boazodoalu nuoraid gaskkas. Son geavahii doahpaga </p>
    <p>Guttorm de jearrá, go mii dálááiggis váldit atnui jávkan dábiid ja vieruid, sáhttá go dalle gohčodit  dan  árbevierrun?  Árbediehtu  gullá  ealli  árbevirrui  ja  gaskkustuvvo  buolvvas bulvii.  Árbedieđus  lea  juogalágan  joatkka,  dat  lea  sirdašuvvon  njálmmálaččat,  daguid dahje dávviriid bokte ja lea bistán muhtin áiggi ja dat sáhttá leat vuođđun go váldit atnui jávkan  dábiid  ja  vieruid.  Muitu  lea  guovddáš  dákkár  proseassas  (Guttorm  2010:  51–52, 60–68). Sáhttá várra šaddat ođđa árbevierru, mas dološ dieđut leat vuođđun. Árbemáhttu govvida  ealli  árbevieru,  mas  máhttu  sirdašuvvá  buolvvas  bulvii.  Dát  máhttotraderen  ii dáhpáhuva dušše verbála bagadallama bokte. Nils Jernsletten čállá <em type="italic">silent knowledge </em>birra ja čilge ahte dat sáhttá čujuhit máhttui mii ii leat šat seilon ja sáhttá mearkkašit ahte lea máhttu man ii sáhte čilget duššefal sániid ja čilgehusaid bokte (Jernsletten 1997: 89). Jan Henry  Keskitalo  čilgehus  sulastahttá  Dunfjelda  árbemáhttu-doahpaga<em type="italic">,  </em>go  atná  jávohis máhtu oassin árbevirolaš máhtus: Máhttu  eallá  olbmo  bokte  ja  nu  olbmo  doaimma  dahje  dagu  bokte.  Máhttu  lea dego  teaksta  mii  dađistaga  muddejuvvo,  ja  dego  diskursa  mas  leat  ieš  guđet lágan  dásit  ja  ieš  guđet  lágan  beallálaččat.  [...]  Sisdoalu  ja  bargovugiid  dáfus dávjá árbevirolaš máhttu vuosttažettiin dulkojuvvo praktihkalaš máhttun. Dat lea maiddái  báikkálaš,  sáhttá  leat  jávohis  máhttu,  dat  fievrriduvvo  buolvvas  bulvii eahpeformála  vugiiguin  ja  dat  lea  vuosttažettiin  njálmmálaš.  (Keskitalo  2009: 65)  Sámi  girjjálašvuođadutki  Lena  Kappfjell  dutká  mo  máttasámi  identitehta  govviduvvo máttasámi girjjálašvuođas. Son geavaha máttasámegiel doahpaga <em type="italic">sjeavods maahtoe</em> iežas dutkamis<em type="italic">. </em>Kappfjell  čilge  ahte  árbevirolaš  máhttu  lea  dás  guovddáš  oassi.  Son  deattuha olbmo siskkabeale sajádaga kultuvrras, mii lea mielde nannemin olbmuid gaskavuođaid. Dát  dahká  ahte  son  sáhttá  olahit  máhttodási  mii  eaktuda  stuorra  luohttámuša  olbmuid gaskkas  ja  nu  máhttu  árbejuvvo  kultuvrra  siskkabealde.  Dát  lea  guovddáš  sjeavods maahtoe<em type="italic">-</em>doahpagii  (Kappfjell  2008:  17).  Kappfjell  oaivvilda  ahte  sjeavods  maahtoe vástida  Polanyi  tacit  knowledge-doahpagii  ja  das  dáidá  vel  viiddit  mearkkašupmi (Kappfjell  2012:  10).  Kjell  Johannessen,  geasa  Maja  Dunfjeld  čujuha,  lea  ožžon inspirašuvnna Polanyi filosofiijas (Kappfjell 2012: 2). Kappfjella artihkkala vuođul sáhttá áddet  ahte  sjeavods  maahtoe  govvida  dilálašvuođa  mii  lea  máttasámiid  gaskkas nannoseappot  čadnojuvvon  kultuvrii  go  dábálaš  oahpaheaddji-oahpahalli  oktavuođas,  ja son oaidná ahte Dunfjeld ii leat nu čiekŋalit geahčadan doahpaga kultuvrralaš fenomenan. Dunfjeld  ii  geavat  máttasámi  doahpaga  sjeavods  maahtoe  muhto  baicce  dárogiel doahpaga  taus  kunnskap,  man  geavaha  Polanyi  ja  Johannessena  definišuvnnaid  mielde. Jan  Henry  Keskitalo  govvida  jávohis  máhttu-doahpaga  eanet  kultuvrralaš  fenomenan. </p>
    <p>Son čatná máhtu čielgasit praktihkalaš bargovugiide ja buolvvaid gaskavuhtii, muhto son ii  dađi  eanet  problematisere  jávohis  máhttu-doahpaga.  Rauna  Kuokkanen  čilge  ahte árbevirolaš  ealáhussii  dahje  árbevirolaš  bargui  gullevaš  sánit  sisttisdollet  <span type="quote">“jaskes dieđuid”</span>. Doahpaga sisdoallu sáhttá leat oassin dan árbevirolaš máhtus masa dat guoská (Kuokkanen  2009:  52).  Aimo  Aikio  maid  orru  eanet  gieđahallamin  analyhtalaš  dási  go geavaha  doahpaga  jávohis  diehtu,  mii  boahtá  ovdan  ovdamearkka  dihte  muitalusain  ja muđui ge olbmo dáidduin ja máhtuin (Aikio 2010: 21, 77).  Mun  guorrasan  Keskitalo  doahpagii  jávohis  máhttu,  go  dat  lea  nu  čielgasit čadnojuvvon  praktihkalaš  máhttui  ja  vásáhusaide.  Oahppan  dáhpáhuvvá  dávjá  giela bokte, nu mo Kuokkanen (2009: 52) ge deattuha: <span type="quote">“Giella lea dieđu vuorká ja dan bokte dieđut  ja  máhttu  sirdojuvvojit  buolvvas  nubbái.  Giella  hukse  vugiid  geahččat  máilmmi, eallit  das  ja  gulahallat  dainna”</span>.  Dát  dáhpáhuvvá  árbevirolaš  ealáhusain,  nu  mo boazodoalus ja guolásteamis, main lea sierra fágagiella. Nils Jernsletten (1997: 87) čállá mo  árbevirolaš  máhttu  fievrriduvvo  vásáhusain  buolvvaid  gaskkas.  Dáidet  erenoamážit gealbu  ja  árbemáhttu  govvidit  máhtu  mii  lea  olbmos  guhte  máhttá  sámegiela  ja  dasto sáhttá  áddet  siskkáldas  kodaid  mat  doibmet  sámi  kultuvrras.  Giela  han  dieđusge  sáhttá oahppat  artikulerejuvvon  njuolggadusaid  bokte,  muhto  oahppat  giela  siskkáldas mearkkašumiid  ja  konnotašuvdnadásiid,  gáibida  čiekŋalut  áddejumi  go  dan  maid  sáhttá oažžut  njuolggadusaid  bokte.  Gaski  čilge  ahte  siskkáldas  kulturáddejumi  ávkkástallan  ii mearkkaš  ahte  ovdamearkka  dihte  sámegielhállit  dainna  ovdamuniin  leat  fuonuheamen earáid.  Dat  mearkkaša  dan  ahte  son  guhte  ollásit  ádde  koda  sáhttá  das  ge  ávkkástallat (vrd.  Gaski  1997:  210–212;  Gaski  2007:  105).  Laila  Susanne  Vars  (2007:  126)  ii  loga álkin oaidnit ja áddet buot sámi árbevieruid: <span type="quote">“[L]ea váttis sutnje gii ii ádde sámegiela ja dan erenoamáš geažuhan hupmanmálle, áddet buot beliid dan gulahallamis mii sámiin lea gaskaneaset”</span>.  Aimo  Aikio  (2010:  21)  deattuha  siskkáldas  kulturmáhtu.  Son  oaidná  ahte su lea dutkin ovdamunni go son dovdá mielbargiid (diehtoaddiid):  Návden,  go  dovddan  muitaleaddji  duogáža,  de  sáhtán  čilget  ja  vuhtii  váldit dáhpáhusaid, mat leat muitalusa vuođđun. Dakkáraš diehtu lea implisihtalaš dieđu hápmásaš,  ng.  jaskes  diehtu.  Dakkár  diehtu  berre  leat  oppalaš  diehtu,  vai  dan vuođul sáhttá áddet ja dulkot olbmo ovdanbuktimiid dahje láhttema. Dát muittuha dan maid máŋggas dadjet luđiid birra ja mo sáhttá áddet luohtedajahusaid. Sus  geas  lea  kulturmáhttu  sáhttá  oažžut  čiekŋalut  áddejumi  sisdoalus,  ja  son  dáidá  ge eanet  várveš  sisdoalu  siskkáldas  kodaid  hárrái.  Krister  Stoor  buktá  dán  oktavuođas dehálaš  fuomášumi  das  makkár  ovdamunit  ja  hehttehusat  dutkis  dakkár  posišuvnnas sáhttet  leat.  Dutkái  lea  ovdamunni  dovdat  guovllu  vieruid  ja  historjjá.  Guovllu  olbmot maid dovdet su, eai ge dárbbaš oahpásmuvvat áibbas amas olbmui. Dutki ferte váruhit das ahte  son  ii  <span type="quote">”čalmmehuva”</span>,  ahte  ii  fuomáš  dehálaš  elemeanttaid  go  áššit  leat  nu  čađa oahppásat  sutnje.  Ferte  vel  muitit  ahte  dutkin  don  it  leat  dušše  áibbas  dábálaš báikegoddelahttun, don šattat guovllu olbmuid ektui muhtinlágan olggobeale posišuvdnii (Stoor  2007:  24).  Dát  vástida  dasa  maid  Linda  Smith  čilge  outsider-  ja  insider posišuvnnaid hárrái (2004: 137–139), ja dutki ferte álohii atnit dán aspeavtta muittus.</p>
    <p>
      <em type="italic">Gulahallan ja kultuvrralaš sensitivitehta </em>
    </p>
    <p>Munnje orrot Gaski kulturáddejumi-gieđahallan ja Dunfjelda, Kappfjella, Jernslettena ja Keskitalo  čilgehusat  jávohis  máhtu  birra  speadjalastimin  dan  maid  lean  geahččaleamen čilget  iežan  máhtu  hárrái.  Anán  kulturáddejumi  oassin  iežan  máhtus  –  gealbun  ja  árbemáhttun  –  go  dat  vuolgá  servvoštallamis  mas  mu  iežan  kultuvrralaš  áddejupmi vuolgá.  Dajan  álgoálbmotdutki  Shawn  Wilsona  mielde  (2008:  91):  <span type="quote">“Once  we  recognize the  importance  of  the  relational  quality  of  knowledge  and  knowing,  then  we  recognize that  all  knowledge  is  cultural  knowledge”</span>.  Mun  sáhtán  atnit  ávkki  iežan  máhtus  ja kulturáddejumis ovdamearkka dihte go lea sáhka njálmmálaš gulahallanvugiin, goit ge nu mo  daid  dovddan  iežas  bajásšaddamis.  Sáhtán  maiddái  geavahit  kulturáddejumi  dulkot ovdamearkka  dihte  guollebivdodáhpáhusaid  <em type="italic">Árbbolaččat  </em>teavsttas,  muhto  dulkon  lea eanet mu dieđuid duohken go praktihkalaš máhtu duohken. In sáhte dadjat ahte máhtán firpmiid  suohpput  go  mus  eai  leat  alddán  nu  ollu  vásáhusat  das,  vaikko  lean  leamaš mielde  bivddus.  Guorahallamis  čájehan  ahte  teakstalahkaneamis  lea  juogalágan  dialoga mu,  lohkki,  ja  teavstta  gaskkas.  Dán  dialogas  doibmet  dasto  konteaksta  ja kulturáddejupmi  gáldun,  ja  dáidá  vel  čálli  iežas  áigumušain  leat  muhtin  lágan  rolla  dás. Máhttu  ja  diehtu  leat  sihke  mu  kulturáddejumi  ja  kontekstuála  lahkaneami  vuođđu  ja oassin  mu  girjjálašvuođa  analyhtalaš  gealbbus.  Dát  ollislaš  oahppu  doaibmá gaskkusteaddjin  lohkki,  teavsttaolggobeale  konteavstta,  teavstta  ja  teavsttasiskkabeale konteavstta  gaskkas.  Girjjálašvuođadutkin  lea  dasa  lassin  diehttelas  geavahit sensitivitehta  mas  implisihta  čálli  doaibmá  dulkongaskaoapmin  teavstta  siskkáldas elemeanttaid  analysas.  Sáhttá  go  son  dadjat  ahte  mus  lea  iežan  kulturáddejumis kultuvrralaš  sensitivitehta  maid  mun  geavahan  teakstalahkaneamis,  ahte  lean  várveš teavstta sisdoalu ja gulahallandásiid hárrái? Lea go son dát juoga mii vuolgá mu duogážis ja  gullá  árbemáhttui,  go  in  máhte  riekta  artikuleret  dovddu  mii  mus  lea  muhtumin  go logan teakstaosiid ja dovddan <span type="quote">“dát lea mo nu munnje oahpis”</span> (vrd. Balto ja Østmo 2009: 28)?  Dáidá  dát  leat  gáldu,  mii  rahpá  vejolašvuođaid  oaidnit  sihke  áigojuvvon  dulkon<em type="bold">ja</em>  eará  vejolaš  implikašuvnnaid  ja  konnotašuvnnaid  mat  ihtet teavsttas  (vrd.  Gaski  1997:  212).  Sámi  antropologa  Vigdis  Stordahl  čilge  mo  son gieddebarggus  iežas  ruovttobáikkis  Kárášjogas  ii  válljen  ii  olggobeale  ii  ge  siskkabeale olbmo  posišuvnna  dutkama  hárrái,  son  baicce  navdá  iežas  vásáhusaid  gieddebarggus <em type="italic">profešonaliserenproseassan</em>: Gjennom profesjonalisering tilegner vi oss en del begreper og modeller som blir våre redskap for å forstå verden omkring oss. Dette er redskaper som får oss til å se  hvor  mange  komplekse  strukturer  det  er  som  regulerer  samhandling  mellom mennesker, og hvordan mennesker rekonstruerer dem. Dette er redskaper vi har i beredskap.  Noen  profesjoner,  som  leger,  er  forpliktet  til  å  være  i  konstant beredskap. De må være klar til å rykke ut på jobb selv når de ikke har vakt. [...] Våre hverdagsliv som forskere er en lignende beredskapstilstand. Det er ikke bare når vi er på feltarbeid at vi er <span type="quote">”på”, vi slår oss på mer eller mindre ubevisst utenfor feltarbeidssituasjoner også. (Stordahl 1998: 15) Báikki  olmmožin  sus  lei  máhttu  báikki  ja  guovllu  servodaga  ja  kultuvrra  birra.  Oahpu bokte  son  oaččui  doahpagiid  ja  modeallaid  mat  ledje  veahkkin  sutnje  oaidnit  iežas servodaga máŋggasuorggatvuođa (ibid). Vuokko Hirvonen fuomášuhttá ahte: “[...] dutkan ii šatta dađe buorebun dahje objektiivvalaččabun, leš dal dutki ieš dutkanjoavkku lahttun dahje  ii”</span><span type="quote">“[...] dutkan ii šatta dađe buorebun dahje objektiivvalaččabun, leš dal dutki ieš dutkanjoavkku lahttun dahje  ii”</span>  (1999b:  39),  muhto  mun  oaivvildan  ahte  kulturáddejupmi,  kultuvrralaš sensitivitehta  ja  diđolašvuohta  dáid  hárrái  buktet  šattolaš  dulkonvejolašvuođaid  dutkái guhte vállje dutkat iežas kultuvrii gullevaš fáttáid. Sáhtán mun atnit árvvus máhtus maid lean ožžon iežan máttuin ja sáhtán ivdnet dutkosa ja bidjat dasa oasi mus alddán. vejolašvuođaid  teavsttas  </p>
    <p>
      <em type="bold">Gođus </em>
    </p>
    <p>
      <em type="bold">III Árbbolaččat-trilogiija guorahallan  </em>
    </p>
    <p>
      <em type="bold">Guorahallama guovddáš persovnnat </em>
    </p>
    <p>Heaika	    Hemmo	   ja	   Riittá</p>
    <p>Áhkku/Biret-‐Káre</p>
    <p>Issát	    Tytti-‐Liisu	   ja	    Kristiinna	    Máhte-‐Máhtte	   ja	   Sire</p>
    <p>Ánde	   ja	   	   Birgget	   	    Risten,	   Máret-‐	   Ánne,	   	   Biret-‐	    Káre	   ja	   Heandarat</p>
    <p>(njeallje	    máná)</p>
    <p>Risten	   ja	   Jyrki	    (njeallje	    máná)</p>
    <p>Káhtarin	   ja	   Pente	    (golbma	    máná)	    Nillá	   ja	   Káisá	    (guokte	   máná)	    Ándde-‐Márgget</p>
    <p>Biret-‐	   Káre	   ja	   Antero	    (njeallje	    máná)</p>
    <p>Heaikka-‐Máret	   Hánsa</p>
    <p>Lemet	   ja	   Gutnel	    (njeallje	    máná)</p>
    <p><em type="bold">Heaika </em>Váldopersovdna <em type="bold">Hemmo </em>Heaikka eanu, náitalan Riittáin. <em type="bold">Áhkku/Biret-Káre </em>Ándde  ja  Lemeha  eadni,  Birggeha  vuoni,  Heaikka, Issáha ja Máhte-Máhte ipmi. <em type="bold">Ánde </em>Biret-Káre  bárdni,  Lemeha  viellja.  Heaikka,  Issáha  ja Máhte-Máhte vilbealli. Ristena, Máret-Ánne, Biret-Káre ja Heandaraga áhčči. <em type="bold">Birgget </em>Ándde  eamit,  Biret-Káre  áhku  mannji,  Ristena,  Máret<em type="bold">Risten </em>Ándde  guoktá  Birggeha  boarráseamos  nieida,  náitalan Jyrkiin. <em type="bold">Máret-Ánne  </em>Ándde guoktá Birggeha nubbin boarráseamos nieida. <em type="bold">Biret-Káre </em>Ándde guoktá Birggeha váhkarnieida, náitalan Anteroin. <em type="bold">Heandarat </em>Ándde guoktá Birggeha gánda ja váhkar. <em type="bold">Issát </em>Heaikka,  Ándde,  Lemeha  ja  Máhte-Máhte  vilbealli, Tytti-Liisu ja Kristiinna áhčči. <em type="bold">Máhte-Máhtte </em>Heaikka,  Ándde,  Lemeha  ja  Issáha  vilbealli.  Náitalan Siriin. <em type="bold">Káhtarin </em>Heaikka siidaguoibmi, náitalan Penttiin. <em type="bold">Nillá  </em>Heaikka  siidaguoibmi.  Náitalan  Káissáin,  Pentte jumešbealli. <em type="bold">Lemet </em>Biret-Káre  bárdni,  Ándde  viellja.  Heaikka,  Issáha  ja Máhte-Máhte vilbealli. Náitalan Gutneliin. <em type="bold">Ándde-Márgget </em>Sire oabbá. <em type="bold">Heaikka-Máret Hánsa </em>Almmái gii orru Girkosiiddas. Ánne, Biret-Káre ja Heandaraga eadni. </p>
    <p>
      <em type="bold">Čálli giehta čatná áiggiid oktii  </em>
    </p>
    <p>
      <em type="italic">Váldopersovdna Heaika </em>
    </p>
    <p>Heaika,  Risten-Heaika,  lea  <em type="italic">Árbbolaččat</em>-ráiddu  váldopersovdna  ja  doaibmá  maid muitaleaddjin  teavsttas.  Ráiddu  álggus  lohkki  beassá  diehtit  ahte  son  oroda  okto  eatnis boaris viesus Máhtebáikkis. Risten, su eadni, lea jápmán vihtta jagi áigi. Heaika lea áidna guhte  dán  rádjái  lea  fárren  eret  ruovttobáikkis  ja  dasto  boahtán  fas  ruovttoluotta. Dáhpáhusaid,  Heaikka  jurdagiid  ja  beaivegirjji  merkestemiid  bokte,  lohkki  vehážiid mielde  oahpásmuvvá  sihke  gili  olbmuide  ja  Heaikka  iežas  eallimii.  Trilogiija  nuppi  ja goalmmát  oasis  lohkki  buorebut  oahpásmuvvá  eará  gili  olbmuide  ge  sin  iežaset perspektiivvaid  ja  jurdagiid  bokte.  Heaika  liiko  dárkot  eará  olbmuid  eallima,  muhto muitala unnán iežas birra. Son vázzá viesuid mielde ja jearaha olbmuid gili historjjá birra. Dieđuid  son  dárkilit  merkesta  báhpárii.  Daid  bokte  son  dutká  stuorra  ja  smávvá dáhpáhusaid, mo dat laktásit nubbi nubbái ja mo dat čatnasit ođđa áiggi boahtimii. Heaikka erenoamáš sajádat Máhtebáikkis deattuhuvvo <em type="italic">Árbbolaččat </em>muitalusa álggu rájes  juo.  Goalmmátpersovdna-muitaleaddji  buktá  lohkkái  vuosttás  gova  váldo<em type="italic">Árbbolaččat </em>muitalusa álgogovva čájeha persovnna mii ollásit oamasta iežas áiggi ja návccaid čállinbargui; sus lea čielga dáhttu ja ulbmil dan hálddašit. Ii leat dasto Heaikka olgguldas hápmi mii bidjá su  muitalussii,  lea  baicce  su  posišuvdna  beavdegeahčin,  su  konsentrašuvdna  ja oktavuohta  báhpáriidda.  Lea  dego  persovdna  ieš  ii  háliit  fuomášumi  alcces,  báhpárat  ja bargu daiguin leat guovddáš elemeanttat. Váldopersovnna álgogovvádusat ovdanbuktojuvvojit  latnjalasat  Heaika  perspektiivvas,  mat  čájehit  su  jurdagiid persovnnas:  <span type="quote">“Heaika  geahčadii  báhpáriid,  dutkkai  namaid  ja  smávva  dáhpáhusaid  ja smiehtai,  mo  sáhtii  daid  vuohkkasit  laktit  nubbi  nubbái”</span>  (ÁI,  5).  Cealkka  álgá goalmmátpersovdna-muitaleddjjiin,  mii  olggobeale  muitaleaddji  perspektiivvas  dárko Heaikka,  gii  čohkohaddá  beavdegeahčin.  Cealkaga  maŋimuš  oasi  sáhttá  dulkot  Heaikka perspektiivan,  go  advearba  <span type="quote">“vuohkkasit”</span>  govvida  persovnna  iežas  dovddu,  dat  lea Heaikka  sátni.  Dat  heive  muđui  Heaikka  govvádusaide,  go  son  lea  hui  dárkil  iežas báhpáriiguin ja čállinbargguin. Dáinna cealkagiin čálli ovdanbuktá lohkkái álggu rájes juo Heaikka prošeavtta ja bidjá su searvat muitalussii, juoga mii lea dehálaš ollu čálliide, nu mo eŋgelas čálli Ford Madox Ford čállá Joseph Conrad birra, go Conrad <span type="quote">“[...] was never really  satisfied  that  he  had  really  and  sufficiently  got  his  characters  in;  he  was  never convinced  that  he  had  convinced  the  reader”</span>  (Ford  1989:  221).  </p>
    <p>čállinbarggu  hárrái,  ja  olggobeale  goalmmátpersovdna-muitaleaddji  perspektiivvas,  mii čájeha  áiggi  (iđitidja),  báikki  (visti),  áigodaga  (dálvi)  ja  Heaikka  lihkastagaid.  Friija gaskkalaš  muitaleapmi  dahká  ahte  lohkki  searvá  Heaikka  váibmoáššái  ja  jurdagiidda, seammás go lohkki oažžu viiddit gova Heaikka ruovttus ja lihkastagain. Álgogovvádusas ii  leat  makkár  ge  dramatihkka,  dat  bidjá  lohkki  njuolgga  Heaikka  máilbmái  ja  bovde áicilis lohkki sisa. Fordas (1989: 183–184) lea fuomášupmi girjjiid álggu hárrái:  The  disadvantage  of  the  dramatic  opening  is  that  after  the  dramatic  passage  is done  you  have  to  go  back  to  getting  your  characters  in,  a  proceeding  that  the reader is apt to dislike. The danger with the reflective opening is that the reader is apt to miss being gripped at once by the story. Dramáhtalaš  álgu  lea  ge  eambbo  dábálaš  noveallateavsttain  go  románain.  <em type="italic">Árbbolaččat </em>teavstta álgu lea eanet reflektiivva, lohkki ferte leat gierdevaš ovdal go beassá muitalusa rávdnjái. Vuosttas govva man lohkki oažžu Heaikkas nuppi <em type="italic">Árbbolaččat </em>persovnnas, lea go  Áhkku,  gii  lea  Heaikka  ipmi,  dadjá  iežas  mannjái  Ristenii:  <span type="quote">“–  Ii  Heaika  leat  ártet, Heaika  lea  lohkan  olmmoš  ja  láhtte  dađe  mielde”</span>  (ÁI,  7).  Áhkku  kommentára  čujuha veahá ovddos teavsttas, go lohkki fuomáša dan ahte ii leat gusto nu dábálaš hommá, dat Heaikka  čállinbargu:  <span type="quote">“Heaika  lei  fárren  ja  lea  fas  máhccan,  son  lea  iežas  čállinbarggu oktavuođas  fuomášan  ahte  lea  áidna  dakkár  olmmoš.  Máhtebáikkis  juogo  bissojuvvo dahje doppe vulgojuvvo agibeaivái eret”</span> (ÁI, 22). Passiivva vearbageavaheapmi deattuha man  erenoamáš  dat  lea  maid  Heaika  lea  bargan,  go  lea  máhccan  fas  doaresbeale šaddanbáikái. Dát buktá vuordámušaid lohkkái váldopersovnna dáfus; son álggu rájes juo govviduvvo  erenoamážin  ja  son  diehtá  dan  ieš  ge.  Heaika  govviduvvo  maid  skihkalaš olmmožin: <span type="quote">“Dasa lassin gávpoteallimis lei báhcán ruhta, dasgo elii hui čorgadit, ii juhkan iige skievttidan ruđa joavdelasaide nugo eará nuorra albmát soađi maŋŋá”</span> (ÁI, 11). Dát geasuha lohkki fuomášumi lagabui Heaikka persovnna maid, ii duššefal su čállindoibmii. Heaikka mánnávuohta nanne dán gova go dat dahká ahte sus šaddá eará eallin go muđui Máhtebáikki ássiin. Son bajásšaddá eatnis luhtte. Son lea áidna mánná. Go <em type="italic">Árbbolaččat</em> muitalus álgá, de Heaika ii vuos dieđe maidege áhčis birra. Risten, Heaika eadni, ii muital maidege  máná  áhči  birra,  ii  gili  olbmuide,  ii  ge  Heikii:  <span type="quote">“Heahpatlaš  áhpehisvuohta gáidada  su  johtilit  eará  olbmuin  ja  duohtaeallimis.  Dakko  lahkosiin  ii  lean  oktage  su dieđuid mielde riegádahttán luovusmáná”</span> (Á1, 52). Máná riegádeapmi lea aŋkke stuorra dáhpáhus  gilis.  Risten,  Hemmo-eanu  ja  su  eamit  Riittá  ja  Biret-Káre  ipmi  váldet  bures vára  Heaikkas.  Biret-Káre  šattai  nuorran  leaskan,  guvttiin  smávva  mánáiguin.  Son  lea Máhtebáikki matriárka ja siidaguoimmit gohčodit su Áhkkun. </p>
    <p>Heaikka  lea  ilolaš  mánná  ja  sus  lea  buorre  mánnávuohta  dassážii  go  álgá  skuvlii. Nu mo máŋga eará boaittobealeássi máná, son ge ferte guođđit oadjebas ruovttu ja álgit ásodatskuvlii. Eará mánát givssidit su danin go sus ii leat áhčči. Sii gohčodit su RistenašHeaikan  dahje  Luovus-Heaikan.  Hemmo  guovttos  Áhkuin  gávnnaheaba  ahte  buoremus lea  sirdit  Heaikka  eará  skuvlii,  muhto  dilli  ii  buorrán.  Vilbealit  ja  eará  fuolkegánddat báhcet nuppi skuvlii ja son šaddá vel eanet oarbbis. Heaika šaddá jaskes ja árgges gánda ja sus leat unnán skihpárat. Lea dego dát govva dávistuvvo teavstta álggus go Heaika okto čohkohaddá  beavdeguoras,  vaikko  muitaleamiáiggi  dáfus  bohtet  mánnávuođadieđut easkka  maŋŋá.  Nubbi  máilmmisoahti  nuppástuhttá  Heaikka  <span type="quote">“earálágan”</span>  ja  <span type="quote">“áhčihis máná”</span>  dili:  <span type="quote">”Buollá  soahti,  mii  likte  earáláganvuođaid,  ja  nuorra  almmái  dohkkehuvvo ovdagáttuidhaga oktasaš fidnui”</span> (ÁI, 53). Son bargá dan maid su gohččot, <span type="quote">“[…] ja su atne dábálaš  buorre  soahtealmmájin,  mas  lei  duođaštussan  sutnje  soađi  maŋŋá  mieđihuvvon korporála árvu”</span> (ÁI, 33). Dás boahtá ovdan ahte Heaika lea  persovdna gii ii áiggo bajidit iežas.  Vuollegašvuođas  lea  ge  árbevirolaš  sámi  servodagas  leamaš  stuorra  árvu.  Aimo Aikio  dutkosis  birgema  birra  sámi  servodagas  boahtá  ovdán  ahte  olbmot  ohppe  bargat iežaset  barggu  nu  ahte  sii  máhtte  dábálaš  bures  árvvoštallat  iežaset  bargobohtosiid. Bargobohtosat sáhtte dan dihte leat hui buorit: <span type="quote">“Go dasa lassin váldá vuhtii sin ovdáneami barggus,  de  sin  bargobohtosat  ledje  dábálaččat  buorit  ja  muhtumin  erenoamáš  buorit”</span> (Aikio 2010: 155). <em type="italic">Árbbolaččat </em>muitalusas Heaikka vuollegašvuohta lea sutnje mihtilmas maiddái soađi maŋŋá. Son smiehttá juo soađi áiggi mo livččii orrut eará sajis. Go soahti nohká,  Heaika  gávnnaha  ahte  Máhtebáiki  ii  leat  su  báiki.  Son  dovdá  ahte  ii  heive dáloneallimii. Son fárre oaivegávpogii, váldá veaháš oahpu ja bargá muhtin jagiid ovtta girjegávppis.  Heaika  fárren  lei  erenoamáš  <em type="italic">Árbbolaččat  </em>muitalusa  konteavsttas,  go Máhtebáikki  olbmot  leat  smávvadálolaččat  geat  barget  ja  ellet  gilážis.  Máhtebáikki fikšuvdnamáilbmi  sulastahttá  eallima  mii  lei  Davvi-Suomas  dán  áiggi.  Olbmot  elle árbevirolaš  dállodoallin,  muhto  1960–70  jagis  fárregohte  eanet  ah’  eanet  nuorat  Mátta<em type="italic">Čeppari Čáráhus</em> ovdasánis  ahte  maŋŋil  nuppi  máilmmisoađi  riegádedje  nu  ollu  mánát  ahte  sii  devde juohke  viesu.  Skuvllat  ja  ásodagat  ledje  dievva  ja  go  gerge  skuvllas  de  ii  lean  sadji buohkaide árbevirolaš birgenlágiin:  Boazodollui  eai  čáhkan  go  moattis.  Guohtuneatnamat  eai  livčče  min  buohkaid ealuideametguin  gierdan.  Eanandoallu  fálai  birgenlági  dušše  ovtta  mánnái  ain bearrašis.  Eanamoložat  eai  livčče  eanet  juohkimiin  ealihan  šat  geange.  Beassat bargui dahje skuvlii oaivvildii, ahte mis eatnašis lei bággu vuolgit ruoktoguovllus. (Vuolab 1994: 6)  Jos  máhccá  fas  <em type="italic">Árbbolaččat</em>  jutnii,  de  lohkki  oaidná  ahte  bargoeallin  oaivegávpogis manná  Heaikkas  álggus  hui  bures.  Nugo  soahtebálvalusas,  Heaika  dovdá  iežas dohkkehuvvon  dán  barggus.  Son  liiko  bargui  ja  sus  lea  fásta  dienas.  Iežas  beaivegirjjis čállá  Heaika:  ”25.11.69,  ihkku  [...]  Girjegávppi  hoavda,  ekonoma  Uosukainen,  anii árvvus mu barggu, ja duosttan ieš ná maŋŋá roahkka dadjat ahte mu atne dábálaš buorre bargin  dan  girjegávppis.  ...”  (ÁII,  49).  Dát  leat  Heaikka  iežas  jurdagat  govviduvvon vuosttaspersovdna-muitaleddjiin,  ja  dat  addá  gova  sus  ahte  son  ii  leat  dakkár  gii  bajida iežas.  Heaika  govviduvvo  muđui  persovdnan  gii  lea  veaháš  ovddabealde  ođđa  áiggi rávnnjiid, goit eará Máhtebáikki olbmuid ektui. Heaikka persovdnii gullá maiddái ráhkisvuođamuitalus. Son deaivá oaivegávpogis suomarivgu  Birgitta,  geasa  ráhkásmuvvá.  Soai  orruba  ovttas  dassážii  go  Birgitta riegádahttá  jápmamáná  ja  guođđá  Heaikka.  Sudno  ovttaseallin  unnán  govviduvvo teavsttas.  Dát  nanne  Heaikka  oarbbesmáná  gova,  go  teavsttas  goaikkihit  oasážat  sudno Birgitta ovttaseallimis smávva retroperspektiivva oassin duoppet dáppe tekstii. Maŋŋil go Birgitta  guođđá  Heaikka,  de  Heaika  dovdá  iežas  hui  okto,  ja  fárre  ruovttoluotta Máhtebáikái 1956. Lohkki ádde dađistaga man ollu Heaika rievtti mielde morašta mánás ja moarsis massima, dat lea dego suoivvan mii čuovvu su. Dát lea muitalus masa dušše fal lohkki beassá oassálastit. Lea dego čilgehus lohkkái manne Heaika orru okto, ii ge vikka gávdnat  alcces  ođđa  eamitávdnasa.  Son  árbe  eatnis  ruhtabinná,  mii  dahká  ahte  son  ii dárbbaš eallit dálonin. Heaika sáhttá baicce bargat iežas miela miel prošeavttain, mainna teavstta  vuosttas  govvádusat  ge  álget,  namalassii  čállit  Máhtebáikki  sohkagirjji  ja Eanuleagi maŋimuš beannotčuohtejagi báikkálaš historjjá.  Manne háliida Heaika čállit sohka- ja báikegoddegirjji? Dán gažaldaga guorahalan dárkileappot  čuovvovaš  kapihttaliin.  Dehálaš  fuomášupmi  dán  oktavuođas  lea  ahte barggadettiin  sohkagirjeprošeavttain,  Heaika  gullá  ollu  muitalusaid  muhtin  Heargenjár<em type="italic">Árbbolaččat  </em>juona ovdáneami.  Dát  proseassa  čatnasa  eará  fáttáide  mat  gusket  váldopersovnna  ja  eará persovnnaid beaivválaš eallimii ja birgengoansttade. Dát fáttát leat murren, barggu árvu ja hástalusat  barggu  čađaheamis,  árbemáhtu  mearkkašupmi,  giella,  muitalusaid mearkkašupmi, Heaikka rolla dáiddárin ja gávpoteallima hástalusat.  Supmii dahje Ruŧŧii. Sii vulge barggu dahje oahpu maŋis. Go jurddaša Heaikka dagu, de lea  dat  erenoamáš  maiddái  historjjálaš  konteavstta  dáfus,  go  Heaika  han  fárre oaivegávpogii  juo  1940-loahpageahčen.  Čálli  Kerttu  Vuolab,  gii  lea  eret  seammá guovllus go Jovnna-Ánde Vest, suomabeale Deanuleagi, čállá romána Lásse birra, guhte orui guovllus muhtin buolvvaid áigi. Go Heaika geargá sohkagirjjiin, de  son  guorahallagoahtá  eanet  Heargenjár-Lásse  luottaid,  ja  áigu  čállit  su  eallingeardemuitalusa.  Dasa  lassin  leat  sus  maiddái  iežas  beaivegirjemerkesteamit  mat  leat  su goalmmát čállinprošeakta. Heaikka váldoprošeakta ii leat dasto čállit dušše ovtta girjji, nu mo álggus orru, muhto šaddat čállin. Guorahalan dasto Heaikka čálli-viggamušaid ja mo Heaika dáid prošeavttaiguin birge ja geahččala vuogáiduvvat iežas Máhtebáikki eallimii, maŋŋil  go  máhccá  oaivegávpogis.  Sáhttá  vel  jearrat  gii  Heaika  lea  persovdnan, servodagas gos eallá? Heaika oassálastá báikegotti eallimii ja čoaggá ja gaskkusta guovllu historjjá ja kultuvrra. Dán barggus Heaika ferte geavahit iešguđet lahkananvugiid oažžun dihte diehtoaddiid ja oažžut siidaguimmiid áddet, dahje goitge dohkkehit, dan maid son lea  bargamin.  Heaikka  čállinprošeavttat  doibmet  dán  kapihttala  temáhtalaš  rápman. Eallimis  leat  dattege  ollu  eanet  dáhpáhusat  ja  proseassat  mat  váikkuhit  Heaikka čállinprosessii  ja  eará  eallinprošeavttaide.  Guorahallamis  čuovun  </p>
    <p>
      <em type="italic">Máhtebáikki sohka-ja historjágirji  </em>
    </p>
    <p>Guorahalan dán oasis dárkileappot manne Heaika háliida čállit girjji. Dat orru amas, jos jurddaša  ahte  son  orru  smávva  sámi  gilážis  gos  ii  oktage  ovdal  leat  dakkáračča  bargan. Heikii  čállin  lea  váldobargu,  eará  áššit,  nu  mo  muorrameahccái  vuolgit,  beare gaskkalduhttet  su  barggu  (ÁI,  23).  Muitalusas  Heaikka  sohkagirjeprošeakta  ihtá dialogain, Heaikka jurdagiin ja su beaivegirjemerkestemiin. Dialogain Heaika viggá dávjá unnidit  iežas  rolla  čállin,  ii  ge  baljo  dáhto  hállat  čállima  birra  eará  olbmuiguin.  Nubbi perspektiiva ihtá juogo Heaikka jurdagiin dahje su beaivegirjemerkestemiin. Das albmana áibbas eará govva mas dutkamuša árvu bajiduvvo. <em type="italic">Árbbolaččat</em> álgu (ÁI, 5) muitala mo Heaikka  čállinbargu  lea  guovddáš  muitalusas.  In  medias  res-álgu  doalvu  lohkki  njuolga váldopersovnna  máilbmái;  lohkki  šaddá  Heaikka  váibmoášši  vihtanin.  Dát  boktá  lohkki vuordámušaid, juoga lea álggahuvvon. Heaikka diehtočoagginbargu bovde lohkki searvat viidáseappot  prosessii,  oaidnin  dihte  mo  Heaika  bargu  ovdána  ja  dasto  mo  manná Máhtebáikki olbmuiguin. Čállinbarggu árvu Heikii čielgá lohkkái muitalusa álgogeahčen juo:  <span type="quote">“Su  eallima  sisdoallun  lea  leamaš  juo  guhkit  áigge  dát  čállinbargu,  mainna  bastá juogaláhkai  gáidadit  dobbelebbui  oktonas,  suivadis  árgabeaivvi”</span>  (ÁI,  22).  Seammá siiddus  Heaika  deattuha  muhtin  čoakkálmasain  olbmuide  man  ávkkálaš  barggus  lea sáhka,  go  doppe  son  jearaha  dieđuid  girjái,  muhto  ovtta  cealkagis  ihtá  maiddái  veahá eahpádus  girjeprošektii:  <span type="quote">“Heaika  ásada  eadnerohkis  vistelágážis  ja  mearku  báhpárii dieđuid,  mat  sáhttet  báhcit  dušše  su  iežas  diehtun”</span>  (ÁI,  22).  Dás  boahtá  lohkkái  dakkár </p>
    <p>govva,  go  Heaika  okto  čohkohaddá  árbevisttis  báhpáriiddisguin,  ahte  son  lea  oalle oktonas  olmmoš,  sihke  dan  dáfus  ahte  sus  ii  leat  iežas  bearaš,  muhto  maiddái vuoiŋŋalaččat, go jurddaša su erenoamáš čállinprošeavtta. Perspektiivamolsumat maid dás bajábealde namuhan Heaikka sohkagirjeprošeavtta hárrái, leat mihtilmasat teavsttas. Jearan de, lea go muitalusas makkárge dramatihkka dás, go  Heaika  dialogain  lea  nu  várrugas  dutkamuša  dáfus  ja  viggá  oažžut  fokusa  eret  iežas persovnnas  ja  čállimis?  <em type="italic">Árbbolaččat</em>  dáhpáhusráiddus  eai  leat  konflivttat  ja  dramáhtalaš dáhpáhusat  mat  stivrejit  juona  ovdáneami.  Dáhpáhusat  govviduvvojit  dássidis,  hilljánis rytma  mielde.  Eai  dáhpáhusat  mat  leat  dramáhtalaččat  ge  muitaluvvo  stuorra dramatihkain.  Lohkkái  lea  baicce  gelddolaš  čuovvut  iešguđet  persovnna  sielueallima ovdáneami.  Dát  sulastahttá  dan  maid  davviamerihká  čálli  Paula  Gunn  Allen  čilge,  mo Davvi-Amerihká njálmmálaš árbevierut ihtet indiána girjjálašvuođas:  But  the  Indian  ethos  is  neither  individualistic  nor  conflict-centered,  and  the unifying  structures  that  make  the  oral  tradition  coherent  are  less  a  matter  of character, time, and setting than the coherence of common understanding derived from the ritual tradition the members of a tribal unit share. (Allen 1990: 6)  <em type="italic">Árbbolaččat</em>  muitalusas  leat  persovnnat,  báiki  ja  biras  guovddáš  elemeanttat  juona ovdáneamis,  vaikko  muitalusas  leat  konflivttat  maiddái.  Stuorámus  dramatihkka  mii  lea čadnon  Heaikka  vuosttas  čállinprošektii,  Máhtebáikki  sohkagirjji  čállima  oktavuođas, govviduvvo  eanaš  trilogiija  álggus,  vuosttas  oasis.  Vuosttas  dialoga  mas  Heaikka čállinprošeavttas šaddá sáhka, lea go son fitná gallemin Ándde-vilbeali, gii lea su kránnjá. Heaika  ferte  dás  ákkastallat  manne  son  čállá  ja  dutká  báhpáriid,  dan  sadjái  go  bargat <span type="quote">“albma”</span> bargguid:  </p>
    <p type="listitem">– Na mo Heaika lea vásitan guhkes sevdnjes skápma? – Dat dutká ja čállá, logai</p>
    <p>Áhkku. Heaika nivkalii ja moddjii. – Muhto dainna ii eale, dajai Ánde. Gulamat Heaika,  mun  dat  gal  gávnnašin  dutnje  barggu.  Dál  leat  geaidnobarggut  ja  mun dovddan  daid  meaštáriid.  Ovtta  albmái  gal  gávdno  álo  atnu.  Ja  dasto  dát huksenbarggut,  beasašit  sihkkarit  veahkkin  snihkkáriidda.  –  Ii  Heaika  leat mihkkige gohčostagaid, dajai Áhkku. […] – Giitu ollu rávvagiid ovddas. In bala albma barggus, jearaldat ii leat láikodagas. Don it ádde, itge leat áidna, naba ieš? (ÁI, 9–10) Heaika ferte bealuštit iežas vilbeali veahkkás áigumušaid vuostá. Dás oaidná ahte Ánde ii ane  čállima  makkárge  bargun  mas  olmmoš  sáhttá  eallit.  Teavsttas  boahtá  ovdan  ahte konkrehta,  praktihkalaš  bargu  adnojuvvo  albma  bargun.  Árbevirolaš  sámi  servodagas bargojuohku  lei  ge  dárkilit  meroštallojuvvon  sohkabeliid  gaskkas.  Almmáiolmmoš barggai  albmáide  gulli  bargguid,  ja  almmáiolbmo  ideála  lei  čadnon  dasa  ahte  máhttit</p>
    <p>luonddu  ávkkástallat  ja  leat  searalaš,  rumašbargguid  ja  luondduávkkástallama  dáfus (Hirvonen 1999b: 149–150; Eikjok 2007: 110–111). Máhtebáikkis čállinbargu lea eanas olbmuide  amas  ja  áddemeahttun  bargu  1960-logu  álggus.  Jos  geahččá  historjjálaš kontekstii,  de  lei  čállin  dán  áiggi  amas  dábálaš  olbmuide  smávva  sámi  gilážiin,  goit  ge bargun.  Olbmot  ledje  dábálaččat  smávvadálonat,  guollebivdit  dahje  boazodoallit.  Mu áhkku, Lemet Kirste, lei riegádan 1906. Áhkku orui Porsáŋgguvuonas eallinagi. Sudnos ledje ádjáin veahá šibihat ja láviiga guoli bivdit ja lubmet. Nu lei sudno eallin ja bargu. Go  álgen  universitehtii  lohkat  1990-logu  álggus,  de  áhkku  lávii  jearrat  mus  maid  mun barggan dan universitehtas. Jos vástidin ahte logan sámegiela, de ii láven dasa šat nu ollu dadjat.  Son  gulai  dieđusge  ahte  mun  ledjen  fas  sámástišgoahtán  sutnje,  go  mun  fertejin ođđasit  fas  oahppat  sámegiela,  muhto  ii  dat  universitehtalohkan  dáidán  šaddat  dađi čielgaseappot sutnje. Ii ge mu bargu buohcceviesus, konsuleantan ja dulkan, orron áhkkui nu  áddehahtti.  Go  de  álgen  bargat  universitehtas,  oahpaheaddjin,  dalle  áhkku  de  illudii. Oahpaheaddjibargu lei sutnje eanet konkrehta. Áidna maid son lávii jearahit lei jos mun dinen dan mađe ahte birgen. Sámi árbevirolaš servodagas ii lean ge álki dohkkehuvvot jos olmmoš válljii eará birgenlági go dábálaš vuođđoealáhusaid. Beakkán dáiddár Iver Jåks- rohkki (1932–2007) lea buorre ovdamearka. Jos dovdá veahá su historjjá, de diehtá ahte sus  ledje  stuorra  váttisvuođat  dohkkehuvvot  dáiddárin  iežas  ruovttubáikkis  Kárášjogas. Jåks  muitala  ovtta  jearahallamis  ahte  son  lea  álo  dovdan  iežas  sápmelažžan  ja  lea geahččalan bargat sámekultuvrra ovddas, muhto son gaskkohagaid adnojuvvui olggobeale olmmožin. Vuos son lei mánnán máŋga jagi buohcci ja lei eret Kárášjogas. Go son álggii bargat ollesolmmožin, de lei su bargu ge earálágan ja ártet. Jåks dadjá ahte máŋggas eai atnán  dáiddabarggu  albma  bargun  ja  jerre  sus:  <span type="quote">“Goas  galggat  fidnet  albma  barggu?”</span>, vaikko  maŋimuš  áiggi  leat  eanet  ja  eanet  olbmot  áddegoahtán  ahte  dáidda  lea  seammá buorre bargu go eará barggut ge (Henriksen 1992: 25).  <em type="italic">Árbbolaččat </em>muitalusas lea Ánde persovdna gii lea bajásšaddan áiggis mas bargu, ja áinnas  almmáiolbmo  ideála,  lei  čadnon  garra  rumašbargguide.  Snihkkárin  Ánddes  leat oktavuođat  guovllus  ja  son  viggá  veahkehit  Heaikka-vilbeali.  Heaika  ii  dađi  eanet  čilge vilbeallásis man dehálaš čállinbargu lea. Ii ge son vikka duššin dahkat iežas barggu, go son  čilge  ahte  ii  leat  sáhka  láikodagas  ja  Ánde  ii  ádde.  Ándde  vástádus  Heaikka gažaldahkii,  <span type="quote">“...  naba  ieš?”</span>,  čilge  veaháš  Ándde  posišuvnna  dán  oktavuođas.  Heaika jearrá jos Ánde liiko iežas bargui ja Ánde ii ádde maid nubbi dainna oaivvilda. Birgget, Ándde eamit, čilge isidii:  </p>
    <p type="listitem">–  Heaika  háliida  diehtit  leatgo  huksenbarggut  dakkár  mielamiel  barggut,  čilgii</p>
    <p>Birgget  boadnjásis.  –  Mus  leat  jearran  máŋggalágan  áššiid  muhto  diekkára  eai goassige.  Huksenbarggut  leat  áidna  maid  máhtán  bures,  in  leat  garraseamos buollašiid áiggege vašutan iežan barggu. (ÁI, 10)  Ánde ii jurddaš ahte son goassige livččii sáhttit válljet maid galggai bargat. Deháleamos lea bargat dan maid máhttá vai son ja bearaš birgejit. Sudnos lea Heaikkain goabbatlágan láhki jurddašit barggu sisdoalu. Heaikkas lea dán oktavuođas miellagiddevaš kommentára ovtta dialogas Ándde boarráseamos nieiddain Risteniin. Heaikka veahá skurvvaga maŋŋil go  geargá  čállinbargguin  mainna  son  <em type="italic">Árbbolaččat</em>  álggus  lea  bargamin.  Risten  evttoha ahte Heaika sáhttá mannat albma bargui. Heaika de vástida: <span type="quote">“Mii lea albma bargu? Ja gii dan botta Hemmos fuolata?”</span> (ÁII, 10). Heaikka vástádus čujuha <em type="italic">Árbbolaččat </em>muitalusas áigái  mii  lea  boahtimin.  Muitalusáiggi  mielde  oaidná  lohkki  ahte  bargovejolašvuođat šaddet  eanet,  eai  ge  leat  dušše  čadnon  árbevirolaš  ealáhusaide  ja  buvdabargui.  Heaika fuomášahttá  vel  man  dehálaš  lea  ahte  son  lea  Hemmo  edno  skihpár  go  Hemmo boarásmuvvá  ja  ahte  das  lea  árvu.  Aimo  Aikio  čilge  ahte  sámi  servodagas  lei  ovdal dábálaš ahte barggut ledje nu ollu ahte válljemis ii sáhttán oba ge hállat, baicce: ”...<em type="italic">mun álggán  bargat  dan  maid  mun  máhtán  ja  masa  mun  lean  šaddan</em>...”  lei  eambbo  dábálaš jurddašit (Aikio 2010: 155). <em type="italic">Árbbolaččat </em>teavsttas Heaika vástádus Ándii čájeha ahte son smiehttá earáláhkai, eanet dan guvlui ahte olbmos lea válljenmunni jos dan dáhttu. Dan maid  sáhttá  dulkot  nu  ahte  Heaika  bargá  justa  dan  maid  son  máhttá  ja  masa  son  lea šaddan, namalassii čállit.  Nuppi  dialogas  lea  Heaika  Ándde  gácce  geahčen  go  Ándde  viellja  Lemet  lea fitnamin  eatnis  gallemin:  <span type="quote">”–  Na  mo  dat  orru  vuot  dáppe  Sámis?  –  Gal  dohkke  gal dáppege.  –  Heaika  lea  girjji  čállimin,  muitalii  Áhkku.  –  Vehá  ruccistan  dušše.  Ii  dat leatban  dan  veara  ahte  das  gánneta  ášši  ráhkadit”</span>  (ÁI,  25).  Áhkku  lea  persovdna  gii guktuid  dialogain  dadjá  ahte  Heaika  lea  čállimin  ja  son  orru  sihke  berošteamen  ja doarjumin Heaikka dan viggamušas. Hemmo, Heaikka eanu ja lagamus olmmoš, maid lea daid gaskkas geat dorjot Heaikka. Son áigu muhtin beaivvi bivdit Heaikkas veahki masa nu:  <span type="quote">“–  Vai  munnje  don  Heaika  ihttin  vehá  veahkkin,  árvalii  Hemmo.  Muhto  ammal  it astta go lea dat čállinbargu”</span> (ÁI, 12). Sihke Áhkku ja Hemmo, geat gullaba Máhtebáikki boarráset  bulvii,  doarjuba  Heaikka,  ja  dat  sakka  nanne  su  dili.  Soai  leaba  álo  dorjon Heaikka ja guktot leaba dehálaš olbmot Heaikka eallimis.  Nubbi  vejolaš  konflikta-dáhpáhus  čállinbarggu  oktavuođas,  lea  go  Ándde  gánda Heandarat  fuomáša  ahte  Heaika  lea  gaikumin  eatnis  boares  láđus  fiellobihtáid  boaldin láhkai. Ánde, guhte hárve fitná Heaikka gallemin, mearrida fitnat vilbeliinis háleštit, son jurddaša  vel:  <span type="quote">“Dál  galggai  gal  nannosit  hállojuvvot  Heaikkain”</span>  (ÁI,  30).  Heaika  árvida manne Ánde boahtá, ja čilge ahte son ii leat astan fitnat muorrameahcis. Ánde jearrá:  </p>
    <p type="listitem">–  Manin  it  hállan  muinna  dahje  Máhte-Máhtiin?  –  In  fuomášan,  ledjen  nu  gitta</p>
    <p>dan  čállinbarggus.  –  Máhtte  lei  smávva  mávssu  vuostá  hommát  dutnje  dálvvi muoraid. Ammal juo lea ruhta dus? – Ruhta gal lea. Mus ii mana olus ruhta”. (ÁI, 30) Heaika  ii  čilge  čállima  árvvu  ja  iežas  sealggahisvuođa  murremii  guhkes  čilgehusain. Sániin <span type="quote">“bargu”</span> Heaika iešalddes geažida ahte Ánde ii dárbbaš eahpidit Heaikka duođalaš áigumušaid  dáinna  čállimiin.  Vuosttaspersovdna-muitaleaddji  ja  dialogahápmi  nannejit Heaikka perspektiivva dán áššis, juoga mii maiddái muitala lohkkái ahte dát lea lagas ja dehálaš ášši sutnje. Ánde ii dasa daja maidege, son dušše árvala gii sáhttá su veahkehit. Muoraid  haga  olmmoš  aŋkke  ii  birge.  Máhte-Máhtte,  vilbealli  ja  Máhtebáikki heastaalmmái,  áinnas  veahkeha  Heaikka  muoraiguin  ja  dadjá  vel  Heikii:  <span type="quote">“  –  Die  lea albmái  muorat  vai  sáhtát  joatkit.  Siivvuid  áigge  buvttan  váris  lasi.  Muoraid  máhttá njeaidit juohketas muhto liánta ii biso gallásis gieđas”</span> (ÁI, 31). Ii Máhte-Máhtte dás čájet makkár  ge  vuostemiela  Heaikka  čállinbargui,  son  orru  baicce  atnimin  árvvus  vilbealis attáldagain.  Máhte-Máhte  vástádusa  sáhttá  oaidnit  viiddit  perspektiivvas:  árbevirolaš smávvadálolaš servodagas ii leat nu ollu ávki čohkkát ja čállit beaivvi miehtá, muhto áigi mii  lea  boahtimin,  maiddái  Máhtebáikái,  buktá  mielddis  rávnnjiid  mat  eanet  ja  eanet deattuhit čálakultuvrra.  Olbmot  geain  bissu  liánta  gieđas,  leat  ođđa  áiggi  stáhtusolbmot  geat  birgejit servodagas.  Sitáhta  nanne  Heaikka  prošeavtta  ja  sajádaga,  go  Máhte-Máhtes,  gii  nu nannosit  gullá  Máhtebáikki  árbevirolaš  eallimii,  doarju  Heaikka  čállinviggamušaid  dan sadjái go navdit čállima dušši bargun. Lea miellagiddevaš geahččat mo Heaika láhtte go šaddá sáhka su čállinprošeavttas ja maid son ieš jurddaša dan birra. Heaikka loahppasánit dialogas  Lemet  vilbeliin  deattuhit  ahte  Heaika  ii  áiggo  bajidit  iežas  olbmuid  gullut:  <span type="quote">“– Vehá  ruccistan  dušše.  Ii  dat  leatban  dan  veara  ahte  das  gánneta  ášši  ráhkadit”</span>  (ÁI,  25). Nuppi háve lea Heaika fitnamin gonagasriikkas, Márkanis gávppašeamen. Nillá, geainna Heaika lea johtán Márkanii, muitala muhtin nissonii gii Heaika lea: “<em type="italic">– </em>Áleahttá, duo lea almmái mas bissu liánta gieđas vaikko ii jáhkášii. – Dušše vehá áiggegollun ruccistan, ii das gánnet ášši ráhkadit” (ÁI, 199). Heaika lea dialogain vuollegaš iežas čállima hárrái, ii ge  dáhto  dan  birra  olus  hállat.  Dákkár  sullasaš  dajaldagat  geardduhuvvojit  muitalusas (e.e.  ÁII:  7;  ÁII:  53;  ÁIII:  60).  Heaikka  vuollegis  dajaldagat  addet  su  persovdnii  veahá oktageardánis gova beroštumiid dáfus, muhto Heaika ii leat oktageardán dan láhkai ahte su  jurdagat  ja  dagut  eai  geasut  lohkki.  Heaikka  persovnna  heive  čilget  James  Wooda (2008:  129)  sániid  mielde:  <span type="quote">“In  the  second  place,  many  of  the  most  vivid  characters  in fiction  are  monomaniacs”</span>.  Su  erenoamáš  prošeakta  dahká  ahte  lohkki  dáhttu  diehtit  mo dal aiddo dainna manná. Heaikka váibmoášši, čállin, lea su eallin. Go muitaleaddji posišuvdna molsašuvvá, ja Heaikka priváhta jurdagat ihtet, de albmana govva mii čielggada lohkkái man divrras ja árvvolaš girjeprošeakta duođaid lea sutnje, ja manin. Gitta <em type="italic">Árbbolaččat</em> álggu rájes, lea ge Heaikka  čállibargu  guovddáš  sadji  definerejuvvon:  <span type="quote">“Dát  lei  dehálaš  bargu  iige olggobealde  boahtti  šlápma  ožžon  hehttet  su  ollašuhttimis  stuorra  jurdaga”</span>  (ÁI,  5).  Dás doaibmá  goalmmátpersovdna-muitaleaddji  ja  friija  gaskkalaš  muitaleapmi.  Sátni <span type="quote">“stuorra”</span>  bidjá  Heaikka  sáni  oamasteaddjin  ja  Heaikka  iežas  vuordámušat  čállinbargui ihtet.  Moadde  cealkaga  vuolábealde  lea  fas  sáhka  čállinbarggus:  <span type="quote">“Muhtun  dehálaš čuoggáid lei vel merkestit gihppagii, ii mihkkege ožžon vajálduvvat”</span> (ÁI, 5). Dađistaga okta nubbi cealkka nanne ja geardduha man dehálažžan Heaika atná iežas barggu:  Dieđusge  doppe  gávdnošii  boaldinmuorra,  muhto  buot  deháleamos  lea  dát čállinbargu.  Vuos  dat,  easkka  dasto  bohtet  eará  áššit  (ÁI,  11),  Sáhtášinhan  iešge geahččalit, muhto go ii oalleláhkai asttašii go lea dát čállinbargu, son jurddaša, ja coggá  dálvebiktasa  badjelii  (ÁI,  12),  Fuomáša  ahte  dálvvi  muorat  leat  garra barggu duohken, son ii leat mihkkege muorračuohppiid, muhto lea riegádan eará bargguid  várás  (ÁI,  14).  Muhto  bargu  gal  maid  orusta  moatte  beaivái,  ja  dat  lea stuorra vahát, dasgo ášši lea aiddo čielgagoahtán (ÁI, 15).  Sitáhtain  leat  sihke  goalmmátpersovdna-  ja  vuosttaspersovdna-muitaleaddji,  ja vearbaáiggit  leat  eanas  preseanssa  hámis.  Go  lohká  dáid  sitáhtaid  maŋŋálaga,  de  friija gaskkalaš  muitaleapmi,  mainna  Heaikka  jurdagat  eanas  áiggi  govviduvvojit,  buktá lohkkái  siskkáldas  jurddarávnnji  mas  oaidná  man  searalaš  Heaika  lea  iežas  prošeavtta čađaheamis: son áigu lihkostuvvat!  Bajábeale sitáhtas, dialogas mas Heaika dadjá Ándii ahte ii leat fuomášan muoraid hommát  go  lea  nu  gitta  čállinbarggus,  de  son  lea,  eará  dialogaid  ektui,  rehálaš čállinprošeavtta  mávssolašvuođa  ektui.  Vuosttaspersovdna-muitaleaddji  mii  ihtá dialogain  dábálaččat  ii  adnojuvvo  luohtehahttin  girjjálašvuođa  teoriijain,  dat  oaidná dáhpáhusaid duššefal iežas ráddjejuvvon posišuvnnas. James Wood jurddaša earáláhkai: “Actually,  first-person  narration  is  generally  more  reliable  than  unreliable;  and  thirdperson <span type="quote">“omniscient”</span> narration is generally more partial than omniscient” (Wood 2008: 5). </p>
    <p>Wooda cealkámuš šaddá miellagiddevaš go geahččá čuovvovaš sitáhta, mii čohkke buot eará sitáhtaid mearkkašumi:  Millii boahtá vuot dat čállinbargu, miella njuorrá go jurddaša dan birra, mun lean Máhtebáikki  historjjá  čállimin  ja  bajidan  min  gili  almmolaš  dihtui,  mun  in  leat eallán duššás, báhcá juoba juoga mearka go áigi lea mus guođđán. (ÁI, 85) Cealkka  álgá  goalmmátpersovdna-muitaleddjiin  ja  gaskan  cealkaga  muitaleaddji  jorrá vuosttaspersovdna-muitaleaddjin.  Muitaleaddji  posišuvnna  lea  oppalohkkái  dehálaš muitaleami  dásis:  <span type="quote">“The  narrative  level  to  which  the  narrator  belongs,  the  extent  of  his participation in the story, the degree of perceptibility of his role, and finally his reliability are  crucial  factors  in  the  reader’s  understanding  of  and  attitude  of  the  story”</span>  (RimmonKenan  2002:  95).  Dát  cealkka  govvida  njálmmálaš  ja  čálalaš  árbevieru  deaivvadeami, juoga  mii  lea  mihtilmas  <em type="italic">Árbbolaččat  </em>teavstta  stiilii.  Vuosttaspersovdna-muitaleaddji almmustahttá lohkkái dan maid Heaika ii arvva muitalit olbmuide dialogain. Šaddá baicce dialoga  váldopersovnna  ja  lohkki  gaskkas,  dego  lohkki  lea  muhtin  guhte  buorebut  ádde Heaikka  áigumušaid  čállinbargguin.  Preseansahápmi  dahká  ahte  Heaika  hállá  njuolga lohkkái ja nie deattuha čállima árvvu. Dilli goas Heaika dán jurddaša mearkkaša juoidá dán  oktavuođas,  go  son  jurddaša  dan  justa  dalle  go  son  vuot’on  ii  leat  sealgan muorrameahccái  ja  lea  gaikumin  seaidnefielluid,  dán  háve  eatni  joavdelas  áittis.  Dán sitáhtas  oaidná  ahte  vuosttaspersovdna-muitaleaddji  hábme  lagasvuođa  ja  luohttámuša Heaikka  ja  lohkki  gaskkas.  Cealkagis  šaddá  zoom-effekta,  dego  Heaika  ieš  sihkkarastá ahte  son,  su  persovdna,  maid  čállojuvvo  dán  girjji  muitalussii,  čállin  ja  oassálastin.  Dát dovdu  nannejuvvo  go  lohkki  dasa  lassin  sáhttá  lohkat  mii  dáhpáhuvvá  Heaikka sielueallimis  ja  oaidná  mo  dialogaid  muitaleapmi  spiehkasta  Heaikka  iežas  jurdagiid ektui. Dialogain geavahuvvo beaivválaš giella ja Deanuleagi suopman, juoga mii maiddái ovddasta njálmmálaš ja čálalaš árbevieru deaivvadeami teavsttas, ja nanne Heaikka lagaš dialoga  lohkkiin.  <em type="italic">Árbbolaččat  </em>dialogat  leat  ge  okta  teavstta  nannoseamos  beliin.  Čálli addá  lohkkái  ealli  govaid  ovttaskas  olbmuid  gaskavuođain  ja  lagasvuođa  dáhpáhusaide persovnnaid háleštallamiin. Heaikka jurdagat maid govvidit dan maid Jace Weaver čállá álgoálbmotčálliid  hárrái:  <span type="quote">“They  take  cultural  endurance  as  a  priority  and  provide  an ”</span><span type="quote">”abiding sense of remembrance.” They write that the People might live”</span> (Weaver 1997: 161).  Álgoálbmotčállit  dovdet  ovddasvástádusa  čállit  iežaset  álbmoga  várás,  nu  mo Heaikka beaivegirjemerkesteamit ge čájehit.  Jos  jurddaša  historjjálaš  konteavstta,  de  Heaika  iežas  girjeprošeavttain  čujuha ovddos  guvlui,  ođđa  áiggiide  goas  čállinmáhttu  ja  guovlluhistorjá  šaddet  deháleappot </p>
    <p>olbmuide.  Seammás  son  maid  guoddá  mielddis  vássán  áiggiid.  Sáhttá  dadjat  ahte  girji báhcá su eatni, Ristena muitun. Su suorgi sogahuvvá go bártnis, gean oaččui olggobealde dohkkehuvvon  norpmaid,  ii  leat  sogajoatkka.  Girji  de  maid  báhcá  Heaikka  dovdduid, ohcalemiid ja massima mearkan. Dajan Wood (2008: 9) mielde: <span type="quote">“The narrative seems to float away from the novelist and take on the properties of the character, who now seems to “own”</span> the words”. Sánit <span type="quote">“miella njuorrá go jurddaša dan birra”</span> ovddastit siskkabeale muitaleaddji perspektiivva; dat bohtet muhtimis gii lea dáhpáhusaid siskkabealde. Heaika nanne lohkkái iežas iešgova ja posišuvnna, juoga mii maiddái nanne Heaikka prošeavtta <em type="italic">Árbbolaččat</em>  álgogovaid  ektui.  Heaika  govviduvvo  ollásit  čadnon  iežas  bargui,  su  iežas jaskes  vuogi  mielde.  Wood  (2008:  126)  govvida  dakkár  girjjálašvuođa  persovnnaid vuohkkasit:  So the vitality of literary characters has less to do with dramatic action, novelistic coherence,  and  even  plain  plausibility–than  with  larger  philosophical  or metaphysical sense, our awareness that a character’s actions are deeply <em type="italic">important,</em> that something profound is at stake, with the author brooding over the face of that character like God over the face of the waters. Sánit  <span type="quote">“báhcá  juoba  juoga  mearka  go  áigi  lea  mus  guođđán”</span>  sáhttet  dattege  leat geažideapmi  <em type="italic">Árbbolaččat  </em>čálli  bealis  maiddái;  dát  románaráidu  šaddá  mearkan  mii muittuha su ge leahkima máilmmis. Jos  geavaha  teavstta  olggobeale  konteakstadieđuid,  de  oaidná  ahte  dialogain govviduvvo  árbevirolaš  sámi  gulahallanvuohki.  Aimo  Aikio  čállá  iežas  mielbargiid muitalan  sutnje:  <span type="quote">“Sápmelaččat  eai  rábmon  eaige  máidnon  iežaset,  go  dat  lei  vearrámus “suddu”</span> maid olmmoš sáhttá dahkat. Vuollegašvuohta lei sápmelaččain stuorra árvvus ja dan dihte sii hui láivvet buktet ovdan iežaset čehppodaga ja máhttima ovdamearkka dihte barggu ozadettiin” (Aikio 2010: 155–156). Harald Gaski muitala ahte sámiid gaskkas leat máŋggalágan  gulahallanhámit  mat  deattuhit  vuollegašvuođa  eanet  go  dan  ahte  leat njuolggočoalat,  muhto  dát  hámit  leat  dál  nuppástuvvamin.  Namuhuvvon  dialogaid oktavuođas Heaika garvvaša muitaleames iežas duohta áigumušaid girjeprošeavttain, son háliida  bargoráfi  ii  ge  dáhto  olbmuid  menddo  sakka  jearahit  ja  vuorjat  su.  Aŋkke  lea mávssolaš Heikii ahte muhtimat su dorjot, nu mo Áhkku, Máhte-Máhtte ja siidaguoibmi Nillá,  go  dat  addá  báikkálaš  legitimitehta  su  prošektii  ja  nanne  siidaguimmiid  doarjaga </p>
    <p>http//www.nrk.no/kanal/nrk_sapmi/ardna/1.7513359 sutnje.  Dán  oktavuođas  sáhttá  oaidnit  maŋimuš  sitáhta  viiddit  perspektiivvas:  cealkagis ovttastuvvojit  ovttaskas  persovnna  ja  báikegotti  kollektiivva  dásit  –  Heaika  válddáhallá čállinbargu  mávssolašvuođa,  dat  lea  su  vuohki  addit  juoidá  ruovttoluotta  báikkálaš servodahkii. Čállin ii leat duššefal su iežas várás.</p>
    <p>
      <em type="italic">Čállin ja murren </em>
    </p>
    <p><em type="italic">Árbbolaččat</em>  álggus  Heaika  duođaid  geahččala  hommát  muoraid  alcces  ovdal  go gaikogoahtá eadni-rohki láhtoseainnis fielluid. Murren lea dakkár doaibmá mii muitalusas leat moanat mearkkašumit mat čatnasit birgemii. Sámi servodagas lea murren juoga maid vuordá  ahte  sámi  almmáiolbmot  galggašedje  oahppat  bajásgeassimis.  Luonddu ávkkástallan  lea  álo  leamaš  guovddáš  sámi  álbmoga  birgejumis,  jos  dan  máhttá  de  gal birge  (Boine  2007:  131;  Eikjok  2007:  111).  <em type="italic">Árbbolaččat</em>  vuosttas  oasis  ii  leat Máhtebáikkis  elrávdnji.  Olbmot  dárbbašit  boaldámušaid  vai  besset  viesuid  ligget  ja málestit. Máhtebáikki albmáide leat murremis dasa lassin vel eanet silolaš mearkkašumit.  Go  Heaika  dađistaga  álgá  ávkkástallat  murremis,  de  dat  sutnje  šaddá vuoiŋŋastansadjin  gos  beassá  váras  áimmu  návddašit  ja  jurddašaddat  duon  dan.  Murren lea  maid  doaibma  mii  čatná  su  lagabui  Hemmo  edno.  Vaikko  Heaikka  ii  sealgga  ge álggus  meahcis  rasildit,  son  dađistaga  hárjána  muorrameahcis  bargat  ja  birgegoahtá buorebut  dan  dáfus,  de  lea  čállinbargu  álo  guovddáš  ášši  su  jurdagiin.  <span type="quote">«Máhtebáikki sohka-  ja  historjágirji»</span>-kapihttalis  leat  Heaikka  jurdagat  ja  dadjamat  čállinprošeavtta hárrái  guorahallojuvvon.  Lea  dasa  lassin  lunddolaš  ohcat  Heaikka  jiena  su  beaivegirje<em type="italic">Árbbolaččat </em>álggus, dalle go son ieš šlundu ii ge sealgga bargat viidáseappot. Ráiddu álggus Heaika dávjá skurdnjá ja šaddá  gaskkohagaid  seaŋggabuorrin,  dassážii  go  son  dađistaga  oahppá  mo  galgá birgehaddat oktovuođain ja lossa jurdagiiguin. Murren šaddá buorre vuohki birgehaddat lossa jurdagiiguin, ja Hemmo-eanu lea dán oktavuođas buorre ovdagovva: Veaigin son manná rándahii, vállje soahtus vuogas soagi ja sahágoahtá. Son sahá ja sahá, rumašlaš bargu lea čavgen šliedda dehkiid, gieđat eai váibba šat seamma johtilit  go  dalle  álggos  lávejedje.  Go  orusta  vuoiŋŋastit,  de  gullá  ahte  Hemmoge lei murremin. Guokte oktonas albmá vásiheaba skábmabeaivvi rándahis. Nuoratge lea  gávdnagoahtán  ilu  murremis,  boarrásut  lea  juo  áigá  oahppan  diehtit  mo buoremusat birgehallá oktovuođain. (ÁI, 122) Murrestallan  rándahis  lea  motiiva  mii  geardduhuvvo<em type="bold">  </em>teavsttas,  sihke  Heaikka  ja  eará almmáipersovnnaid  dáfus.  Dat  lea  dehálaš  oassi  olbmuid  birgemis  ja  <em type="italic">Árbbolaččat </em>teavsttas  lea  murremis  vel  liigefunkšuvdna.  Murrema  geardduheapmi  čadnojuvvo erenoamážit  oktonas  albmáide,  nu  mo  Heikii  ja  Hemmoi,  maŋŋil  go  báhcá  leaskan,  ja Heaikka  vilbeallái  Issáhii.  Heikii  murren  lea  ovdamearka  mo  ii-verbála  dilálašvuohta doaibmá  sutnje  dikšun  go  eallin  lea  veahá  lossat.  Dat  lea  dárbbašlaš  áigegollu  go  dalle son háhká alcces boaldinmuoraid vai birge dálvvi. Son beassá dasa lassin bargat rumašlaš bargguid  dearvvas  olgoáimmus.  Maŋimuš  sitáhtas  goalmmátpersovdna-muitaleaddji govvida  álggus  muitaleami  Heaikka  perspektiivvas,  nu  mo  sátni  <span type="quote">“vuogas”</span>  ja  friija gaskkalaš  muitaleapmi  čájehit.  Fokus  lea  Heaikka  lihkastagaid  ja  daguid  luhtte.  Guokte maŋimuš  cealkagiin  perspektiiva  dasto  rievdá:  dás  ihtá  goalmmátpersovnna  olggobeale muitaleaddji  mii  meroštallá  albmá  guoktá  doaimmaid.  James  Wood  (2008:  6)  čilge autorála  muitaleaddji  stilla  ná:  <span type="quote">“Authorial  style  tends  to  draw  our  attention  toward  the writer,  toward  the  artifice  of  the  author’s  construction,  and  so  toward  the  writer’s  own impress”</span>.  Cealkka  <span type="quote">“Nuoratge  lea  gávdnagoahtán  ilu  murremis,  boarrásut  lea  juo  áigá oahppan  diehtit  mo  buoremusat  birgehallá  oktovuođain”</span>,  lea  olggobeale  muitaleaddji fuomášupmi  lohkkái,  ja  dás  vuhtto  ge  čálli  jietna,  čilgemin  ášši  albmáid  gullevaš máilmmigovvii: murren lea dábálaš ja dárbbašlaš bargu mii árbevirolaččat gullá albmái, muhto  dán  oktavuođas  deattuhuvvo  eanet  dan  dálkkodeaddji  ja  sosiála  bealli.  Murren sisttisdoallá  rumašlaš  ja  jávohis  máhtu  mii  Heaikka  dáfus  nanne  su  oktavuođa  Hemmo<em type="italic">Árbbolaččat  </em>muitalusas<em type="italic">  </em>dušše beaivválaš  bargu  ja  áigegollu,  dat  doaibmá  skihpárin  maid.  Dát  lea  govviduvvon  bures Hemmo  ja  su  eamit  Riittá  bokte:  <span type="quote">“Hemmo-guoktá  stohpu  lea  liekkas.  Dáluisida mielamielbargu  lea  murren,  ja  dat  oidno  gal.  [...]  Riittá  goarru  gápmagiid,  lea  juo uhccivuođa  rájes  gorron,  dát  lea  áidna  bargu  maid  máhttá  bures”</span>  (ÁI,  12).  Dás geardduhuvvo  ahte  juohkehaččas  lea  juoga  maid  bures  máhttá  ja  dat  šaddá  su váldodoaibma  eallimis.  Murren  nanne  Heaikka  almmáiolbmo  rolla  muitalusas,  go  sus muđui ii leat dábálaš árbevirolaš bargu. Riittá ja eará Máhtebáikki nissoniid oktavuođas lea  duodjemáhttu  leamaš  guovddáš  dáidu  bearraša  buresbirgejumis.  Sámi  árbevierus  lea ge  leamaš  nu  ahte  nieida  oahpai  eatnis  duddjot  buotlágan  gárvvuid,  vai  sáhtii  bivttastit olles  bearraša.  Vuokko  Hirvonen  deattuha  dutkamušastis  man  dehálaš  nissoniid  máhttu lei bearrašii, go “[...] nissoniid fidnun lei fuolahit olles bearraša bivttasteamis“ (Hirvonen 1999b:  153).  <em type="italic">Árbbolaččat  </em>muitalusas  oahpes  bargu  šaddá  Riittái  skihpárin  go  son boarásmuvvá.  Hemmo  deattuha  mottiin  sániiguin  oahpes  barggu  dehálaš  mearkkašumi dialogas  Heaikkain,  go  ieš  lea  čiktimin  firpmiid:  <span type="quote">“–  Ja  Hemmo  dat  gille,  dajai  Heaika ednuinis.  –  Muhtun  čiktá  ja  nubbi  eará  bargá  juoga  eará  barggu,  juohketaš  bargá  maid máhttá”</span> (ÁI, 12). <em type="italic">Árbbolaččat</em> álgu čájeha dás ahte lassin olbmuid beaivválaš dárbui, de olbmot atnet árvvus barggu maid máhttet bures, oassin sin birgengoansttain. Go jurddaša Heaikka čállinprošeavtta, de <em type="italic">Árbbolaččat </em>vuosttas oasi maŋimuš sánit čujuhit girjji álgui: <span type="quote">“Heaika oastá Badjenjárgga gávpealbmás geavahuvvon čállinmašiinna ja  čállá  vuosttas  siiddu”</span>  (ÁI,  275).  Dát  cealkka  čatná  oktii  muitalusa  juona  ja  deattuha lohkkái  ahte  Heaika  áigu  lihkostuvvat  iežas  girjeprošeavttain.  Cealkka  čujuha  seammás <em type="italic">Árbbolaččat</em>  nuppi  oassái<em type="italic">,</em>  go  sohkagirji  viimmát  válmmaštuvvo  ja  almmuhuvvo.  Dán oktavuođas  heive  dása  čatnat  niegu,  man  birra  Áhkku  muitala  vuosttas  girjji loahpageahčen.  Niehku  lea  teavsttas  geahčastat  ovddos  guvlui,  sihke  Heaikka  ja  Issáha dáfus,  go  Áhkku  dadjá  Heikii:  <span type="quote">“–  Muhto  Heaika  gal  áigu  lihkostuvvat  eallimis,  logai Áhkku muhtun beaivvi. – Manin vel nu? – Lean niegadan juo moddii vehá dohko guvlui, dat ii sáhte eará mearkkašit, muhto Issát-rievus gal manná nugo manná”</span> (ÁI, 224). Rauna Kuokkanen  čilge  eamiálbmotfilosofiija  olis  ahte  niegu  dulkon  lea  oassin  holisttalaš áddejupmis, masa gullá ahte dieđut bohtet máŋgga gáldus: “Diehtu, mii boahtá nieguid, intuišuvnna dahje luonddugaskavuođaid bokte, lea dehálaš ja adnojuvvo seamma árvvus merkestemiin,  muhto  eai  baljo  leat  beaivegirjemerkesteamit  mat  muitalit  čállinbarggu birra.  Beaivegirjjis  leat  eanet  dieđut  olbmuid  beaivválaš  eallima  birra,  maid  gii  lea muitalan  sutnje  mii  sáhttá  ávkin  čállinbargui  ja  Heaikka  reflekšuvnnat  eallima  hárrái. Vuosttas  beaivegirjemerkesteapmi  boahtá  s.  148  ráiddu  vuosttas  girjjis.  Dalle  muitalusa biras ja guovddáš persovnnat leat ovdanbuktojuvvon. Lohkkái lea addojuvvon veahá áigi oahpásmuvvat Heikii, ovdal go lohkki beassá čiekŋudit Heaikka persovnnalaš čállosiidda. Vuosttas merkesteamis čuožžu veahá čállinbarggu birra:  <span type="quote">«9.1.1962. [...] Čohkohallen máŋggaid diimmuid Hemmo luhtte. Hemmo lei hállát go  dábálaččat,  muittašii  Riittá  ja  iežas  mánnávuođa.  Galggašii  várra  merket  dan dutkamuššii, muhto dat heive dasa. In dieđe veajángo bures vai in»</span>. (ÁI, 148–149) Heaika čállá ahte ii leat buot áiggiid nu álkes bargu dat čállin, nu mo vuollelis čuožžu:  <span type="quote">«12.3.  Geahččalin  bargagoahtit  dutkamušain,  muhto  dat  ii  ovdán.  In  fidne  dan eallit,  dutkamuš  ii  gárvvásmuva  goassige  [...]»</span>,  <span type="quote">«18.4.  [...]  Geahččalin dutkanbargguin, muhto ii leat miella joatkit»</span>, dassážii go orru luovvaneamen fas: <span type="quote">«3.5. Lean vuot bargagoahtán dainna dutkamušain [...]»</span>. (ÁI, 149)  Stuorimus hehttehus Heaikka čállinbarggu čađaheapmái lea ednui.  Son  speadjalastá  iežas  Hemmo  árbevirolaš  almmáiolbmo  ideálalgovas.  Murren doaibmá  teavsttas  ii-verbála  rumašlaš  gulahallanvuohkin  mii  čatná  gaskavuođaid Máhtebáikki  oktonas  albmáid  gaskkas.  Bargu  ii  leat  </p>
    <p>go  diehtu  man  leat  ožžon  dárkoma  dahje  vásáhusa  bokte”  (Kuokkanen  2009:  45). <em type="italic">Árbbolaččat</em>  analysas  guorahalan  Issáha  eallima  dárkileappot  kapihttalis  <span type="quote">«Servodaga ravddabeale ássi hástalusat»</span>. <em type="italic">Árbbolaččat </em>nuppi oasis lea Heaika gárvvistan giehtačállosa ja lea vuordimin girjji almmuheami.  Son  lea  ain  vuollegaš  iežas  barggu  hárrái,  muhto  ovtta  dialogas  čájeha Heaika  čielgaseappot  ahte  son  lea  veahá  čeavlái  maid.  Dá  dialoga  go  Ándde  guovttos Birggeha  boarráseamos  nieida  Risten  náitala  Jyrkiin.  Heaika  vástida  Jyrki  eadnái  go Áhkku muitala su čállinprošeavtta birra: “Ja duo lea fas Heaika, dat čállá, muitalii Áhkku. </p>
    <p type="listitem">–  Ahte  njuolgga  čállá?  imaštalai  nisu.  Dakkár  muitalusagon  leat  čállimin?  –  Ii  dat  leat</p>
    <p>muitalus, dat lea dutkamuš ja ollu eanet, dat lea historjá” (ÁI, 99). Nuppi háve lea Heaika gis fitnamin Girkosiiddas, mii lea veaháš stuoribuš báiki lahka Máhtebáikki. Doppe son deaivida muhtin oahppásiiguin. Okta dain, Lantonen, dadjá:” ”– Risten-Heaika lea vuolgán Girkosiidii suohtastallat, árvalii Lintos-Márte. – Vai vel suohtastallat, earániid dihte gárten vuolgit. – Min girječálli, himihii Lintonen.</p>
    <p type="listitem">–  Dušše  smávva  dutkamuš  dušše.  Muhto  dat  almmustuvvá  gal  jos  dan</p>
    <p>eahpideaččat.  –  Dieđusge  almmustuvvá,  in  mun  dan,  dajai  Lintonen.  –  Eai  buot girjjit almmustuva, girjjis galgá leat juoga siste, áddetgo?”. (ÁII, 7)  Sánit mat ihtet cealkagis <span type="quote">“– Dušše smávva dutkamuš dušše”</span> addet vuostálasti signálaid: <span type="quote">“dušše”</span>  geardduhuvvo  guktii  ja  <span type="quote">“smávva”</span>  lea  Heaikka  vuohki  garvit  iežas  rámideamis, muhto  seammás  son  geažida  ahte  lea  dehálaš  bargu:  <span type="quote">“dutkamuš”</span>  lea  dán  oktavuođas stuorra  sátni,  man  dábálaš  sámealmmái  boaittobeale  gilážis  geavaha  čilgen  dihte  iežas barggu,  goit  ge  1960  logu  sámi  konteavsttas.  Nubbi  sitáhta  nanne  gova  man  čeavlái Heaika  lea  iežas  girjeprošeavttas:  <span type="quote">“Olbmot  eai  orron  áddemin,  mas  stuorra  áššis  dás  lei jearaldat.  Dutkanbargu  lei  báikkálaš  historjá,  mii  bajidivččii  Máhtebáikki  buorebut oidnosii.  Su  duodji  biddjojuvvošii  guovtte  bearpma  gaskii,  dat  livččii  girji  mas  vel hállojuvvošii”</span>  (ÁII,  48).  Dán  sitáhtas  lea  Heaika  gii  hálddaša  perspektiivva;  sániid <span type="quote">“bajidivččii”</span>  ja  <span type="quote">“biddjojuvvošii”</span>  kondišunála  hápmi  govvida  sávaldaga  mii  gullá persovdnii  teavstta  dáhpáhusaid  siskkabealde.  Heaika,  iežas  sávaldagain,  bajida  sihke iežas ja báikkálaš historjjá árvvu. Dán sitáhta sáhttá oaidnit paralleallan luohteárbevirrui, nu mo Máreha Lásse Lárs Heaika, Lars Henrk Blind muitala girjjis <em type="italic">Luondu juoiggaha</em>:  Mon  gal  jáhkán  luođis  lea  leamašan  ollu  mearkkahus.  Luođit  muitalit  got  sámit leat bargan ja eallán dáppe, makkárat olbmot leamaš. Don oaččut eanet čielgasit gova sámieallimis. Ja luođit buktet maid oahpa. Dego vuodjinherggiin nai go leat vuodján, dat leat muitalan dan bohcco, got dat čuskkoda ja movt dat lea eatnamis gitta,  mainnaládje  dat  dego  lihkada.  Soaitá  dat  vuolgit  dego  luohtemoahti  nu luovus eatnamis, go buorre vuoján lea. (Skaltje 2005: 255)  Heaikka  girji  sáhtášii  dasto  guovlluhistorjágirjin  veahkkin  fuomášahttit  majoritehta servodaga ja almmolašvuođa mo eallin lea Suoma davimus guovlluin. Heaika berošta das ahte  ‘mii’,  Máhtebáikki  báikegoddi,  eat  galgga  vajálduvvot,  vaikko  áiggit  ja  servodat nuppástuvvet.  Heaikka  áigumuša  sáhttá  maid  áddet  nu  ahte  son  sohka-  ja  historjágirjjiin  addá Máhtebáikki olbmuide ja muđui guovllu olbmuide vejolašvuođa gullot, vuos gaskaneaset ja Heaikkain háleštettiin, dasto báikegottis ja stuorraservodagas go girji almmuhuvvo. Sii besset iežaset jiena buktit almmolašvuhtii, muitalan dihte iežaset eallima ja máhtu birra. Dát njulgestaga fámuidahttá báikegotti olbmuid. Buorit áigumušat eai leat dattege doarvái jos galgá čađahit čállinprošeavtta. Heaika ferte ovttasbargat olbmuiguin geain leat máhttu ja dieđut das man birra son lea čállimin. Dán oktavuođas heive luoikkahit sámi filosofa Nils  Oskala  doahpaga  <em type="italic">intersubjektiivvalaš  áddenhorisonta</em>,  govvidan  dihte  dan  maid Heaika  áigu  olahit  sohkagirjeprošeavttain.  Oskal  geavaha  dán  doahpaga  go  lea  sáhka álgoálbmotfilosofiijas  ja  mo  sáhttá  vuođđudit  áddenhorisontta  maid  sáhttá  geavahit formálalaš politihkalaš almmolašvuođas. Heaikka diehtoaddiid dieđut ovddastit máhtu ja dieđuid  olbmuid  beaivválaš  dásis,  ja  Heaika  viggá  das  fáhtet  guovddáš  elemeanttaid. Oskala mielde sáhttá dadjat ahte dákkár oktavuođas lea dehálaš gullat dábálaš olbmuid, árgabeaifilosofaid muitalusaid. Dát leat olbmot geain leat eallinvásáhusat ja geat máhttet muitalit  maid  eallin  lea  sidjiide  buktán  ja  mo  dát  muitalusat  sáhttet  muitalit  juoidá oppalaččat eallima birra earáide:  Selv om slike fortellinger har enkeltindividet og individers begreper om det gode livet  som  utgangspunkt,  er  slike  erfaringer  og  bearbeidelser  av  erfaringer  gjort innenfor  rammene  av  en  intersubjektiv  forståelseshorisont  som  kan  vekke gjenkjennelse og gi nye perspektiver til leserens eget liv. (Oskal 2011: 11) Heaikka  duppalvuohta  čállinprošeavtta  hárrái  dahká  gelddolažžan  mo  son  govviduvvo persovdnan  muitalusas:  dat  dahká  su  persovnna  eanet  máŋggabealat,  dan  sadjái  go  jos dušše Heaikka vuollegašvuohta livččii su váldodovdomearka (vrd. Rimmon-Kenan 2002: 38). Dieđut mat galget ihtit Heaikka girjjis čohkkejit vássánáiggi ja dálááiggi vásáhusaid ja dovddiidusaid, muitalusvuorkán ja boahtteáiggi ofelažžan Máhtebáikki historjái, ja dat muitalit Heaikka duostilvuođa ja garra barggu birra čállin. </p>
    <p>
      <em type="italic">Ođasmahtti jurdagat – geahčastat ovddos guvlui </em>
    </p>
    <p>Vaikko  vel  Heaika  beassá  ráfis  bargat  čállimiin  ja  ieš  diehtá  man  mávssolaš  dat  lea,  de son veaháš eahpida man ollu ávkki Máhtebáikki olbmot duođaid oidnet das. Ieš oaivvilda ahte lea dušše Nillá gii ádde su barggu árvvu: <span type="quote">”Nillá lei áidna olmmoš Máhtebáikkis, gii áddii dutkamuša árvvu ja lei juo ovddalgihtii giitán su dán stuorra barggu ovddas”</span> (ÁII, 8). Dás lea fas Heaika perspektiiva mii boahtá ovdan, sánit <span type="quote">“dutkamuša árvvu”</span> ja <span type="quote">“giitán su  dán  stuorra  barggu  ovddas”</span>  gullet  sutnje.  Lea  dušše  Heaika  ieš  gii  geavaha  sáni <span type="quote">“dutkamuš”</span>,  eará  persovnnat  hállet  čállima  ja  girjji  birra.  Heaika  ii  oainne  ahte  earát beroštivčče  girjjis  go  dat  goas  nu  ilbmá,  earret  son  ieš,  Niillá  ja  muhtin  oahpaheaddjit, geat  leat  skuvllaid  vázzán  (ÁII,  48).  Sivva  manin  máŋggas  eai  riekta  ádde  dan  man Heaika  lea  bargamin,  lea  go  son  geahčada  dáhpáhusaid  ja  olbmuid  eallima  earalágan čalmmiiguin  go  su  siidaguoimmit.  Juoga  mii  sáhttá  boktán  sus  dakkár  dadjat  juo sosiologalaš beroštumi, lea dat maid son vásiha mánnán, skuvllaáiggis, maid son oaidná ja  vásiha  eará  báikkiin,  sihke  soađi  áiggi  ja  maŋŋelaš  go  fárre  oaivegávpogii.  Gávpogis son  vázzá  veahá  skuvllaid  ja  vásiha  mo  lea  eallit  birrasis  mii  lea  áibbas  eará  go  su mánnávuođaguovlu. Son sáhttá buohtastahttit eallindiliid ja kultuvrraid ja oaidnit mii lea erenoamáš Máhtebáikki eallimis. Teavsttas dát iešvuohta boahtá ovdán juo vuosttas girjji njealját kapihttalis. Dat ráhkada vuos muitalusa komposišuvnna dásis oktavuođa áiggiid gaskkas:  vuosttas  girjji  goalmmát  kapihttala  loahpas  čuožžu  mo  Heaika  mearrida  fárret Máhtebáikkis soađi maŋŋá. Áhkku jearrá Heaikkas: <span type="quote">“– Heaika, itgo gátte birget guovllus? jearai  Biret-Káre.  –  In”</span>  (ÁI,  34).  Heaika  ii  šat  daja  eanet,  ja  čuovvovaš  cealkka  lea <span type="quote">“Heaika  lei  fárren  eret  Máhtebáikkis”</span>  (ÁI,  34).  Dasto  njealját  kapihttala  álggus  lea  fas Heaikka čállinbargu guovddážis:  Heaika  lei  ferten  vuoitit  ovdagáttuid,  vuosttažettiin  danin,  go  lei  šaddan čállinbarggu  oktavuođas  sin  jearahallat,  muhto  vejolaš  lei  datge  ahte  máddin orostallan  lei  dákko  bokte  dahkan  buori  ja  son  oinnii  muhtun  áššiid  vehá earáláhkai go dat, geat ledje álo ássan gilis. (ÁI, 36)  Dás  olggobeale  muitaleaddji  čilge  lohkkái  Heaikka  sajádaga,  manne  son  jurddaša earaláhkai go su siidaguoimmit. Sitáhta lea maiddái intertekstuála čujuhus čállái JovnnaÁnde Vestii, go son moanat jearahallamiin lea dadjan ahte perspektiiva rievdá go olmmoš orru  olggobealde  Sámi,  ja  son  dan  dihte  jurddaša  áššiid  earaláhkai  go  sii  geat  orrut siskkabealde sámi servodaga (<em type="italic">Áššu</em> 2005, <em type="italic">Min áigi </em>2006). Dát čilge manne Heaika sáhttá árvvoštallat servodaga olggobealeolbmo čalmmiiguin go fárre ruovttoluotta Máhtebáikái. Seammás son dovdá Máhtebáikki siskkit eallima. </p>
    <p>Oažžun  dihte  dieđuid  Máhtebáikki  historjjá  birra,  de  ferte  Heikii  leat  luohttámuš guovllu olbmuid gaskkas. Dan son vuosttažettiin oažžu danne go son ieš lea doppe eret ja orru  doppe.  Earát  dovdet  su  ja  su  historjjá,  goit  ge  dan  oasi  mii  gullá  Máhtebáikki eallimii. Heaika máhttá sámegiela, ja dat lea guovddáš čoavdda dán bargoproseassas, go eanas  ságastallamat  leat  sámegillii.  Teavsttas  goit  ii  namuhuvvo  ahte  Heaika  goassege geavaha  suomagiela  go  ságastallá  diehtoaddiiguin.  Muđui  teavsttas  deattuhuvvo  jos mihkkege  daddjo  suomagillii,  dahje  lohkki  ádde  teavstta  konteavsttas  ahte  dialogat  leat suomagillii  jos  muhtin  láttán  lea  mielde  ságastallamis,  ovdamearkka  dihte  go  Ándde guovttos  Birggeha  nieida,  Máret-Ánne,  fitná  ruovttus  vuosttas  geardde  irggiinis,  gii  lea láttán: <span type="quote">“– Die lea mu áhkku, muitalii Máret-Ánne irgásis. – Na goas heajat? – Na maid donges  leat  dalán  amas  olbmuiguin,  álo  galgá  leat  beare  dádjumin,  šikkastii  Birgget sámegillii vuotnámis”</span> (ÁI, 258). Heaika geavaha iežas guovllumáhtu ja dáidduid, vázzá dáluid  mielde,  galleda  olbmuid,  káfestallá  ja  jearaha  olbmuid.  Lea  dárkilis  ja  áddjás bargu. Heaika ferte leat gillil ja gierdevaš ja vuordit liibba go áigu juoidá jearrat. Ii leat eambbo guivásit olbmuid lusa ja jearahallagoahtit. Muhtumin son šiehtada jearahallamiid dahkat, muhto dábálaččat Heaika ferte káfestaladettiin vuordit ahte ságastallan jorrá áššái mii lea mávssolaš su bargui. Sáhttet leat dieđut muhtin olbmo birra, gii lea geasa fuolki dahje  praktihkalaš  máhtu  hárrái.  Heaika  fitná  maiddái  boarrásiidsiiddas  go  dat  boahtá ođđa institušuvdnan. Dan láhkai son ohcá ja gávdná dieđuid das mo Máhtebáikki eallin lei dalle go Heaikka áddjá Máhtte vuođđudii giláža muhtin buolvvaid áigi. Sosiála máhttu lea muđui ge sámi servodagas dehálaš máhttu (Aikio 2010: 35–36). <em type="italic">Árbbolaččat  </em>muitalusas  lea  Heaikkas  stuorra  ávki  iežas  sosiála  dáidduin.  Šaddá  Heikii eallinvuohki doaibmat gili historjádutkin: <span type="quote">“Bođii čakča ja dálvi. Heaika elii oahpes vieru mielde. Váccii beaivit dáluid mielde, guldalii olbmuid ságaid ja čuovui eallima ja merkii uhcimusge  ášši,  mii  orui  dan  veara  ja  bijai  ihkku  báhpára  ala”</span>  (ÁII,  84).  Dán  sitáhtas olggobeale  muitaleaddji  hálddaša  perspektiiva.  Lohkki  beassá  loddeperspektiivvas guorrat  Heaikka  doaimmaid  ja  lihkastagaid  ja  oaidná  su  muitaleaddji  čalmmiiguin. Heaika  maid  geavaha  liibba  doaimmahit  iežas  dutkama  stuorit  doaluid  oktavuođas, ovdamearkka dihte go leat čoakkálmasat: Álgogeasis  galge  čoakkálmasat  Máhtebáikkis  dollojuvvot.  Áhkku  lei  bovden sárdnealbmáid.  Dát  lea  stuorra  dáhpáhus.  […]  Sutnjege  njoammu  ártegis mášohisvuohta.  Son  diehtá  ahte  čoakkálmasat  čohkkejit  ollu  olbmuid  gillái  ja bissehit  máŋgga  beaivái  dan  čállinbarggu.  Muhto  nuppe  dáfus  čoakkálmasat sáhttet  addit  ođđa  jurdagiid  ja  čállinbargu  oažžu  čieŋalvuođa,  čoakkálmasain galggai áinnas fidnojuvvot. (ÁI, 20) Sátni <span type="quote">“ártegis”</span> bidjá perspektiivva Heikii. Lea persovdna ieš gii diehtá justa makkár lea dovdu, man son dovdá. Friija gaskkalaš muitaleapmi ge buktá dakkár dovddu ahte lohkki čuovvu  Heaikka  iežas  jurddarávnnji.  Passiivahápmi  <em type="italic">fidnojuvvot</em>  boahtá  persovnnas, Heaika  deattuha  man  dehálaš  dilálašvuohta  čoakkálmasat  leat  dutkamuša  oktavuođas. Dalle  leat  olbmot  čoahkkanan  ja  doppe  lea  vejolaš  deaivat  diehtoaddiid  ja  gullat muitalusaid.  Heaikka  siskkabeale  posišuvdna  dahká  ahte  son  oažžu  oasi  árbemáhtus  ja  -dieđus maid olbmot mat gullet seammá jovkui juogadit dušše gaskaneaset, nu mo Lena Kappfjell čilge  oassin  jávohis  máhtus,<em type="italic">  sjeavods  maahtoe</em>:  “[...]  but  it  also  goes  beyond  this  in  a <em type="italic">shared knowledge</em> that presupposed a level of familiarity that can almost only be obtained by having an inside position in the culture” (Kappfjell 2008: 17). Doaba árbemáhttu juo muitala ahte máhttu mii árbejuvvo lea juoga masa ferte searvat ja oassálastit jos galgá dan oahppat  ja  hálddašit.  Heaika  oažžu  gili  ja  guovllu  olbmuid  oassálastit  su  prošektii,  mii doaibmá  ovttaskas  olbmo  prošeaktan,  ja  viiddit  perspektiivvas  sáhttá  dan  oaidnit báikegotti oktasaš prošeaktan. </p>
    <p>
      <em type="italic">Barggu árvu </em>
    </p>
    <p>Heaikkas  lea  duppal  áigumuš  iežas  čállinbargguin:  Vuosttažin  son  lea  hui  čadnon  iežas ruovttubáikái ja olbmuide. Son ii háliit ahte guovllu historjá galgá láhppot ja vajálduvvot ođđa  áiggi  nuppástusaid  geažil.  Heaika  lea  ieš  orron  oaivegávpogis,  guhkkin  eret ruovttubáikkis. Son sáhttá buohtastahttit gávpot- ja gilieallima heajos ja buriid beliid. Son máhttá árvvus atnit oadjebasvuođa maid Máhtebáikki báikegoddi addá. Sii guđet ain ellet dološ árbevirolaš eallima eai oainne iežaset eallima seammá boahtteáiggi perspektiivvas go  Heaika,  eallinvuohkin  mii  sáhttá  nohkat  ja  ahte  servodagas  lea  máhttu  mii  maiddái sáhttá  nohkat  jos  dat  ii  dokumenterejuvvo  dan  botta  go  ain  lea  ealli  árbevierru.  Nuppe dáfus Heaika lea maid diđolaš iežas rolla árbevieru gaskkusteaddjin. Son lea boaresbárdni eai ge sus leat mánát. Máhtebáikki sohkagirji lea su eallinbargu, diehtovuorká maid son lea  buvttadan  ja  man  bokte  olbmot  sáhttet  muittašit  su  eallima  ja  doaimmaid  áibbas earaláhkai  go  muitit  su  Luovus-Heaikan,  gánda  gii  bajásšattai  áhči  haga.  Sitáhta <em type="italic">Árbbolaččat </em>vuosttas  oasis  (s.  85)  ihtet  ge  hearkkes  dovddut  Heaikkas:  <span type="quote">“...báhcá  juoba juoga  mearka  go  áigi  lea  mus  guođđán”</span>.  Ballu  vájalduvvomis  čilge  bures  manne čállinbargu lea nu divrras Heikii.  Dialogain main lea sáhka Heaikka čállinbarggus, ii boađe ovdan makkár ge čielga vuosteháhku  Heaikka  bargui,  ii  ge  govviduvvo  manne  bargu  lea  Heikii  nu  dehálaš. Vuollegašvuohta,  masá  juo  biehttaleapmi,  mii  ihtá  dialogain,  lea  stuorra  kontrásta  dasa mo  Heaika  iežas  jurdagat  čállinbarggu  hárrái  govviduvvojit.  Leat  dego  guokte  sierra muitalusa  mat  albmanit  Heaikka  čállinprošeavtta  oktavuođas.  Dát  muitalusat  ovddastit goabbatge  duohtavuođa.  Sámi  pedagogihkas  lea  nu  ahte  muitalusat  sáhttet  dattege doaibmat bálddalaga almmá makkár ge konflivtta haga. Olbmot sáhttet de ieža mearridit guđemuš muitalusa sii deattuhit (vrd. Gaski 2011b). Okta čilgehus sáhttá leat ahte sámiid gaskkas ii leat dáhpi rábmot iežas. Ii ge leat dábálaš rábmot muhtima go suinna hálešta, lea baicce nu ahte olmmoš rábmo nuppi olbmo earáid bokte, jos šaddá sáhka dan olbmos. Dát  buktá  konnotašuvnnaid  luođi  iešvuođaide,  maid  birra  Ánte  Mihkkal  Gaup  čállá: <span type="quote">“Luođi iešvuohta ja geavaheapmi lea positiivvalaš ja danin ii leat ge leamaš dábálaš iežas juoigat, go dat sáhttá ipmirduvvot iežas rápmin. Lea gullon ahte son gii iežas juoigá lea gárihuvvan”</span>  (Gaup  2003:  45).  Emilie  Demant-Hatt  (1913:  52)  čilge  luođi  birra  iežas girjjis sámi eallima birra: <span type="quote">“[M]en den, som synger sine egne sange, anses for indbildsk og pralende”</span>. Vuokko Hirvonen čilge luođi funkšuvnna dán láhkai:  Luđiid dajahusat gullet álbmotdiktema luohkkái, go dábálaččat ii leat diehtu das, gii  daid  vuosttamužžan  lea  ráhkadan.  Dán  sáhttá  čilget  intertekstuála  systemaid vuođul: ovttaskas olbmuid jurdagat eai lean dehalaččat dahje lobálaččat. Dehalaš lei  doalahit  servodaga  bissovašvuođa,  seailluhit  <em type="bold">status  quo  </em>–ideála  ja  juohke ovttaskas teaksta lei doalaheamin dán dili seammán. Kollektiivavuohta lei dehálut go  individualisma  ja  nuba  ii  dárbbašan  muitit,  gii  mange  luođi  lei  ráhkadan. Intertekstualitehtain lea maiddái čilgemis, manne sámiin leat uhccán lyralaš luođit ja olmmošluođit leat eatnat olu. Ii leamaš sávahahtti, ahte juoigi juoigá alddistis. Earáid gal sáhtii váldit juoiggalmassan ja ná muitalit muhtumin nubbi olbmo čađa maiddái persovnnalaš dovdduid. (Hirvonen 1991: 70) Mai-Britt  Utsi  čállá  váldofágabarggustis  ahte  iežas  rápmin  lea  njálmmálašvuođa ovdamearka  ja  gávdno  luohtedajahusain,  vaikko  sámi  árbevierus  lea  sátnevájas  <span type="quote">“Iežas rápmi hakso”</span><em type="italic">.</em> Dattege ii leat dábálaš ahte olmmoš ieš bidjá alcces dajahusaid ja danin ii sáhte sihkkarit dadjat ahte son gean luohti lea, rábmo iežas (Utsi 1998: 17–18). Vaikko  vuollegašvuohta  adnojuvvo  árvun  <em type="italic">Árbbolaččat  </em>muitalusas,  goit  ge váldopersovnna Heaikka bealis, dat ii mávsse dan ahte olmmoš ii máhte árvvoštallat iežas dáidduid.  Ollu  <em type="italic">Árbbolaččat</em>  persovnnain  dávjá  namuhuvvojit  dáidduideaset  dahje bargguideaset bokte. Lean juo namuhan sihke Heaikka, Riitá ja Hemmo dás ovdalis. Eará govvádusat leat omd:  Ánde  boahtá  lávvardateahket  ruoktut  […].  Son  lea  beakkán  snihkkár,  gii  ii dárbbašan leat bargguhaga” (ÁI, 8), Issát lea málár, gii sárgu ja mále čáppa govaid (ÁI,  15),  Gutnel  goarru  vuovdimassii  goikkehiid,  gálssohiid,  beaskkaid  ja sámegávttiid,  son  lea  beakkán  duojár  guovllus  (ÁI,  23),  Birgget  vuoššagoahtá káfe.  Son  lea  koahkkás  nisu,  bargoolmmoš  muđuige,  muhto  erenoamaš  dovddus son  lea  das  ahte  liiko  borramušaid  ráhkadit  ja  máhttá  maiddái  (ÁI,  24),  Máhte<em type="italic">Árbbolaččat</em>  muitalusa  persovnnat  leat  govviduvvon  erenoamáš čehppodagain  ja  máhtuin,<em type="italic"> </em>lohkki  ádde  ahte  sii  eai  bargga  duššefal  dan  barggu  maid  sii buoremusat  máhttet,  sii  eai  leat  <span type="quote">“ovtta  barggu”</span>  olbmot.  Smávvadálolaš  eallimis  ferte buotlágan bargguid máhttit. Dát lea mielde dahkamin dássedeattu báikegoddái. Juohkehaš sáhttá dasa lassin, go lea dárbu, bivdit veahki sus gii lea ‘čeahppi’. Dialoga Áhku ja Nillá gaskkas govvida barggu máŋggabealatvuođa go Áhkku čilge Nillái gii Heargenjár-Lásse lei ja maid son barggai:  Máhtte  heastaalmmájin  oinnii  iežas  mielas  muđuige  doarvái  olbmuid  ja  Sire  fas ovdal  barggildii  ruovttus  go  viegai  dáluid  mielde  (ÁI,  24),  Hemmo  lea guollebivdi,  áidna  gii  goddá  dán  báikkis  juohke  gease  bures  guoli  (ÁI,  99)  ja gielddaalbmá  Nillá  birra:  –  Diekkár  olbmo  mun  anan  árvvus,  dikšu  min  oktasaš áššiid ja lea álo liikká nu ilolaš, logai Áhkku (ÁI, 123).  Bargu  lea  olbmo  eallin  ja  árbevirolaš  sámi  servodagas  fertii  olmmoš  máhttit  buotlágan bargguid.  Olbmot  geaid  Aimo  Aikio  lea  jearahallan  birgendutkama  olis,  oaivvildit  ahte spesialiseren  ja  gáržžes  čehppodat  dagaha  ahte  olmmoš  ii  sáhte  šaddat  oppalaččat harmonalaš  olmmožin,  son  šaddá  ovtta  barggu  olmmožin  (Aikio  2010:  29).  Sámi bajásgeassin galggai nannet olbmo čehppodatviidodaga, mii attii olbmui sihkkarvuođa ja friddjavuođa. <span type="quote">“Čielga iešgova vuođul sápmelaš diđii mii lea su čehppodatviidodat ja dan vuođul  son  sáhtii  válljet  alcces  heivvoleamos  ja  milloseamos  barggu”</span>  (ibid:  157).  Jos olmmoš barggai menddo áŋgirit dušše ovtta áššiin, de dat hehttešii ovdáneami mii vuolgá holisttalaš  jurddašeamis,  ahte  olmmoš  ferte  oahppat  eará  ge  bargguid  ja  máhttit  daid čađahit  vai  birge  (ibid:  46).  Lea  dattege  sámi  servodagas  leamaš  dábálaš  deattuhit olbmuid erenoamáš máhtu, vaikko dat ii leat áidna maid sii máhttet. Buorre ovdamearka das  lea  mo  duodjemáhtu  árvu  čadnojuvvo  bearraša  materiálalaš  dárbbuide  ja  dat  lea leamaš  mielde  hábmemin  sohkabealeidentitehta  (Hirvonen  1999b:  151–155).  Harald Gaski maid deattuha duojára máhtu árvvu. Ovdamearkka dihte leat čeahpes liidnedahkkit árbevirolaččat rábmojuvvon: <span type="quote">“[D]at nisu geas lei čába liidni dego buorránii vel olmmožin earáid gaskkas dušše su čába duojis geažil. [...] ii lean oppa hárve ge ahte čeahpes duojár fidnii  luođi  vel  alcces  čikŋan  mas  sihke  nuohtta  ja  dajahusat  gudnejahtte  su  máhtu  ja čehppodaga”</span> (Gaski 1995: 142).  Vaikko  vel  </p>
    <p type="listitem">–  Na  mainna  dat  elii  dát  Lásse?  –  Das  lei  ovdamearkka  dihte  heasta.  Geasetii</p>
    <p>olbmuidda gálvvu, jođii viidát dán eatnogátti, lei dávjá mearragáttis. Dat barggai buot bargguid dát Lásse. Huksii olbmuidda, muvrii, duddjui gáriid, vuostálohkiid, leŋggiid,  dorttege  logai  máhttit  muhto  ii  viššan  dainna  álgit  go  duoppe badjeleappos ledje juo dat dortečeahpit, dat lei juohkeláhkai vuohkkás olmmoš dát Lásse. (ÁI, 243) Persovnnaid erenoamáš máhttu addá persovnnaide sierra identitehta ja lohkki beassá dáid iešvuođaid  bokte  govahallat  persovnnaid  ealli  olmmožin.  Girjjálašvuođa  árvvoštalli Jógvan  Isaksen  buktá  muhtin  fuomášumiid  Máhtebáikki  eallimii  <em type="italic">Árbbolaččat</em>  goalmmát oasis:  Not that life is bad in the far north of Finland, but the prerequisite for survival is a tough  working  day  –  where  work  itself  is  more  important  than  anything  else. Work  from  first  to  last  –  the  description  of  it  may  seem  somewhat  harsh  for  a contemporary reader from a bit further south, until one remembers that, anywhere else in Scandinavia, one need go no further back than a generation or two before one  finds  that  idleness  was  the  worst  sin,  and  hard  work  the  goal  of  everything. (Isaksen 2006: 102) Lean  ovttaoaivilis  Isakseniin  das  ahte  garra  bargu  lea  guovddáš  oassi  <em type="italic">Árbbolaččat</em> teavsttas. Issát, Máhtebáikki govvačeahppi, dadjá nu vuohkkasit: <span type="quote">“– Mu ruoktu lea doppe gos  mu  bargu  lea  [...]”</span>  (ÁII,  201).  Bargu  lei  ja  lea  ain  guovddáš  oassi  sámi  árbevirolaš eallimis, muhto <em type="italic">Árbbolaččat</em> govve maiddái eará beliid mat gullet garra bargui. Báikegotti olbmot  fertejit  dorvvastit  guhtet  guoibmáseaset,  sihke  barggu  dáfus  ja  sosiálalaččat. Guktot  bealit  leat  dehálaččat  jos  galgá  birget.  Máhtebáikkis  sosiála  eallin  doaibmá  ollu barggu  oktavuođas.  Dan  dihte  barggu  doaibma  govvida  maiddái  persovnnaid  sosiála oktavuođaid  ja  persovnnalaš  gaskavuođaid  beaivválaš  eallimis.  Lea  sáhka  das  ahte gávdnat  iežas  saji  siidaguoibmin  ja  searvat  dasa  buoremus  lági  mielde.  Dan  bargá ovdamearkka  dihte  go  veahkeha  fulkkiid  ja  kránnjáid  ja  dakko  bokte  oažžu  sosiála dohkkeheami,  nu  mo  govviduvvo  Heaikka  dáfus.  Son  láve  siidaguimmiide  veahkkin lájus: <span type="quote">“Son vulggii mielas bargui iige váldán mávssu. Sutnje lei doarvái ahte beasai leat oahpes olbmuiguin ovttas, boradit singuin seamma beavddis ja dovdat ahte gulai gosa nu”</span> (ÁIII,  196).  Sátni  <span type="quote">“mielas”</span>  bidjá  Heaikka  dán  sitáhta  perspektiivva  hálddašeaddjin,  dat govvida  su  siskkimuš  dovdduid.  Lohkki  ádde  ahte  dálolaččaid  barggut  eai  leat  Heaikka iežas  miela  miel  barggut,  muhto  son  dárbbaša  dovdat  iežas  gullevažžan  báikegoddái  ja dan beassá go veahkeha siidaguimmiid beaivválaš eallimis. Dát sulastahttá dan maid Nils Jernsletten  čállá  luođi  funkšuvnna  birra,  ahte  identitehta  sámi  servodagas  ii  leat vuosttažettiin  čadnon  olbmui  ovttaskas  olmmožin,  muhto  su  gullevašvuhtii  sohkii  ja servodahkii. <span type="quote">“Dalle lea dehálaš ahte earát olbmo iežas servodagas čájehit ahte son gullá sidjiide”</span> (Jernsletten  1978:  111).  Heaikka  gulahallanvuohki  ja  láhttenvuohki  dahká maiddái ahte son ii adnojuvvo iešláganin. Leat iešlágan lea juoga mii sámi árbevierus leat negatiivva  konnotašuvnnat,  go  dalle  olmmoš  sierastallá,  ii  riekta  searvva  joavkku doaimmaide  ii  ge  guorras  joavkku  dábiide.  Nu  mo  Rauna  Kuokkanen  čilge,  de eamiálbmotfilosofiijat  deattuhit  ahte  kollektiivva  servodatvuogádagas  leat  olbmo identitehta  ja  birgejupmi  čadnojuvvon  jovkui:  <span type="quote">“–  ovttaskas  olbmo  buresbirgejupmi  lea čatnasan eará olbmuid buresbirgejupmái”</span> (Kuokkanen 2009: 45). <em type="italic">Árbbolaččat </em>muitalusas barggu  árvu  govviduvvo  Heaikka  beales  maiddái  das  man  láhkai  son  áimmahuššá  iežas čállingihppagiid, sihke dan ektui ahte eai galgga leat sajis gos lea lávttas ja mo son galgá daid  sihkkarastit  jos  buollá.  Son  lea  hui  dárkilit  válljen  ahte  lea  Ándde-vilbeali  bárdni Heandarat guhte galgá váldit várá gihppagiid maŋŋil go son ieš lea jápmán: <span type="quote">“– Don leat rivttes olmmoš áittardit daid mu jápmima maŋŋá. Áiggon testamentta dagatit, testamenten visot  dutnje.  Muhto  dainna  eavttuin  ahte  lohpidat  áimmakuššat  dien  bumbbá  sisdoalu gitta  loahpa  rádjai”</span>  (ÁIII,  128–129).  Nie  galget  divrras  persovnnalaš  ja  oktasaš  muittut maid Heaika lea čohkken seilot boahtteáigái. </p>
    <p>
      <em type="italic">Muitalusaid árbemuittut  </em>
    </p>
    <p><em type="italic">Árbbolaččat  </em>muitalusa  oktavuođas  ovddastit  Heaikka  ođasmahtti  jurdagat  áiggi  ja nuppástusaid  mat  dađistaga  váikkuhit  Máhtebáikki  olbmuid  eallimii.  Historjjálaš konteavsttas  oaidná  ahte  dutkanhistorjjás  leat  ovdamearkkat  das  no  sámit,  geat  leat veahkehan  ovdamearkka  dihte  gielladutkiid,  eai  leat  namuhuvvon  dutkamuša  mielčállin (Solbakk  1997:  41,  48-49).  Seammá  guoská  govaide  maid  iešguđet  govvejeaddjit  leat govven  sámi  guovlluin;  sámit  leat  dávjá  namuhuvvon  <span type="quote">“Lapps  from  Enontekiö”</span>  dahje <span type="quote">”Lapp  types”</span>.  Olggobealde  boahtán  dutkamušat  leat  dasto  dávjá  dutkamušat  <span type="quote">”namahis álbmoga  birra”</span>  (Lehtola  1996:  64;  gč.  maid  Hirvonen  1999b:  34).  Heaika  rolla  čállin <em type="italic">Árbbolaččat-</em>ráiddus rihkku dán dábi. Jos dutkanhistorjjá konteavstta oktavuođas jurddaša sámiid  rolla  dutkanobjeaktan,  de  lea  Heaika  čállinbargguinis  ođasmahtti  ja  ovddabealde iežas  áiggi.  Dasa  lassin  lea  Heaika  gili  olmmoš,  ii  ge  leat  muhtin  olggobealde  boahtán </p>
    <p>Mu jorgalus.</p>
    <p>etnográfa dahje gielladutki gii čađaha dutkama. Su bargu doaibmá <em type="italic">Árbbolaččat</em> teavsttas geahčastahkan ovddos guvlui, goas sámit ieža dutket iežaset historjjá, kultuvrra, giela ja nu ain viidáseappot. Lehtola čujuha maid dasa mo sámit leat doaibman dutkanmateriálan akademiijas ja deattuha: <span type="quote">“The question of how indigenous peoples can affect the image of their  past  is  not  only  an  academic  problem,  but  a  practical  challenge  to  education  and general  knowledge  to  allow  the  collective  self-knowledge  and  interpretations  of indigenous peoples to be manifested”</span> (Lehtola 2005b: 87). Krister Stoor fuomášuhttá dán oktavuođas  dehálaš  oasi  mii  gullá  luohtedutkanhistorjái.  Son  dadjá  ahte  ruoŧabeale sámiide  muitalanoasit  leat  dehálaš  oasit  juoigamis.  Dutkit  geat  ovdalis  áiggi  fitne báddemin  luđiid  báddejedje  dávjá  dušše  juoiganosiid,  eai  dat  bádden  dalle  go  juoigi muitalattai.  Muitalus  lea  dehálaš  danin  go  das  juoigi  čilge  maid  son  juoigá.  Čilgehusas leat ovdamearkka dihte dieđut olbmo birra gean son juoigá, mo juoigi justa dainna luđiin muittaša nuorravuođa áiggi dahje sáhttet leat dieđut báikki birra gosa su bearaš lea johtán buolvvaid mielde (Stoor 2012). Heaika doaibmá <em type="italic">Árbbolaččat </em>muitalusas sámi dutkin gii gáibida ahte su jietna gullo, iežas ja kollektiivva bealis. Heaika dahká dan barggu ovdal go  ođđa  infrastruktuvra  geahpeda  kommunikašuvnnaid  ja  vejolašvuođaid  johtit  DavviSuomas,  vaikko  dakkár  geaidnobarggut  álggahuvvojit  muitalusas.  Son  dattege  ii  bargga dan  okto.  Vaikko  girjeprošeakta  lea  su  jurdda  ja  lea  son  guhte  ákkastallá  manin  dát  lea stuorra ja dehálaš dutkanbargu, de son seammás hásttuha siidaguimmiid ja eará guovllu olbmuid oktasaš fidnui. Ieš son jurddašaddá iežas ja earáid rolla ja dát reflekšuvnnat ihtet su beaivegirječállosiin. Reflektivitehta lea ge álgoálbmotdutkiid otná dutkanetihka mielde guovddáš  čuokkis  dákkár  proseassas.  Vejolašvuohta  hábmet  iežamet  dutkanhistorjjá iežamet jienain, lea Margaret Kovacha mielde buoremus vuohki hástit olbmuid searvat ja oažžut sin beroštit (Kovach 2009: 33, 60). Heaika  dahká  dárkilis  ja  duođalaš  materiálačoaggima  ja  geahččala  háleštit  buot olbmuiguin  geain  livčče  dehálaš  dieđut.  Olbmo  vásáhusat  leat  muitaleami  ja  muittu vuođđu ja dat leat mielde hábmemin olbmo máilmmioainnu. Nu guhká go vásáhusdieđut sirdojuvvojit buolvvas bulvii njálmmálaččat, de sáhttá jurddašaddat daid hárrái ja heivehit muitalusaid iešguđet dilálašvuođaide. Aimo Aikio čilge ahte olbmo eallingearddis sáhttá válljet muitalusaid ja deattuhit dihto áššiid. Muitaleaddji sáhttá nannet muitalusa sosiála konstrukšuvnna  duođalašvuođa  vásáhusain,  maid  guldaleaddji  de  sáhttá  heivehit  iežas eallinvásáhusaide (Aikio 2010: 67–72). Aikio čilge vel:  </p>
    <p>Okta  eallinvásáhusaid  strukturerema  vuohki  lea  muitaleapmi.  Eallingearddi muitaleapmi  lea  dihto  láhkai  reflekteren.  Muitalemiin  olmmoš  rievdada reflekterejuvvon  vásáhusdieđu  dakkár  hápmái  man  son  sáhttá  maŋŋelis  váldit atnui. Dan dihte muitaleapmi lea oalle dehálaš birgema ektui. (ibid: 69)  Aikio gohčoda <em type="italic">mieldiehtun</em> daid lassedieđuid, mat johtet muitalusaid ja luđiid mielde ja čatnasit  daidda.  Mieldiehtu  ii  muitaluvvo  muitalusas,  muhto  lea  dakkár  diehtu  man vuođul  guldaleaddji  ádde  diđoškeahtes  oasi  sisdoalu  mearkkašumis.  Mieldiehtu  lea dakkár  diehtu  man  guldaleaddji  oažžu  go  lea  máŋgii  gullan  seammá  muitalusa  dahje luođi,  ja  mieldiehtu  dasto  maid  sihke  seailu  ja  sáhttá  lassánit  juohke  háve  go  muitalus muitaluvvo  (Aikio  2010:  75–76).  Áiggi  mielde  luohtái  čoaggana  muitalusačoakkáldat mas  lea  mielde  luođi  mieldiehtu,  mii  Aikio  mielde  <span type="quote">“[...]  čilge  luođi,  dahká  luođi áigeguovdilin, čatná luođi muhtun olbmui, govve áiggiid ja addá historjjálaš dieđu, hukse rámmaid  luohtái,  govve  geahččanvuogi,  govve  luođi  habitusa  ja  disposišuvnnaid  jnv.”</span> (Aikio  2010:  82).  Davviamerihká  indiána  čálli  ja  girjjálašvuođa  dutki  Louis  Owens govvida muitaleami sullasaš funkšuvnna Davvi-Amerihká álgoálbmogiid gaskkas:  For the traditional storyteller, each story originates with and serves to define the people  as  a  whole,  the  community.  This  fact,  of  course,  does  not  preclude  the essential adaptation and evolution of each story as it is told, for as Dennis Tedlock has  explained  in  regard  to  the  Zuni  of  New  Mexico,  <span type="quote">”the  storyteller-interpreter does  not  merely  quote  or  paraphrase  the  text  but  may  even  improve  upon  it, describe a scene which it does not describe, or answer a question which it does not answer”</span>. (Owens 1992: 9)  Nu  guhká  go  historjáfievrrideapmi  dáhpáhuvvá  njálmmálaččat,  dat  govvida  ealli, dynámalaš árbevieru ja giela ja dan sáhttá heivehallat dilálašvuođa ja dárbbu mielde, nu mo Aikio ja Owens čilgeba. Lea justa njálmmálaš árbevieru dynámalašvuohta mii lea dan nana bealli. Muitalusat mat leat seilon buolvvaid mielde, leat dahkan dan go daidda leat lasihuvvon ođđa elemeanttat ja leat dan láhkai ođasmahttojuvvon (Petrone 1990, lohkan: Weaver  1997:  21).  Dákkár  jurdda  lea  mihtilmas  álogoálbmotgirječálliid  gaskkas.  Jace Weaver  čujuha  čállái  Thomas  King  go  guorahallá  mo  njálmmálaš  ja  čálalaš girjjálašvuohta  deaivvadit  USA  álgoálbmotgirjjálašvuođas:”  […]  the  advent  of  written Native  literature  has  provided  Native  writers  with  common  structures,  themes  and characters which can effectively express traditional and contemporary concerns about the world  and  the  condition  of  living  things”  (King  1990,  lohkan:  Weaver  1997:  25). Girječálli Kirste Paltto (2010: 44) čilge muitaleaddji dehálaš rolla sámi servodagas:  Like yoiking, Sámi oral tradition is linked with the Sámi perception of world as being  replete  with  various  spirits  and  guardian  figures.  Stories  and  reminiscing have been ways of presenting Sámi history, but they have also had the function of building the future. As with many other Indigenous peoples, the Sámi have also had specifically chosen storytellers (or <span type="quote">”historians”</span>) whose role was to know and remember  the  stories  of  their  and  previous  generations.  In  this  way,  knowledge was transmitted not only about traditions and bygone life but also about the land and  interaction  with  the  land,  including  an  understanding  of  human responsibilities and rights.  Davviamerihká  indiána  čálli  Leslie  Marmon  Silko  deattuha  man  dehálaččat  muitalusat leat  báikegoddái,  go  daid  bokte  don  dieđát  ahte  dus  lea  gullevašvuohta  ja  mo  dat  lea. Seammá bargá Gerald Vizenor. Son dadjá ahte Davvi-Amerihká álgoálbmogiid gaskkas identitehta  hábmejuvvo  muitalusain.  Ii  baljo  livčče  čearddalaš  diđolašvuohta  aktiivva válljejumiid haga ja leat dakkár válljejumit mat ihtet muitalusain. Gielas ja muitaleamis lea  fápmu  vuođđudit  báikegottiid  ja  Vizenora  mielas  eai  olbmot  oba  ge  sáhte  eallit muitalusaid  olggobealde.  Muitalusaid  bokte  olmmoš  oahppá  iežas  álbmoga  historjjá. Máŋga  davviamerihká  álgoálbmotčálli  dovdet  ahte  sii  leat  oassi  otná  servodagas  muhto sin  oktavuohta  čearddalaš  máttuide,  vieruide,  gielaide  ja  meanuide  čatnet  sin  báikkiide. Oktavuohta  báikegottiide  doaibmá  árbin  ja  sis  lea  boahtteáigi  man  vuođđu  leat vássánáiggi  vásáhusat.  Muitalusat,  mat  gullet  njálmmálaš  árbevirrui,  leat  magiija  mii čatná buot dáid elemeanttaid ja jurdagiid oktii. Árbevirolaš muitalusat gullet kollektiivii ja muitaleaddji rolla árbevirolaš servodagas lea leahkit mielde báikegotti seailluheamen. Álgoálbmotčálliin  lea  diđolaš  geatnegasvuođadovdu  álgoálbmotkultuvrra  lahttun  ja  sin teavsttat  dávjá  speadjalastet  báikegotti  oktavuođa  báikái  (Weaver  1997:  40–43). Davviamerihká  álgoálbmotdutkiid  fuomášumit  muitalusaid  sajádagas  servodagas sulastahttet  ollu  luohteárbevieru  mearkkašumi  sámi  servodahkii,  mo  luođi  doaibma čatnasa báikái ja báikegotti sosiála eallimii. Čálalaš  girjjálašvuohta  lea  teknihkalaččat  bleahkka  báhpára  alde,  dat  lea materiálalaš  ávnnas.  Sisdoallu  lea  ollu  eanet.  Muhtin  dutkit  geat  leat  guorahallan njálmmálaš  ja  čálalaš  kultuvrraid  leat  čuoččuhan  ahte  čála  lea  ovddidan  njálmmálaš kultuvrra  álbmogiid  nu  gohčoduvvon  <span type="quote">“historjjálaš  diđolašvuođa”</span>.  Dat  dahká ovdamearkka  dihte  ahte  muitu  ii  šat  sáhte  <span type="quote">“guođđit”</span>  dieđuid  mat  eai  leat  dárbbašlaččat justa áigái ja dilálašvuhtii goas juoga njálmmálaččat muitaluvvo. Čála dahká vejolažžan suokkardallat vássánáiggi ja earuhit mii lea duohta ja mii lea boastut (Ashcroft, Griffiths ja  Tiffin  1989:  81).  Jos  guorrasa  Aikio  ja  Owensa  árvvoštallamii  árbevirolaš  muitalusa dáfus,  ja  geahččá  luohteárbevieru  doaimma  sámiid  gaskkas,  de  sáhttá  čuoččuhit  justa nuppi  gežiid:  njálmmálaš  fievrrideamis  doaibmá  historjjálaš  diđolašvuohta,  muhto  ii dakkár  stirdon  hámis  go  čálalaš  girjjálašvuođas.  Gerald  Vizenor  ge  bajida muitalanárbevieru  árvvu:  <span type="quote">”The  notion,  in  the  literature  of  dominance,  that  the  oral advances  to  the  written,  is  a  colonial  reduction  of  natural  sound,  heard  stories,  and  the tease  of  shadows  in  tribal  remembrance”</span>  (Vizenor  1994:  72).  Njálmmálaš  muitaleapmi ovddasta  historjjálaš  diđolašvuođa  go  das  sáhttá  njulget  ja  heivehallat  sisdoalu  áiggi rievdamiid  ja  dárbbuid  mielde.  Leslie  Marmon  Silko  deattuha  ahte  sin  njálmmálaš árbevierru  lea  ain  eallimin.  Son  gullá  dološ  muitalusaid  dálááiggi  muitalusain,  vaikko muhtin  muitalusat  dáidet  rievdan  dološ  hámi  ektui.  Sin  njálmmálaš  árbevierru  ii  leat dakkár  stirdon  bázahusat  maid  vilges  etnográfat  ohcet  go  dutket  álgoálbmotservodagaid (Silko 1981: olggožis).  <em type="italic">Árbbolaččat-</em>ráiddus  dahkkojuvvo  Heaikka  materiálačoaggin  ságastallamiid  bokte ja  boađus  fievrriduvvo  dasto  báhpára  ala.  Heaikka  girječállinproseassas  šaddá  dasto dialoga  ovttaskas  olbmo  ja  kollektiivva  gaskkas.  Peannain  Heaikkas  ja  báikegottis  lea kontrolla sin ja guovllu historjjás. Dát lea dehálaš oassi otná álgoálbmotdutkanmáilmmis, erenoamážit  maŋimuš  jagiid  álgoálbmotmetodologiija  akademalaš  ságaskuššamis.  Dát muittuha  Davvi-Amerihká  indiánaid  identitehta  vuođu,  nu  mo  Gerald  Vizenor  čilge: <span type="quote">“Native-American identities are created in stories, and names are essential to a distinctive personal  nature,  but  memories,  visions,  and  the  shadows  of  heard  stories  are  the paramount  verities  of  of  a  tribal  presence”</span>  (Vizenor  1994:  56).  Heaikka  áigumušat  ja jurdagat sohkagirjji čállima oktavuođas <em type="italic">Árbbolččat-</em>ráiddus muittuhit mo Vizenor (1994: 63)  gieđahallá  girjjálašvuođa  sajádaga  álbmogiid  birgemis,  go  son  dutká  ođđaset davviamerihká álgoálbmotčálliid teakstadujiid, maid vuođđu lea njálmmálaš árbevierru:  The  postindian  turns  in  literature,  the  later  indication  of  new  narratives,  are  an invitation to the closure of dominance in the ruins of representation. The invitation uncovers traces of tribal survivance, trickster hermeneutics, and the remanence of intransitive shadows. The traces are shadows, shadows, shadows, the natural reach of shadows, memories, and visions in heard stories.  Čálalaš  gáldut  eai  leat  goassege  seammá  go  ealli  njálmmálaš  árbevierru,  Liikká  sáhttá <em type="italic">Árbbolaččat</em> oktavuođas jurddašit ahte jos nuorat fárredit eret Máhtebáikkis, de eai dáidde muitalusat  seailut  njálmmálaš  hámis.  Heaikka  girji  šaddá  diehtogáldun  guovllu  olbmuid eallimis,  nu  mo  dalle  lei,  ja  girjjálašvuohta  sáhttá  leat  mielde  nannemin  olbmuid identitehta ja gullevašvuođadovddu smávva sámi báikái, vaikko eallin rievdá. </p>
    <p>
      <em type="italic">Giella ja historjáfievrrideapmi </em>
    </p>
    <p>Gielas  lea  stuorra  mearkkašupmi  go  lea  sáhka  njálmmálaš  ja  čálalaš  historjá-  ja kulturdieđuid fievrrideamis. Teavsttas eai leat ollu oasit mat čujuhit Heaikka sohkagirjji giellaválljemii,  muhto  <em type="italic">Árbbolaččat</em>  nuppi  oasis  beassá  lohkki  diehtit  ahte  girji  galgá almmuhuvvot  suomagillii,  ii  ge  sámegillii.  Heaika  fidne  veahki  báhpas  ja  dan  eamidis sihke ruhtadoarjjaohcamii ja gielladikšumii:  Eahpesihkkaris  vuordima  áiggit  ledje  meattá.  Girji  almmustuvašii  vel  goas  nu, máŋggaid  jagiid  bargu  ii  manašii  duššás.  Báhpa  rovvá,  suomagielmáister,  lei mannan  čađa  giehtačállosa  gielalaš  beali,  muhto  lei  dárbbu  mielde  dahkan cuigehusaid ja divvunevttohusaid maiddái sisdollui. (ÁII, 47). Heaika čállá girjji suomagillii, ja dan sáhttá dalle lohkat sihke guovllu olbmot ja muđui Suoma stuorraservodaga lohkkit. Heaikka sohkagirjji giella speadjalastá dan ahte Heaika ja eará Máhtebáikki olbmot leat oahppan suomagiela skuvllas, vaikko sámegiella lea sin eatnigiella. Dát elemeanta <em type="italic">Árbbolaččat-</em>ráiddus govvida sámegiela dili nu mo lei Suoma skuvlasystemas  maŋŋil  go  Suopma  oaččui  iešstivrejumi  1917s,  nu  mo  dat  čilgejuvvo historjjálaš  gálduin.  Samuli  Aikio  čilge  ahte  suomagielas  lea  leamaš  hui  nana  sadji álbmoga  virgegiellan  boarrásis  juo,  maiddái  sámiid  gaskkas  riikka  davviosiin  (Aikio 1992: 213). Historjádutki Jukka Nyyssönen (2007: 52–53) čállá ahte sámegiela oahpahus Davvi-Suomas  ii  lean  vuoruhuvvon  oassi  nuorra  suoma  stáhta  našuvdnahuksenproseassas:  The  nation-building  process  contained  elements  that  were  both  empowering  and inclusive, as well as others that eroded and assimilated, depending on the factors examined. Both of these elements were visible in the Finnish school system, the most effective institute for assimilation.  Nyyssönen  čujuha  dán  oktavuođas  suoma  historihkkárii  Saara  Tuomaalai  go  čállá: <span type="quote">”During  the  pre-war  era  the  Finnish  school  system  was  patriotic,  aiming  to  educate nationalist  citizens  and  create  national  unity”</span>  (ibid:  53).  1960-logus  ovddos  álge  sámit miehtá  Sámi  vuosttaldit  eiseválddiid  garra  assimilerenpolitihka.  Dát  dáhpáhuvai suomabealde maiddái ja lei sámi servodaga siskkáldas lihkadus mas <span type="quote">“internáhta buolvva mánát”</span>  geat  válde  alit  oahpu,  ledje  bárisin  gáibideamen  sámiid  rivttiid.  Suomabealde Sámi lávdegotti 1973 progressiivva ja radikála raporttas lei giela mearkkašupmi kultuvrii guovddáš  čuoggáin  sámi  vuoigatvuođaid  ovddideami  hárrái  (Lehtola  2005a:  165,  169– 170).  </p>
    <p>Giela  mearkkašupmi  lea  <em type="italic">Árbbolaččat  </em>teavstta  guorahallamis  miellagiddevaš: Heaikka  sohkagirjeprošeavtta  olis  doaibmá  sámegiella  fievrridan-  ja  gulahallan<em type="italic">Árbbolaččat</em>  čálli  Jovnna-Ánde  Vest  veahkeha  iežas váldopersovnna  go  <em type="italic">Árbbolaččat</em>  lea  čállon  sámegillii,  Heaikka  eatnigillii.  Čálagiella  lea mielde  bajideamen  sihke  giela  ja  servodaga  stáhtusa.  Lea  dat  mii  visuálalaččat  oidno  ja das lea sihke praktihkalaš ja symbolalaš mearkkašupmi servodagas. Ngũgĩ wa Thiong’o (2005: 16–17) gohčoda dan <em type="italic">mental control</em> go lea ráđđejeaddji(id) giella mii čađat oidno. Čálli  Jovnna-Ánde  Vest  bajida  <em type="italic">Árbbolaččat-</em>ráidduin  sámegiela  árvvu  ja  buvttada teakstaduoji sámegielat lohkkái, gii beassá iežas gillii dan lohkat.  Sáhttá  dadjat  go  suoma  skuvlasystema  váikkuhusat  ja  mánáid  amasmuvvan  ruktui eai leat fáddá <em type="italic">Árbbolaččat</em>-ráiddus, de deattuhuvvo baicce oktavuođadovdu ja sámegiela geavaheami  báikegottis  oassin  olbmuid  oktavuođadovddus  ja  birgemis.  Heaikka sohkagirji  ovddasta  doaresbeale  girjjálašvuođa,  nu  mo  Harald  Gaski  čilge  sámi girjjálašvuođa  doaibmat:  “[S]ami  literature  <em type="italic">is  </em><span type="quote">“A  Voice  in  the  Margin”</span>  as  well  as  “A Voice  <em type="italic">of </em>the  Margin”  (Gaski  1997:  204–205).  Hans  Georg  Gadamer  (2010:  430)  čállá deaivilit  gielalaš  fievrrideami  birra,  go  son  oaidná  ahte  dakkár  fievrridemiin,  ovddeš áigge álbmotgoddi ihtá min ovdii ja lea min lahka iežas eallinvásáhusaiguin. <em type="italic">Árbbolaččat </em>muitalusas  Heaika  dutkanvuohki  lea  ságastallat  guovllu  olbmuiguin.  Gadamer  deattuha ahte  go  mii  ságastallat,  de  dat  gáibida  ahte  mii  áddehaddat  ja  háleštit  guhtet guimmiineamet.  Áddet  ovtta  giela  ii  sisttisdoala  Gadamera  mielde  dulkonproseassa,  dat lea eallinollašuvvan. Olmmoš ádde giela go eallá dan siste. Olbmot geat máhttet muhtin giela  nu  bures  ahte  jurddašit  dan  gillii,  sáhttet  maiddái  ságastallat  ja  dan  proseassas  de áddehaddat  gaskaneaset  (Gadamer  2010:  424–425).  Heaikka  teakstaduodji  lea suomagillii, muhto áidna oasit mas sohkagirjji teaksta govviduvvo njuolgga <em type="italic">Árbbolaččat </em>gaskaoapmin  ovttaskas  olbmo  dásis  ja  báikegotti  dáfus,  go  Heaikka  gulahallan diehtoaddiiguin  lea  sámegillii.  Stuorat  servodaga  ektui  dát  fievrrideapmi  dáhpáhuvvá suomagillii. Gulahallan dáhpáhuvvá vel njealját dásis, go teavstta ja lohkki gaskavuohta doaibmá  sámegillii.  Šaddá  symbolalaš  mearkkašupmi  das  ahte  sohkagirjeprošeakta dattege  muitaluvvo  sámegillii,  vaikko  Heaika  čállá  girjji  suomagillii.  Heaika  čállá beaivegirjemerkestemiid  sámegillii,  eatnigillii,  muhto  teavsttas  ii  leat  sohkagirjji giellaválljen  problematiserejuvvon,  nu  ahte  lohkki  ii  dieđe  jos  Heaika  čálašii  dan sámegillii  vaikko  lei  dan  sáhttit  ge.  Dalle  oainnat  ii  jovssaše  stuorraservodaga  lohkkiid. Viiddit konteavsttas lea liikká miellagiddevaš oaidnit mo Máhtebáikki olbmuid muitalus muitaluvvo  sámegillii;  </p>
    <p>teavsttas,  leat  sámegillii.  Trilogiija  vuosttas  girjjis,  15.  kapihtal  álgá  dainna  mii árvideames lea Heaikka dutkosa álgu:  <span type="quote">«Máhtebáikki olbmot leat leamaš álgoálggus guollebivdit ja dálonat. Mátežis ledje šibihat.  Gusat,  olles  čora  sávzzat  ja  heasta.  Maiddái  su  vánhemiin  ledje  šibihat, goittot  sávzzat  ja  gusat  ledje  ja  várra  maiddái  soames  boazu  ja  heasta.  Áibbas sierra  gánneha  máinnašit  ahte  dát  lei  jáhku  mielde  vuosttas  heasta  guovllus. Badjedilli leamaš váldoealáhussan eatnogátti olbmuin dušše soapmásiin. Máhteža ádjá vánhemat leigga vuosttas ássit gilis. Boatnjá gohčodedje Juoksan ja son fárrii ávdin njárgii gos nu badje-Eanus, áhkká lei dážaolmmoš, die lea áidna diehtu mii sus lea báhcán. Nu ahte Máhtebáikkis lea dál ássojuvvon beannot čuohte jagi, mii lea daninassii viehka oanehis áigi, dušše viđa guđa buolvva ahki»</span>. (ÁI, 158) Nuppi  sajis  gokko  teavsttas  govviduvvo  njuolgga  sohkagirjjis,  lea  go  Heaika  čállá heastadoalu birra Máhtebáikkis. Dán sitáhtas oaidná mo servodat lea rievdan heastadoalu perspektiivvas: <span type="quote">«Heastta dolle dán čuohtejagi álgogeahčen jábáleamos dáluin. Báhppalis lei  heasta,  leansmánnis  lei  heasta,  nu  ahte  gii  livččii  jáhkkán  dalle  ahte  ovdal  go duhátjahki molsašuvvá, de guovllus illá gávdno šat oktage heasta»</span> (ÁI, 209). Dát nanne vel eanet Heaikka rolla ovddasmannin ja árbedieđuid seailluheaddjin, ovdal go ođđa áiggi boahtin  ja  kolonialisma  menddo  ollu  nuppástuhttet  guovllu.  Heaika  čájeha  ahte  sus  leat gulahallandáiddut  maiguin  son  oažžu  buori  oktavuođa  olbmuiguin,  mii  muittuha  mo Johan  Turi  govvida  juoiganárbevieru  háleštan-  ja  gulahallandáidun.  Dan  son  dahká muitalusain  Máhte  ja  Márjjá  birra  ja  mo  juoigan  doaibmá  iešguđet  oktavuođas  mátkkis girkoáhči lusa, gos galgaba vihahuvvot (Turi 2010: 169–176; vrd. Jernsletten 1978: 109). Ánde  Somby  maid  čilge  luođi  árbevirolaš  funkšuvnna  kollektiivva  dialogan.  Moderna servodagas individualitehta doaibmá eanet monologan, ii ge olmmoš das oaččo vástádusa servodagas semmá láhkai go oažžu jos muhtin bidjá dutnje luođi (Somby 2007).  Sámegiela  árvu  govviduvvo  eanet  eksplisihta  <em type="italic">Árbbolaččat  </em>dáhpáhusain  go  lea sáhka  sámesearvvi  barggus,  ovdamearkka  dihte  go  vuosttas  sámesearvi  vuođđuduvvo Girkosiidii  21.12.-63,  de  leat  vuosttas  čoahkkima  áššit:  <span type="quote">“Makkár  lea  sámegiela boahtteáigi guovllus? Sáhtášiigo skuvllas oahpahit sámegiela? Leago sápmelaš fuonit go suopmelaš?”</span> (ÁI, 248). Muhtimat geat bohtet čoahkkimii atnet stuorra vahágin go mánát eai gáro šat sámástit gaskaneaset (ÁI, 250). Heaika lea okta dain guhte searvá čoahkkimii go  son  berošta  sámi  áššiin.  Sámesearvi  dattege  ii  dán  vuoru  lihkostuva  ja  loahpahuvvo čakčat 1967 (ÁII, 12). Eatnogátti olbmot eai leat vuos gergosat bargat sámi áššiiguin ja leat eahpidišgoahtán searvvi váikkuhanvejolašvuođaid: <span type="quote">“Dál searvi lei nohkan eaige gallis lean  báhcán  čierrut  dan  maŋŋái”</span>  (ÁII,  23).  Sámesearvi  vuođđuduvvo  fas  Girkosiidii 1980-jagi álgogeahčen. Dalle lea sámegiela dilli áibbas eará, goitge skuvllas: <span type="quote">“Sámegiela oahpahus  lei  beassan  bures  álgui  gieldda  skuvllain.  Iige  dál  lean  šat  jearaldat  das  ahte galggaigo  sámegiela  oahpahit  guokte  vai  golbma  diimmu  vahkus,  dál  gáibidedje  ollu eanet”</span>  (ÁIII,  36).  Heaika  lea  áidna  ovddeš  sámesearvvi  áŋgiris  miellahtuin,  guhte  ođđa searvvis  lea  mielde  áŋgiruššamin  gielladili  ja  eará  sámi  áššiid.  Heaika  guldališgoahtá áŋgirit sámeođđasiid maŋŋil go oktii vahágis fáhte sámegielat ođassáddaga, muhtin áiggi maŋŋil  go  vuosttas  háve  lea  hommán  alcces  ođđa  báhtterrádio.  Son  guldala  sihke suomabeale  ja  norggabeale  sáddagiid  ja  fuomáša:  <span type="quote">“Ii  sámeservodat  nu  jámas  leange  go son lei gáddán. Son lei juo jáhkkán ahte buot lei bisánan sámesearvvi nohkamii. Muhto maid  vel,  viiddis  Sámeetnamishan  dáhpáhuvai  liikká  ollu”</span>  (ÁII,  229).  Heaikka servodatberoštumi  ja  rabas  miela  bokte  govviduvvo  <em type="italic">Árbbolaččat  </em>teavsttas  historjjálaš bargu sámi servodagas, nu mo sámegiela ovdáneapmi ja sámeservviid bargu. Sámegiela beaivválaš dilli, nu mo ruovttugiellan, maid govviduvvo moddii teavsttas. Mánáide geat bajásšaddet  Máhtebáikkis  lea  sámegiella  ain  lunddolaš  muhto  sii  geat  orrot  stuorit čoahkkebáikkiin lea dilli eará ja suomagiella vuoitá, nu mo govviduvvo go Risten, Ándde guoktá  Birggeha  nieida  gii  orru  Girkosiiddas  bearrašiinnis,  geahččala  sámástit  boarrásat gándda guoktáide:  Mánát  riegádedje  guovttegielat  bearrašiidda  ja  hállagohte  birrasa  váikkuhusas dego  iešalddes  riikka  váldogiela.  Risten  lei  duođas  geahččalan  gáhttet  ruovttus sámegiela, muhto lei das oalát eahpelihkostuvvan. Sammu ii gárron šat sámástit ja lei ovdamearkkainis hohkahan Lauri Olavige iežas láhkásažžan. (ÁII, 146) Sitáhtas  muitaleaddji  doaibmá  kommenterejeaddjin.  Dás  čujuhuvvo  sihke  <em type="italic">Árbbolaččat</em> muitalusmáilbmái ja historjjálaš kontekstii go lea sáhka sámegiela ovdáneamis almmolaš sámeservviid  bokte  ja  ruovttueallimis.  Sámegiela  dilis  eai  leat  nu  čiekŋalis  govvádusat persovdnadásis.  Muitaleaddji  láidejeaddji  posišuvdna  baicce  lokte  perspektiivva  eanet dainna  lágiin  ahte  dilit  mat  govviduvvojit  leat  oahppásat  muđui  ge  Sámis,  eai  dušše suomabealde, gos <em type="italic">Árbbolaččat</em> dáhpáhusat leat. </p>
    <p>
      <em type="italic">Heargenjár-Lásse eallingeardi </em>
    </p>
    <p>Heaikka  nubbi  čállinprošeakta  lea  čállit  girjji  muhtin  Heargenjár-Lásse  eallingearddis. Dutkkadettiin sohka- ja historjágirjedieđuid, Heaika gullá dán ádjá birra vuosttas geardde <em type="italic">Árbbolaččat </em>vuosttas oasi loahpageahčen go Biret-Káre, Áhkku, namuha su. Heargenjár<em type="italic">Árbbolaččat  </em>nuppi  oasis  čállá  Heaika  beaivegirjjis 30.9.70 ahte Káhtarin diehtá somás fearániid Heargenjár-Lásse birra (ÁII, 84). Káhtarin lea  dálueamit  ja  duojár,  guhte  lea  náitalan  siidaguimmiin  Penttiin  ja  lea  golmma  máná eadni. Mánát leat ollesolbmot ja leat fárren eret Máhtebáikkis. Vaikko Káhtarin ii dávjá namuhuvvo teavsttas, son lea dehálaš oalgepersovdna <em type="italic">Árbbolaččat</em> muitalusas go sus lea guovddáš  rolla  váldopersovnna  nuppi  čállinprošeavttas.  Káhtarin  namuhuvvo  vuosttas geardde go su isit Pente fitná muitaleamen jápmaságaid Birggehii ja Ándii. Birgget jearrá lea go nubbi kránnjá Káisá ollu golgan maŋŋil go isit lea oastán biilla. Pente dasa vástida: <span type="quote">“  –  In  leat  oktiige  oaidnán  lávkemin  biilii.  Iige  leat  Káhtaringe  gii  goarru  beivviid lássaguoras”</span> (ÁI, 114). Káhtariinna eallin govviduvvo oktageardánin dassážii go Heaika jearahišgoahtá  sus  dieđuid  Heargenjár-Lásse  birra.  Káhtarin  lea  bajásšaddan  smávva meahccegilážis Stálonjárggas ja Lásse-áddjá lei dolin ovtta gaskkas orron doppe. Heaika fuobmá  makkár  diehtogáldu  nisu  lea  ja  jearaha  sus  dieđuid.  Beaivegirjemerkesteamis 26.1.71  Heaika  šálloša  go  ii  ovdal  lean  oahpásmuvvan  buorebut  Káhtariidnii,  go  sus livčče ollu dieđut dán ádjá birra:  Káhtarin diehtá ollu, diđii vel dange, gos Heargenjár-Lásse lei riegádan ja manin lei  fárren  deike.  Lásse-áddjá  lei  riegádan  Gihttela  Bohkás,  doppe  náitalan  ja báhcán  leaskan  ja  guođđán  buot  –  dálu,  ustibiid,  oahpes  eallinvuogi  –  ja  johttán davás. (ÁII, 88–89)  Káhtarin muitala gullan ahte dáidá Lásse-ádjás báhcán bárdni Gihttela beallái, muhto dan ii  dieđe  vissásit,  ii  ge  Káhtarin  liiko  lebbet  golgoságaid  mat  eai  dáidde  leat  riekta  ge. Heaikkas  dát  diehtu  aŋkke  nanne  su  sáhkkes  miela  go  dáidet  Lásse-ádjás  velá maŋisboahttit doppe máddin (ÁII, 104). Dán  čállinprošeavtta  oktavuođas  eai  leat  seammalágan  geardduheamit  Heaikka beales  man  dehálaš  čállinbargu  dat  lea,  ii  guovllu  olbmuide  ii  ge  bajidan  dihte  iežas persovnna.  Prošeakta  jorrá  baicce  muitalusas  eanet  Káhtariinna  vejolašvuohtan  beassat eret oktageardánis árgabeaieallimis. Ii leat dušše Heaika gii sávvá ahte su ge muittašedje maŋŋil go son lea jápmán, ahte su namas livččii man nu earenoamáš árvu. <em type="italic">Árbbolaččat </em>goalmmát oasi álgogeahčen dovddasta ge Káhtarin dákkár dáhtu:  Dán  materiálačoagginbarggus  lei  šaddan  Káhtariidnii  váibmoguovdoášši.  Das šattai  vel  goas  nu  girji,  son  diđii.  Dat  livččii  muitalus  Heargenjár-Lásse  girjás eallimis, muhto seammás das livččii máinnašupmi suge birra. Iežas nama oažžun girjji  siidduide  mearkkašii  ollu  maiddái  Káhtariidnii.  Dat  livččii  juogalágan dovddastus  ahte  songe  lei  leahkimin.  Dálueamidin  Máhtebáikkis  son  lei  šaddan eallit  vehá  dego  suoivanis.  Ii  oktage  diehtán  gili  olggobealde  olus  su  birra,  son beakkehivččii easkka dalle go jápmá, muhto vajálduvašii fas fargga go lei hávdái luitojuvvon. (ÁIII, 16)  Sitáhta  vuosttas  cealkagis  lea  goalmmátpersovdna  olggobeale  muitaleaddji  mii ovdanbuktá Káhtariinna váibmoášši. Káhtariinna jietna ja perspektiiva dasto ihtet guokte čuovvovaš  cealkagiin.  Nuppi  cealkagis  geavahuvvo  gaskkalaš  muitaleapmi.  Sitáhta maŋimuš cealkagiin lea olggobeale buotdiehtti muitaleaddji mii dáhkida ahte lohkki ádde manne  Káhtarin  nu  áŋgiruššá  dáinna  Heargenjár-Lásse  prošeavttain.  Vaikko girjjálašvuođadutkit  eahpidit  ahte  muitaleaddji  sáhttá  leat  áibbas  <span type="quote">“buotdiehtti”</span>,  de geavahuvvo  buotdiehtti-doaba  dan  oktavuođas  ahte  dat  dovdá  persovnnaid  siskkimus jurdagiid  ja  dovdduid,  dat  dovdá  vássán-,  dálá-  ja  boahtteáiggi  dáhpáhusaid,  dat  sáhttá leat  sajiin  gos  persovdna  lea  áibbas  okto  ja  buktá  kommentáraid  persovnna  bealis. Buotdiehtti  muitaleaddji  sáhttá  maiddái  oaidnit  mii  dáhpáhuvvá  moanat  sajiin  oktanaga (Rimmon-Kenan  2002:  96).  Dán  oasis  buotdiehtti  muitaleaddji  čuovggaha  nissona  dili <em type="italic">Árbbolaččat</em>  muitalusas  ja  dalááiggi  historjjálaš  konteavsttas.  Lea  váttis  dadjat  lea  go muitaleaddji duođaid buotdiehtti, nu mo Wood maid (2008: 6) fuomášahttá: <span type="quote">“On the other side,  omniscient  narration  is  rarely  as  omniscient  as  it  seems.  To  begin  with,  authorial style has a way of making third-person omniscience seen partial and inflected”</span>. Dan sivas sáhttá  ge  muhtumin  vuohttit  <em type="italic">Árbbolaččat </em>čálli  jiena  muitalusas,  gaskkusteamen  dieđuid lohkkái  ja  váldimin  beali.  Káhtariinna  áŋgiruššama  oktavuođas  oaidná  ahte  su  sávaldat šaddá  kontrástan  dasa  mo  su  eallin  lea  leamaš  dassážii  go  Heaika  jearahišgoahtá Heargenjár-Lásse birra:  Káhtarin lei juo nu čađa hárjánan boadjnásis ahte ii máhttán oppa jurddašitge ahte dat livččii sáhttán leat vehá earálágan. Ja go olmmoš olle dihto ahkái, de uhcit ja uhcit son šat ádde eallimis gáibidit. Káhtarin duddjui, divššui šibihiid, doalai dálu ja  biepmai  isida  iige  gullostan  goassege  biehkumin  iežas  garra  eallinoasi.  (ÁII, 222)  Sitáhtas  lea  buotdiehtti  muitaleaddji:  Muitaleaddji  ovddasta  jiena  mii  bajida  nissona árvvu  ja  buot  barggu  maid  son  ferte  bargat,  sihke  Káhtariinna  beales  ja  viiddit perspektiivvas, mo sámenisu ferte leat barggán vai bearaš ceavzá. Cealkka <span type="quote">“Ja go olmmoš olle  dihto  ahkái,  de  uhcit  ja  uhcit  son  šat  ádde  eallimis  gáibidit”</span>,  lea  kontrásta  sitáhta vuosttas cealkagii. Dat ovddasta muitaleaddji posišuvnna mii jurddašaddá viidát ja eanet oppalaččat  go  persovdna  ieš.  Káhtarin  ii  ieš  hálddaš  perspektiivva  dás  go  ii  leat jáhkehahtti ahte persovdna jurddaša iežas birra ahte <span type="quote">“ii máhttán oppa jurddašitge ahte dat livččii  sáhttán  leat  vehá  earálágan”</span>.  Muitaleaddji  dadjá  lohkkái  ahte  vaikko  Káhtarin dohkkeha iežas dili, de dat ii mávsse dan ahte nissonis eai livčče eará niegut ja áigumušat eallimis.  Káhtariinna  dáhttu  nannejuvvo  go  lea  čađat  son  gii  áŋgiruššá  vai  Heaika gárvvistivččii  girjji.  Lea  Heaika  gii  álggaha  Heargenjár-Lásse  eallingeardeprošeavtta, muhto su rolla lea dattege eanet passiivva.  Heaika  oažžu  Káhtariinnas  dieđuid  ádjá  birra  máŋggaid  jagiid,  muhto  su  bargu dattege  ii  ovdán.  Heaikka  ja  Káhtariinna  goabbatlágan  posišuvnnat  dán  prošektii  ihtet dialogas  mas  Káhtarin  áŋgiruššá  vai  Heaika  finašii  Stálonjárggas  gos  su  viellja  orru, oažžun dihte eanet dieđuid Lásse ádjá birra:  Nu ahte jos finašit ieš Stálonjárggas de fidnešit doppe vel ollu lasi dieđuid, dajai Káhtarin  ja  leikii  Heikii  káfe.  –  Fitnat  gal  measta  seađašii.  –  Sihkkarit gánnetivčče.  –  Na  gánnetivčče  várra.  –  Sáhtášeimme  fitnat  ovttas,  bivde  Nillá sáhttui.  –  Ii  datge  leat  munnuidda  veadjemeahttun,  árvalii  Heaika  ja  juhkagođii káfe. (ÁII, 223) Lohkki  vuohttá  ahte  Heaika  ii  áŋgiruša  mátkki  seammá  ollu  go  Káhtarin.  Heaika  lea dattege viehka várrugas, son eambbo geažida ahte sus ii dáidde leat nu miella mátkkoštit. Dán sitáhtas oaidná ahte goappaš persovnnaid sátneválljemat ovddastit goappá ge dáhtuid čállinprošeavtta áŋgiruššamis. Dán oktavuođas geahčan filosofa Gadamera fuomášumiid sáni  iežas  dialektihkka  doaimmas,  mii  lea  juoga  mii  addá  juohke  sátnái  siskkáldas máŋggabealatvuođa. Juohke sátni gullá ollisvuhtii ja dan ollisvuođas čuodjá giella masa sátni gullá. Sánis maiddái ilbmá máilmmioaidnu mas sátni lea vuolgán. Juohke sátni gullá iežas  bottu  dáhpáhussii  ja  danin  sátni  diktá  lagašvuođa  ihtit  dasa  mii  ii  daddjo,  muhto masa  sátni  geažida  (Gadamer  2010:  500).  Dialoga  Heaikka  ja  Káhtariinna  gaskkas  lea dakkár  boddu,  mas  lohkki  dovdá  lagasvuođa  dasa  mii  ii  daddjo  njuolgga  danne  go  dat čuodjá giela ollisvuođas ja sániid máilmmioainnus. Dialoga sánit gullet viiddit oktavuhtii, sihke teavstta ja teavsttaolggobeale konteavsttas. Geažideapmi lea sámiid gaskkas dábálaš gulahallanvuohki go lea juoga maid man nu sivas ii áiggo dadjat njuolgga. Nuppi dáfus Heaika  viggá  beasadit  mátkái  mannamis,  nu  mo  su  vástádusat  čájehit:  <span type="quote">“–  Fitnat  gal measta seađašii”</span>, <span type="quote">“– Ii datge leat munnuidda veadjemeahttun”</span>. Son ii biehttal vuolgimis, ii ge lohpit maidege. Nuppe dáfus Heaika maid garvvaša muitaleames Káhtariidnii ahte son  lea  eahpidišgoahtán  olles  Heargenjár-Lásse  prošeavtta  go  vástida:  <span type="quote">“Na  gánnetivčče várra”</span>.  Heaikka  kondišunála  geavaheapmi  <span type="quote">“seađašii”</span>,  <span type="quote">“gánnetivčče  várra”</span>,  nanne Heaikka gulahallangealbbu. Son áigu garvit konflivttaid Káhtariinnain, ii ge háliit soardit su dovdduid ja seammás ii ge háliit movttiidahttit su vel eanet mátkki hárrái. Ná Heaika viggá  hui  fiidnát  geažidit  iežas  posišuvnna  Káhtariinnai  ja  birgehaddat  nissoniin  dán oktavuođas,  muhto  nu  mo  dialoga  čájeha,  Káhtarin  ii  viša  dakkáriid  gullat,  son  ii  fáhte Heaikka geažidemiid. Son lea menddo ollu vudjon iežas áigumušaide.  Geažiduvvon dieđut dán dialogas muittuhit luohteárbevieru go das ge ferte dovdat konteavstta mii birastahttá luođi vai fáhte olles sisdoalu. Dát sulastahttá maid juoidá mii čuožžu  Maria  Chona  girjjis  <em type="italic">The Autobiography of a Papago Woman: </em><span type="quote">“The  song  is  very short because we understand so much”</span> (lohkan: Owens 2001: 48). Siskkabeale konteaksta lea oahpis, ii buot dárbbaš daddjot sániiguin. Don sáhtát maiddái jávohuvvat ja dan bokte čájehit  ahte  don  it  leat  ovttaoaivilis.  Dovddan  dán  gulahallanvuogi  go  lean  ieš bajásšaddan  dainna.  In  leat  olles  mánná-  ja  nuorravuođas  leamaš  sámegielat  muhto  dát leat liikká hállanvuogit maid lean vásihan go sámegielat olbmot leat gulahallan dárogillii. Maŋŋil  go  ieš  fas  ohppen  sámegiela,  de  lean  beassan  čiekŋudit  sámi  beaivválaš  giela gulahallanvugiid mearkkašumiide. Láven ieš ge geavahit geažidemiid, vaikko mun maid sáhtán  leat  viehka  njuolggočoalat.  <em type="italic">Árbbolaččat  </em>eará  teakstaosiin  oažžu  lohkki  lasi áddejumi  geažideami  doaimmas  bajábealde  namuhuvvon  teakstabihtás.  Teakstaoasis ovdal  dialoga  beassá  lohkki  lohkat  maid  Heaika  jurddaša:  <span type="quote">“Son  lei  juo  eahpidišgoahtán gánnehiigo  guoradišgoahtit  Heargenjár-Lásse  mohkkás  eallinbálgá,  leigo  oppalohkái jierbmájit  jurddašuvvon  loaktit  searaid  diekkár  eahpesihkkaris  fidnui,  go  sus  lei  ollu dehálutge  bargu,  mii  lei  datge  vel  sakka  gaskan”</span>  (ÁII,  223).  Dás  geavahuvvo  friija gaskkalaš  muitaleapmi,  go  sánit  <span type="quote">“jierbmájit”</span>,  <span type="quote">“diekkár  eahpesihkkaris”</span>  ja  “sus  lei  ollu Lásse  lei  boahtán  máddeleappos  ja  ásaiduvvan  guvlui.  Áhkku  muitá  velá  ahte  lei gávccenuppelotčuođe čiežalogeviđas go son bođii (ÁI, 249). Heargenjár-Lásse lei álggus orron doppe gos Heaikka vilbealli Issát dál orru. Heaika beroštišgoahtá ádjá historjjás ja dáhttu  diehtit  eanet  Lásse  birra.  </p>
    <p> Davvisámegillii leat ollu doahpagat mat govvidit iešguđet dákkár gulahallanhámiid; <em type="italic">geažidit,</em> gi nyss om, </p>
    <p>ymte om (Nielsen 1979 <em type="italic">gǣǯedit</em>), <em type="italic">garvit</em>, omgå sannheten (Nielsen 1979 <em type="italic">gâr’vet</em>), <em type="italic">mohkohallat, </em>bruke omsvøp, komme med utflukter (Nielsen 1979 <em type="italic">mokkutâd’dât</em>) ja <em type="italic">moalkái</em>, som ikke snakker bent frem (Nielsen 1979 <em type="italic">moal’kai</em>). Geahča Gaski 2010a s. 35-40. Don sáhtát maiddái jávohuvvat ja dainna čájehit ahte don it leat ovttaoaivilis.<em type="bold"> </em></p>
    <p>dehálutge  bargu”,  leat  Heaikka  sánit.  Daiguin  son  unnida  vuordámušaid  sihke  alcces  ja lohkkái, Heargenjár-Lásse prošeavtta čađaheami ektui. Heaikka perspektiiva čájeha buot eahpesihkkarvuođa  mii  dasto  boahtá  ovdan  dialogas  su  ja  Káhtariinna  gaskkas  ja  dat nanne konnotatiivva dulkoma geažideami mearkkašumi hárrái.  Heaika  fitná  loahpa  loahpas  Stálonjárggas,  gos  son  galleda  Káhtariinna  vielja Ivvára ja su eamida Hilddá. Doppe son deaivá olbmuid geat ellet vel eanet doaresbealde ja  eanet  dološáigásaš  eallima  go  Máhtebáikki  olbmot.  Heaika  hirbmadit  ilosma  dán mátkkis.  Son  beassá  leat  fárus  jávrebivddus  ja  hálešta  olbmuiguin  doložiid  birra.  Dán mátkái lea son buktán báddenmašiinna ja beassá báddet buot ságastallamiid. Dattege ferte Heaika dađistaga dovddastit ahte dán háve ii oro šaddamin girji, son ii nákce dan čállit. Maŋŋil Stálonjármátkki Káhtarin jámma jearaha man guhkás Heaika lea joavdan dainna bargguin: <span type="quote">“Dát lei Heikii hui váttis gažaldat. Bargu ii leat ovdánan geasi rájes ii binnáge. Lei  gal  muhtumin  ain  guldalan  kaseahtaid,  muhto  sus  ii  lean  uhcimusge  diehtu  guđe geažis  galggai  álggahit”</span>  (ÁIII,  38).  Heaika  ii  gáro  vástidit  áibbas  rehálaččat  ja  viggá garvit muitaleames duohtadili: <span type="quote">“– Ammal juo goittot vehá lea ovdánan dat bargu? gorddii Káhtarin.  –  Ovdánan  gal  lea,  in  mun  dan.  Muhto  das  lea  liikká  ollu  bargu”</span>  (ÁIII,  38). Heaika  ain  garvvaša  muitaleamis  mo  ášši  lea,  go  juo  nisu  lea  nu  áŋgir.  Heaika  lea várrugas  go  vástida,  eambbo  geažida  ahte  ii  dat  nu  ovdán  dat  bargu.  Heaika  viggá  vel moadde jagi čállit ja loahpas šaddá ge veahá dramáhtalaš boddu go Heaika gávnnaha ahte son ii nákce loahpahit girjji Lásse-ádjá birra: <span type="quote">“Dát lei hui váttis boddu Heikii. Son fertii viimmatge  mieđihit  alccesis  ahte  eallingearddis  ii  šattašii  mihkkege.  Lei  gal  duođas geahččalan,  muhto  ii  lean  oppa  áiggis  beassan  albmaláhkai  álgui”</span>  (ÁIII,  168).  Vuosttas cealkaga  muitaleaddji  olggobeale  posišuvdna  čujuha  dasto  nuppi  cealkaga  Heaikka siskkabeale  perspektiivii,  go  ferte  <span type="quote">“viimmatge”</span>  mieđihit  ahte  son  ii  veaje  gárvvistit  dán prošeavtta  girjin.  Dakkár  dovdu  lea  lohkkis  ge,  go  dát  prošeakta  ii  leat  álggu  rájes govviduvvon  dakkárin  masa  son  bidjá  buot  návccaid,  go  buohtastahttá  vuosttas čállinprošeavttain.  Bajábealde  sitáhtat  doibmet  kontrástan  sitáhtaide  mat  sohkagirjji čállinbarggu  oktavuođas  deattuhit  man  mávssolaš  dat  lea  Heikii.  Heargenjár-Lásse prošeavtta  oktavuođas  geardduhuvvo  ahte  Heaika  viggá  čállit,  ii  dat  dattege  menestuva. Heaika  ii  ádde  riekta  manne  ii  mana  čállit.  Son  lea  behtton  ja  dat  čuohcá  su  iešdovdui. Heaika diehtá ahte olbmot leat vuordimin Heargenjár-Lásse eallingearddi birra lohkat, ja gáhtá go lea oba ge álgán dán ádjá birra čállit. Son ballá maid Káhtarin dadjá, go son ii baljo eará oppa hála ge. Heaikkas šaddá velá heajos oamedovdu buohkaid ektui. Son lea</p>
    <p>orodan  nuvttá  Stálonjárggas  ja  boarrásiidsiiddas  materiála  čoaggima  oktavuođas,  ja  son lea  jáhkihan  olbmuide  ahte  dás  lea  sáhka  mahká  ávkkálaš  barggus.  Ovdal  go  Heaika manná muitalit Káhtariidnii nuppi beaivvi mo dilli lea, de son čálista beaivegirjái: <span type="quote">«2.3.-84 [...] Mus lea vehá guorus miella, go ferten luohpat juoga dakkáris, masa ledjen  nu  čatnan  iežan.  Heargenjár-Lásse  lei  juo  šaddan  oassin  mus.  Su  girjás eallima  bokte  ledjen  beassan  iešge  eallit,  ja  su  roastilis  dagut  ja  buotlágan hutkáivuohta ja ceavzilvuohta geasuhedje mu. Sus ledje buot dat bealit, mat váilot mus  alddán.  Danin  várra  ledjen  nu  gitta  sus.  Oidnojuvvon  goittot  lei  ahte  mu stuorra  jurdda  ii  galgan  goassege  ollašuvvat.  Dás  duohko  ferten  hárjánit  eallit Lásse-ádjá haga ja ohcat sadjái juoidá eará»</span>. (ÁIII, 169) Sátni  <span type="quote">“oidnojuvvon”</span>  čatnasa  sitáhtaide  mat  govvidit  mo  Heaika  eahpida  ja  garvvaša muitaleamis iežas eahpádusaid birra Káhtariidnii ja lea dábálaš sámi dajaldat mii doaibmá čilgehussan  Heikii  alcces  ge.  Beaivvi  maŋŋil  Heaika  vázzila  Pentte  guoktá  Káhtariinna lusa. Dialogas son muitala ahte girjjis ii šatta mihkkege. Heaika lea logináre jagi bargan dáinna, Káhtarin lea vuordán girjji seammá guhká. Muitaleami áigi speadjalastá maiddái mo  áigi  lea  vássán;  Heaika  jurddašišgoahtá  juo  prošeavtta  <em type="italic">Árbbolaččat  </em>vuosttas  oasi loahpageahčen  ja<em type="italic">  Árbbolaččat  </em>goalmmát  oasi  loahpageahčen  son  vuollána.  Heaika bealušta iežas, son lea duođaid geahččalan. Pente doarju Heaikka ja dadjá ahte ii leat su sivva  ahte  ii  šaddan  mihkkege.  Káhtarin  vástádus  lea  miellagiddevaš,  go  dat  vástida Heaikka iežas jurdagiidda mat ihtet beaivegirjemerkestemiin:  </p>
    <p type="listitem">– Na jos nie lea, de dasa ii veaje maidige, bažirdii Káhtarin. – Mun ledjen juo nu</p>
    <p>sihkkar  ahte  boahtte  gease  beassat  lohkat  dan  girjji.  Dat  livččii  mearkkašan munnje hui ollu. Eanet go olmmoš jáhkká. Muhto go ii de ii. Lea ahkit fuomášit ahte buot mu stuorra jurdagat leat vuot oktii sotnan duššin. (ÁIII, 170) Káhtariinna  sánit  leat  vástádus  ovddit  sitáhtaide<em type="bold">  </em>(ÁII,  222;  ÁIII,  16),  main  olggobeale muitaleaddji čalmmustahttá Káhtariinna nissona beahttašumi, ja oppalohkái sámenissona rolla  ja  garra  bargguid  áiggiid  čađa.  Káhtariinnas  leat  leamaš  stuorra  jurdagat  ovdal  ge, muhto su eallindilli ii leat suovvan su lihkostuvvat daiguin. Son lea maid eallán maŋimuš jagiid Heargenjár-Lásse bokte, nu mo Heaika ge: <span type="quote">“Plánejuvvon eallingeardi lei bajidan su guovddášolmmožin  dán  áššis”</span>  (ÁIII,  170–171).  Káhtarin  lea  čađat  movttiidahttán Heaikka ja danne šaddá ge beahttašupmi nu bahča go ii menestuva. Dát nanne gova maid lohkki álggus oažžu Káhtariinnas, girji livččii su geaidnu eret Máhtebáikki suoivanis.  Bajábealde sitáhtaid poehtalaš beaivegirjemerkesteamis ja beaivválaš giela dialogas oaidná lohkki ahte Heaika ii leat Heargenjár-Lásse čállinprošeavttas čađat deattuhan man dehálaš  duođaštus  livččii  dát  girji  boahttevaš  buolvvaide.  Heaika  lea  juo  ovtta  girjji čállán,  dainna  lea  son  guođđán  luottaid  ja  čájehan  ahte  son  birge  čállin  Máhtebáikkis. </p>
    <p>Heargenjár-Lásse  eallingeardi  lea  eanet  persovnnalaš  prošeakta  siskkáldas  dásis,  nu  mo Heaika čállá iežas beaivegirjjis. Dan sáhttá dulkot sivvan manin ii menestuva girjji čállit, Heikii  lea  doarvái  eallit  Lásse-ádjá  muitalusaid  siste,  guoradit  su  luottaid  ja  govahallat iežas iešguđet dilálašvuođain. Beaivegirjemerkesteamis lohkki aŋkke vuohttá ahte sus lea ain  dáhttu  leat  gii  nu  erenoamáš  olmmožin  báikegottis,  nu  mo  Káhtarin  ge  nu  čielgasit dovddasta.  Sus  han  leat  boahtán  vuođđodieđut  Heargenjár-Lásse  birra.  Káhtarin  háliida ahte olbmot muittašedje su eará go dušše Máhtebáikki dálueamidin ja duojárin, juoga mii sulastahttá Heaikka jurdagiid sohkagirjeprošeavttas.  Sihke  Heaikka  ja  Káhtariinna  dáhtut  govvidit  dan  mii  lea  okta  luohteárbevieru guovddáš  funkšuvnnain,  mas  luohti  doaibmá  nuppi  olbmo  muittašangaskaoapmin, maiddái maŋŋil go son lea jápmán. Sámi servodagas lea leamaš, ja lea ain, hui mávssolaš dovdat gullevašvuođa lagas olbmuide ja servodahkii. Dán vuohttá <em type="italic">Árbbolaččat </em>teavsttas ge  Heaikkas  ja  Káhtariinnas.  Luohteárbevierus  luohti  maid  doaibmá  eallingearde<em type="italic">Árbbolaččat  </em>nuppi  oasis  go  Heaika  lea čoakkálmasain  Pentte  luhtte  ja  olbmot  šaddet  lihkahusaide:  <span type="quote">”Heaika  čuovui  dárkilit čoakkálmasaid  jođu  ja  áddii  ahte  oppa  siida  elii  čiekŋalis  nuppástusaid  áiggiid.  Son  ii muitán goassige oaidnán diekkár lihkahusaid ja su mielas orui ahte son lei beassan lahka čuovvut  ovtta  áigodaga  loahppačájálmasa”</span>  (ÁII,  83).  Káhtariinna  ja  eará  diehtoaddiid dieđut  ja  Heaikka  čállosat  šaddet  symbolalaš  kulturvuorkán:  ii  fal  ealli  kultuvrra seailluheaddjin, muhto muittašangirjjálašvuohtan ja árbediehtun. Káhtarin ge joatká iežas eallima.  Son  viimmát  johtigoahtá  veahá  Máhtebáikki  olggobealde  isidiin  maŋŋil  go  son lea  heaitán  šibihiiguin,  ovdamearkka  dihte  fitnaba  iežaska  mánáid  gallestallamin.  Nie sáhttá leat ahte Káhtarin liikká eallá juobe lagamus bearraša muittus, maŋŋil go ieš ii leat šat eallimin. muitalussan,  go  olbmo  luohti  lea  oassi  olbmo  eallingearddis  (Aikio  2010:  72).  Káhtarin oaidná  Heargenjár-Lásse  eallingearddi  iežas  eallingeardde  jumežin,  Heaikka  girjji  haga eai bázáše sus luottat mat muitalivčče su leahkimis, jápmima maŋŋá. Erenoamáš olmmoš dáidá vel guhkit báhcit olbmuid muitui ovdamearkka dihte luođi bokte, go olmmoš gii ii leat  goassege  bargan  maidege  mii  livččii  muitin  veara.  Heaika  guovttos  Káhtariinnain lávkeba ođđa áigái ja háliideaba muitojuvvot čálakultuvrra vejolašvuođaiguin, olmmožin gii  lea  juoidá  erenoamážit  bargan.  Áiggit  leat  rievdamin  johtilit  Davvi-Suomas  ja Máhtebáikkis  1970–80-logus,  njálmmálaš  muitalanárbevierru  ii  ge  leat  šat  sihkkaris muitogáldu, muitun sudno leahkimis. Heaikkas  válmmastuvvot  liikká  čállosat  Heargenjár-Lásse  birra.  Čakčadálvvi  son sádde  vuosttas  čállosiid  muhtin  suoma  aviisadoaimmahussii,  ja  doppe  sii  váldet  daid bures vuostá. Olbmot liikojit daidda ja Heaika lea duđavaš. Heaika oažžu vel telefovnna Gihttelis,  Lásse-ádjá  njealját  buolvva  maŋisboahttis.  Dat  movttiidahttá  Heaikka  go  dál Lásse-oamehas  ii  leat  šat  abstrákta  ášši,  son  lea  historjjálaš  olmmoš  geas  vulget  suonat gitta dálááigái. Heaika guldala fas báttiid, dutkagoahtá dieđuid ja čállá čálusráiddu Lásseádjá birra. Gihttel-almmái fas riŋge ja giitá Heaikka mávssolaš barggu ovddas, máŋggas leat  lohkan  čállosiid.  Ja  son  bovdejuvvo  vel  sin  soga  lusa  maŋit  geasi.  Buot  dát  ligge Heaikka  váimmu,  viimmat  lea  son  ge  vuoittu  bealde.  Káhtarin  čuohppá  buot  čállosiid aviissain ja vurke daid isida Poastala gaskii (ÁIII, 186–187). Heargenjár-Lásse bieđggus eallingeardemuitalusaid lea álkit čállit go guhkes muitalusa. Heaikkas leat ollu dieđut go lea  dán  čoagginbarggus  bádden  jearahallamiid,  ii  ge  leat  álki  dakkár  materiála  ráddjet. Juohke  olbmo  eallimis  leat  ollu  muitalusat.  Muitalusráidu  muittuha  ge  eanet  sámi njálmmálaš  muitalanárbevieru,  go  muhtin  álgá  muitalit  ja  nubbi  joatká.  Dalle  beassá válljet ja heivehit muitalusaid nu mo heive, guođđit osiid ja lasihit gokko lea dárbbašlaš (vrd.  Aikio  2010:  70–71,  Gaski  2011b).  Leslie  Marmon  Silko  čilge  lagunaálbmoga muitalusaid  doaibmat  sullii  seammaláhkai:  <span type="quote">“I  know  Aunt  Susuie  and  Aunt  Alice  would tell  me  stories  they  had  told  me  before  but  with  changes  in  details  or  descriptions.  The story  was  the  important  thing  and  little  changes  here  and  there  were  really  part  of  the story”</span>  (Silko  1981:  227).  Ođđa  áigi  buktá  Heikii  vejolašvuođaid  maid  ii  lean  álggus jurddašan.  Smávit  aviisačállosiin  son  sáhttá  ain  duollet  dálle  muittašit  Lásse-ádjá  ja  su hearvás eallima – son dáidá vel viidát joksán dáid čállosiiguin go jos livččii girjji čállán, go  riikaaviisa  olaha  sihke  guovllu  olbmuide  ja  stuorat  servodahkii.  Sáhttá  dasto  dadjat ahte  Heaika,  muhtin  váttisvuođaiguin,  birge  dáinna  ge  čállinprošeavttain, persovnnalaččat, báikegottis ja muđui stuorraservodaga ektui.  Heargenjár-Lásse  eallingeardemuitalussii  heive  namuhit  ahte  Stálonjárolbmuid eallin oalát rievdá go Káhtariinna mannji Ánná-Hildá fáhkka jápmá čakčadálvvi, muhtin jagiid ovdal go Heaika čálligoahtá aviisačállosiid. Gilážis ásset dalle vuollel logi olbmo ja buohkat  leat  rehkenastán  ahte  Ánná-Hildá,  guhte  lea  nuoramus  ja  dearvaseamos  sin gaskkas,  váldá  várá  earáin.  Ánná-Hildá  jápmin  čuohcá  dalánaga  Stálojávrri  olbmuide: “Sosiálalávdegotti lahtuguovttus finaiga vel dan seamma vahkus Stálonjárggas. GumpeÁsllaga dolvo alimus ruškki áigge boarrásiidsiidii, son láittastuvai muhtin áiggi ja jámii daid seamma áiggiid, go Stálojávri lei jiekŋugoahtán” (ÁIII, 96). Gumpe-Ásllaga jápmin ja  Stálojávrri  jiekŋun  šaddet  giláža  nohkama  symbolan.  Ii  leat  dušše  báiki  mii  nohká  ja olbmot  geat  jávket,  lea  olles  eallinvuohki  mii  nohká.  Gumpe-Ásllaga  namma  juo  dan muitala, son lea árvideames leamaš gumpebivdi ja danin su gohčodit Gumpe-Ásllagin. Su mielde  jávká  dološ  bivdokultuvra  ja  eallinvuohki  mas  olbmot  dan  guovllus  leat  eallán. Nuorra  geardi  lea  guođđán  Stálojávrri,  báikegottis  ii  leat  šat  joatkka.  Dán  dáhpáhusa sáhttá  oaidnit  nuppi  dáhpáhusa  oktavuođas,  </p>
    <p>
      <em type="italic">Čálli ja dáiddár </em>
    </p>
    <p>Heaikka  sohka-  ja  historjágirjeprošeakta  čatná  oktii  <em type="italic">Árbbolaččat </em>vuosttas  ja  nuppi  oasi, Heargenjár-Lásse  eallingeardemuitalus  gis  álggahuvvo  barggadettiin  sohkagirje<em type="italic">Árbbolaččat</em> nuppi ja goalmmát oasi. Historjágirji almmuhuvvo <em type="italic">Árbbolaččat  </em>nuppi  oasi  álgogeahčen.  Heaika  čállá  beaivegirjái  10.12.69:  <span type="quote">“[...] Giehtačálus  sáddejuvvon  Piesämäkii,  gos  galggašii  deaddiluvvot  girjin.  Háleštin  ovddit vahkus báhpa rovváin ovttaskas čuoggáid birra”</span> (ÁII, 47). Báhpa Uhro ja su eamit Aino veahkeheaba  ohcat  ruhtadoarjaga  ja  divodit  giela.  150  gáhppálaga  galget  oktiibuot deaddiluvvot.  Go  girji  viimmát  deaddiluvvo  ja  Heaika  oažžu  dan  gihtii,  de  dat  šaddá Heikii stuorra beahttašupmin. Girji lea uhcci ja asehaš, ii ge Heaika ádde ahte máŋga jagi bargu  lea  daid  bearpmaid  gaskii  čáhkaduvvon.  Son  ferte  dattege  dovddastit  dan  iežas duodjin.  Heaika  jurddaša  maid  olbmot  dasa  dadjet,  sii  geat  leat  hárjánan  Biibalii  ja diekkáraš  assás  girjjiide,  ja  son  guhte  lea  vel  veahá  rábmostan  iežas  dutkanbarggu. Heaika mearrida ahte son ferte geahččalit dohkkehit dili nu mo lea: <span type="quote">“Son lei dáid jagiid juo nu hárjánan smávva vuoittuide ahte ii lean ráhkkanan dákkár beahttašupmái. Sus lei miella  seŋgii  gokčasa  vuollái,  muhto  ii  goittotge  mannan,  go  árvidii  mo  das  geavašii”</span> (ÁII, 101). Adjektiivahápmi <span type="quote">“dákkár”</span> gullá siskkabeale muitaleaddji posišuvdnii ja bidjá beahttašumi-dovddu ja sániid Heaikka háldui. Heaika dovdá iežas láhttenvugiid bures go jo nu guhká lea bargan girjeprošeavttain ja diehtá mo sáhttá garvit šlundumis. Ja leat gal muhtimat  geat  beroštit  girjjis  ge.  Vuosttas  gii  fitná  jearramin  girjji  lea  ge  Nillá,  guhte Heaikka  mielas  bastá  áddet  girjji  árvvu.  Teavsttas  eai  iđe  ollu  negatiivva  kommentárat girječállima  ektui  maŋŋil  go  girji  almmuhuvvo,  muhto  ovtta  teakstaoasis  <em type="italic">Árbbolaččat </em>nuppi  oasis,  ovdal  go  girji  almmuhuvvo,  ihtet  muhtin  oainnut  čállimii.  Heaikkas  ii  leat muhtin áiggi gullon ollu girjji birra, go sus lea lossa miella: Báikki  olbmot<em type="italic"> </em>navde  su  juo  vajáldahttán  dan  dutkanbarggu  ja  ledje  duhtavaččat, dasgo háliidedje veahkehit su áddet ahte nie ii sáhttán eallit. Girjji čállin lei várra dušše  oktovuođas  riegádan  joavdelas  jurdda,  nuorra  olmmošge  sáhtii  muhtumin vehá hovkkiidit. Aiddo nie lei geavvan Heikii. (ÁII, 22) Olles  oassi  lea  olggobeale  muitaleaddji  perspektiivvas,  ovddasteamen  Máhtebáike<em type="italic">Árbbolččat </em>teavsttas govviduvvo ge máŋgii mo Heaika dovdá ahte olbmot eai ádde manne son čállá, muhto son lea gierdevaš ja stáđis, ii divtte gean ge bissehit su prošeavtta.  Maŋŋil go girji almmuhuvvo, olbmot baicce navdet dan buorre girjin. Hemmo-edno árbečoahkkimis Biehtár, Issáha viellja ja Heaikka vilbealli, sávvá lihku girjjiin go Heaika namuha ahte son lea geargan ovtta ja nuppi dan áiggis go soai eaba leat oaidnalan. Heaika joatká dábis uhcášit iežas barggu: <span type="quote">“– In mun dan oaivvildan, ahte it galgga dan gal gáddit, áibbas  uhca  bargu  dušše”</span>  (ÁII,  53).  Dát  stiila  doalaha  Heaikka  ain  dábálaš  sámi gulahallanvugiid siskkabealde, go ii vikka bajidit iežas barggu earáid ovddas. Heaika lea liikká  gudneáŋgir  dáinna  girjjiin,  ja  dat  hehtte  su  oaidnimis  ahte  muhtin  olbmot  dattege beroštit  das,  vaikko  eai  dáidde  lohkat  dan  justa  nu  mo  Heaikka  mielas  galggašii, ovdamearkka dihte nu mo dán dialogas Nillá eamidiin Káissáin: <span type="quote">“– Dat lei gal buorre go čállet  dan  muitalusa  min  birra,  moddjii  Káisá  šlunddet.  –  Dat  lea  čáppa  muitalus  min eallimis,  dajai  Heaika”</span>  (ÁII,  66).  Heaika  dasto  imašta  manne  ba  Nillá  ii  leat  eamidasas Káisái doarvái bures čilgen dutkamuša čiekŋalis sisdoalu birra. <span type="quote">“Dathan lei ollu eanet go dušše  muitalus  báikki  olbmuid  beaivválaš  vásihusain,  nu  go  Káisá  orui  navdimin  [...]”</span> (ÁII,  66).  Dás  ihtá  Heaikkas  fas  čeavli  iežas  dutkama  dáfus,  nu  mo  son  ieš  nu  máŋgii deattuha  dutkanproseassas,  muhto  son  maiddái  badjelgeahččá  Káissá  lohkanvásáhusa  ja dan ahte son atná árvvus Heaikka barggu. Muhtin nuorat maid beroštit Heaikka girjjis, dá dialogain Máhte-vilbeali gánddain Viljjoin. Viljo jearrá mo girji ovdána: <span type="quote">“– Heaika, goas beassat  dan  girjji  lohkat?  –  Dasa  in  máhte  vástidit.  –  Das  šaddá  buorre  girji  Heandarat muitalii, ná lei árvalan báhpa rovvá. – Áigi čájeta, áigi čájeta”</span> (ÁII, 34). Nuorra bárdni Viljo symbolisere <em type="italic">Árbbolaččat </em>muitalusas boahtteáiggi ja son ovddasta nuorra miela mii lea rabas beroštit ja duostut ođđa áššiid. Viljo lea okta muitalusa persovnnain guhte vázzá skuvllaid  ja  vállje  fárret  Máhtebáikkis,  gitta  Ruŧŧii,  barggu  maŋis.  Dialoga  čujuha  maid ovddos  muitalusas,  go  Heandarat,  Ándde  ja  Birggeha  áidnabárdni,  oažžu  dehálaš  rolla Heaikka beaivegirjegihppagiid áimmahuššamis. Heaika  lea  dasto  muhtin  muddui  lihkostuvvan  dutkanprošeavttain  persovnnalaš dásis ja son lea olahan dainna guovllu olbmuid. Dát duođaštuvvo vel máŋga jagi maŋŋá, go  Heaika  1970-jagi  loahpageahčen  lea  sámesearvvi  giđđačoahkkimis.  Dál  lea  eará vuoigŋa sámeáššiid ektui go dalle go guovllu vuosttas sámesearvi ásahuvvui 1960-logus. Searvi  ii  beasa  guhká  doaibmat  ovdal  go  nohká.  Ođđa  sámesearvvi  giđđačoahkkimis namuhuvvo  ahte  olbmot  leat  čálligoahtán  sámegillii  ge,  sihke  diktačoakkáldagaid  ja románaid. Sámesearvvi ovdaolmmoš namuha Heaikka sohkagirjji ja jearrá Heaikkas jos son livččii jáhkkán ahte áššit sáhttet ná nuppástuvvat go son barggai iežas girjjiin. Heaika vástida:  <span type="quote">“–  Dat  lei  dušše  suomagillii.  –  Muhto  sámeáššiid  birra  almmatge.  –  In  leat jurddašan  ášši.  –  Dat  lei  kulturdahku.  –  Áibbas  uhca  ášši  dušše,  ii  das  gánnet  logu dahkagoahtet”</span>  (ÁIII,  60).  Dán  dialogas  Heaika  vástida  seammá  vuollegašvuođain  go lohkki jo dovdá. Heaikkas lea dattege buorre sivva leat čeavlái girjjistis, nu mo muđui ge govviduvvo  su  jurdagiin  ja  molsašuddi  muitaleaddjiposišuvnnaid  bokte.  Girji  oažžu sámesearvvi  jođiheaddji  kommentára  mielde  liigedimenšuvnna:  lassin  historjágirjin  ja Eatnogátti  olbmuid  eallinmuitalussan,  Heaika  namuhuvvo  dáiddárin,  ovttas  singuin  geat leat  čálligoahtán  čáppagirjjálašvuođa  sámegillii,  ja  dat  lea  gal  peanta  gudni  Heaikka ođasmahtti  bargui.  Son  lea  beassan  geavahit  iežas  čállindáiddu  loktet  ruovttugili almmolašvuhtii.  Sámegiela  árvu  bajiduvvo  Heaikka  sániiguin:  <span type="quote">“  –  Dat  lei  dušše suomagillii”</span>. Sánit čájehit mo sámi vuoigŋa <em type="italic">Árbbolaččat</em> muitalusas lea rievdan trilogiija maŋimuš  girjjis.  Dál  sáhttá  almmolašvuođas  bajidit  sámevuođa  ja  dehálaš  sámi  áššiid. Nuppi dáfus Heaika ovddasta ja bajida iežas ruovttuguovllu historjjá ja olbmuid, go girji lea suomagillii ja ollu eanet olbmot Suomas dalle sáhttet dan lohkat. Sámi servodagas lea estehtalaš  árvvus  guovddáš  sadji  sihke  duojis  ja  dáidagis,  ovdamearkka  dihte  son  guhte lea  čeahppi  juoigat,  oažžu  ánssu  das.  Estetihkas  sáhttá  ovddastit  kollektiivva  oktasaš oainnuid ja vuoiŋŋa, nu mo Harald Gaski čilge luođi estehtalaš hámis ja ovdanbuktimis ihtit luođi kollektiivva luondu:  Dáidaga  árbevirolaš  oassi  dakkár  kultuvrras  mas  kollektiivvalaš  bealli  leamaš guovddážis,  čájehuvvo  dakko  bokte  ahte  oktasašvuohta  doalaha  kultuvrra  eallin. Dakkár  servodagas  dáiddár  ii  bargga  dušše  iežas  ovddas,  son  ovddasta  olles álbmoga,  son  lea  oassin  bargojuogus  mii  servodagas  lea,  ja  seammás  son  lea maiddá  okta  čeardda  ámadajuin  olggosguvlui,  danin  go  son  duddjo  dáidaga. (Gaski 2007: 102) Dán  oktavuođas  gohčodan  Heaikka  peannačeahppin,  ii  fal  dan  dihte  go  son  lea  čeahppi dahkat peannaid, muhto eanet govalaččat, go son peannain čájeha ahte son máhttá čállit čállosa mas lea estehtalaš árvu. Iežas girjjiin lea son buvttadan juoidá mii lea ođas. Son lea dáiddárin dáhpáhusaid dárkkuheaddji, siidaguoibmi ja seammás veahá ravddabealde, eaidanas eallin ja okta sis (vrd. Gaski 2008a: 98). Dát vástida dasa mo Paula Gunn Allen govvida davviamerihká álgoálbmotnissoniid ja mo sii geavahit estetihkka gávdnan dihte iežaset  sajádaga  eallimis  ja  servodagas:  <span type="quote">“We  use  aesthetics  to  make  our  lives  whole,  to explain  ourselves  to  each  other,  to  see  where  we  fit  into  the  scheme  of  things”</span>  (Allen 1990: 9). Estehtalaš  gaskaoapmin  Heaikka  girji  čujuha  ovddos  guvlui,  jos  oaidná  Heaikka ođasmahtti  barggu  ja  <em type="italic">Árbbolaččat</em>  historjjálaš  konteavsttas.  Sohka-  ja  historjágirji almmuhuvvo  1960-logu  loahpageahčen.  Sámi  historjjá  oktavuođas  diehtit  ahte  easkka 1970-logu  rájes  sámit  duođaid  čálligohte  girjjálašvuođa  ja  sámi  akademihkkarat lohkagohte universitehtain. Heaika govvida fikšuvdnateavstta persovdnan dan mii áiggiid mielde lea leamaš ollu dáiddáriid vuorbi: son guhte ii máhte praktihkalaš bargguid, dahje son guhte man nu sivas lea lámis, ii ge sáhte bargat rumašbargguid ja ferte gávdnat eará vuogi  birget.  Miehtá  máilmmi  leat  máŋggas  geat  leat  birgen  justa  danin  go  leat  šaddan dáiddárat.  Sámi  servodagas  leat  John  Savio,  Iver  Jåks  ja  Áillohaš  dáiddárat  geat  eai sáhttán joatkit árbevirolaš bargguid, maid sin vánhemat barge. John Savio massii mánnán guktuid  vánhemiid,  Iver  Jåks  šattai  mánnán  lámis  ja  Áillohaš  ii  sáhttán  bargat bohccuiguin  go  son  ii  nagodan  goddit  bohcco.  <em type="italic">Árbbolaččat</em>  váldopersovdna  Heaikka dáfus sáhttá dadjat, ahte čállin lea dat mii gádju su go son ii máhte árbevirolaš bargguid nu bures ahte das birgešii.  prošeavttain ja čatná oktii olbmuid  oainnu  olles  čállinhommái  ja  oppalaččat  dan  áiggi  vuođđoealáhusservodagaid jurdaga  dakkár  fidnui  mii  sidjiide  lea  ollásit  amas.  Dát  oaidnu  dávista  Ándde  oainnu dialogas (ÁI, 9–10) mas son fállá veahki gávdnat Heikii albma barggu. Sitáhta govvida dan  maid  olbmot  jurddašit  Heaikka  čállima  birra,  muhto  maid  eai  jitnosit  sutnje  daja. Sáhttá  dulkot  dán  olbmuid  buorredáhtolašvuohtan,  go  sii  háliidit  veahkehit  Heaikka birget.  Seammás  dát  oaidnu  govvida  áddemeahttunvuođa,  go  čállin  lea  ain  viehka abstrákta <span type="quote">“ealáhus”</span>. Jos jurddaša sámi historjjá ja servodaga rievdadusaid 1970-logus ja ovddos guvlui, de oaidná mo ovdamearkka dihte beakkán sámi juoigi, dáiddár ja girječálli Nils-Aslak  Valkeapää,  Áillohaš,  diđii  mo  lei  válljet  earálágan  eallinlági  go  dan  mii  lei dábálaš  sámiid  gaskkas,  goit  ge  dalle  go  son  lei  nuorra:  <span type="quote">“Ofte  må  kunstnaren  samtidig leve i motsetnadstilhøve til andre menneske, for nyskaping er ofte det same som brot med gamle haldningar. Vanlege folk likar ikkje å bli forvirra, dei likar ikkje at det blir rikka ved deira livssyn”</span> (Valkeapää 1979: 62). </p>
    <p>
      <em type="italic">Beaivegirjemerkesteamit  </em>
    </p>
    <p>Heaikka  nuppi  čállinprošeavttas  Heargenjár-Lásse  eallingearddis  ii  boađe  girji,  muhto Heaika duhtá loahpas aviisačállosiidda. Máŋga jagi bargu ii dattege mana duššás. Son ii šat  moraš  go  ii  nákce  čállit  olles  girjji,  go  sus  lea  vel  nubbi  bargu  gaskan  (ÁIII,  186). Heaikka  guokte  čállinprošeavtta  doibmet  latnjalagaid  goalmmát  čállinprošeavttain:  mo son galgá áimmahuššat beaivegirjegihppagiid (ÁIII, 187). Beavdegirječállin lea priváhta oassi  Heaikka  prošeavttas  šaddat  čállin  ja  govvida  sus  eará  birgengoansttaid.  Erohus gaskal  dutkamuša  ja  beaivegirjji  čilgejuvvo  juo  ráiddu  vuosttas  oasi  loahpas: <span type="quote">“Dutkamuššii son lei čohkken virggálaš čilgehusaid, beaivegirjái čoggui vehážiid su iežas eallin, dakkárin go earát dan oidne ja ieš dan elii ja lei eallán”</span> (ÁI, 262). Dán cealkaga sáhttá  dulkot  guovtti  perspektiivvas:  olggobeale  muitaleaddji  perspektiivvas  lohkkis  lea loddeperspektiiva  ja  geahččá  Heaikka  go  lea  čállimin  ja  bardimin  báhpáriid.  Cealkaga sáhttá  maid  dulkot  Heaikka  perspektiivan  go  lea  su  iežas  eallingeardeprošeakta  mii govviduvvo, man persovdna ieš buoremusat dovdá ja mas su iežas jietna gullo. Heaikka beaivegirjemerkesteamit sisttisdollet su iešbiografiija, eallingeardegirjjálašvuohtan, dahje muittašangirjjálašvuohtan,  mii  lea  okta  girjjálašvuođa  boarráseamos  šáŋŋeriin. Sohkagirjeprošeakta  sisttisdoallá  kollektiivva  báikegotti  jienaid,  juoga  mii  lea  dábálaš álgoálbmotgirjjálašvuođas, ovdamearkka dihte davviamerihká álgoálbmot-iešbiografiijas, nu mo girjjálašvuođadutki Arnold Krupat (1992: 211) dan čilge :<span type="quote">“[O]ne finds little or no explicit  mention  of  who-I-am,  little  or  no  mention  at  all  of  the  self  as  the  object  of consciuos  and  developed  concern”</span>.  Heaikka  beaivegirjemerkestemiin  ihtet  latnjalagaid Heaikka persovnnalaš muitalus ja su jurddašaddamat Máhtebáikki dáhpáhusaid hárrái ja siidaguimmiid eallimis. Buot lea oidnojuvvon su čalmmiiguin nu ahte sáhttá dadjat ahte merkesteamit leat ovttaskas olbmo reflekšuvnnat sihke iežas ja kollektiivva eallimis. Dá ovdamearka beaivegirjemerkestemiin:  «20.4.1964.  Guhkesbearjadatčuovganeapmái.  Leat  leamaš  juo  vahku  čáppa dálkkit.  Muhto  dál  gal  lea  lohpidan  dálkedieđáhus  borggaid,  Biret-Kárege  logai ahte  dál  gal  áigu  riekta  árvidit  dat  radiorivgu.  Hemmo  máŋga  beaivve veajuheapme, divššodin su, in muitalan Birggehii. Ballen juo ahte nágo das goittot loahpas  geavai.  Lihkus  dearvvasmuvai,  dábálaš  golgodávda  dušše.  Máret-Ánneguovttos náitaleaba goas nu čavččabeallai». (ÁI, 267) Heaikka  čállinstiila  lea  čállit  oanehis,  deaivilis  cealkagiid,  ii  ge  son  ráhkat  stuorra  ášši dáhpáhusain. Árgabeaivvi mearkkašumit dálkki ja dearvvasvuođa birra álggus ja loahpas Máret-Ánne  guoktá  heajaid  birra,  ovttain  cealkagiin.  Nuppi  teakstaoasis  ihtá  dákkár govva beaivegirječállis:  Čállosiin  vuhtii  ahte  beaivegirjedoalli  lei  hui  gierdevaš  ja  várra  vehá  nággárisge olmmoš.  Son  ii  lean  ovddalgihtii  dubmen  mange  ášši  nu  hálbin  ahte  dušše  dan dihte  livččii  čuoldán  dan  beassamis  beaivegirjji  siidduide.  Ja  dát  ovdagáttuhis vuohki  oaidnit  áššiid  attii  dáidda  čállosiidda  iežas  árvvu.  Heandarat  ja  su maŋisboahttit rájadedje vel guhká divrras gihppagiid, go beaivegirjedoalli ii lean šat ieš daid áittardeamen, ja ná boares Máhtebáiki ja dan olbmot elle silluluvvan siidduid  alde  badjel  stuorra  eallinnuppástusaid,  mat  johtilit  gáidadedje  ovtta áigodaga jávkosii. (ÁII, 90)  Buotdiehtti  muitaleaddji  govvida  Heaikka  ovdagáttuhis  olmmožin  geasa  sáhttá  luohttit. Dán sitáhta oktavuođas sáhttá lohkki maid jearrat lea go olggobeale muitaleaddji, dahje čálli ieš, gii lea bealušteamen iežas váldopersovnna? Heaikkas eai iđe stuorra ovdagáttut, muhto  muhtin  sajiin  sáhttá  dattege  vuohttit  sus  ge  dakkáriid,  erenoamážit  go  Heaika govvida  Birggeha,  Ándde-vilbeali  eamida.  Ráiddu  vuosttas  girjji  álggus  lea  govvádus Birggehis:  <span type="quote">“Iige  Birggetge  leat  buot  vearrámus,  vaikko  sáhtiige  muhtumin  láhttet biekkaid mielde”</span> (ÁI, 10). Sánit <span type="quote">“láhttet biekkaid mielde”</span> bidjet perspektiivva Heikii, dát lea oaidnu mii boahtá su persovnnas. Heaika ii dađi eanet čilge maid dat máksá go láhtte <span type="quote">“biekkaid mielde”</span>, ii ge son čilge maid son oaivvilda dán oktavuođas: <span type="quote">“Son lei álo leamaš dan oaivilis ahte Birgget dohkkii eadnin ja dálueamidin ovdagovvan geasa beare, muhto náittosguoibmin  ii  lean  gal  buot  buoremus”</span>  (ÁI,  190),  <span type="quote">“Heaika  njálggáša  nisoláibbi, sihkkarit  ii  leat  oktage  nu  čeahppi  láibut  go  Birgget,  Ánddes  livčče  hearrá  beaivvit  jos Birgget  ii  muđui  nu  váttis”</span>  (ÁI,  194).  Sánit  <span type="quote">“dohkkii”</span>  ja  <span type="quote">“njálggáša”</span>  leat  dovddut  mat gullet  Heikii  ja  ovddastit  su  perspektiivva.  Ii  boađe  teavsttas  ovdan  čilgehus  manne  sus leat  ovdagáttut  Birggehii  náittosguoibmin,  muhto  sitáhtat  čájehit  ahte  Heaika  ii  leat áibbas ovdagáttuhis olmmoš. Heaika viggá leat rehálaš iežas persovnnalaš čállosiin, nu mo dás oaidná: <span type="quote">“Ja go lei muitalan iežas eallima birra, de lei dallege geahččalan leat loahpa rádjái rehálaš, vaikko dat  leige  máŋgii  viehka  váttis”</span>  (ÁII,  230).  Sitáhta  friija  gaskkalaš  muitaleapmi geavahuvvo  ovdanbuktit  lohkkái  gova  maid  Heaika  dáhttu  juogadit.  Beaivegirji  lea  ge dakkár  teaksta  mii  dábálaččat  ovddasta  olbmo  siskkimus  jurdagiid  ja  persovnnalaš dovdduid. <em type="italic">Árbbolaččat </em>muitalusas olggobeale muitaleaddji doaibmá muhtin oktavuođain láidesteaddji  teakstaelemeantan  muitalusa  bajit  dásis.  Dákkár  muitaleaddji-posišuvdna sáhttá  prosateavsttain  doaibmat  muitaleaddjin  mii  stivre  lohkki  dulkoma,  ii  ge  divtte lohkki  ieš  jurddašit.  <em type="italic">Árbbolaččat-</em>ráiddus  dát  doaibmá  eanet  teakstadási  elemeantan  mii fuomášuhttá  teavstta  historjjálaš  konteavstta.  Dát  lea  konteaksta  man  muitalusa persovnnat  eai  sáhte  ovddastit,  go  <em type="italic">Árbbolaččat  </em>muitalusáigi  ii  leat  nu  guhkes  áiggi siskkabealde.  Reflekšuvnnat  maid  dát  láidejeaddji  muitaleaddji  buktá  teavsttas,  bidjet baicce  lohkki  jurdagiid  johtui  nu  ahte  sáhttá  oaidnit  <em type="italic">Árbbolaččat</em>  dáhpáhusaid  viiddit oktavuođain ja áigeperspektiivvas.<em type="italic"> </em>Muhtimin dát láidesteaddji muitaleaddji ovddasta čálli Jovnna-Ánde Vesta jiena, muhtimin ovddasta fuomášumiid mat čujuhit sámi historjjálaš kontekstii  ja  muhtimin  dat  árvvoštallá  eallima  vásáhusaid  viiddit,  olggobeale perspektiivvas.  Okta  dáhpáhus  čájeha  mo  buotdiehtti  muitaleaddji  addá  eará  gova  go muitalusa vuosttaspersovnna muitaleaddji. Ovtta jagi Heaika ii bovdejuvvo Ándde gácce geahčái  juovlaruohta.  Goalmmátpersovnna  muitaleaddji  govvádusa  mielde  dát  lea  váivi Heikii:  <span type="quote">“Son  lei  juo  nu  hárjánan  dasa  ahte  lei  njuolgga  behtton,  go  oinnii  mo  áigi  golai iige  oktage  boahtán  su  gárvves  borramušbeavdái  gohččut”</span>  (ÁI,  180).  Lea  liikká  Heaika gii hálddaša perspektiivva, go čuožžu <span type="quote">“lei njuolgga behtton”</span>, sánit mat govvidit dovdduid mat  gullet  persovdnii.  Heaika  viggá  vel  iežas  jeđđet:  <span type="quote">“Ii  das  mihkkege,  son  jurddašii, buorebut  asttan  dán  dutkanbarggu  smiehttat,  juovllat  leat  dušše  joavdelas  áiggegollu, mánnábearrašii áibbas buorre, muhto oktonas olmmoš gal birge hagage”</span> (ÁI, 180). Dán cealkagis  doaibmá  álggus  goalmmátpersovdna-muitaleaddji  ja  gaskkalaš  muitaleapmi, muhto  de  cealkka  jorrá  vuosttaspersovdna-muitaleaddji  posišuvdnan,  mii  govvida Heaikka  jurdagiid.  Heaikka  beaivegirjjis  lea  dán  dáhpáhusas  eará  veršuvdna: <span type="quote">“«25.12.1962.  Juovlaidja  02.00.  Čáppa  dálveidja,  násttit  bilaidit,  ii  mihkkege  issoras buollašiid. Dáid juovllaid háliidin doallat okto, in fitnan Ándde geahčen juovlamállásiid borramin nugo duoid ovddit juovllaid [...]»”</span><span type="quote">«25.12.1962.  Juovlaidja  02.00.  Čáppa  dálveidja,  násttit  bilaidit,  ii  mihkkege  issoras buollašiid. Dáid juovllaid háliidin doallat okto, in fitnan Ándde geahčen juovlamállásiid borramin nugo duoid ovddit juovllaid [...]»</span>” (ÁI, 181). Ii Heaika dattege háliit lebbet buot rašimus  bottuid  ja  dovdduid  lohkkiide.  Heaika,  njálmmálaš  árbevieru  mielde,  heiveha dáhpáhusa ja ráhkada baicce iežas veršuvnna man čálista beaivegirjái, mii dahká ahte lea álkit sutnje dohkkehit beahttašumi. Sáhttá dadjat ahte muitaleaddji dán oktavuođas ii leat oskkáldas teavstta váldopersovdnii go almmuha Heaikka siskkimus dovdduid lohkkái.  Heaikka  stuorámus  heahti  lea  beaivegirjjiid  áittardeapmi.  Sitáhta  (ÁII,  90)  čájeha gean  Heaika  lea  válljen  beaivegirjegihppagiid  áittardeaddjin:  <span type="quote">“Heandarat  ja  su maŋisboahttit rájadedje vel guhká divrras gihppagiid, go beaivegirjedoalli ii lean šat ieš daid  áittardeamen  [...]”</span>.  Heaika  ballá  sakka  jos  mihkkege  geavašii  gihppagiidda,  jos viessu  buollá  dahje  jos  son  jápmá  gaskan  barggu:  <span type="quote">“Son  ii  lean  oktiige  eahpidan  iežas barggu  ávkkálašvuođa.  Muhto  buothan  lei  vejolaš.  Ahte  ii  nákcege  joatkit  gitta  loahpa rádjái”</span>  (ÁII,  230).  Dát  sitáhta  čájeha  ahte  Heaikka  maŋimuš  čállinprošeakta  soaitá  leat dat  mii  lea  sutnje  divraseamos.  Friija  gaskkalaš  muitaleapmi  geavahuvvo  dán  oasis  ja ovddasta  Heaikka  perspektiiva.  Seammás,  go  muitalusas  ollu  geardduhuvvo  Heaikka čállinprošeavttaid  ávkkálašvuohta,  erenoamážit  sohkagirjeprošeavtta  ja  beaivegirje<em type="italic">Árbbolaččat  </em>muitalusa,  lea  veahá  čihkkojuvvon  guovtti  eará čállinprošeavtta  duohkái.  Heaika  lea  jagiid  mielde  merkestan  smávit  ja  stuorit dáhpáhusaid  soga  eallimis  ja  sus  šaddá  miella  čállit  buot  maid  lea  oaidnán  ja  gullan. čállosiid  oktavuođas,  de  geardduheamit  deattuhit  čállinbargguid  posišuvnna  viiddit perspektiivvas,  sámi  kulturárbbi  duođaštussan.  Heaika  čájeha  ahte  son  luohttá Heandarahkii  go  vállje  su  čállosiid  gáhttejeaddjin.  Heandarat  ádde  gihppagiid  árvvu  ja Heaika navdá su áittardit daid bures.  Heaika  doaibmá  gándii  ovdagovvan.  Heandarat  lea  álohii  liikon  girjjiid  lohkat, dálubarggut  eai  geasut  su.  Birgget  guovttos  Ánddiin  vuordiba  ahte  son,  áidna  bárdnin, váldá badjelasas dálu ja hukseba vel ođđa náveha dan dihte, muhto Heandarat ii gáro dan bargat. Son ii leat dán oktavuođas rohttašuvvan vánhemiidda. Son liiko lohkat ja čuojahit gitára.  Su  luondu  lea  1960-logu  álggus  amas  smávva  giláža  vuođđoealáhuseallimii. Vánhemat eaba ádde mii lea gánddain. Skuvlaáiggis juo son dovdá ahte vánhemat eaba ádde  eaba  ge  oainne  su  eará  go  iežaska  dáhtu  ja  árbevieru  mielde.  Go  Heandarat rávásmuvvá,  son  šaddá  sealgameahttun  ja  ovtta  gaskka  juhká  ollu,  ii  ge  riekta  beasa eallimis  álgui.  Dienasbargu  ja  gárvves  eallinvuohki  smávvadálonin  eai  geasut  su  ja  son lea guhká hui dárpmeheapme. Son máŋggaláhkai muittuha Heaikka, soai dovddadeaba ge vuoiŋŋalaččat.  Teavsttas  ihtá  vuot  láidesteaddji  olggobeale  muitaleaddji  go  dat fuomášahttá  lohkkái  makkár  eahpesihkkaris  eallin  dakkár  friddja  eallin  lea:  <span type="quote">“Son  lei áddemeahttunvuođastis  váldán  ovdamearkan  Issáha  ja  Heaikka.  Sudno  friddja eallinvuohki  geasuhii.  Son  oinnii  das  dušše  daid  buriid  beliid  iige  fuomášan,  man  rašis vuođu alde sudno eallin lei ainge dálá behtolaš stáđisvuođastis fuolakeahttá”</span> (ÁII, 152). Muitaleaddji  čalmmustahttá  sániin  <span type="quote">“áddemeahttunvuođastis”</span>  dalááiggi  ovdagáttuid  mat ihtet  árbevirolaš  sámi  servodagas  sin  ektui,  geat  man  nu  láhkai  eai  heive  árbevirolaš servodaga rámaid siskkabeallai, máilmmigova ja eallinvuogi dáfus. Heandarat dađistaga dattege buorida dábiidis. Son bargagoahtá snihkkárin ja áhččái dát lea stuorra illu: <span type="quote">“Son čuovui  erenoamáš  dárkilit  bártnis  barggildeami  ja  oinnii  ahte  dás  lei  snihkkára  čalbmi, aiddo  nie  dat  galggai,  Heandarat  lei  ámmátsnihkkár”</span>  (ÁIII,  127).  Heaikka  guovttos Heandaragain bisuheaba buori oktavuođa, ja Heaika dovdá ahte Heandarat atná árvvus su barggu.  Heaika  dadjá  ge  Heandarahkii,  go  dáhttu  su  áittardit  gihppagiid  maŋŋil  iežas jápmima: <span type="quote">“– Dá lea buot maid lean ožžon dán eallimis áigái”</span> (ÁIII, 128). Árbi  man  Heandarat  galgá  áittardit,  dat  mii  Heaikka  beales  doaibmá  guovddáš prošeaktan  miehtá  </p>
    <p>Erenoamážit  áššiid  birra  mat  gusket  vilbeliide  Máhte-Máhte  ja  Issáha  eallimiidda,  go sudnos leat hástalusat mat dahket ahte eaba álo birge nu bures. Heaika lea gearggus rašes ge  áššiid  ovdanbuktit,  nu  mo  <em type="italic">Árbbolaččat </em>goalmmát  oasis  govviduvvo:  <span type="quote">“Son  geahččalii boltut  gitta  botni  ráje.  Gávnnai  ollu  čáppa  áššiid  –  olbmo  buotlágan  sturrodaga,  su eallinjáhku,  agálaš  ohcaleami  buorebu  maŋŋái  –  muhto  maiddái  vávjjehahtti  beliid,  mii bijai  smiehttat”</span>  (ÁIII,  99).  Beaivegirjjiin  Heaika  muitala  hui  persovnnalaš  áššiid,  sihke earáid ja iežas birra. Áššit mat leat boahttevaš buolvva lohkkiid ja čálliid várás.  Heaika čiekŋuda  soga  čiegusvuođaide  ja  jurddaša  ahte  šaddá  guhkes  muitalus  ovtta olmmošjoavkku  birra,  dokumeantan  son  dan  gohčoda  (ÁIII,  99).  Heaika  geahččala čielggadit buot dan mii govvida muhtin báikki báikegotti. Filosofa Jakob Meløe čilge mo báikegotti iešguđet máilmmit gullet oktii:  Det  sier  at  lokalsamfunnets  forskjellige  verdener,  hver  med  sine  steder  og virksomheter, enten de er bygget opp omkring båten, fjøset, bruket, slippen, etc., er slik filtret inn i hverandre at du ikke kan ta ut hver bit for seg og betrakte den løsrevet fra de andre bitene uten at den biten skifter karakter. (Meløe 1995: 10)  Dát lea suige juoga mii sáhttá guoskat smávva Davvi-Suoma sámi báikegoddái maiddái, ja go oaidná mo Heaika čuovvu mielde ja dárku Máhtebáikki olbmuid eallima, ja mo dát dáhpáhusat  leat  hábmen  ja  hábmejit  Máhtebáikki  báikin.  Teavsttas  govviduvvo  bures báikki  ja  olbmuid  oktavuohta  das  mo  siida-doaba  geavahuvvo  teavsttas.  <em type="italic">Árbbolaččat </em>nuppi  oasis  galget  čoakkálmasat  dollojuvvot  Máhtebáikkis,  Pentte  guoktá  Káhtariinna geahčen. Heaika čuovvula nu mo álo dárkilit mielde mii dáhpáhuvvá. Su dárkkodeaddji rolla  lea  vuohkkasit  govviduvvon,  go  son  symbolalaččat  čohkkeda  maŋimuš beaŋkaráđđii,  gos  oaidná  buohkaid.  Son  jurddašaddá  áiggi  mas  sii  leat  dál  eallimin: <span type="quote">“Áiggit  ledje  jorggiheamen,  mii  attii  dáidda  čoakkálmasaide  áibbas  iežaslágan  dovddu. Siidda  boarrásat  eaba  veadján  šat  dákkár  dilálašvuođaide”</span>  (ÁII,  82).  Boarrásat  eai  šat veaje boahtit muhto doppe leat olbmot geat ovdal leat leamaš hui dilssit čoakkálmasaide, nu mo Nillá ja Máhte-Máhtte. Leat váttis áiggit ollu Máhtebáikki olbmuide, juoga maid son oaidná go olbmot šaddet lihkahussii: <span type="quote">“Birgget šattai lihkahussii juo dalán veaigesártni álggus,  mii  ii  lean  nu  dábálaš  sutnje,  gii  lei  álo  hárjánan  čiehkat  dovdduidis.  Heaika čuovui  dárkilit  čoakkálmasaid  jođu  ja  áddii  ahte  oppa  siida  elii  čiekŋalis  nuppástusa áiggiid”</span> (ÁII, 83). Guktot sitáhtat leat govviduvvon Heaikka jurddan, muhto perspektiiva gullá  olggobeale  muitaleaddjái.  Dan  oaidná  erenoamážit  nuppi  sitáhtas,  go  lea  sáhka Birggehis  <span type="quote">“gii  lei  álo  hárjánan  čiehkat  dovdduidis”</span>.  Dát  sánit  gullet  buotdiehtti muitaleaddjái, go Heaikkas ii leat nu lagas gaskavuohta Birggehiin ahte sáhttá diehtit mo Birgget dovdá ja jurddaša. Go sátni <span type="quote">“siida”</span> geavahuvvo, de dát oassi čatná Máhtebáikki olbmuid  ođđa  áiggi  hástalusaid  báikegoddedási  kollektiivva  oktavuhtii.  Ođđa  áiggi hástalusaid  kollektiivva  váikkuhusat  ihtet  teavsttas  maiddái  Ándde  guoktá  Birggeha váttisvuođaiguin.  Heaika  lea  ovtta  gaskka  garván  fitnamis  doppe,  ii  ge  háliit  ahte  sii navdet su sáhkkin, muhto son loahpas garrá iežas ja fitná Áhkuin hálešteamen: <span type="quote">“In mun daga  dán  sáhkkiivuođas,  son  jurddašii,  Ándde  joavkku  váttisvuođat  leat  oppa  siidda váttisvuođat  (ÁII,  87).  Cealkaga  vuosttas  oasis  lea  vuosttaspersovdna-muitaleaddji  mii ovddasta  Heaikka  perspektiivva.  Gaskkalaš  muitaleapmi,  “son  jurddašii”</span>,  ja  cealkaga maŋimuš  oasi  sáhttá  dulkot  sihke  Heaikka  perspektiivan  ja  olggobeale  muitaleaddji perspektiivan,  go  dás  lea  sáhka  Heaikka  fuomášumiin  ja  seammás  <span type="quote">“siidda  váttisvuođat”</span> maiddái govvidit sámi servodaga hástalusaid. <em type="italic">Árbbolaččat  </em>nuppi  oasi  loahpas  leat  vuot  muhtin  juovllat  meattá,  ja  Heaika jurddaša, go buohkat geat leat leamaš eret basiid leat boahtán ruovttoluotta fas: [...] iige siida šat orron nu ruojus, go buohkat ledje fas báikki alde (ÁII, 253). Siida-doaba čájeha mo  olbmot  leat  čatnasan  guhtet  guimmiidasaset  ja  báikái.  Heaika  de,  nu  mo čoakkálmasaid  oktavuođas,  čatná  oktavuođaid  dáhpáhusaid  ja  áiggiid  gaskkas,  vuođđun iežas  čállosiidda.  Sáhttá  dadjat  ahte  Máhtebáiki  lea  hábmen  ovtta  čálli,  ja  várra  nuppi velá. Heandarat muitala ge Heikii dalle go Heaika dáhttu su áittardit gihppagiid, ahte son lea maid čálašišgoahtán, divttaid ja smávva muitalusaid (ÁIII, 129). Dát nanne vel eanet albmá  guoktá  gaskavuođaid  ja  ovttaláganvuođaid,  ja  dat  čujuha  ovddos  <em type="italic">Árbbolaččat </em>muitalussii  ja  speadjalastá  historjjálaš  konteavsttas  sámi  servodaga  ovdáneami. Muitalusas dat čujuha <em type="italic">Árbbolaččat </em>goalmmát oasi<em type="italic"> </em>loahpa geahčái, oassái mas dáhpáhusat leat moanat jagiid ovddabealde váldomuitalusa áiggi. Heandarat lea juo vuoras almmái ja son  lea  boarásmanbeivviinis  šaddan  dovddus  girječállin.  Son  muitala  rádioprográmmas ahte  mánnávuođagiláš  ja  olbmot  doppe  leat  sutnje  leamaš  buot  deháleamos inspirašuvdnagáldu, ii fal máilmmi johtilis nuppástuvvan. Heandarat bajida Dulka-Mártte Heaika-rohki buohkaid bajábeallái, son dat han lea oahpistan su girjjálašvuođa máilbmái (ÁIII,  181).  <em type="italic">Árbbolaččat  </em>loahppaoassi  geažida  lohkkái  ahte  Heandaragas  manná  bures eallimis. Heaikka muitu ja árbi fievrriduvvojit viidáseappot, Heandaraga mielde. Heaika lea  lihkostuvvan  iežas  skeaŋkkain  gilážii,  sámiide,  govvan  áiggis  mii  lei  ja  čujuhussan áigái mii lea boahtimin. </p>
    <p>
      <em type="italic">Gávpoteallima ilut ja morrašat </em>
    </p>
    <p>Heaika  dovdá  ahte  son  de  lea  viimmat  vuoittu  alde  maŋŋil  go  lea  čálligoahtán aviisačállosiid ja bargagoahtán eanet beaivegirjjiiguin. Sus lea stáđis eallin ja birge bures. Dát dovdu lea stuorra kontrásta su vártnuhis dillái dalle máŋga jagi áigi, go máhccá fas Máhtebáikái:  Son muittii bures dan skábmaeahkeda, go máhcai máddin dálvebuolašin galbma, sevdnjes vistái. Sus ii lean go dat árbevisoš, mii lei seammá ruojus go su miella, ii makkárge čielga boahtteáiggi jurdda, dušše vuolláneapmi ja váralaš jurdagat. Jos eaba  livčče  lean  Hemmo-guovttos  Riittáin  ja  Áhkku,  de  ii  dieđe  mo  livččii geavvan. Sii ledje juo eallilan olbmot, geat ledje oaidnán ovtta nuppi ja hárjánan juo dasa ahte olmmoš sáhtii eahpelihkostuvvat. (ÁIII, 187) Dán oasis perspektiiva gullá Heikii, <span type="quote">“ruojus”</span> ja <span type="quote">“váralaš”</span> leat sánit mat gullet sutnje. Dát čujuha  oassái  Heaikka  eallimis  mii  aivve  fal  beaivegirjemerkestemiin  govviduvvo, namalassii  su  ráhkisvuođamuitalus  Birgittain.  Ii  oktage  Máhtebáikkis  dieđe  ahte  sus  lea leamaš  moarsi  máddin.  Jos  muhtin  viggá  jearrat  maidege  gávpoteallima  birra,  de  son  ii vástit, muhto bargá baicce juoidá eará. Oktii go Issát-vilbealli fitná galledeamen muhtin skihpáriiguin, Heaika manná uvnna lusa ja coggá hálggu dollii go jerret lea go sus leamaš moarsi  (ÁI,  17).  Juo  <em type="italic">Árbbolaččat</em>  vuosttas  oasis  geažiduvvo  lohkkái  beaivegirjji  bokte, ahte sus ge lea leamaš muhtinlágan oktavuohta nissoniin:  <span type="quote">«25.12.1962. Juovlaidja 02.00. [...] Musge livččii dál juo stuorra bárdni, jos livččii ožžon  eallit.  Nu  ahte  ráhkisvuođas  lean  beassan  munge  oasálažžan,  ja  dan cuovkaneamis  maiddái.  Ealán  okto  gitta  loahpa  rádjái  inge  oppa  máhtášiige  šat álggahit  álggus.  Ii  boaresbártni  eallin  leat  nu  ahkit,  jos  máhttá  váldit  dan rivttesláhkai.»</span> (ÁI, 181) Dát sitáhta gullá seammá beaivegirjemerkesteapmái gos Heaika čállá ahte son ii dán jagi ávvudan  juovllaid  Ándde  gácce  luhtte  (ÁI,  181).  Oktovuohta  deaddá  dakkár  bottus  ja dalle  muittaša  ja  ohcala  su  gean  lea  ráhkistan  ja  massán.  Lohkki  ii  beasa  vuos  eambbo diehtit Heaikka bártni birra. Son čállá gos lei deaivan Birgitta muhto lohkki ii dađi eanet sudno gaskavuođa birra dieđe. Son maid jurddašaddá ahte válddášedje go buot nissonat seammá  lossadin  máná  massima  (ÁI,  181).  Iđitbealde  Heaika  fas  sihkku  buot  maid  lea ihkku  čállán,  muhto  son  lea  boktán  lohkki  sáhkkiivuođa.  Dát  beaivegirjemerkesteamit nannejit  gova  das  man  priváhta  olmmoš  Heaika  lea.  Dát  čállin  dáhpáhuvvá  su  iežas luhtte,  go  son  lea  okto.  Doppe  albmanit  buot  Heaikka  siskkimus  jurdagat.  Muđui  su dutkan  dáhpáhuvvá  olggobealde  iežas  priváhta  báikki.  Son  dat  fitná  gallemin  olbmuid, ohcan  dihte  dieđuid  ja  doalahan  dihte  buori  oktavuođa  siidaguimmiiguin,  hui  hárve olbmot  fitnet  su  galledeamen.  Boares  árbevisti  lea  Heaikka  suodji  gosa  lea  huksemin ođđa eallima alcces. Heaika ii goassege bovde gean ge fitnat su geahčen, jos muhtin dan dahká, de lea danin go ieš fuobmá guovlladit su luhtte.  Go  jurddaša  váivves  dili  mii  Heaikkas  lea  go  máhccá  máddin,  de  ii  oktage  eará Máhtebáikkis jurddaš, ii ge dieđe, ahte Heaika lea maid leamaš lihkolaš. Heaika jurddaša ahte  sii  eai  dovdan  Birgitta  (ÁI,  193). Birgitta  namuhuvvo  duollet  dálle,  ovdamearkka dihte  go  Heaika  jurddaša  ahte  su  bánit  ledje  áibbas  buorit  Birgitta  áiggi,  dalle  son  lávii dikšut  daid  albmaláhkai.  Dál  dat  leat  fasttit  čáhpodan  (ÁI,  194–195).  <em type="italic">Árbbolaččat </em>vuosttas oasi loahpageahčen lea retroperspektiivva oassi mas muitaluvvo ahte Heaika ja Birgitta leaba láigohan visttáža ja orron ovttas njeallje jagi. Heaika muitala vel: <span type="quote">“ [...] ja oskkildan  velge  roahkka  lohkat  dáid  jagiid  earret  dieđusge  dan  loahppaáiggi  ealliman lihkoleamos  áiggiide  ...  »”</span>  (ÁI,  223).  Guktot  áiggit  leat  áiggit  goas  Heaika  lea lihkostuvvan eallimis ja goas leat buorit gaskavuođat lagamus olbmuide. Birgittain sus lei ráhkisvuohta,  measta  juo  iežas  bearaš,  ja  <em type="italic">Árbbolaččat</em>  loahppaáiggiid  Heaika  lea lihkostuvvan  šaddat  čállin,  son  birge  ruđalaččat  ja  sus  lea  buorre  gaskavuohta siidaguimmiide  ja  eará  olbmuide.  Hálešteamen  Hemmo-ednuin,  Heaikka  oktii  geažida ahte  son  diehtá  mii  lea  massit  máná,  muhto  sáhka  ii  ovdán  dađi  eanet  go  eanu  ii  ádde maid  nubbi  dainna  oaivvilda  (ÁII,  19).  <em type="italic">Árbbolaččat  </em>nuppi  oasis<em type="italic">,  </em>gávcci  jagi  maŋŋil vuosttas  beaivegirjemerkesteami  Birgitta  birra,  de  Heaika  20.3.70,  03.30  čállá  mo  son ozai  Birgitta  máŋga  beaivvi.  Dasto  teavsttas  boahtá  ovdan  ahte  sudnos  riegáda  gánda ovdaláiggiid  ja  dat  lea  jápmamánná  (ÁII,  64–65).  Birgitta  ii  šat  boađe  ruovttoluotta Heikka lusa ja Heaika váldá dán lossadit. Son jurddašaddá massima birra ja gávdná alcces dohkálaš čilgehusa: <span type="quote">“Iihan dás lean loahpa loahpas go massimis jearaldat. Son lei massán bártnis  ja  dan  mielde  ráhkisvuođas,  ollu  earátge  šadde  beaivválaš  eallimisttiset  uhcibut dahje stuorábut vásihit dán seammá ášši ja eallit badjel”</span> (ÁI, 65). Heaikka fuomášumit ja jurdagat,  maidda  dás  ovdalis  lean  čujuhan,  čájehit  liikká  man  bávččas  dát  dáhpáhus  lei, muhto  sutnje  lea  jeđđehus  go  sáhttá  bidjat  iežas  morraša  stuorát  oktavuhtii.  Maŋimuš háve go Heaika oaidná Birgitta, lea Birgitta vánhemiid luhtte. Birgittas lea ođđa skihpár. Heaika sávvá buori lihku nissonii geainna lea eallán ovttas njeallje jagi, ii ge oainne su šat (ÁII, 171). Ráhkisvuođa massin šaddá jorggáldat Heaikka eallimis ja dáhpáhuvvá ovdal go  <em type="italic">Árbbolaččat  </em>muitaleami  áigi  álgá.  Dán  oassái  lohkki  oassálastá  dušše retroperspektiivva geahčastagain. Beaivegirjemerkestemiin  Heaika  ihtá  eanet  passiivva  olmmožin  dan  áiggi  son  lei ovttas  Birgittain,  vaikko  Heaika  gohčoda  dan  su  lihkoleamos  áigin.  Lea  ge  Birgitta  gii guođđá  Heaikka,  juoga  mii  šaddá  Heaikka  geaidnu  ruovttuluotta  šaddanbáikái.  Go  son doppe  čálligoahtá  sohkagirjji,  de  son  šaddá  eanet  aktiivva  ja  juobe  jurdagiin  jolggada bajidit iežas barggu árvvu ja iežas árvvu čállin. Dieđut mat leat beaivegirjemerkestemiin dáidet  ávkin  leamaš  Heandarahkii,  su  geainnus  šaddat  čállin.  Dan  birra  ii  muitaluvvo teavsttas, muhto lohkki sáhttá navdit ahte son lea beaivegirjjiid lohkan goas nu, go Heaika juo lea Heandarahkii ovdagovvan. Heandarat ollašuhttá Heaikka niegu ge, go joksá eanet lohkkiide  dovddus  čállin.  Go  <em type="italic">Árbbolaččat  </em>muitalus  nohká,  de  Heandarat  lea  bastán lihkostuvvat buorebut ge ráhkisvuođain go Heaika. Heaika čállingihppagat, su muittut, su árbi,  sáhttá  oaidnit  symbolalaččat  vuohkin  mo  Heandarahkii  lea  leamaš  vejolaš  lávket ođđa áigái ja šaddat čállin. Ii son dárbbaš njáskat ollu ođđa eatnamiid dán proseassas, go Heaika  lea  su  ovddas  bargan  ja  su  árbi  nanne  Heandaraga  áigumušaid  ja  vejolašvuođa geavahit  iežas  dáidduid.  Heandaraga  fikšuvdnačállosat  fievrridit  sihke  Heaikka  ja Heandaraga  ovttaskas  olbmo  vásáhusaid  ja  dovddiidusaid  kollektiivva  dássái,  nu  mo Paula Gunn Allen ge čilge olbmo vásáhusaid mearkkašumi girjjálašvuođa teakstaduojis:  The imagination, the community of experience, the major emotions, the aesthetics of personal experience that give it communal significance, that render the personal in  ways  that  make  it  part  of  the  universal,  that  move  the  personal  from  the isolation  of  the  private  to  the  communion  of  the  communitary  –  these  are  the distinguishing characteristics of literary work […]. (Allen 1990: 8) Heaikka  luohttámuš  Heandarahkii  ollašuvvá  estehtalaš  hámis  Heaikka  beaivegirje<em type="italic">Árbbolaččat</em> loahpageahčen su čállinprošeavttat, eallinprošeavttat, leat čađahuvvon. Heaika  lea  čállán  dan  maid  áigu  čállit.  Son  lea  badjel  guhttalot  jagi  ja  dál  son  ráske jurddašit  materiálalaš  ávdnasiid.  Vuos  son  áigu  iežas  viesu  divuhit.  Dát  šaddá  Heaikka iešheanalašvuođa  proseassa  govvan,  go  boares  árbeviessu  doallá  su  ain  mánnávuođa  ja buorredáhtolaš  fulkkiid  stivrema  vuolde.  Edno  guovttos  Hemmo  ja  Máhtte  han  hukseba Risten-oabbái  viesu  go  mánná  lea  riegádeamen.  Viessu  lea  rievtti  mielde  dušše gaskaboddosaš  atnui  (ÁI,  174).  Lea  dego  Heaikka  eallin  muhtin  muddui  lea  leamaš gaskaboddosaš.  Vaikko  son  dán  rádjái  lea  eallán  viehka  friddja  eallima  ja  bargan  miela miel  bargguid,  de  son  easkka  boarásmanáiggis  govviduvvo  vuoiŋŋalaččat  friddja olmmožin. Heaika ii dalle álggus bija liegga čázi ii ge elrávnnji danne go Hemmo ii dan bargga.  Dan  dahká  easkka  maŋŋil  go  Hemmo  jápmá  ja  Heaika  sáhttá  lávket boarásmanbeivviide  iežas  eavttuid  mielde.  Go  viessu  lea  divvojuvvon,  de  Heaika  maid astá smiehttat iežas, nu mo bániid divššodit. <span type="quote">“Son livččii háliidan addit nu buori gova go vejolaš ii dušše viesustis, muhto maiddái alddestis. Diet čáhpodan bátnelisat orro nu funet heivemin  su  čáppa,  čorges  ruktui”</span>  (ÁIII,  206).  Heaikka  dikšojuvvon  bánit,  mat humoristtalaččat  čadnojuvvojit  su  čorges,  divvojuvvon  vistái,  govvidit  Heaikkas  ođđa friddjavuođadovddu. Heaika ii šat dárbbaš vássán áiggis ohcat vuoigatvuođa iežas eallima eallit  ja  dalle  sáhttá  ge  <em type="italic">Árbbolaččat  </em>olggobeale  muitaleaddji  veaháš  leaikkastallat.  Son divššuha  ieš  iežas  bániid,  ii  son  dasa  dárbbaš  moarsi  gean  lea  massán  máŋga  jagi  áigi. Symbolalaččat sáhttá oaidnit Heaikka ironalaš kommentára danin ahte ráhkisvuođa moraš lea dál váidon, son birge ja lea joatkán guhkkelebbui. Govva  maid  lohkki  oažžu  Heaikkas  go  son  čohkohaddá  okto  eatnis  árbevisttis, beavdeguoras  báhpáriiddisguin,  čuovvu  Heaikka  álggus  gitta  lohppii.  Muittut  leat  dat maid Heaika deattuha go son <em type="italic">Árbbolaččat</em> goalmmát oasis čálista beaivegirjái poehtalaš reflekšuvnna iežas eallimii:  <span type="quote">«23.12.-84. Ihkku ... Lean hui oktonas olmmoš, lean álo leamaš. Buohkat mu birra leat  jápmán.  Dušše  mun  lean  báhcán.  Lean  leamaš  uhccivuođa  rájes  oarbbis. Eadnin mus leat leamaš dán báikki nissonat, geat leat biebman go ledjen dárbbus ja  áhččin  buot  dat  olbmot,  geat  leat  ustitlaš  sániiguin  geahppudan  mu  eallima. Mus lea liegga viessu ja beaivválaš biebmu, go earát ledje ožžon eallimis eanet go mun. Áidna mii boahtá mus alddán leat mu muittut, man okta čábbásepmosiin lea mu ráhkisvuohta, ráhkisvuohta, mii guđii mu lámisin. Nappo lean máŋgga dáfus govssáhallan  dán  eallimis,  mu  stuorámus  doaivagat  eai  ožžon  goassige  šaddat duohtan. Olgguldasat sáhtán eallit vel vaikko man buori eallima, muhto siskkimuš jurdagiinnán lean álo okto ... »</span> (ÁIII, 188)  Vuosttaspersovdna-muitaleaddji  buktá  lohkkái  lagas  ja  priváhta  gova  das  mo  Heaika oaidná iežas eallima, buriid ja baháid. Oamastangeažus, <span type="quote">“siskkimuš jurdagiinnán”</span>, nanne dan  ahte  dát  leat  Heaikka  iežas  sánit,  mat  muitalit  mo  son  oaidná  iežas  eallima.  Go jurddaša  teakstaoasi  mii  čujuha  máŋga  jagi  ovddos  guvlui,  mas  Heandarat  lea  šaddan beaivegirjegihppagiid  hálddašeaddjin  ja  dovddus  čállin,  de  dát  sánit  šaddet  oassin Heaikka  eallingeardemuitalusas.  Oktovuohta  lea  addán  Heikii  friddjavuođa  ja  dárbbu bargat  justa  maid  ieš  háliida,  namalassii  čállit.  Seammás  oktovuohta  ja  mo  dainna birgehaddat,  lea  su  stuorámus  hástalus,  goitge  vuosttas  sohka-  ja  historjágirjeprošeavtta oktavuođas.  Heargenjár-Lásse  eallingeardeprošeavttas  sáhttá  son  báhtarit  lossa  jurdagiin ja oktovuođas, ja beaivegirji lea čađat Heikii dorvon masa sáhttá čállit buot man birra ii gáro olbmuiguin hállat, erenoamážit iežas ráhkisvuođamuitalusa.  Poehtalaš  giella  mii  ihtá  Heaikka  beaivegirjemerkestemiin  čájehit  ahte  son  livččii čáppagirjjálaščálli  ávnnas.  Dan  beali  Heaikka  árbbis  ja  dáiddus  dáidá  Heandarat áimmahuššat  ja  ovddidit  iežas  čállosiin,  muhto  dat  báhcá  dušše  hypotesan  go  lohkki  ii dieđe eanet Heandaraga birra go dan ahte son lea šaddan dovddus čállin. Teakstaoassi lea aŋkke  maŋit  áigái  mielde  nannemin  Heaikka  sajádaga  ja  bistilvuođa  čállin.  Bistilvuohta lea  maid  juoga  mii  gullá  luohteárbevirrui,  nu  mo  Ánte  Mihkkal  Gaup  čilge: <span type="quote">“Máŋggabealát dáiddár Áilluhaš, Nils-Aslak Valkeapää, lea dadjan ahte luođi bistilvuohta addá magia. Bistilvuohta lea juohke olbmui mávssolaš, danin go juohke olmmoš háliida eallit ja seailut”</span> (Gaup 2003: 45). Nu guhká go muhtin du muittaša, don it sihkkojuvvo eret kollektiivva muittus. Heaika láhčá alcces saji Máhtebáikki kollektiivva muitui čálalaš árbbiin ja muitalusaiguin mat muitaluvvojit Heaikka birra, Máhtebáikki čálli. Dainna son máidnu  máttuidis  ja  dáhkida  ahte  son  ieš  ge  eallá  viidáseappot  olbmuid  muittus  (vrd. Kappfjell  2008:  17–18).  Juoigan  lea  ge  vuohki  muittašit  olbmuid,  ja  luohti  govvida dovdduid mat čájehit olbmuid gullevašvuođa áigái, báikái ja bearrašii (Gaski 1997: 215,; vrd.  Turi  2010:  167).  Dáidaga  árbevirolaš  oassi  dakkár  kultuvrras  mas  kollektiivvalaš bealli  leamaš  guovddážis,  čájehuvvo  dakko  bokte  ahte  oktasašvuohta  doalaha  kultuvrra eallin.  Dán  oktavuođas  heive  bures  namuhit  juoidá  maid  Harald  Gaski  ovtta  koseriijas čállá muittašeami birra:  Muittašeapmi lea sápmelačča nannoseamos bealli. Jáhkán ahte leamaš dan láhkai guhká.  Mun  ieš  lean  šaddan  bajáš  dievva  muitalusaiguin  mas  muitaleaddji muittaša.  Sihke  dán  ja  duon  fearána.  Galggašii  gáddit  ahte  sápmelaččas  eai  leat eará  vásáhusat  go  ovddežiid  ja  doložiid  muittašit,  go  hui  uhcán  hállojuvvo otnábeaivvi birra. (Gaski 2010a: 18) Heaika  smiehttá  ge  divodettiin  čállosiid  ahte  máŋggas  su  agis  leat  juo  lohkamin ellojuvvon beivviid ja ráhkkanit iluhis gaskaahkái ja boaresvuhtii. Heaikka ii dohkket dán jurddašeami,  son  vállje  iežas  lági  (ÁI,  174).  Ja  loahpa  loahpas  Heaikka  poehtalaš beaivegirjemerkesteamit čájehit man rikkis giella <em type="italic">Árbbolaččat </em>teavsttas lea ja mo dákkár poehtalaš oasit leat mielde riggodahttimin prosalohkki lohkanvásáhusa. merkestemiid  vuođul,  su  jápmima  maŋŋá.  Heaika  lea  vuosttas  juolgi  veahkkin  go Heandarat  huksegoahtá  morsiin  Tarja-Leenain  sudno  oktasaš  viesu.  Heaika  dieđusge jurddaša  ahte  dohko  han  galgá  su  lohkkabumbá,  mas  leat  su  beaivegirjegihppagat:  <span type="quote">“Su eallinbarggu  livččii  doppe  goittot  Heandaraga  ealedettiin  dorvvus,  dasgo  nu  valjis  soai leigga  háleštan  dan  áššis”</span>  (ÁIII,  230).  Govvádus  doaibmá  materiálalaš  symbolan  go Heaika  veahkeha  Heandaraga,  Máhtebáikki  nuppi  buolvva  čálli,  hukset  alcces  ruovttu. Son  seammás  hukse  iežas  muitui  ja  árbái  dorvvolaš  vuorkká.  Nubbi  veahkeha  nuppi birget, goappá ge láhkai. Seammás go Heaika dahká soahpamuša Heandaragain ahte son áittarda  su  bumbbá,  de  son  maid  váldá  Heandaraga  reaŋgan  divodit  iežas  boares  vistti. Heaika, gii lea iežas sániid mielde <span type="quote">“[...] hárjánan ohcat doarjalusa ja vuoigatvuođa iežas eallimii  vássán  beivviin”</span>  (ÁII,  119).  Son  lea  oaidnán  mo  áiggit  nuppástuvvet  ja  dál Heaika  lea  viimmat  ge  gearggus,  Heandaraga  sániid  mielde:  <span type="quote">“Aisttan  lávket  donge viimmat  ođđa  áigái”</span>  (ÁIII,  129).  Vaikko  Heaika  vuoiŋŋalaččat  lea  leamaš  ođđa  áiggis guhkit go máŋggas earát Máhtebáikkis. Heandarat árvala bidjat elrávnnji ja liegga čázi ja nu šaddá ge.  </p>
    <p>
      <em type="italic">Čoahkkáigeassu </em>
    </p>
    <p><em type="italic">Árbbolaččat</em> váldopersovdna Heaika govviduvvo ráiddu álggu rájes juo persovdnan geas leat  čállináigumušat.  Son  áigu  čállit  sohka-  ja  historjágirjji  iežas  ruovttubáikki  birra, juoga  mii  ii  leat  dábálaš  1960-logu  álggus,  dalle  go  <em type="italic">Árbbolaččat  </em>muitaleamiáigi  álgá. Heaika  lea  vázzán  veahá  skuvllaid  ja  orron  muhtin  jagiid  oaivegávpogis.  Ii  oktage  eará Máhtebáikkis  leat  dan  ovdal  bargan.  Son  lea  bajásšaddan  áhči  haga  ja  lea  ferten  birget áhčihis  máná  stigmain.  Dát  dahká  ahte  sus  lea  veahá  eará  perspektiiva  eallimii  go siidaguimmiin.  Son  geahčada  dáhpáhusaid  ja  olbmuid  sihke  báikegotti  siskkabeale olmmožin ja olggobeale olbmo dutki čalmmiiguin. Káfestallamiid ja háleštemiid dieđuid vuođul  áigu  Heaika  čállit  girjji  mii  livččii  historjjálaš  dokumeantan  sihke  guovllu olbmuide  ja  boahttevaš  buolvvaide.  Heaika  prošeakta  vástida  <em type="italic">Árbbolaččat  </em>oaivefáddái, mo  ođđa  áiggi  nuppástuvvamat  váikkuhit  smávva  servodaga  praktihkalaš  eallimii  ja olbmuid sielueallimii, go Heaika lea mielde buktimin ođđa áiggi rávnnjiid Máhtebáikái. Su  čállinbargu  lea  ođasmahtti  bargu  smávva  sámi  gilážis  Davvi-Suomas  1960-logu álggus. Son čoaggá dieđuid máŋggaid jagiid ja loahpa loahpas almmuhuvvo girji. Heaika behtohallá go girji lea nu asehaš, lea dego son lea fillen olbmuid, son guhte lea vel veahá rábmostan  dan  girjji.  Siidaguoimmit  dattege  liikojit  girjái,  ii  gos  ge  iđe  negatiivva kommentárat dan birra maŋŋil go lea almmuhuvvon.  Heaika  nubbi  čállinprošeakta  lea  čállit  Heargenjár-Lásse  eallingearddi.  Áddjá  orui guovllus moadde buolvva áigi. Son lei ivdnás olmmoš ja máhtii feara maid. Prošeavttas orru álggu rájes juo earálágán johtu go vuosttas čállinprošeavttas; lea dego Heaika eanet návddaša  eallit  proseassas,  guoradit  Heargenjár-Lásse  eallima  ja  eallit  su  máilmmis,  go duođai  gárvvistit  girjji  ádjá  birra.  Heaika  dovddasta  loahpas  ahte  son  dán  háve  ii  nákce girjji čállit. Son almmuha dađistaga baicce aviisačállosiid Heargenjár-Lásse birra ja oažžu dakko bokte oktavuođa Lásse maŋisbohttiiguin, geat orrot máddelis Suomas. Dát dahká ahte  Heaika  ii  oainne  dán  prošeavtta  áibbas  eahpelihkostuvvan.  Sihke  sohkagirje<em type="italic">Árbbolaččat  </em>muitalusas.  Olbmot dohkkehit su olmmožin ja čállin ja son beassá bargat iežas miela miel barggu. Oktanaga vuosttas  ja  nuppi  čállinprošeavttain,  Heaika  čállá  oppa  áiggi  beaivegirjji.  Dát  šaddá  su maŋimuš  čállinprošeakta.  Das  son  čállá  vuđolaččat  iežas  eallima  birra,  sihke  iluid  ja morrašiid.  Son  čállá  das  gávpoteallima  birra,  mas  ii  oktage  su  fulkkiin  dieđe  maidege. Son maid dárkkista máhtežiid eallima ja merkesta buot nu rehálaččat go vejolaš, vaikko dat ii leat álo nu álki. Das leat beaivválaš eallima dáhpáhusat ja soga čiegusvuođat. Lea Heaikka  iežas  sániid  mielde,  <span type="quote">“ovtta  olmmošjoavkku  dokumeanta”</span>.  Beaivegirjjit  galget vurkojuvvot  sihkkaris  sadjái  dassážii  go  son  ieš  lea  jápmán  ja  áigi  boahtá  ahte  maŋit buolvvat sáhttet lohkat dán muitalusa. Teakstadásis  doaibmá  miellagiddevaš  speallu  vuosttas-  ja  goalmmátpersovdna<em type="italic">Árbbolaččat </em>muitalusas ja dat ovddasta viiddit perspektiivva mii čatná Heaikka jurdagiid ja  dáhpáhusaid  historjjálaš  kontekstii.  Olggobeale  muitaleaddji  ihtá  maid  Jovnna-Ánde Vesta jietnan, muhtimin servodatkritihkalaš jietnan mii váldá heađálaččaid beali ja jietnan mii viggá lohkkái čilget stuorra servodaga váikkuhusaid sihke Máhtebáikki olbmuide ja obbalohkái sámi servodahkii, historjjálaš konteavstta siskkabealde.  Go geahččá Heaikka váldoprošeavttaid, čállinbargguid gárvvistit ja čállin šaddat, de čállinprošeavttat  doibmet  báikegotti  ja  stuorraservodaga  dásis.  Čállima  buktagat  olahit sihke  guovllu  olbmuid  ja  stuorra  servodaga  lohkkiid.  Šaddat  čállin  doaibmá  eanet ovttaskas olbmo dásis, su iežas siskkimuš áigumušaid dáfus, ja maiddái báikegotti ektui. Buohkat geat dovdet Heaikka dihtet ahte son čállá, vaikko eai buohkat loga dan maid son lea čállán. Heaikka  sohkagirjeprošeakta  doaibmá  álggahalli  čálli  prošeaktan  ovttaskas olmmožin,  goit  álggus.  Dat  doaibmá  báikegoddedásis  nu  ahte  leat  siidaguimmiid  ja guovllu  olbmuid  jienat  mat  ihtet  girjjis.  Heaikka  vázzin  viesuid  mielde  čatná  giláža olbmuid  oktii,  go  son  doallá  oktavuođa  olbmuiguin  maiddái  go  olbmot  vásihit  váttis áiggiid.  Girjjis  lea  maid  potensiála  olahit  stuorra  servodaga  lohkkiid,  go  son  čállá  dan suomagillii.  Lea  vejolašvuohta  olbmuide  miehtá  Suoma  servodaga  lohkat  Máhtebáikki olbmuid  historjjá  ja  birgenlági  birra.  Heargenjár-Lásse  eallingeardi  šaddá  muhtin  láhkai seammá  ollu  Heaikka  birra  ja  kránnjánissona  Káhtariinna  eallináigumušaid  birra,  go dokumeanta Lásse ádjá birra. Heikii prošeakta šaddá mátki Heargenjár-Lásse eallimis. Nu mo  vuosttas  girjeprošeavttas,  de  leat  guovllu  olbmot  dehálaš  oassi  čállinprošeavttas, muhto Heargenjár-Lásse eallingeardi šaddá eanet persovnnalaš Heikii go Lásse áddjá lei buot  mii  Heaika  ii  leat.  Aviisačállosat  maid  Heaika  čállá  ádjá  birra,  čatnet  ádjá  eallima olggobeale servodahkii, go Lásse maŋisboahttit geat orrot máddelis Suomas, lohket daid ja váldet oktavuođa Heaikkain. Maŋimuš čállinprošeakta, beaivegirjeprošeakta, doaibmá eanemusat  Heaikka  persovnnalaš  dásis,  ovttaskas  olmmožin.  Lea  dattege  kollektiivva jietna mii ihtá su merkestemiin, go son govvida oppalaččat Máhtebáikki siskkit eallima. Merkestemiid  váikkuhus  stuorát  servodahkii  ihtá  binnánaš  teavsttas  geahčastahkan ovddos guvlui, mas Heandarat, geasa Heaika lea oskkildan beaivegirjegihppagiid, vuoras almmájin muitala ahte su stuorimus inspirašuvdna šaddat čállin lea leamaš Dulka-Mártte Heaika. Heaika čatná oktii áiggiid ja govvida lohkkái erenoamážit olbmuid sielueallima ja  áiggi  nuppástuvvamiid.  Son  lea  áhčihis  mánná  gii  lihkostuvvá  šaddat guovlluhistorihkarin, kulturbargin ja čállin.  prošeakta ja Heargenjár-Lásse eallingeardebargu čájehit ahte Heaikka dáhttu ii leat dušše almmuhit  ovtta  girjji,  muhto  šaddat  čállin  ja  eallit  das.  Dát  ii  leat  nu  álki  geafes  áiggis, mas  olbmot  muđui  ellet  vuođđoealáhusas,  smávvadálolažžan.  Heaikkas  lea  erenoamáš lihkku go son eatnistis árbe veahá ruđa, nu ahte sáhttá das eallit ja álggahit čállinbarggu, ii  ge  dárbbaš  bargat  dábálaš,  dahje  <span type="quote">“albma”</span>  bargguid.  Heaika  dárbbaša  dasa  lassin siidaguimmiid  ja  guovllu  olbmuid  luohttámuša,  sihke  diehtočoaggimii  ja  dohkkehuvvot čállin  báikegottis.  Báikki  olmmožin  ja  sámegiel  hállin  ii  leat  váttis  Heikii  oažžut oktavuođa olbmuiguin. Leat su iežas udjuvuohta ja lossa miella mat ráiddu álggus sáhttet hehttet  su  barggu  ovdáneamis.  Heaika  oahppá  dađistaga  mo  dáinna  galgá  birgehaddat. Son  vázzá  viesuid  mielde,  káfestallá,  hálešta  olbmuiguin  ja  veahkeha  kránnjáid  jos dárbbašit  veahki  ja  šaddá  dynámalaš  persovdnan  muitaleaddji  gaskkas,  juoga  mii  dahká  ahte  perspektiiva  maid  molsašuvvá. Vuosttaspersovdna-muitaleaddji  doaibmá  dialogain,  njuolggomuitalemiin  ja  Heaikka beaivegirjjiin  ja  hábme  lagas  oktavuođa  erenoamážit  váldopersovnna  jiena  ja  lohkki gaskkas.  Goalmmátpersovdna-muitaleaddji  dávjá  ovddasta  Heaikka  perspektiivva </p>
    <p>
      <em type="bold">Árbemáhttu ja gullevašvuohta báikái </em>
    </p>
    <p>Váldopersovnna  Heaikka  guorahallamat  čállinbargguid  oktavuođas,  govvidit  su diehtogoikku ja beroštumi báikkálaš árbevirolaš máhttui ja birgejupmái. Guorahalan dán kapihttalis eanas mo Heaika searvá praktihkalaš bargui ja mo son oaidná iežas sajádaga Máhtebáikkis  dehálaš  oassin  su  birgemis.  Dán  fáttá  vuolde  gieđahalan  maiddái  eará persovnnaid rolla ja mo sin gullevašvuohta báikái ihtá teavsttas. Guovddáš persovdna dán oktavuođas  lea  Heaikka  eanu  Hemmo.  Hemmo  gullá  bulvii  man  birgejupmi  ollásit  lea leamaš luondduealáhusa duohken. Hemmo eallá nu mo álo lea eallán ja birge bures, ođđa áiggi váikkuhusat eai bastte sutnje. Heaikka vilbealli ja Hemmo neahpi Máhte-Máhtte lea dán kapihttala nubbi guovddáš persovdna. Máhte-Máhtte lea Máhtebáikki heastaalmmái ja lea maid jurddašanvuogi ja eallinvuogi dáfus čadnon árbevirolaš luondduealáhusaide. Máhte-Máhtte lea buolvva nuorat go Hemmo ja servodatnuppástusat váikkuhit earaláhkai sutnje go Hemmoi, dat njulgestaga čuhcet su birgemii. Máhte-Máhte eallin ja hástalusat doibmet  muitalusas  kontrástan  Hemmo  eallimii.  Čearddalašvuohta,  báiki  ja ruovttuiduvvan ja Heaikka rolla árbbolažžan maid guorahallojuvvojit dán kapihttalis.</p>
    <p>
      <em type="italic">Luossabivdi Hemmo-eanu  </em>
    </p>
    <p><em type="italic">Árbbolaččat  </em>váldopersovdna  Heaikkas  lea  lassin  čállinprošeavttaide,  nubbi  guovddáš beroštupmi: guollebivdu, ja erenoamážit luossabivdu. Ollesolmmožin sus lea prošeaktan oahppat suohpput. Heikii lea dát stuorra hástalus. Son lea bajásšaddan áhči haga ii ge leat mánnán  oahppan  dan  maid  almmái  ferte  máhttit  smávvadálolažžan  Máhtebáikkis. Heaikka eanu Hemmo orru Máhtebáikkis ja lea eallilan olmmoš juo trilogiija álggus. Son ássá ovttas iežas eamidiin Riittáin, sudnos eai leat mánát. Hemmo lea Heaikka kránnjá ja lagamus olmmoš ja son lea leamaš dego áhčči Heikii. Hemmo lea ge nubbi persovdna gii namuhuvvo<em type="italic">  Árbbolaččat  </em>teavsttas,  váldopersovnna  Heaikka  maŋŋá:  <span type="quote">“Diibmu  časkkii čieža,  časkkii  gávcci,  ja  Hemmo  gullui  juo  rándahis  iđitmuora  skoalkimin.  [...]  Hemmo dat gille, murre juohke iđit vaikko ii livčče dárbu”</span> (ÁI, 5). Sánit <span type="quote">“Hemmo dat gille”</span> leat olbmo  persovnnalaš  govva  nuppis.  Erenoamážit  partihkal  <span type="quote">“dat”</span>  lea  njálmmálaš dadjanvuohki  mii  bidjá  dán  gova  Heaikka  perspektiivan  ja  lohkki  oažžu  buori álgogovvádusa  Hemmo  persovnnas  dás  juo;  Hemmo  dálvet  murre  ja  geasset  gis  bivdá joga ja gárvviha firpmiid bivdin láhkai. Son hárve fitná olggobealde Máhtebáikki ja dušše dalle  go  ferte  maidege  gávppašit  dahje  jos  <span type="quote">“gohččojuvvo”</span>  bearašdoaluide.  Hemmo  lea barggán ja sutnje sáhttá luohttit. Son hállá dušše dalle go ieš oaidná dasa dárbbu. Hemmo lea maiddái áidna olmmoš geasa su oabbá Risten oskkilda muitalit iežas čiegusvuođa: gii Heaikka áhčči lea. Dan áiggi go Heaika riegáda, lea stuorra suddo oažžut máná jos ii leat náitalan,  ja  Risten  ii  dieđe  gean  ge  guhte  lea  ovdal  ožžon  luovusmáná  dien  guovllus. Hemmo dadjá oabbásis go son gullá gii áhčči lea: <span type="quote">”– Vai nie das geavai. Gánddas galgá bures  fuolatuvvot.  Diein  livčče  gal  jáválaš  olbmuin  ruhta  veahketastit  máná bajásgeassimis,  muhto  dáidá  leat  buoremus  vajáldahttit.  In  livčče  jáhkkán  albmás, luhkkára  ja  skuvlaalbmá  bártnis”</span>  (ÁI,  52).  Njálmmálaš  giella  ja  Deanuleagi suopmanmearkkat dahket ahte Hemmo sánit gullet sutnje ja su persovdna lea ollásit daid duohken.  Hemmo  guoktás  Riittáin  eai  leat  mánát  ja  Hemmos  lea  dan  dihte  buorre  dilli váldit vára neabis. Hemmo ja su viellja Máhtte hukseba viesu Ristenii, vai sus lea ruoktu gos beassaba mánáin orrut. Hemmo buktá sudnuide muoraid ja varas guoli.  Go  Heaika  stuorru,  son  ii  goassege  dárbbaš  veahkehit  ednos  beaivválaš  bargguin. Dan dihte Heaika ii oahpa ge árbevirolaš almmáiolbmuid bargguid. Guorahaladettiin dán fáttá, mun jurddašin mo sáhtán dulkot dán, ahte Hemmo ii oahpat iežas neahpái dákkár bargguid  maid  ferte  máhttit  jos  galgá  birget  dakkár  servodagas  go  Máhtebáikkis.  Ovtta ságastallamis Ánde Sombyin čilgejin dán ášši <em type="italic">Árbbolaččat-</em>ráiddus ja jerren sus mo son dan  ádde.  Somby  lea  bajásšaddan  Sirpmás,  smávva  sámi  báikkis  Deanuleagis,  seammá áiggis  masa  <em type="italic">Árbbolaččat </em>dáhpáhusat  leat  biddjon.  Sus  lea  ollu  máhttu  sámi  árbevirolaš servodaga  ja  gulahallanvugiid  birra.  Ánde  árvalii  ahte  áhči-bártni  gaskavuođas  leat duollet dálle konfliktadilálašvuođat (Somby 2007). Hemmo sáhttá ná láhttet danin go son háliida várjalit gánddariebu geas ii leat áhči doarjja. Hemmo dalle álkit garvá konflivttaid ja  váttisvuođaid  Heaikkain.  Dán  hypotesii  eai  leat  teavsttas  ollu  referánssat.  Hemmo  ii goassige  juogat  dakkár  jurdagiid  lohkkiin,  ii  muđui  ge  muitaleaddji  bokte  muitaluvvo mihkkege dán birra. Hemmos goit ge eai leat alddis mánát, eai sus ge leat iežas vásáhusat mo lea bajásgeassit máná.  Lea  erohus  bajásgeassimis  ja  veahkeheamis.  Hemmo  duođaid  álohii  veahkeha  ja doarju Heaikka ja son doallá sániidis: <span type="quote">“Gánddas galgá bures fuolatuvvot”</span>. Soađi maŋŋá, go  Heaika  áigu  fárret  eret  Máhtebáikkis,  Risten  čierru  ii  ge  háliit  ahte  Heaika  galgá vuolgit, muhto Hemmo dadjá ahte Heaika lea ollesolmmoš ja sáhttá bargat maid dáhttu. Son luohttá dasa ahte nuorra almmái máhttá váldit vára iežas ja geahččala jeđđet oappás: <span type="quote">”Ii Heike leat dakkár olmmoš mii duššá, Heike máhccá go dat áigi lea boahtán”</span> (Á1, 34). Dát  sitáhta  šaddá  dego  retroperspektiivva  geahčastat,  mii  čujuha  <em type="italic">Árbbolaččat </em>muitalusa ovddos  guvlui:  lohkki  diehtá  ahte  Heaika  lea  máhccán,  dan  beassá  lohkat  juo  vuosttas girjji álggus. Hemmo kommentára geažida dan ahte lea oidnojuvvon ahte Heaika fárre fas ruovttoluotta iežas ruovttubáikái. Hemmo deattuha dán ovtta ságastallamis maŋŋil go son áiddo  lea  šaddan  leaskaalmmái.  Heaika  jearaha  duon  dan  ja  Hemmo  čohkká  iežas jurdagiid  siste,  jurddašaddá  iežas  eallima:  <span type="quote">“«Hemmo,  juogo  muorravisti  lea  fargga dievva?»  jearrá  Heaika.  «Fargga»,  vástida  áddjá  ja  jurddaša  vuot  oktii  ahte  Heaika  lea olmmoš, gii áigu guhká eallit”</span><span type="quote">«Hemmo,  juogo  muorravisti  lea  fargga dievva?»</span>  jearrá  Heaika.  <span type="quote">«Fargga»</span>,  vástida  áddjá  ja  jurddaša  vuot  oktii  ahte  Heaika  lea olmmoš, gii áigu guhká eallit” (ÁI, 66). Dát nanne Heaikka bistevašvuođa persovdnan ja buktá vuordámuša ahte Heaika áigu birget. Hemmo  lea  Heaikka  ovdagovva  ja  gáibmi.  Hemmo  namma  lea  Máhte-Heaika, muhto  olbmot  gohčodit  su  Hemmon.  Heaika  geavaha  iežas  dutkamušas  dasa  lassin Hemmo  suomagiel  nama,  Heikki  Rastos  Rastossen  (ÁI,  209).  Árrat  juo  <em type="italic">Árbbolaččat </em>dáhpáhusráiddus  Áhkku  muitala  ovtta  dialogas  Heaikkain,  man  lagas  gaskavuohta  lea Hemmo  ja  Heaikka  gaskkas:  <span type="quote">“–  Makkár  dat  lei  mus  dat  áddjá,  dat  Máteš?  –  Luonddu mánná.  Doai  Hemmoin  sulastahttibeahtti  buot  eanemus  su”</span>  (ÁI,  18).  Heaika  mearrida ahte sohkagirji galgá oamastuvvot Hemmoi (ÁI, 46). Heaika oahppá ovdamearkka dihte Hemmos mo birget skápmain, mii láve leat Heikii lossa áigi:  Iige  skápma  leat  álo  ahkidis  áigi,  muhto  sáhtii  addit  olbmui  olluge,  jos  máhtii váldit  dan  rivttesláhkai  vuostá.  Hemmo  máhtii,  Hemmo  ii  diktán  dovdduid hálddašit iežas muhto hálddašii ieš daid, munge oahpan go ealán doarvái guhká. Son  bajidii  ednos  buohkaid  earáid  bajábeallái,  Hemmo  lei  sutnje  ovdamearka, man dohkkii čuovvut. (ÁI, 174)  Sitáhta  álgá  friija  gaskkalaš  muitalemiin,  Heaikka  perspektiivvas.  Nuppi  cealkaga maŋimuš  oassi  lea  vuosttaspersovdna-muitaleaddji  preseanssa  hámis  mas  perspektiiva gullá  Heikii.  Goalmmát  cealkka  orru  álggus  jorramin  olggobeale  muitaleaddji perspektiivan,  muhto  sátni  <span type="quote">“dohkkii”</span>  bidjá  liikká  Heaikka  dás  ge  perspektiivva hálddašeaddjin,  go  dán  oktavuođas  <span type="quote">“dohkkii”</span>  govvida  oaivila  mii  gullá  Heikii.  Heaika maid  oahppá  Hemmos  mo  murren  doaibmá  dálkkasin  skábman.  Dát  sitáhta  čájeha gaskavuođa  edno  ja  neabis  gaskkas:  <span type="quote">“Guokte  oktonas  albmá  vásiheaba  skábmabeaivvi rándahis.  Nuoratge  lea  gávdnagoahtán  ilu  murremis,  boarrásut  lea  juo  áigá  oahppan diehtit  mo  buoremusat  birgehallá  oktovuođain”</span>  (ÁI,  122).  Ii  Heaika  leat  murrema  ge oahppan mánnávuođas. Son aŋkke vállje dán barggu alcces sihke dárbbašlaš doaibman ja sieludálkkasin.  Murren  lea  nubbi  Hemmo  miela  miel  bargu  ja  Heaika  áigu  bargat  dan maid  eanu  bargá.  Pedagogihkadutki  Asta  Balto  lea  dutkan  mo  sámi  mánáidbajásgeassin lea rievdan áiggi mielde. Dološ gálduid mielde lea čielggas ahte mánát bajásgessojuvvojit árrat iešguđet rollii, ja dat ráhkkanahttá sin ollesolbmo eallimii. Dattege ii lean nieiddaid ja  gánddaid  bargojuohku  álo  nu  čavgadit  sirrejuvvon,  sii  maid  bajásgessojuvvojedje ovttaláhkai  (Balto  1997:  53–54).  Balto  oaivvilda  ahte  bargojuohku  nissoniid  ja  albmáid gaskkas lea leamaš ulbmillaš ja dat ii dárbbaš máksit ahte dat lea sohkabealvealaheaddji. Dan  maid  son  lea  gávnnahan  go  lea  dutkan  boares  gálduid  nissona  sajádaga  hárrái,  ii čujut  dan  guvlui  ahte  nissoniid  ja  albmáid  gaskkas  livčče  erohusat  fámu  dáfus. Bajásgeassinvuohki  maid  oaidná  ovttaárvosašvuođa  ollesolbmuid  ja  mánáid  gaskkas (ibid:  61–62).  Sámi  servodagas  murren  lea  leamaš  eanaš  almmáiolbmo  bargu.  Heaikka ákšučuollamat<em type="bold">  </em>doibmet  <em type="italic">Árbbolaččat  </em>teavsttas  teakstaauditiivva  motiivan  mii  govvida Heaikka iešbirgejeaddjin. Máhtebáikkis gullo ahte dá lea doaimmalaš dáluisit bargamin, son  birge  ieš  muoraid  dáfus,  juoga  mii  lea  kontrásta  govvii  maid  lohkki  álggus  oažžu Heaikkas  go  gaiku  seaidnefielluid  eatni  boares  láđus.  Heaika  ovdána  muitalusas almmáiolbmo  <span type="quote">“ideálagova”</span>  hárrái  ja  Hemmo-eanu  ii  leat  dán  oktavuođas  heajos ovdagovva. Hemmo eallá iežas lági mielde ii ge beroš nu ollu das maid eará olbmot jurddašit. Vaikko  son  lea  orron  Máhtebáikkis  olles  eallima,  de  son  ii  leat  áŧesmielalaš,  ii  goitge olbmuid  vuostá  geain  son  berošta.  Su  čielga  doarjja  Risten  oabbái  go  son  šaddá áhpeheapmin,  lea  buorre  ovdamearka.  Muhtin  beaivvi  go  Heaika  fitná  ednos  gallemin, Hemmo  lea  čiktimin.  Heaika  hoahká  ahte  Hemmo  dat  lea  gillil.  Hemmo  vástida:  <span type="quote">”– Muhtun čiktá ja nubbi eará bargá juoga eará barggu, juohketaš bargá maid máhttá”</span> (Á1, 12). Mottiin sániiguin Hemmo dadjá ahte son dal bargá iežas bargguid, ii ge sehkke iežas earáid  áššiide  ja  doaimmaide.  Hemmo  lea  čađa  praktihkalaš  olmmoš,  nu  mo  dalle  go Birgget guoktá Ándde nieida Risten náitala. Maŋŋil go heajastallamat leat meattá, de leat báhcán  moadde  viidnaboahtala  gieddái:  <span type="quote">“Hemmo  dutká  daid  iige  leat  goassege  oaidnán nie  čáppa  govaid  viidnaboahtaliin,  oainnat  headjaboahtalat,  son  jurddašii  ja  váldá  daid ruoktut  čikŋan  dahje  dohkkejithan  dat  ginttaljuolginge  diekkár  starga  boahtalat”</span>  (ÁI, 103).  Gos  earát  dáidet  oaidnit  juhkanvuođa  mearkkaid,  de  Hemmo  jurddaša  ášši  birra iežas láhkai.  Hemmo lea albma iešbirgejeaddji ja su iešoaivválašvuohta govviduvvo bures oktii go  Ándde  guovttos  Birggeha  geahčen  leat  čoakkálmasat.  Ollu  olbmot  leat  boahtán čoakkálmasaide.  Olles  giláš  ihtá  čoakkálmasaide  vuosttas  beaivvi  –  earret  Hemmo.  Son buđalda viesu olggobealde gos buohkat sáhttet su oaidnit, son áigu buđehiid gilvit. Ii ge beroš jos muhtin nimmora dan dihte:  </p>
    <p>Boares  dulka  vilššáda  ain  duollet  dalle  Hemmo  vistti  guvlui,  gos  dáluisit  rasilda buđetbealddus.  Suohppu  muhkkiid  beldui  ja  fitná  ain  dássemin,  lei  alimus buđetgilvináigi.  Muhtumin  čuoččasta  muhkkelána  ala  ja  gávká  čoakkálmasstobu guvlui,  vuoiŋŋasta  ja  fas  dohppe  gáffalgoaivu  gihtii.  Sárdnealmmáige  geahčasta olggos,  áicá  Hemmo  ja  buorida  leavttu.  Boares  dulka  ii  šat  háhppet  dulkot.  Son sorrodaddagoahtá  ja  guođđala  sániid,  go  viggá  čuovvut  sárdnealbmá.  Jietna dorggiida, muođut bánžžagit ja son ain šaddá ain sihkastit bivastagaid gállus. (ÁI, 21) Olggobeale  muitaleaddji  referere  dáid  dáhpáhusaid  lohkkái,  muhto  nuppi  cealkaga maŋimuš sánit, <span type="quote">“lei alimus buđetgilvináigi”</span> gullet Hemmoi. Son bargá iežas dábálaš lági mielde,  ii  ge  divtte  eará  doaluid  su  muosehuhttit.  Beaivvi  maŋŋá  Hemmo  maid  ihtá čoakkálmasstohpui  ja  čohkká  oskkáldasat  Riittá  bealde  máŋggaid  tiimmuid.  Hemmo liikká  ii  leat  álo  gierdevaš  eará  olbmuid  doaimmaid  hárrái.  Go  son  gullá  ahte  guovllu vuosttas sámesearvi lea heaittihuvvon, de dadjá: <span type="quote">“– Inbat mun juo dalle dadjan go bidje nissonolbmo  njunušin,  muitágo  Heaika?”</span>  (ÁII,  32).  Hemmo  lea  árbevirolaš  sámi servodagas bajásšaddan ja doppe orron eallinagi, ii ge son leat hárjánan oaidnit nissoniid dakkár  njunušposišuvnnas.  Heaika  ii  dasa  vástit  maidege.  Son  goit  čuovvu  ednos ovdamearkka  das  ahte  bargá  dan  maid  áigu,  viggá  dan  láhkai  birget  ii  ge  divtte  earáid stivret su eallima. Heaika lea dattege eanet várrugas almmái ja lea oahppan mo gánneha láhttet vai birge ja dohkkehuvvo iežas válljemiid dáfus.  Sitáhtat  bajábealde  leat  buorit  ovdamearkkat  das  mo  Hemmo  persovdnan eanemusat  govviduvvo  daguin  ja  dialogain.  Muhtimin  govviduvvo  son  Heaikka  dahje olggobeale muitaleaddji perspektiivvas, nu mo álggus juo, go Heaika jurddaša:” Muhto ii Hemmo  leat  oktageardán,  Hemmo  diehtá  ollu  eanet  go  olbmot  oppa  árviditge,  Hemmo sáhtii leat vel stuorra veahkkin dán čállinbarggus” (ÁI, 5). Dát lea<em type="italic"> Árbbolaččat </em>vuosttas siiddu  maŋimuš  cealkka  ja  dat  bidjá  Hemmo  guovddáš  persovdnan  sihke  Heikii  ja muitalussii.  Go  Hemmo  eamit  Riittá  jápmá,  de  buktá  buotdiehtti  muitaleaddji  dán  gova Hemmos:  <span type="quote">“Hemmosge  leat  dovddut,  vaikko  máŋggas  navdet  su  dušše  dovdduhis fierpmástallin  ja  muorračuollin.  Dovddut  leat  gos  nu  čiekŋalasas  olbmo  siskkimuččas”</span> (ÁI, 66). Lohkki oažžu hárvenaš gova Hemmo dovdoeallimis <em type="italic">Árbbolaččat </em>nuppi oasis, go son lea vuorddašeamen Heaikka:  Son  dovddai  iežas  nu  geahnoheapmen,  go  vurddii  das  lássaguoras  oappábártni. Sus  lei  ahkit.  Dákkár  dovdu  lei  sutnje  vel  muhtun  jahki  dás  ovdal  viehka  vieris, muhto  son  leige  vel  dalle  buorre  muddui  iešbirgejeaddji.  Oktovuođadovdu vajálduvai  rándahis  ja  bivdosiid  divodettiin,  eallimis  lei  čielga  dárkkuhus.  (ÁII, 13) Perspektiiva lea eanas olggobeale muitaleaddjis, duođašteamen lohkkái dan mii ovddit sitáhtas daddjo: Hemmos leat dovddut. Dát lea lohkkái muitalusa bajit dási govva dán lágáš albmáid jurddamáilbmái. Hemmo dovdoeallin lea ollu čadnon dasa man buresbirgejeaddji son lea. Go áddegoahtá ahte lea boarásmuvvan ja fámut leat nohkagoahtán, son ii leat nu searalaš go ovdal, de dat čuohcá áddjái. Hemmo joatká liikká oahpes bargguid nu guhká go veadjá, uhca áššiid mat gullet beaivválaš eallimii. Son diktá earáid jurddašaddat eallima mohkas váldogažaldagaid (ÁII, 14). Sitáhta maŋimuš sánit, <span type="quote">“eallimis lei čielga dárkkuhus”</span> gullet ge Hemmo perspektiivii: konkrehta ja deaivilis sánit, nu mo lohkki juo dovdá su hállan- ja láhttenvuogi. Sitáhtat mat dás leat namuhuvvon Hemmo oktavuođas, čujuhit nuppi sitáhtii, mas Heaika jurddaša: <span type="quote">“Hemmo máhtii, Hemmo ii diktán dovdduid hálddašit iežas muhto hálddašii ieš daid, munge oahpan go ealán doarvái guhká”</span> (ÁI, 174). Dát sitáhtat čilgejit lohkkái juoidá oppalaččat olbmo máŋggabealat luonddu birra. Hemmo lágan jaskes albmáin leat dovddut vaikko daid eai álo čájet. Hemmo lohpádus Risten oabbái ja vuohki mo Hemmo álo fuolaha Heaikka leat dasa duođaštussan. Sitáhtat čájehit kontrásttaid Hemmo ja Heaikka gaskkas: Hemmo lea praktihkalaš, searalaš ja dan láhkai buresbirgejeaddji almmái árbevirolaš sámi servodaga mihtuid mielde. Heaikkas váilot dát dáiddut, son biddju jurddašeaddji, filosofa posišuvdnii, dakkár gii smiehtada dálá – dološ – ja boahtteáiggi, dakkár gii jurddašaddá eallima mohkas gažaldagaid. Heaika  berošta  olbmuid  iešguđet  bargguin  ja  doaimmain,  erenoamážit  Eanu árbevirolaš  luossabivddus.  Heaika  oažžu  Hemmo-ednos  dehálaš  dieđuid  guollebivddu birra.  Ovtta  ságastallamis  Hemmoin  boahtá  ovdan  man  dehálaš  johkabivdu  geasset  lea leamaš  Máhtebáikki  olbmuid  birgejupmái.  Dán  háve  lea  Hemmo  gii  fitná  Heaikka gallemin, juoga mii lea hárves dáhpáhus. Dábálaččat lea Heaika guhte fitná ednos luhtte káfestallamin  dahje  boradeamen.  Lea  hárve  ahte  Hemmo  ieš  fitná  gean  ge  luhtte hálešteamen, ja go Hemmo dál fitná Heaikka luhtte, de dat mearkkaša ahte sus lea miella háleštit.  Hemmo  lea  dán  jagi  viehka  maŋŋit  goddán  vuosttas  guoli.  Dat  muittuha  su dakkár  issoras  guolehis  jagi,  go  ii  baljo  gávdnon  guolli  jogas.  Lei  dulvejahki  ja  njurjot borre measta visot guoli ovdal go beasai goargŋut johkii. Geafes áiggiin dakkár guolehis geasit  sáhtte  dagahit  nealggi  ja  heađi  olbmuide.  Ii  han  olbmuin  dalle  lean  ruhta  mainna oastit biepmu dahje eará diŋggaid: </p>
    <p type="listitem">– Na leamaš gal gusto surgadis áigi. – Na lei. Ja dan seamma gease oidnen munge</p>
    <p>juvddálačča, jođii dáppe ja gávppašii čáppa boaluid, dakkáraš ártegis áitelohkaid, boaganoivviid, muhto lei datge válljen áiggi goas vuolgá minguin gávppašit, mo gumppiid mii livččiimet suitán daid oastit go ii gávdnon ruhtabihttá ii jáffuiddage diekkár guoletis gease. (ÁI, 225–226) Jahkelohku  ii  leat  mihkkege  maid  Hemmo  muđui  láve  namuhit  go  hálešta  Heaikkain, muhto  guolehis  jagit  leat  nu  darvánan  su  muitui  ahte  daid  son  gal  muitá,  ja  dát dáhpáhuvvá 1922. Nubbi guolehis jahki man birra Hemmo muitala Heikii lea 1918 (ÁI, 225).  Johkabivdu,  erenoamážit  luossabivdu,  lea  guovddáš  Hemmo  áigejurddašeamis  ja birgenáddejumis. Dákkár dieđuid dehálaš ealáhusa ja birgema birra, Heaika sáhttá fidnet ságastaladettiin Hemmoin.  Lassin johkabivddu historjjálaš dieđuin, Heaika berošta bivddu praktihkalaš bealis, man  son  ieš  ge  háliidivččii  máhttit.  Mun  lean  dán  oktavuođas  háleštan  iežan bargoskihpáriin,  Gaebpien  Leenain,  Lena  Kappfjellain  (2009)  Heaikka  čállinprošeavtta birra  ja  su  beroštumiid  árbevirolaš  johkabivdui.  Kappfjell  árvala  ahte  Heaika  berošta gealbbus  ja  árbemáhtus,  maid  gieđahalan  metodalaš  lahkaneamis.  Árbemáhttu,  mii  lea guovddáš oassi jávohis máhtus, lea dakkár máhttu mii ferte inkorporerejuvvot jos olmmoš galgá  dan  albmaláhkai  oahppat  (vrd.  Kappfjell  2008:  17).  <em type="italic">Árbbolaččat-</em>ráiddus  Hemmo oaidná ahte Heaikkas ii leat dat seammá máhttu go sus, son gii lea áhčis oahppan mánnán juo  čiktit.  Oktii  go  Heaika  áigu  fitnat  gávpemátkkis,  son  jearrá  jos  Hemmo  dárbbaša maidege. Hemmo dárbbaša moardinárppu <span type="quote">“[...] muhto ii jáhkkán su máhttit válljet rivttes árppu,  ja  árvalii  ieš  fitnat  maŋit  vahkos  árppuid  dihte  Márkanis,  buktá  vel  seammás margarinkássa”</span> (ÁI, 149–150). Lea váttis dán sitáhtas diehtit jos Hemmo teavsttas dadjá <span type="quote">“muhto ii jáhkkán su máhttit válljet rivttes árppu”</span> Heikii, vai jurddaša go son dušše dan ja de  dasto  árvala  ieš  fitnat  Márkanis.  Hemmo  aŋkke  diehtá  ahte  Heaikkas  ii  leat  doarvái máhttu  válljet  dan  maid  son  dárbbaša  ja  ordne  ieš  ášši.  Ii  ge  Heaika  oahpa  go  ii  beasa mielde  válljet  árppuid.  Heaika  veahkehišgoahtá  liikká  Hemmo  bivdit  go  nubbi  ii  šat nákce okto suohpput. Go Hemmo boarásmanbeivviin ii šat veaje Eanu ala, de Heaika ieš bivdigoahtá  geasset.  Son  geahččala  oahppat  suohpput  ja  dan  bokte  háhkat  johkabivddu gealbbu. Dát ii leat dattege nu álki Heikii. Son dávjá hoahká mo son ii leat dán oahppan mánnán ja das vuohttá ahte son váillaha dán máhtu, ovdamearkka dihte go son Hemmoi dadjá:  <span type="quote">“–  Muhto  lei  liikká  buorre  ahte  oaččotin  Máhtte-vilbba  alccesan suhpodanskihpárin, okto in livčče arvan bivdigoahtet, dajai Heaika. – Oainnat go it leat juo  uhccivuođa  rájes  hárjánan  dasa.  –  Oktage  ii  leat  oahpatan”</span>  (ÁII,  19).  Heaikka vástádus  sáhttá  geažidit  ahte  son  sivahallá  Hemmo  go  dat  ii  leat  su  oahpahan.  Heaika dattege ii goassege njuolgga sivahala ednos dan dihte. Suohpput ii leat ge mihkkege álkes bargguid.  Máhtte-vilbealli  lea  veaháš  hohppui  ja  dat  dagaha  ahte  fierpmit  muhtimin sorrostit ja sáiggagit. Hemmo, gii ieš lea nu dárkil ja diehtá man ollu bargu lea firpmiid čiktit ja doallat daid ortnegis, ii liiko jos muhtin lea šlihttui bivdosiiguin: <span type="quote">“Lei duohta ahte hohppos Máhte-Máhtte lávii muhtumin vehá sahtedohko suhpodettiin. Dárkilis áddjá lei dan  áican  ja  iige  dieđusge  sáhttán  dohkkehit  dakkár  fuollameahttunvuođa”</span>  (ÁII,  19). Suohpput  ferte  máhttit  rivttes  ja  čáppa  vuogi  mielde.  Dán  máhtus  lea  dasto  sihke praktihkalaš  ja  estehtalaš  bealli.  Dán  oktavuođas  sáhttá  ge  dadjat  ahte  suohppuma estehtalaš  bealli  gullá  olbmo  birgengoansttaide,  go  dat  doaibmá  praktihkalaš lihkostuvvama eaktun ja dat dahká álkibun doallat bivdosiid ortnegis eai ge dat sáiggat nu johtilit.  Suohpput-máhtu parallealla lea johkafatnasa goargŋuma estehtalaš árvvoštallan das mo buoremusat galgá goargŋut. Harald Gaski muitala mo su eahki oahpahii su goargŋut ja man dehálaš lei čábbát dan dahkat ja rivttes lági mielde doallat čuoimmi. Muđui don šaddet  earáide  bogostahkan  ja  čábbát  goargŋut  lei  maiddái  dat  vuohki  mii  doaimmai buoremusat (Gaski ja Kappfjell 2002: 76). Sámi árbevierus lea muđui dábálaš árvvoštallat praktihkalaš barggu ja duoji dan mielde ahte galgá leat sihke ávkkálaš ja čáppat oaidnit (Gaski  1995;  Gaski  1997).  <em type="italic">Árbbolaččat  </em>muitalusas  Heaika  viggá  máŋga  jagi  oahppat suohpput,  sihke  joga  alde  ja  go  ságastallá  ednuinis.  Vaikko  mo  de  vikkašii,  Heaika  ii goassege  bastte  oahppat  bivddu  nu  bures  ahte  dan  sáhtášii  gohčodit  sus  árbemáhttun. Boarásmanbeivviinis  son  dáidá  joksan  johkabivddu  gealbodássái  go  dalle  son  hálddaša dán  barggu  nu  ahte  goddá  guoli,  muhto  go  son  ii  riekta  oahpa  dan  maid  johkabivddus ferte  máhttit,  de  Heaika  ii  ge  sáhte  joksat  luossabivddu  árbemáhtu  dási.  Luossabivddu árbemáhttui lea čadnon ieš dovdu man olmmoš vásiha go lihkostuvvá bivddus. Heaika ii beasa  goassege  háleštit  ja  árvvoštallat  bivddu  Hemmo-edno  dássásažžan  ja  dovdat  su dohkkeheami  buori  barggu  ovddas.  Hemmo  guoktá  Heaikka  ságastallamat  bivddu  birra mannet eanet dan guvlui ahte Hemmo muitala ja Heaika guldala.  Heaika  liiko  johkabivdui,  vaikko  son  ii  gossege  šatta  dasa  nu  čeahppi.  Dan  sadjái go sivahallat Hemmo, Heaika sivahallá baicce iežas áhči go ii goassege leat dan oahppan. Áhčihisvuohta  lea  árbevirolaš  máhtu  dáfus  čuohcán  Heaikka  birgenvejolašvuođaide  ja iešdovdui. Heaika beassá diehtit  <em type="italic">Árbbolaččat </em>nuppi oasi álggus gii su áhčči lea. Maŋŋil go  boares  lávdealmmái  ja  kirkodulka  Dulka-Márte  gártá  boarrásiidsiidii,  son  viimmát dovddasta  iežas  Heaikka  áhččin.  Su  eallin  lea  stuorra  kontrásta  dasa  mo  Heaikka  eadni Risten lea ferten gierdat heahpada go oaččui luovusmáná. Olbmuin lea buorre govva sus, nu mo dán ságastallamis Máhtebáikki siidaguimmiid gaskkas, vuosttas geardde go Dulka<em type="italic">Árbbolaččat</em>  dáhpáhusaide.  Dán konteavsttas govvida Heaikka dáhttu justa dakkár birgenhálu iešguđet dásis.  Okta  dáhpáhus,  mii  dáhpáhuvvá  maŋŋil  go  Hemmo  lea  jápmán,  govvida  Heaikka bahča  dovdduid  go  lea  sáhká  su  váilevaš  oktavuođas  áhčiinis.  Heaika  joatká luossabivdduin ja fitná velá muhtin ođđa firpmiid oastimin alcces. Son jurddaša Hemmo boares  firpmiid:  “Árbefierpmit  leat  šlivggastuvvon  áiteholgga  ala  mieskat,  go  ovddeš eaiggát  ii  lean  šat  ieš  daid  áimmahuššamin.  Ja  maid  son  livččii  Hemmo  fierbme<em type="bold">.</em>  Heaikka  guovttos  Hemmoin  gulahallaba  dattege  bures  ja dat nanne Áhku čilgehus <em type="italic">Árbbolaččat</em> álggus, ahte soai buot eanemus sulastahttiba Máhte ádjá, Máhtebáikki vuođđudeaddji. Heaika jáhkká maid Hemmoi go dadjá ahte ii dieđe gii su áhčči lea, dás merkejuvvon Heaikka beaivegirjái:  <span type="quote">«29.1.  Ledjen  oppa  beaivvi  rándahis.  Eahkedis  fitnen  Ándde  geahčen.  Vázzilin ruoktut, go Káisá bođii. Muhtun doavkkes gažaldat: gii lea mu áhčči? In váillat su, birgen  gal  suhagage.  Jerren  hearvva  dihte  Hemmos,  ii  lohkan  diehtit.  Jáhkán Hemmoi, Hemmo ii mana gielistit dákkár áššis»</span>. (ÁI, 149)  Dát  lea  kontrásta  dasa  mo  Heaika  jurddaša  Áhku  birra,  beaivegirjemerkesteamis  12.3 1962: <span type="quote">“Jerren Biret-Káres, gii lea mu áhčči. Ii lohkan diehtit. Biret-Káre sáhttá gielistitge, dasgo  ii  háliit  ahte  boltugoađán  áššiid,  maid  lea  buoremus  vajáldahttit”</span>  (ÁI,  149). Heaikka beaivegirjjis lea nubbi merkesteapmi maŋŋil go olbmot leat gullan su áhčiárbbi birra:  “<em type="italic">16.6.69,  02.30.  [...]  Hemmo  ii  imaštallan  veháge  go  gulai  áššis,  Hemmo  lea  álo leamaš dakkáraš</em>” (ÁII, 24). Vaikko Hemmo duođai gielista neahpái go ii loga diehtit gii su áhčči lea, de Hemmo lea olmmoš geasa sáhttá luohttit. Son lea oabbái lohpidan álggus juo  ahte  son  ii  muital  gii  máná  áhčči  lea,  ja  dan  lohpádusa  doallá.  Son  doallá  maid lohpádusas  oabbái  go  dadjá  ahte  <span type="quote">“Gánddas  galgá  bures  fuolatuvvot”</span>.  Heaikkas  lea  álo Hemmo  doarjja.  Heaika  maid  juohkeláhkai  doarju  Hemmo,  ovdamearkka  dihte  go  son mearrida  ahte  ii  váldde  elrávnnji  go  Máhtebáikki  olbmuide  boahtá  dat  vejolašvuohta: <span type="quote">“Hemmo-guovttos Heaikkain leigga báhcán guovttá cakkadit ođđa áiggi boahtima”</span> (ÁII, 5).  Soai  eaba  bija  elrávnnji,  Heaika  eanemus  danne  go  Hemmo  ii  dan  daga.  Dákkár buorre gaskavuohta ja luohttámuš albmá guoktá gaskkas, leat ge mielde nannemin sudno beaivválaš eallima birgema, silolaččat ja praktihkalaččat. Maŋŋil go Hemmo eamit Riittá jápmá,  Hemmo  dovdá  ahte  ahki  deaddá.  Heaika  lea  dat  geasa  son  dorvvasta,  maiddái guollebivddus  Eanu  alde.  Hemmo  ii  fuola  earáid  iežas  luhtte  go  boarásmuvvá  ja  ii  šat birge  okto.  Heaika  divššoda  ednos  ja  soai  bisuheaba  buori  gaskavuođaska  dassážii  go Hemmo jápmá.  Hemmo  doaibmá  Heikii  eanet  várjaleaddjin  ja  veahkeheaddjin  go  áhčči-figuvran, vaikko  Áhkku  oaidná  Heaikka  Hemmo  bárdnin  (ÁI,  67).  Dulka-Mártte  sánit  báhppii, maŋŋil  go  su  leat  bidjan  boarrásiidsiidii,  šaddet  dán  oktavuođas  veahá  ironalaččat. Báhppa láve jeđđet Dulka-Mártte ja dadjat man mávssolaš dulka lea dákkár guovttegielat searvegottis.  Dulka-Márte  jurddaša  ahte  álo  gávdno  nubbi  dulka,  <span type="quote">“[...]  ii  oktage  leat dakkár ahte nubbi ii sáhte deavdit su saji”</span> (ÁI, 162). Heaikka mánnávuođadili ektui lea nu  ahte  áidna  guhte  sáhtášii  deavdit  áhči  saji,  lea  justa  áhčči.  Hemmo  ii  leat  sáhttán várjalit  Heaikka  eará  mánáid  givssideamis  dalle  mánnán  ja  dat  lea  ge  merken  Heaikka olmmožin. Márte govviduvvo nama mielde:  Lohket  Dulka-Márttege  buoza  eallit,  iige  mihkkege  ipmašiid,  iibat  leš  juo  songe fargga  80  jagi.  –  Vai  váibagođii  de  viimmat  Mártege,  láhttestii  Áhkku.  Go  dat dulkui  bures  de  dulkui  bures,  dan  olbmos  dat  ledje  dat  dulkonattáldagatges. Oainnat diekkár muitešis ja čađa dearvvas olmmoš, ii lean heajos eallimiin iežas bilidan. (ÁI, 157)  Dulka-Márte  lea  juo  oktii  ovdal  govviduvvon,  ráiddu  álggus  go  leat  čoakkálmasat Máhtebáikkis.  Son  lea  dat  boares  dulka  gii  ii  nagot  čuovvut  sárdnealbmá  leavttu  go oaidná  Hemmo  olgun  buđetbealddus  bargamin.  Dát  dáhpáhus  šaddá  ironalaš deaivvadeapmin Heaikka biologalaš áhči ja su áhčči-ovdagovain, ja Hemmos lea eambbo stáđis  ja  nana  govva  go  Dulka-Márttes.  Boarrásiidsiiddas  Dulka-Márte  mearrida  váldit ovddasvástádusa  áhččin  ja  čáliha  testameantta  mas  Heaika  lea  árbbolaš  oktan  su  eará golmma mánáiguin (ÁI, 163–164). Go Dulka-Márte jápmá, de Heaika oažžu duopmáris reivve  mas  leat  dieđut  árbečilgema  birra.  Heaika  árbe  áhčis  eatnamiid  ja  veahá  ruđa. Heaika  jearrá  velá  boleskonstáhpelis  Salojärvis  ahte  lea  go  duohta:  <span type="quote">“–  Mun  lean  veahá umáhttu  dákkár  áššiin,  ahte  áddejingo  riekta  ahte  munge  lean  árbbolaš.  –  Áibbas  riekta leat ádden, don leat árbbolaš buot vuoigatvuođaiguin”</span> (ÁII, 10).  Heaika  oažžu  iežas  oasi  áhčči-rohki  materiálalaš  opmodagas,  muhto  dan  maid Heaika  ohcala  lea  oktavuohta  iežas  áhčiin.  Ollu  geardduheamit  teavsttas  das  mo  son  ii leat  oahppan  suohpput,  ii  ge  maidege  mii  gullá  guollebivdui,  čájehit  ahte  son  dán oktavuođas  dovdá  iežas  govssahallan  eallimis.  Heaika  viggamuš  árbevirolaš  bargguid oahppat,  govvida  mo  son  ohcala  áhčis.  Oktavuohta  áhčiin  maid  livččii  beastán  su oarbbesmáná-stigmas,  ja  máhttu  maid  son  ohcala  nannešii  su  sajádaga  nannosit Máhtebáikki lahttun, gažaldagaid haga. Álkit han lea sivahallat muhtima gean ii goassege leat  dovdan  go  sivahallat  Hemmo-edno,  gii  lei  sáhttit  oahpahit  sutnje  dán  mánnán  juo. Dán  oktavuođas  ii  leat  oba  sihkkar  ge  ahte  su  áhčči  livččii  sáhttit  sutnje  oahpahit suohpput.  Teavsttas  son  álo  namahuvvo  dulkan,  ii  muitaluvvo  mihkkege  Dulka-Mártte eará dáidduid birra. Liikká lea lunddolaš ahte Heaika dáhttu dán máhttit, go Hemmo, gii lei  su  lagamus  olmmoš,  doarjja  ja  ovdagovva  lea  iešbirgejeaddji  ja  erenoamáš  čeahpes luossabivdi.  Vuođđoealáhusservodagas  lea  dákkár  árbevirolaš  máhttu  dehálaš  oassi almmáivuođas. Else Målfrid Boine lea guorahallan áhčiid ja bártniid gaskavuođaid sámi guovddáš  báikkiin  ja  geahčadan  makkár  árvvuid  leat  áhčiid  mielas  dehálaš  fievrridit iežaset  bártniide  bajásgeassimis.  Áhčiide  lea  dehálaš  ahte  bártnit  ovddidit  árvvuid <span type="quote">“birget”</span>,  <span type="quote">“birgehallat”</span>  ja  <span type="quote">“gulahallat”</span>.  Gulahallan  lea  maiddái  guovddáš  bealli  áhčiid  ja bártniid  gaskavuođas.  Buorre  gulahallan  ii  doaimma  dušše  sániiguin,  muhto  maiddái daguid  bokte.  Bárdni  atná  árvvus  áhčis  ja  dan  láhkai  sáhttá  bárdni  oaidnit  áhčis ovdagovvan  (Boine  2007:  132).  Dát  leat  árvvut  mat  vulget  árbevirolaš  sámi doaresbealeguovllu  eallimis  ja  dat  gusket  maiddái  ráiskkuiguin dahkan, gii ii lean oahppan áhčistis ii čiktit, ii moardit – ii maidege” (ÁII, 186).  Sitáhtas  lea  goalmmátpersovdna-muitaleaddji,  muhto  nuppi  cealkagis goalmmátpersovdna-muitaleaddji  ovddasta  siskkabeale  perspektiiva,  go  “fierbmeráiskkuiguin” lea sátni mas leat bahča konnotašuvnnat ja mii vuolgá Heaikkas, ii ge čállis dahje  olggobeale  muitaleaddjis.  Deaddu  dás,  <span type="quote">“–  ii  maidege”</span>,  maid  govvida  Heaikka dovddu  ahte  son  lea  iežas  árbbi  massán.  Heaika  ii  leat  bajásšaddan  áhčiin  gii  galggašii sutnje  ovdagovvan,  ja  Hemmo-eanu  gii  lea  su  ovdagovva,  ii  leat  juogadan  suinna almmáiolbmo  máilmmi  áššiid</p>
    <p>
      <em type="italic">Gullevašvuohta árbevirolaš eallimii </em>
    </p>
    <p>Eatnogátti modeallaguovllus, Deanuleagis, lea luossabivdu dološ rájes juo leamaš dehálaš ealáhus.  Jouni  Kitti  čállá  ovtta  kronihkas  ahte  Deanu  luossa  lea  sámekultuvrra geađgejuolgi:  <span type="quote">“Luossabivdu  lea  dáppe  mearkkašan  min  kultuvrii  ja  sámegillii  dan seamma  maid  boazodoallu  badjeeatnamiin”</span>  (Kitti  2009).  Sámi  historjádutki  Steinar Pedersen  (2009)  čilge  ahte  Deanu  čázádagas  lea  leamaš  luossabivdu  7–8000  jagi  juo. Luossa lei hándalii hui dehálaš ja sámit dovdet ahte sis lea luossabivdui oamastanriekti. 1888s  bođii  vel  sierra  láhka  guollebivdovuoigatvuođaid  hárrái  Deanu  čázádagas, suodjalan dihte guovllu olbmuid vuoigatvuođaid sisafárrejeddjiid ektui. Muhtin dáhpáhus <em type="italic">Árbbolaččat  </em>nuppi  oasis  čájeha  luosa  árvvu  maiddái  eatnogátteolbmuide.  Lea  Heaikka vilbeali  nieidda  Ristena  ja  su  isida  Jyrki  goalmmát  gándda,  Matti  Einara,  risttehan<em type="italic">Árbbolaččat-</em>ráiddus  Heaika  šaddá  ge  dađistaga  iešbirgejeaddjin  árbevirolaš bargguid  dáfus.  Ráiddu  loahpageahčen  orru  Heaika  boarásmanbeivviinis  viimmát lihkostuvvan dáluisidin. Lea giđđageassi ja Heaika buđalda dállobargguid:  Heaikkasge  ledje  leamaš  su  iežas  hoahput.  Son  lei  hommán  vuosttas  geardde smávva  buđetbealddu.  Das  lei  mealgat  bargu,  dasgo  lei  bargan  buot  dološ  vuogi mielde, vuos goaivuin ja guhkiin jorgalan eatnama ja de vel gáffalgoaivuin lutken ja  easkka  dasto  gilván.  Dán  son  lei  oahppan  Áhkus,  go  lávii  dalle  gándan  sus muhtumin  vehá  veahkkin.  Ja  áiggui  maŋŋelis  šaddadišgoahtit  vel  návrašiid, náppožiid ja rušppiid, dego Kirsti Koivula. Ja guolige lei dieđusge bivdán ja vehá goddánge  nu  ahte  lei  bisson  jámma  varas  guolis.  [...]  Sus  lei  šaddan  hui doaimmalaš dáluisit, gii háliidii ahte buot lei ortnegis. (ÁIII, 194) Dán  teakstaoasis  <em type="italic">Árbbolaččat</em>  loahpageahčen,  goalmmátpersovnna  olggobeale muitaleaddji  buktá  lohkkái  gova  das  mo  Heaikka  rahčamušat  leat  muhtin  muddui ollašuvvan,  jagiid  mielde.  Dás  ihtá  maid  Heaikka  iežas  perspektiiva  nubbin  maŋimuš cealkagis, go čuožžu <span type="quote">“guolige lei dieđusge bivdán”</span>. Sátni <span type="quote">“dieđusge”</span> lea Heaikka sátni ja deattuha ahte dál son sáhttá leat čeavlái go lea oahppan guollebivddu dan mađe bures ahte ieš  birge.  Heaikka  iešheanalašvuhtii,  maiddái  guollebivddus,  geažiduvvo  sitáhtas  mas árbefierpmit  leat  šlivggastuvvon  áiteholgga  ala  mieskat  (ÁII,  186).  Sátni <span type="quote">“šlivggastuvvon”</span> muitala ahte muhtin (Heaika) lea eaktodáhtos dan dahkan, go dán oasi Hemmo  máhtus  ja  árbbis  Heaika  aŋkke  ii  leat  ožžon  oasi.  Heaika  baicce  ieš  oastá firpmiid:  <span type="quote">“Fargga  lei  vuot  bivdu  ja  songe  galggai  leat  dalle  gárvvis  Eanu  ala.  Iskkada firpmiid.  Dáid  firpmiid  son  lea  ieš  háhkan,  dáidáge  leat  stuorámus  oasttus  maid  lea goassege dahkan, gávpotbiktasiid lávii válljet ja máksit aivve Birgitta”</span> (ÁII, 186). Heaika dáinna daguin luvve iežas Hemmos, bivdoovdagovvan, go su máhttodási Heaika aŋkke ii goassege  olat.  Heaika  maid  luvve  iežas  Birgitta  ja  gávpoteallima  muittus,  dál  son  iežas eavttuid mielde vállje maid bargá ja maid oastá. Heaika vállje iežas milloseamos bargguid ja iežas lági, ii ge son leat šaddan dakkár ovttabarggu olmmoš. Seammá oainnu ovddastit ge Nigá Niillas, Jovnna Lemet Dagny ja Torbjørn Larsen kapihttalis <span type="quote">«Birget, birgehallat ja  ceavzit»</span>.  Sii  leat  buohkat  buotlágan  bargguid  bargan.  Oainnán  Heaikka  sajádaga Máhtebáikkis  paralleallan  juoiganárbevirrui,  mii  lea  vuohki  integrerejuvvot  ja  integreret iežas, vuohki čájehit guovllumáhtu ja vuohki mo lea leahkit olmmožin, ovttaskas olbmo dásis  ja  siidaguoibmin  báikegottis.  Dát  teakstaoassi  govve  Heaikka  dili  <em type="italic">Árbbolaččat</em> maŋimuš oasis:  Heaika gulai daidda, gii dáid áiggiid gulahalai oalle bures bajásšaddanbáikkiinis. Son  lei  beassan  ráfis  guorahallat  iežas  dili  ja  olbmo  eallima  oppalohkái. Geahččalii álo áddet manin áššit ledje nugo ledje. Son lei oahppan gierdavažžan iige  mannan  goassige  šlumpa  hállat  áššis,  man  ii  dovdan.  Danin  gilis  ledje  juo oahppan  luohttit  sutnje.  Sus  ledje  máŋgii  hui  jierbmás  oaivilat  máŋgga  áššis, vaikko ieš ii álo nákcenge eallit daid mielde. (ÁIII, 79–80) Buotdiehtti muitaleaddji buktá lohkkái gova persovnnas gii jierpmálaččat lea gávnnahan mo  son  galgá  eallit  Máhtebáikki  rávnnjiid  mielde  ja  danin  ge  lea  šaddan buresbirgejeaddjin.  Gierdevašvuohta,  dárkilvuohta  ja  áššálašvuohta  leat  sus  buorit iešvuođat mat dahket ahte son bures gulahallá siidaguimmiiguin. Heaikkas lea dasa lassin lihkku  go  árbe  ruđa  ja  opmodaga  ja  lea  dan  dáfus  ge  buresbirgejeaddji.  Heaika  lea doaimmalaš, son ieš bargá ollu vuogáiduvvan dihte báikegoddái go máhccá ruovttoluotta oaivegávpogis.  Son  čađaha  iežas  prošeavttaid  ja  láhčá  alcces  saji  báikegoddái  ja servodahkii čállosiiddisguin. Son bastá velá doallat iežas dálu ja sus ihtá soddjilis miella. Heaikka sajádat báikegottis deattuhuvvo juo ráiddu álggus, go son fitná Hemmo guoktá Riittá  gallemin:  <span type="quote">“Nisu  moddje,  go  áicá  Heaikka,  lea  suohtas  ahte  dálus  fitná  muhtumin guossi. Muhto iihan Heaika leat mihkkege gussiid, fuolki ja siidaguoibmi dušše”</span> (ÁI, 12). Dát sitáhta ii ekskludere Heaikka guossin, baicce deattuha su rolla báikegoddái gullevaš olmmožin.  Son  dattege  rahčá  guhká  ruossalas  dovdduiguin  gullevašvuođa  hárrái,  ovdal go  viimmat  dohkkeha  iežas  dili  ja  sajádaga  báikegottis.  Heaika  ii  ge  leat  dakkár  gii bearahaga  láitá.  <em type="italic">Árbbolaččat</em>  álggus  son  jurddaša  ahte  fuonibutge  sáhtášii  leat,  ii gávpoteallin leat álo nu ráhpat (ÁI, 22). Bajit sitáhta čájeha ahte olmmošlaš gaskavuođat leat ge Heikii guovddážis gullevašvuođa hárrái. Bargu lea dakkár arena mas olmmoš ferte ieš birget, muhto lea maiddái dakkár oktavuođain ahte olbmot deaivvadit ja veahkehallet guhtet guimmiideaset. Mun dulkon Heaikka gullevašvuođaohcama maiddái sávaldahkan gullat almmáiolbmuid bargomáilbmái, birget sosiálalaččat ja praktihkalaččat, ii dušše leat muhtin gean earát álohii leat fuolahan. Báikegotti eallin ja dynamihkka leat guovddáš elemeanttat <em type="italic">Árbbolaččat</em> kollektiivva birrasis. Davviamerihká álgoálbmotgirjjálašvuođa dutkamiin leat ovttaskas olbmo sajádat ja  kollektiivva  gullevašvuohta  dábálaš  fáttát.  Davviamerihká  girjjálašvuođa  dutki  Jace Weavera  dutkančuolbma  girjjis  <em type="italic">That the People Might Live</em>  (1997)  lea  ahte  álgoálbmot girjjálašvuohta (eŋgelasg. <em type="italic">Native literature</em>) sihke speadjalastá ja hábme dálá álgoálbmot<em type="italic">communitism</em>-doahpagiin  (Weaver  1997:  ix).  Communitism  lea  neologisma  mii sulastahttá  davviamerihká  girjjálašvuođa  dutki  Gerald  Vizenora  doahpaga  <em type="italic">survivance</em>, čálli  Robert  Warrior  doahpaga  <em type="italic">intellectual sovereignty</em>  ja  čálli  Georges  Sioui  doahpaga <em type="italic">autohistory</em>.  Communitism  lea  hábmejuvvon  <em type="italic">community</em>-  ja  <em type="italic">activism</em>-sániid  vuođul. Weaver  čállá  girjjálašvuođa  birra:  <span type="quote">“Literature  is  communitist  to  the  extent  that  it  has  a proactive  commitment  to  Native  community,  including  what  I  term  the  “wider community”</span> of Creation itself” (ibid: xiii). Weaver deattuha man dehálaš báikegoddi lea álgoálbmogiid  máilmmioainnuide.  <span type="quote">“The  need  for  collective  survival  in  diverse,  often quite  harsh,  natural  environments  led  to  such  an  emphasis”</span>  (ibid:  37).  Weaver  cealká, čálli Louise Erdrich mielde, ahte báikegoddi lea álgoálbmogiid áddejumi mielde báiki gos olbmot  leat  ássan  buolvvaid  mielde  ja  man  luondu  ealáska  joavkkuid  ja  bearrašiid historjjá bokte (ibid: 38). Kollektiivva árbevierut leat guovddážat álgoálbmotbáikegottiin. Álgoálbmotpersovdna  dábálaččat  oaidná  iežas  ‘<em type="italic">self  in  society</em>’,  oassin  servodagas,  dan sadjái  go  ‘<em type="italic">self  and  society</em>’,  olmmoš  ieš  ja  servodat.  Dat  dattege  ii  mávsse  dan  ahte ovttaskasvuhtii  ii  leat  sadji  álgoálbmotservodagain.  <span type="quote">“The  self  is  the  locus  where  tribal values become concrete”</span> (ibid: 39). Weaver čujuha Christopher Ronwanièn:te Jocksii, gii cealká ahte máhtus ii leat ávki jos báikegoddi ii doarjjo dan: <span type="quote">“[K]nowledge is not defined because  [the  knower]  is  not  defined  as  a  human  being.  Thus  knowledge  requires  a network of knowers, or more accurately, of actors”</span> (ibid: 40).  Dát  leat  miellagiddevaš  jurdagat  <em type="italic">Árbbolaččat  </em>muitalusa  oktavuođas.  Iešguđet  ge máhttodássi  eaktuda  ahte  báikkis  leat  olbmot  geat  hálddašit  árbevirolaš  máhtu  ja  geat sáhttet  oahpahit  nuoraid  buolvvaid.  Árbevirolaš  máhttu  lea  dasto  lunddolaččat čadnojuvvon  báikái.  Heaika  lea  erenoamáš  dilis,  go  son  lea  mánnávuođa  rájes fátmmastuvvon  báikkálaš  fuolahusfierpmádahkii,  muhto  son  ii  leat  beassan  oassálastit <em type="italic">áhči</em> – <em type="italic">bártni </em>lunddolaš oktasaš bargodillái, ii ge árbevirolaš máhttofierpmádahkii mii das vuolgá.  Ealjárvuođainis  son  aŋkke  gávdná  iežas  geainnu  dán  máilbmái  ja  nákce  háhkat dan  mađe  gealbbu  ahte  birge.  Heaikka  iežas  miela  miel  bargu  ii  vuos  gula  makkárge fierpmádahkii,  go  ii  oktage  eará  gilážis  ealit  iežas  čállin.  Su  čállinbarggut  leat  liikká konkrehta buktagat main báikegotti árvvut bohtet oidnosii.  dilálašvuohta.  Nissonat  leat  njuvdán  njálgga  luossa-,  márfe-  ja  bohccobiergovuodjaláibbiid. Risten muitala gussiide ahte luosa leaba goddán Heaikka guovttos MáhteMáhtiin.  Ristena  oabbá  Ánne-Máret  lea  maid  doppe  isidin,  Kauko.  Kauko  de  meattiha dadjat: <span type="quote">“– Mun gal boran ovdal dápmoha dahje čuovžža, ii leat nu vudjii. Buot eanemus láven  goittot  váillahit  dáppe  vuskkona”</span>  (ÁII,  41).  Dát  sakka  čuohcá  Máhte-Máhte iešdovdui ja son njulgestaga suhttá Kauko ala: <span type="quote">“ – vai ahte vuskkona borašii ovdal láttán, go ii juo hávgga! – Saatana savolaš! bosihii Máhte-Máhtte sámegillii, oahpatalašii vuos hállat dego olbmot lávejit ovdalgo álgá jallaid hállat”</span> (ÁII, 41). Kauko lea áidna olmmoš gii  ii  ádde  maid  son  lea  bargan  ja  dramatihka  maid  dat  dagaha,  ii  ge  ádde  ahte  earát geahččalit dahkat duššin dan maid lea dadjan, go dát ságastallan dáhpáhuvvá sámegillii, man son ii máhte. Máhte-Máhtte ii viša šat gullat maidege ja jávkkiha gámmárii. Kauko ii leat  áddemeahttunvuođainis  dušše  duolbman  ovtta  albmá  hearkkes  iešdovddu,  son  maid čájeha  ahte  ii  ádde  luossabivddu  guovddáš  saji  guovllu  árbevirolaš  almmáivuođas  ja guovllu olbmuid kultuvrras ja birgejumis.  Go goddá luosa, de gal lea peanta sáŋgár. Sihke historjjálaš ja teavstta konteavsttas sáhttá lohkat ahte Heaika beroštupmi luossabivdui nanne  su  gullevašvuođa  Eatnogáddái ja Máhtebáikái ja vel guovllu árbemáhttui. Kauko sánit unnidit maiddái Heaikka vuoittu dán  oktavuođas,  vaikko  Heaika  ii  jienat  maidege.  Lea  Heikii  ja  Máhte-Máhttii  ánsu  go Risten  dadjá  ahte  soai  dat  leaba  goddán  luosa  mii  lea  vuodjaláibbis  ja  dat  lasiha  sakka Heaikka  árbevirolaš  máhtu  kapitála.  Maŋŋil  go  Heaika  fárre  ruovttoluotta  Máhtebáikái oaivegávpogis,  su  váilevaš  máhttu  jámma  geardduhuvvo  teavsttas,  eanas  Heaikka  iežas perspektiivvas,  go  dat  muittuha  su  dan  maid  son  lea  massán.  Luossabivdu  lea  metafora mii  govvida  Heaikka  olggobeale-posišuvnna  báikegottis;  son  okto  čuččoda  dološáiggiid ja  ođđa  áiggi  boahtima  rávnnjis  ja  dárkkista  dan  mii  dáhpáhuvvá  iežas  ruovttoguovllus. Son geahččala, muhto lihkostuvvá dušše beallemuddui fáhtet juoidá, mas lea árvu. Dáidá leat guovllu máhttu, mii sutnje lea čihkkojuvvon báikegottis masa son lea máhccan. Jos geahččá dán Heaikka sohkagirjji ja Heargenjár-Lásse eallingeardemuitalusa prošeavttaid, Heaikka  vázzima  ja  guollebivddu  sáhttá  oaidnit  duppalmetaforan:  dat  leat  maid  vuohki <span type="quote">“bivdit”</span> dehálaš dieđuid iežas čállinbargui, báikegotti oahpes rávnnjiid mielde.  Heaika  ii  vuollán  luossabivdduin,  son  čađat  geahččala  vaikko  gaskkohagaid  gal šlundu: <span type="quote">“Diibmá bivdu lei oalle funet lihkostuvvan. Jos dán háve ii manaš buorebut, de fertii  juo  jáhkkit  ahte  ii  lean  riegádan  guollebivdin”</span>  (ÁII,  221).  Lassin  Máhte-Máhttii, láve Heaikkas duollet dálle Heandarat mielde veahkkin ja Heaika geahččala movttiidahttit iežas: <span type="quote">”– Na galgá. Muhto gal moaige vel Heandaragain goddigohte guoli go vuos vehá hárjánetne dan bivdui. Iihan Hemmoge láven ná álogogeasis álo goddit guoli”</span> (ÁII, 155). Mun sáhtán áddet dan go muhtin dáhttu árbemáhtu oahppat. Oainnán parallealla dasa go mun  in  leat  ruovttus  oahppan  sámegárvvuid  duddjot.  Na,  ohppen  gođđit,  juoga  mii  lea leamaš  dehálaš  máhttit  Porsáŋggus,  gos  olbmuin  ledje  sávzzat  ja  dasto  ullo.  Muhto  in oahppan goarrut sámegárvvuid, ja go ieš ožžon mánáid de šattai hálo oahppat ja hálddašit juobe  oasi  dán  máhtus.  Ii  oktage  mu  lagamus  bearrašis  sáhttán  munnje  oahpahit ovdamearkka  dihte  gávtti  goarrut.  Lean  nu  lihkolaš  ahte  lean  Jovnna  Lemet  Dagnys Ráigeádjagis oahppan veahá sámi gárvvuid duddjot. Son lea oahpahan mu goarrut gávtti ja gahpira, dahkat boahkána ja riessut liinni. Lean álohii liikon duddjot, nu mo gođđit, ja dat  movttiida  mu  oahppat  ođđa  áššiid.  Go  ieš  beasan  nieiddaidasan  duddjot  gávttiid  ja liinniid,  de  mun  dovddan  ahte  lean  beanta  gába,  in  ge  dárbbaš  bivdit  earáid  dahkat  dan mu ovddas. Dajan, Gunvor Guttorma (2011) mielde, ahte goarrut gávtti maid mearkkaša čatnat sosiála báttiid. Olmmoš lea lahka iežas dakkár oktavuođas. Olmmoš oahppá ođđa sániid, gullá muitalusaid ja oahpásmuvvá nuppi olbmui. Duodji, dákkár oktavuođas, čatná báttiid buolvvaid gaskkas, juoga mii gullá árbemáhttui. Munnje lea dákkár máhtus stuorra árvu. In ane iežan makkár ge duodječeahppin dán oktavuođas, muhto mun birgen.  identitehta  ja  báikegotti.  Álgoálbmotgirjjálašvuođa  dovdomearkkaid  ja  árvvu  Weaver govvida  </p>
    <p>
      <em type="italic">Heastaalbmá oktavuohta báikái </em>
    </p>
    <p><em type="italic">Árbbolaččat </em>muitalusas ii leat báikki mearkkašupmi Máhtebáikki olbmuide vuosttažettiin govviduvvon  luonddugovvádusaid  bokte,  muhto  dáhpáhusaid  bokte  mat  čatnet  báttiid olbmuid  gaskii.  Máhte-Máhtte,  okta  <em type="italic">Árbbolaččat</em>  persovnnain,  lea  almmái  guhte  lea  hui čadnon  Máhtebáikái.  Son  lea  váldopersovnna  Heaikka  vilbealli  ja  giláža  heastaalmmái. Son  orru  Máhtebáikkis  ovttas  eamidiin  Siriin  ja  sudno  njeljiin  mánáiguin,  Birehiin, Sylviin, Viljoin ja Beahkáin. Heastaalmmájin sus lea alla stáhtus. Dát rievdá dađistaga go mekaniseren  maiddái  joavdá  Davvi-Supmii  ja  Máhtebáikái.  Go  olbmot  oastigohtet tráktoriid, de ii leat šat adnu heastaalbmái. Dát čuohcá Máhte-Máhte iešdovdui ja eallimii. Persovnna<em type="bold"> </em>ja báikki<em type="bold"> </em>oktavuohta govviduvvo bures <em type="italic">Árbbolaččat-</em>ráiddus. Sámegielas leat <em type="italic">báiki</em>-sánis moanat mearkkašumit. Konrad Nielsena sátnegirjjis dat sáhttá mearkkašit báiki  gos  muhtin  lea,  gos  muhtin  ássá  dahje  dállu.  Dat  maid  sáhttá  mearkkašit bearašlávvu  ja  buot  diŋggat  mat  dasa  gullet.  Eará  oktavuođain  <em type="italic">báiki</em>  maid  sáhttá  leat oassi, bihttá (Nielsen 1979 <em type="italic">bai’ke</em>). <em type="italic">Ruoktu</em> sáhttá Nielsena mielde mearkkašit dállu dahje orrunsadji.  <em type="italic">Ruoktu-</em>sáni  sáhttá  geavahit  go  čilge  dan  dili  go  olmmoš  ii  leat  meahcis bohccuid kohkkemin. Nielsena sátnegirjjis čilgejuvvo vel erohus <em type="italic">ruokto</em> ja <em type="italic">báiki</em> gaskkas: Jos  jearrá  <span type="quote">“lea  go  isit  ruovttus”</span>,  de  dat  mearkkaša  ahte  son  orru  báikkis  gos  leat  eanet dálut.  Jos  jearrá  <span type="quote">“lea  go  isit  báikkis”</span>,  de  dat  olmmoš  gean  jearrá,  orru  oktonas  báikkis. Báiki mearkkaša ruoktu muhtin suopmaniin, nu mo Buolbmágis. Guovdageainnus sáhttá jearrat  <span type="quote">“lea  go  isit  dálus”</span>,  dahje  <span type="quote">“lea  go  isit  siiddas”</span>,  jos  son  gean  jearrá  lea  dálon (Nielsen  1979  <em type="italic">ruok’to</em>).  Dás  oaidná  <em type="italic">báiki</em>  ja  <em type="italic">ruoktu</em>  oktavuođa  konkrehta  denotatiivva dásis.  Symbolalaš  dásis  lea  <em type="italic">báiki  –  ruoktu  </em>oktavuohta  govviduvvon  Áillohačča  divttas <span type="quote">“Mu  ruoktu  lea  mu  váimmus”</span>.  Harald  Gaski  čilge  <em type="italic">báiki  </em>ja  <em type="italic">ruoktu</em>  mearkkašumiid  ja oaivvilda  ahte  sáhttá  vuođđudit  vuostepára  ruovttus/eret  Nielsena  čilgejumi  vuođul,  go Nielsena mielde ruoktu sáhttá govvidit dili go ii leat bohccuid luhtte meahcis. Dasa Gaski (1997: 200) čilge: “Thus the binary pair home/away is established; home being the place where you find shelter from bad weather, the place where you eat and sleep in contrast away which is out herding the reindeer on their grazing land, which may be a bit away from the tent, the <em type="italic">lávvu </em>or <em type="italic">goahti</em>”. Dát muitala eallinvuogi birra gos olmmoš ollu johtá. Son guhte ássá fásta ovtta sajis ii dáidde dovdat ahte son lea ruovttus juohke sajis gos son lea barggus. Son lea eanet čadnon báikái gos sus lea dállu, ja siidaguimmiide geat doppe orrot. </p>
    <p>Máhte-Máhte lágan persovnnat, geat váldet ođđa áiggi boahtima lossadit, gávdnojit sámi  servodagas  ge.  Čálli  Jovnna-Ánde  Vest  dadjá  ahte  son  lea  geavahan  iežas  guovllu olbmo  Máhte-Máhte  persovnna  modeallan  (Vest  2006a).  Máhte-Máhtte  lea  buresbirgejeaddji ja eallá buori eallima Máhtebáikkis. Sus leat máhttu ja resursat mat dahket su iešbirgejeaddjin.  Heasta  lea  guovddáš  su  birgejumis,  dainna  son  sáhttá  veahkehit siidaguimmiid muoraid geasehit meahcis, geasset son lea veahkkin lájus ja sus lea dehálaš rolla go muhtin jápmá: son doalvu oamehasa liikavistái ja hávdádusbeaivvi son fas viežžá oamehasa gisttu ja doalvu dan kirkogárdái. Buot dát rievdá go geaidnu huksejuvvo ja go olbmot geavahišgohtet ođđa áiggi mekanihkalaš rusttegiid nu mo tráktor (ÁII, 137). Dát nuppástusat  čuhcet  Máhte-Máhte  eallimii.  Geaidnohuksemiin  suoma  eiseválddit  áigot buoridit Davvi-Suoma johtolagaid ja čatnat boaittobeale báikkiid suoma stuorraservodahkii.  Servodaga  mekaniseren  dahká  ahte  Máhte-Máhte  bálvalusat  eai  šat dárbbašuvvo.  Máhte-Máhte  eallima  váttis  nuppástusat  dáhpáhuvvet  ráiddu  nuppi  oasi gaskamuttus: Máhte-Máhtte ii šat joatkán, go áddii ahte earátge jurddašedje ahte heastaáigi lei loahpalaččat nohkamin guovllus. Oskkáldas heastaalbmái buot dát lei loahpa álgu, su  ráddjejuvvon  miella  ii  máhttán  laktit  heastadoalu  nohkama  servodaga ovdáneapmái, mii dađistaga hábmii olbmuid jurddašan- ja eallinvuogi. (ÁII, 137) Muitaleaddji  buktá  olggobeale  posišuvnnas  dán  gova  Máhte-Máhtes.  Sánit  <span type="quote">“su ráddjejuvvon  miella”</span>,  leat  muitaleaddji  sánit,  go  dát  bidjá  Máhte-Máhte  persovnna historjjálaš perspektiivii, man sáhttá buktit go veahá áigi lea gollan ja oaidná mo servodat lea ovdánan. <span type="quote">“Ráddjejuvvon”</span> lea dán oktavuođas veahá negatiiva, ođđa áiggi gáibádusaid hárrái.  Máhte-Máhtte  lea  oainnat  <span type="quote">“oskkáldas  heastaalmmái”</span>,  mii  lea  sympáhtalaš kommentára  muitaleaddji  bealis,  vaikko  muitaleaddji  oaidná  dán  oassin  servodaga ovdáneamis,  ii  ge  loahpa  álgun,  nu  mo  Máhte-Máhtte  ieš  dahká.  Máhte-Máhte  eallin, bargu  ja  máhttu  gullet  Máhtebáikki  eallimii,  muhto  eará  giliid  olbmot  maid  dáhttot  su bálvalusaid,  goitge  dassážii  go  mekaniseren  boahtá  daidda  guovlluide  ja  olbmot geavahišgohtet  mašiinnaid  heastta  sajis.  Máhte-Máhtte  lea  juo  namas  bokte  nannosit čadnojuvvon  Máhtebáikái,  báiki  man  su  áddjá  Máhtte  ásahii  muhtin  buolvvaid  áigi. Máhte-Máhtte lea dasto goalmmát Máhtte-buolvva báikkis.  Folklorista Káren Elle Gaup čállá olbmo ja báikki gaskkas šaddá nana oktavuohta go  olmmoš  lea  addán  báikái  nama:  <span type="quote">“Navnet  «innkapsler»  disse  trekkene,  og  slik  blir informasjonen om stedet ført videre, selv om stedet kan endre karakter over tid (Helland 1993:12)  og  slik  også  ha  en  funksjon  av  ikonologisk  karakter”</span><span type="quote">«innkapsler»</span>  disse  trekkene,  og  slik  blir informasjonen om stedet ført videre, selv om stedet kan endre karakter over tid (Helland 1993:12)  og  slik  også  ha  en  funksjon  av  ikonologisk  karakter”  (Gaup  2005:  57).</p>
    <p><em type="italic">Árbbolaččat </em>muitalusas dát, oktan su máhtuin heastaalmmájin, addá Máhte-Máhttii nana symbolalaš  oktavuođa  Máhtebáikái.  Davviamerihká  čálli  Eudora  Welty  čállá  essayas <span type="quote">“Place in Fiction”</span>: Paradoxically, the more narrowly we can examine a fictional character, the greater he is likely to loom up. We must see him set to scale in his proper world to know his size. Place, then, has the most delicate control over character too: by confining character, it defines it. (Welty 1978: 122)  Máhte-Máhtte  ii  leat  goassege  orron  eará  sajis  ge,  son  ii  dárbbaš  guođđit  báikki  ohcan dihte buori eallima ja iežas miela miel barggu.  Dađi  bahát  ođđa  teknologiija  nuppástuhttá  Máhtebáikki  dan  ektui  masa  Máhte<em type="italic">verden,  </em>kjenner  du  deres  <em type="italic">sjel</em>”  (Meløe 1997: 341). Sullasaš fuomášumi buktá Keith H. Basso go čatná olbmo doaimmaid báikái ja maiddái dasa mii ja gii son lea: <span type="quote">“In large ways and small, they are forever performing acts  that  reproduce  and  express  their  own  sense  of  place  –  and  also,  inextricably,  their own  understandings  of  who  and  what  they  are”</span>  (Basso  1996:  57).  Máhte-Máhte máilmmigovva  gullá  ollásit  eallinláhkái  mii  lea  šaddamin  historján,  dál  go  ođđa  áigi gululdaga  sajáiduvvá  maiddái  Máhtebáikki  eallimii,  nu  mo  dát  sitáhta  čájeha:  “Máhte<em type="italic">Árbbolaččat</em> álggus. Son ii gillá seammaláhkai go Máhte-Máhtte go ođđa áiggi nuppástusat leavvagohtet Máhtebáikái. Máhte-Máhtte lea máŋgga dáfus iežas čeazi láhkai.  Hemmo  lea  agibeaivvi  eallán  smávvadálonin  ja  bargu  lea  leamaš  su  eallin.  Son dattege  ii  leat  govviduvvon  man  ge  ovttabarggu  persovdnan,  nu  mo  Máhte-Máhtte  lea. Hemmo  lea,  nu  mo  su  neahpi  ge,  hui  čadnojuvvon  ja  sajáiduvvan  iežas  ruovttubáikái. Báiki, luondu, jahkodagat ja bargu leat hábmen su olmmožin. Hemmo jápmá <em type="italic">Árbbolaččat </em>nuppi  oasi  15.  kapihttala  álggus:  <span type="quote">“Lasta  lei  juo  rahpasan  ja  luossabivdit  Eanu  alde,  go Hemmo  jámii”</span>  (ÁII,  113).  Dát  cealkka,  lassin  dasa  ahte  álggaha  kapihttala,  maiddái hábme sihke poehtalaš ja báikkálaš ráma dáhpáhussii ja máidnu boares ádjá eallima. Son lea eallán áiggis goas ii leat dábálaš bidjat boares olbmuid ásahusaid háldui. Sus lea dan dihte buorre ovdamunni ahte beassá jápmit iežas ruktui Eatnogáttis. Go son jápmá, sus lea Heaika iežas bálddas ja guollebivdit leat olggobealde joatkimin árbevirolaš johkabivddu. Soga  boarrásepmosa  jápmin  dáhpáhuvvá  <em type="italic">Árbbolaččat  </em>nuppi  oasi  gaskamuttus,  gasku muitalusa. Dát symbolisere ahte árbevierru, eallinláhki, lea nohkan, vaikko ii dáidde vuos oalát  nohkan.  Áigi  mii  boahtá  ja  mii  dasto  joatká  <em type="italic">Árbbolaččat</em>  juona,  buktá  eanet nuppástusaid  ja  hástalusaid  Máhtebáikki  olbmuide.  Hemmo  jápmin  čájeha  teavsttas stuorra kontrásta dasa mo dilli lea dalle go su eamit Riittá jápmá, ráiddu álggus. Go Riittá jápmá,  de  lea  giláža  heastaalmmái  Máhte-Máhtte  gii  heasttain  fievrrida  liikka girkoeatnamii  hávdádanbeaivvi.  Go  Hemmo  fievrriduvvo  liikavistái  ja  dasto  girko<em type="italic">Árbbolaččat </em>nuppi oasis, veahá ovdal go Hemmo jápmá. Ánde lea geahččamin boares hirsavistti masa nuorra dáluisit háliida ođđa hámi. Ánde eahpida, go son oaidná ahte visti lea buorre ortnegis (ÁII, 107). Čuovvovaš sitáhta  lea  govva  das  mo  dološ  áiggi  dávvirat  ja  jurdagat  vuoittáhallet  ođđa  áiggi jurdagiidda.  Ánde  lea  snihkkárin  leamaš  njunnošis  buktimin  ođđa  áiggi  guvlui,  muhto atná árvvus duojára barggu: Ánde  manai  boares  skáhpe  lusa,  makkárat  eai  gávdnon  šat  galle  sajis.  Dieđusge dat  lei  vehá  lossat  bajiloaidnit,  muhto  duojár  leige  don  dolin  duddjon atnubierggasin, mii galggai gierdat áiggiid golahusa, ja dieđusge dál sáhtii ruđain oastit  vaikko  guđelágan  fiinna  skáhpiid,  muhto  dat  eai  livčče  goassege  seamma nannosat go duot boares skáhppe (ÁII, 108).  Sitáhta čájeha ahte dološ dávvirat eai adnojuvvo manin ge, dat eai heive ođđa áiggi govvii mii dábálaš olbmuin lea ođđa áiggis. Duojára máhttui addojuvvo liikká árvu muitaleaddji guovttegeardásaš  posišuvnnas,  mii  ovddasta  Ándde  jurdagiid  gaskkusteaddjin  ja muitaleaddji  olggobeale  posišuvnna  fuomášupmin.  Lohkkái  dát  sitáhta  doaibmá historjjálaš  fuomášupmin,  go  otná  servodagas  oaidná  ahte  olbmot  fas  atnigohtet  árvvus dološ dávviriid.  Máhte-Máhtte  skurvvaga  ja  sus  šaddá  hui  lossa  miella  go  ii  šat  sáhte  doaibmat heastaalmmájin.  Son  illá  ba  ceavzá  olmmožin,  ja  buohccá  psyhkalaččat  muhtin  áiggi. Loahpa loahpas son miehtá vuolgit dikšui, Heaika ja Sire mieđušteaddjin, ja veajuiduvvá fas. Sutnje lea veahkkin oaidnit ahte váhkarbárdni Beahkká váldá badjelasas dálu, náitala ja  oažžu  máná.  Beahkká  ii  joatkke  heasttain,  son  oastá  tráktora  ja  lávke  mekaniserema áigái.  Das  ii  sáhte  Máhte-Máhtte  leat  sutnje  veahkkin,  go  sus  ii  leat  máhttu  tráktoriid birra.  Lea  dego  otná  servodaga  teknologalaš  áiggis  ge,  nuorain  lea  dábálaččat  eanet máhttu  dihtoriid  ja  dakkáraš  rusttegiid  birra  go  vánhemiin  ja  máhttofievrrideapmi dáhpáhuvvá dávjá mánás vánhemii. Máhte-Máhte gácce viessu aŋkke ii leat šat nu jaska ja  nuorat  gearddi  doaimmaid  mielde  vuhtto  ain  boahtteáiggi  doaivva.  Máhte-Máhtte nákce doaibmat muttágis bures, muhto ii šatta goassege seammá olmmoš go dalle alimus beivviin. Maŋŋil go Máhte-Máhtte áhpásmuvvá dan veardde ahte nákce fas olbmuid lusa mannat, de soai Siriin fas leaba mielde doallamin rabas geainnuid siidaguimmiid gaskkas. Soai  áiguba  siidaguimmiid  galledit  ja  ferteba  vázzit  maŋŋálagaid  go  luodda  lea  baski (ÁIII,  218).  Luodda  lea  baski  danin  go  Máhtebáikki  olbmot  leat  dan  unnán  geavahan maŋimuš  áiggiid.  Dá  lea  symbolalaš  vástádus  geaidnobargguide  mat  dáhpáhuvvet <em type="italic">Árbbolaččat  </em>nuppi  oasis.  Geaidnobarggut  buoridit  johtinvejolašvuođaid,  muhto  ođđa geaidnu dahká ahte gili ja guovllu olbmot gáidet guhtet guoimmisteaset. Heaika jurddaša ahte  su  šaddanbáiki  šaddá  nu  ávdin  go  olbmot  vulget  johtit.  Visttit  leat  nu  seavdnjadat, eai ge olbmot fina galledaddamin nu ollu, eai ge leat nuorat geat lávejedje doallat bálgáid rahpasin (ÁII, 209–210, ÁIII, 10). Heaikka lagamus gaskavuođat leat olbmuide geat orrot Máhtebáikkis ja son vieráša ođđa áiggi nuppástusaid go dat leat mielde botkemin olbmuid árbevirolaš  gaskavuođaid.  Heaikka  vázzin  viesuid  gaskkas  lea  bures  govviduvvon <em type="italic">Árbbolaččat</em>-ráiddus.  Ođđa  áiggi  čállinprošeavttat  ja  oppanassiige  Heaikka  beroštumit guovllu  olbmuide  ja  dáhpáhusaide,  dahket  ahte  son  doallá  luottaid  rabasin  ja  dološ galledanvieruid áimmuin. Sire guovttos Máhte-Máhte vázzin maid čujuha ovddos guvlui, eai go son boađe geahppasut áiggit mat fas buoridit siidaguimmiid dili ja gaskavuođaid. Máhtte  lea  hárjánan.  Ođđa  teknologalaš  mašiinnat  dagahit  stuorra  rievdadusaid eanandollui ja dát rievdadusat dáhpáhuvvet johtileappot go olbmuid mentála rievdadusat. Dát  čuohcá  garrasit  dakkár  persovdnii  go  Máhte-Máhtte.  Son  dovdá  ahte  massá  iežas sajádaga,  iešdovddu,  árvvu  ja  čeavlli.  Son  láittastuvvagoahtá  ja  šaddá  hui  hurvvas.  Dát govva  lea  stuorra  kontrásta  dasa  mo  Máhte-Máhtte  ráiddu  álggus  govviduvvo  go  su sajádat  heastaalmmájin  lea  nanus  ja  sus  lea  dievva  bargu  veahkehit  buohkaid  geat dárbbašit  su  bálvalusaid.  Dan  oaidná  oktii,  go  Máhte-Máhtte  dadjá  Heaikka-vilbeallái: <span type="quote">“Muhto  lea  dušše  okta  heastaalmmái,  birgalat  dat  gal  lea  nu  ahte  heasttas  in  luova  gal leaikkal”</span>  (ÁI,  25).  Máhte-Máhte  rolla  speadjalastá  dološ  almmáiolbmo  ideála,  nu  mo Jorunn Eikjok čilge leamašan árbevirolaš sámi servodagas ge (2007: 111). Máhte-Máhtte lea searalaš ja su leat álo atnán buot gievrramus almmájin Máhtebáikkis (ÁI, 216–217). Son máhttá árbevirolaš bargguid maid almmái ferte máhttit servodagas gos orru. MáhteMáhtte  govviduvvo  persovdnan  gii  liiko  spivkošit:  <span type="quote">“Máhtte  lea  dábálaččat  hui  skálkii olbmuid siste”</span> (ÁI, 47). Dát rievdá oalát maŋŋil go son láittastuvvagoahtá ja skurdnju. Su bargu lea su eallin ja son gillá go bargu masa lea hárjánan nohkgoahtá. Loahpa loahpas leat  dušše  Máhtebáikki  olbmot  geat  dárbbašit  su  veahki  geasehit  muoraid  ja  láddjet. Guovllu  eará  dálolaččat  leat  juo  háhkagoahtán  tráktoriid.  Máhte-Máhte  oktavuohta Máhtebáikái šaddá dan dihte vel nannoseappot. Eudora Welty čilge mo báiki lea dehálaš elemeanta fikšuvnna teavsttas:  Place  in  fiction  is  the  named,  identified,  concrete,  exact  and  exacting,  and therefore  credible,  gathering  spot  of  all  that  has  been  felt,  is  about  to  be experienced,  in  the  novel’s  progress.  Location  pertains  to  feeling;  feeling profoundly  pertains  to  place;  place  in  history  partakes  of  feeling,  as  feeling  of history partakes of place. (Welty 1978:122)  Máhte-Máhte  máilbmi  lea  Máhtebáikkis,  heastaalmmájin.  Doppe  son  lea  oahppan  dan maid  máhttá  ja  das  lea  son  eallinagi  bargan.  Dákkár  lagas  oktavuohta  báikki  ja  olbmo gaskkas  lea  lunddolaš  go  lea  sáhka  olbmos  gii  bargá  luondduealáhusain.  Jakob  Meløe čállá artihkkalis <span type="quote">«Om å forstå det andre gjør»</span>, mo olmmoš čatnasa iežas bargomáilbmái. Meløe  oaivvilda  ahte  jos  galgá  áddet  dálolaččaid  ja  eará  spesialiserejuvvon  ealáhusaid olbmuid, de ferte áddet sin máilmmi: “Det er i slike virksomheter både mannen og konen har  det  meste  av  sin  sjel.  Når  du  kjenner  deres  Máhtte  ja  Pente  leigga  áidna  olbmot,  geat  geahččaleigga  vel  eanadoaluin,  muhto  go leigga guktot luonddusteaskka dološ olbmot, de áigáibohtosat eai lean rámi veara” (ÁII, 193). Muitaleaddji buotdiehtti perspektiiva nanne lohkkái gova das ahte Máhte-Máhtte ja Pente  leaba  vássánáiggi  bázahusat.  Dát  dáhpáhusat  ja  Máhte-Máhte  vártnuhis  dilli govvidit realisttalaččat historjjálaš dili nu mo lei Davvi-Suomas dán áiggi. Teavsttas ihtá bahča ironiija go Máhte-Máhtte velá ovtta gaskka šaddá bargat geaidnobargin. Vai sus ge lea dienasbargu, de ferte son leat mielde čađaheamen dan mii doalvu su eret iežas ovddeš birgenlágis  (ÁII,  210),  Árbevirolaš  eallin  lea  ge  dat  masa  Máhte-Máhtte  persovdna čatnasa,  nu  mo  dán  govvádusas:  <span type="quote">“Máhte-Máhtte  ii  lean  vel  boaris,  muhto  oppa  su máilmmigovva lei sakka oamis ja heivii oalle funet otnábeaivái”</span> (ÁIII, 102). Čuovvovaš teakstaoasis biddjo Máhte-Máhte persovdna stuorát oktavuhtii:  Máhtte  lei  álo  leamaš  njulges  olmmoš,  gii  hálddašii  bures  eallima,  jos  buot dáhpáhuvai ovddalgihtii jurddašuvvon vuogi mielde. Nu guhká go su eallima ledje dihkkádeamen  gárvvisin  ohppojuvvon  bargovuogit  ja  áhčiin  árbejuvvon eallinoainnut,  de  buot  manai  bures  ja  buoret  albmá  go  Máhte-Máhtte  lei  váttis gávdnat. (ÁII, 98)  Dát  lea  govvádus  man  olggobeale  muitaleaddji  buktá  Máhte-Máhtes  ja  mii  dasto  lea mielde  stivremin  lohkki  dulkoma.  Muitaleaddji  buktá  dán  oktavuođas  dakkár psykologalaš  mearkkašumiid  ja  čatná  Máhte-Máhte-lágan  persovnnaid  historjjálaš oktavuhtii.  Káfestallamis  Heaikka  luhtte,  sullasaš  govvádus  maid  bidjá  Máhte-Máhte eallima  stuorát  historjjálaš  perspektiivii,  čilgen  dihte  sulágan  olbmo  eallinvuođu  dalle nuorran:  Ja  go  riegádišgohte  mánát,  de  daidge  galggai  geahččalit  biebmat  ja  bivttastit,  ii ruhta  ii  buollán  evrege,  máŋgii  ii  uhcimusge  diehtu  gos  dakkára  livččii  sáhttán jurddašit, áigáiboahtun dušše heasta ja nana čielgi ja eallinjáhkku, gussa ja guigu ja barggánis eamit. Naa, dat lei dalle ja ... (ÁIII, 219–220) Máhte-Máhtes  lea  iežas  searalašvuođain  ealli  ja  lagas  oktavuohta  eatnamii  ja  báikái. Mekaniserejuvvon,  jápma  rusttet  nu  mo  tráktor,  botke  dán  lagasvuođa  ja  son  massá vejolašvuođa  eallit  ja  bargat  iežas  miela  mielde.  Mekaniseren  dahká  Máhte-Máhte árbemáhtu joavdelassan ja gáidada su eatnamis mii lea leamaš su bargu ja eallin. MáhteMáhtte lea hui čadnon hestii, go son hálešta eanet heasttainis go iežas mánáiguin (ÁI, 73), ja son ii astta mannat čoakkálmasaide go eamit hásttuha fárrui: <span type="quote">“«Gii heastta biebmá jos mun in, sárdnealbmáidgo gáttat?»”</span><span type="quote">«Gii heastta biebmá jos mun in, sárdnealbmáidgo gáttat?»</span>” (ÁI, 84). Keith H. Basso (1996: 56–57) deattuha ahte olbmo  oktavuohta  báikái  dábálaččat  dáhpáhuvvá  ovttas  eará  olbmuiguin.  Máhte-Máhtte dahká  dan  ovttas  heasttain  ja  olbmuiguin,  bearrašiin  ja  singuin  geaid  son  veahkeha heastaalmmájin.  Máhte-Máhte  boarráseamos  bárdni  Viljo  ii  beroš  dálubargguin.  Dat  goddá  áhči váimmu  ja  dahká  boahtteáiggi  vel  eanet  eahpesihkkarin  (ÁII,  83).  Dan  maid  MáhteMáhtte ii dieđe, lea ahte Viljo gártá gillát go áhčči lea heastaalmmái. Viljo vázzá skuvlla Girkosiiddas  ja  doppe  eai  leat  olbmuin  šat  heasttat,  ii  ge  heastaalbmás  leat  makkár  ge stáhtus, nu mo moaddelot jagi áigi (ÁI, 117–118). Viljo váldá oahpu biilamekanihkkárin ja  fárre  Ruŧŧii,  gos  fidne  barggu.  Váhkarbárdni  Beahkká  ii  leat  vuos  hilgon  áhčis eallinvuogi.  Máhte-Máhtte  áigu  oahpahit  bártnis  ja  oaidná  ahte  Beahkká  lea  gusto riegádan  heastaalmmájin  (ÁII,  192).  Dát  illudahttá  sakka  áhči  váimmu,  muhto  MáhteMáhtte  ferte  loahpas  vuollánit  ja  geahččalit  lávket  ođđa  áigái.  Son  bidjá  eret  heastta  ja vázzá  tráktorvuodjinkurssa  ja  háhká  hálbái  adnojuvvon  tráktora  (ÁII,  265–267).  Sánit ođđa – oamis šaddet kontrástan Máhte-Máhte dili dáfus: buot mii lea ođas gullá áigái mii lea boahtimin, ođđa geaidnu, ođđa buolva mii hálddaša dan mii gullá ođđa áigái. MáhteMáhte  jurddašanvuohki  lea  oamis,  boaresáigásaš,  ja  su  máhttu  gullá  vássán  áigái,  goas albmá searalašvuohta lei čadnojuvvon rumašbargui ja mašiinnat eai lean vel ollen smávva sámi gilážiidda. Son ii oainne vejolašvuođaid ođđa áiggi nuppástusain, dat šaddet sutnje baicce  goarádussan,  psyhkalaččat.  Son  lihkostuvvá  dattege  gávdnat  barggu  mii  heive sutnje  ja  mas  dine  eanet  go  goassege  lea  dahkan  heastaalmmájin:  <span type="quote">“Máhtte  lei  dán  háve lihkkohan  mielamiel  bargui.  Son  lei  beassan  baráhkkagillái  dálualmmájin  ja  galggai seammás asttuid áigge koahkaguoktá veahkahallat. Son lei beanta virkkosmuvvan, go lei beassan  olbmuid  sisa”</span>  (ÁII,  247).  Son  bargá  buotlágan  bargguid  mii  dálualbmái  gullá, muhto buđehiid son gal ii mieđa gárret (ÁII, 247). Dat ii leat almmáiolbmuid bargu ja dan mađe  čeavli  lea  ain  Máhte-Máhtes.  Son  ii  goassege  govviduvvon  duotnan,  vaikko heastaalbmá áigi nohká. Dáluisidin son beassá maiddái bargat dakkár rumašbargguid mat doalahit su almmáivuođa ja searalašvuođa áimmuin. Hemmo  ja  su  neabi  Máhte-Máhte  eallimiid  oktavuođas  oaidná  mo  servodat  ja Máhtebáiki  leat  rievdan  ovtta  buolvvas.  Hemmo  eallá  nu  guhká  ahte  son  vásiha Máhtebáikki  vuosttas  biilla  ja  son  vásiha  ahte  olbmot  bidjet  elrávnnji  dáluide.  Ieš  son biehttala  váldimis  dan,  go  ii  oainne  das  dárbbu.  Sus  lea  buorre  iešdovdu  ja  eanas oktavuođain  son  lea  vissis  das  ahte  vállje  riekta  iežas  dili  hárrái.  Sus  lea,  Máhte-Máhte ektui,  buoret  vejolašvuohta  mearridit  man  muddui  diktá  ođđa  nuppástusaid  váikkuhit iežas eallimii, Son beassá doalahit oktavuođa iežas báikái nu mo ieš dáhttu. Hemmo lea juo ealáhagas  eatnamii, de lea olggobealde olmmoš gii dan bargá, biillain. Liikabiilavuodjin lea albmá láibebargu, son dine das ollu ruđaid ja lea huksen alcces ja bearrašii stuorra viesu (ÁII, 116).  Teavstta  muitaleaddji  kommentere  ironalaččat  dán  dáhpáhusa:  <span type="quote">“Áiggit  ledje  dáid jagiid  dákko  boktege  nuppástuvvan.  Ii  oktage  máhttán  muitalit,  leigo  fanas-  dahje heastasáhttu  juoga  mearrádusas  gildojuvvon  vai  muđui  dušše  vierrun  nohkan  guovllus”</span> (ÁII,  115).  Heasta  ja  biila  ovddastit  goappáge  máilmmi.  Máhte-Máhtte  ii  leat  dinen ruhtalánaid  heastaalmmájin  muhto  sus  lea  leamaš  fásta  sajádat  ja  stáhtus  báikegottis. Bahča jurdagat vigget su millii, geasa son dál lea ávkin. Hemmo-čeazi hávdádeamis son lea  dušše  mieđušteaddjin  mieđušteddjiid  gaskkas  (ÁII,  118).  Go  Hemmo  fievrriduvvo girkoeatnamii  biillain,  de  dat  dego  ovddasta  ovtta  áigodaga  loahpa.  Háliidan  čujuhit parallealla dáhpáhussii mii maiddái dáhpáhuvvá </p>
    <p>
      <em type="italic">Áhči árbi </em>
    </p>
    <p>Hemmo  ja  Máhte-Máhte  gullevašvuohta  báikái  ja  árbevirolaš  eallimii  govvida  áiggi  ja servodaga  nuppástusaid,  ja  sudno  gaskkas  šaddá  kontrásta  danne  go  gullaba  goappá  ge bulvii.  Heaikka  gullevašvuohta  Hemmo-ednui  lea  kontrástan  dasa  mo  son  geahččala čatnat báttiid iežas áhčči-rohkkái. Sus leat guhká ruossalas dovddut áhči hárrái. Dađistaga go  son  jurddašaddá  áhčis  ja  iežas  dili,  de  gávdná  muhtinlágan  čilgehusa  mo  áhči  rolla heive  su  iežas  eallimii.  Heaika  gávdná  áhči  bealde  oktavuođa  iežas  čállindáidduide,  nu mo govviduvvo oktii go Heaika lea čoakkálmasain: <span type="quote">“Heaika jurddašii Dulka-Mártte, gii lei  vuolggahan  su  dán  máilbmái  ja  lei  leamaš  beakkán  dulka  ja  girjeolmmoš.  Su  mielas finadii  ártegis  dovdu,  go  áddii  ahte  sus  golggai  vieris  varra,  mii  lei  datge  su  eará báikkiolbmuin  earuheamen”</span>  (ÁII,  82).  Dát  nanne  Heaikka  olggobeale-posišuvnna  eará siidaguimmiid  ektui.  Heaika  gávnnaha  mo  son  galgá  atnit  buorrin  dán  beali  iežas duogážis  ja  oaidnit  iežas  dáidduid  dasa  gullevažžan.  Vaikko  son  áhčihisvuođa  dihte  lea báhcán  vierisin  árbevirolaš  eallinvuogis,  de  Heaika  dattege  lea  giitevaš:  <span type="quote">“Son  ii  šat guoddán bahča miela dovdameahttun báhcán áhččásis, muhto lei ovdal juo giitevaš ahte su lei vuolggahan dán máilbmái diekkáraš girjeolmmoš”</span> (ÁII, 152). Hemmo kommentára go Risten oabbá muitala sutnje gii máná áhčči lea, nanne gova ahte Heaikkas golgá eará varra  go  muđui  Máhtebáikki  olbmuin:  <span type="quote">“In  livčče  jáhkkán  albmás,  luhkkára  ja skuvlaalbmá  bártnis”</span>  (ÁI,  52).  Heaika  sogas  leat  gusto  buolvvaid  mielde  leamaš girjealbmát.  Ođđa  čeavlli  ja  buorre  iešdovdu  ihtet  teavsttas  go  Heaika  lea  Girkosiiddas Lemet-vilbeali  nieidda  heajain.  Ođđa  báhppa  boahtá  Heaikka  dearvvahit,  ja  Heaika vástida:  <span type="quote">“–  Mun  lean  Risten-Heaika  dahje  Mártte-Heaikange  oažžu  gohčodit.  Lean  eret Máhtebáikkis jos juo leaččat gullan”</span> (ÁII, 170). Heaika duostá ja jolggada jitnosit čatnat oktavuođaid  áhččái  gean  ii  leat  goassege  dovdan  ja  gii  ealedettiin  ii  goassege  váldán oktavuođa iežas bártniin. Ráiddu loahpageahčen, oasis mas máŋggat jagit leat juo vássán ja  lohkki  oažžu  geahčastaga  ovddos  guvlui,  de  Heaika  vel  nannoseappot  čadnojuvvo áhčis  nammii.  Heandarat  lea  vuoras  almmái  ja  beakkán  čálli,  ja  Heaika  bajiduvvo ovdagovvan:  <span type="quote">“Ja  jos  diein  olbmuin  galggai  bajidit  soapmása  earáid  ovddabeallái,  de dakkár  sáhtii  lean  Dulka-Mártte  Heaika-rohkki,  gii  lei  čálalaš  buđaldusaidis  bokte oahpistan suge girjjálašvuođa máilbmái”</span> (ÁIII, 181). Dás ovddasta goalmmátpersovdnamuitaleaddji  Heandaraga  perspektiivva,  addimin  lohkkái  smávva  gova  das  mii dáhpáhuvvá maŋŋil go <em type="italic">Árbbolaččat</em> muitalusáigi nohká, goittotge das mii guoská Heaikka čállinárbái.  Heaika  oažžu  ánssu  buot  čállinbargguid  ovddas  ja  son  namuhuvvo  ollásit áhčis nama mielde.  Heaikka  jápmima  mielde  nohká  Dulka-Mártte  nálli  guovllus,  go  Heaikka oappábealit leaba áigá doppe fárren ja vielljabealli jápmá fáhkka váibmosivvii, ii oktage mánáin  báze  Girkosiidii  (ÁIII,  133).  Heaika  lea  boarráseamos  ja  áidna  mánáin  guhte bissu  guovllus  ja  guhte  olbmuid  muittus  sáhttá  eallit  viidáseappot  iežas  girjjiin  ja čállosiin. Su soga bealde joatká dasto Heandarat Heaikka árbbi girjealmmájin. Heaika lea fikšuvdnateavstta  čálli,  muhto  sullasaš  jurdagiid  go  dat  mat  Heaikkas  leat  iežas čállinbarggu ektui, gávdná maid sámi girjjálašvuođas, nu mo ovddasmanni guoktá Johan Turi ja Andreas Labba girjjiin. Johan Turi čállá girjjis <em type="italic">Muitalus sámiid birra</em> (1910) ahte son  háliida  čállit  sámiid  birra  ja  čilget  Ruoŧa  álbmogii  mo  sin  dilli  lea,  vai  Ruoŧa eiseválddit  eai  dárbbaš  gullat  giellásiid  sámiid  birra:  “Ja  dasa  ferte  čállit  visot dáhpáhusaid ja čilgehusaid, vai boađášii čielggas nu ahte ipmirda juohke olmmoš – ja lea dat  nuppiide  sámiide  nai  hávski  gullat  sámi  dili  birra  (Turi  2010:  11).  Andreas  Labba čállá  girjjis  <em type="italic">Anta  </em>ovdasánis  ahte  son  lea  mánnán  álo  beassan  guldalit  boares  olbmuid muitalusaid,  ja  dat  leat  girjji  vuođđu.  <span type="quote">“Jag  hoppas  att  min  bok  skall  bli  til  glädje  och kunskap för läsarna”</span> (Labba 1969: 6). Heaikka jurdagat iežas čállinprošeavttaid hárrái ja mo  dát  lea  oalgguhan  Heandaraga  čállit,  dávistit  sámi  girjjálašvuođa  álgočálliid  ja <em type="italic">Árbbolaččat</em>  čálli  Jovnna-Ánde  Vesta  áigumušaid,  juohkit  dieđuid  sámi  eallima  ja olbmuid  birra.  Heaikka  čállosat  doibmet  muitingoanstan,  nu  mo  Johan  Ture  ge  muitala luođi  birra:  <span type="quote">“Dat  lea  okta  muitingoansta  nuppiid  olbmuid”</span>.  Lea  dego  Heaika  bidjá dajahusaid olbmuide, go son govvida olbmuid ja viggá oažžut ovdan sin persovnnaid ja iešvuođaid ja sin oktavuođa báikái. </p>
    <p>
      <em type="italic">Čearddalašvuohta, báiki ja ruovttuiduvvan </em>
    </p>
    <p>Go oaidná Heaikka prošeavttaid su eallinvásáhusaid olis, de ii leat imaš ahte lea son guhte buktá  olggobealemáilmmi  čálakultuvrra  elemeanttaid  Máhtebáikái.  Son  bajásšaddá  áhči haga  ja  danin  son  ferte  nuorran  juo  gávnnahit  mo  son  galgá  birget  vuođđoealáhusservodagas  mas  sus  rievtti  mielde  ii  leat  doarvái  vuođđu  birget.  Heaikka  gullevašvuođadovdu  Máhtebáikái  ja  árbevirolaš  eallimii,  maid  son  dađistaga  oahppá  divrrasin atnit,  lea  kontrásta  dasa  mo  Heaika  muhtumin  oaidná  iežas  dili  Máhtebáikkis  ja  mo  su proseassa  sajáiduvvat  Máhtebáikái  lea  leamaš.  Ovtta  teakstaoasis  son  jurddaša  mo turisttat  bohtet  ja  mannet,  <span type="quote">“[M]uhto  son  lea  agibeaivái  Máhtebáikái  dubmehallan”</span>  (ÁII, 12).  Gollá  veahá  áigi  ja  de  Heaika  dovdá  iežas  eanet  sajáiduvvan  gilážii:  <span type="quote">“Su  atne  vel dalle gilis juogalágan ođđaássin ja danin vehá vierášedje. Muhto dál son lei juo nannosit ruohtasmuvvan  Máhtebáikái  ja  devddii  bures  sajis  eará  báikkiolbmuid  siste”</span>  (ÁII,  88). <em type="italic">Árbbolaččat</em>  loahpageahčen  Heaika  muittaša  mo  sus  lei  ruojus  miella  go  máhcai  fas máddin. Son imaštallá mo lea oba ge nákcen fas čuožžilit maŋŋil go son láhppon bárdnin máhccá fas oaivegávpogis. Son muitá mo erenoamážit vuoras olbmot leat váldán su vára go bođii fas ruovttoluotta ja biebman su sihke ávnnaslaččat ja vuoiŋŋalaččat (ÁIII, 187). Heaika lea das giitevaš:  [E]aige eai lean duššiid jearahan eahpelihkostuvvan báhtaranmátkkis, ja Hemmo ja  Áhkku  maid  eliiga  ain  ja  sudno  bokte  sus  lei  ainge  njuolggo  oktavuohta mánnávuođa Máhtebáikái, gos sáhtii ohcat eahpádusaid áigge coavcci beaivválaš eallima várás. (ÁII, 65)  Willian  Bevis  guorahallá  artihkkalis  <span type="quote">«Native  American  Novels:  Homing  In»</span>,  guovddáš davviamerihká álgoálbmotčálliid D’Arcy McNickle, N. Scott Momaday, Leslie Marmon Silko  ja  James  Welch  teakstadujiid.  Son  jearrá:  <span type="quote">“How  Native  is  the  Native  American novel? And in what ways?”</span> (Bevis 1987: 580). Son guorahallá dan maid gohčoda <em type="italic">homing plots</em>  (ruovttuiduvvan-juonat)  ja  lea  gávnnahan  ahte  <em type="italic">čearddalašvuohta</em>  (eŋgelasg. <em type="italic">tribalism</em>) lea teavsttain hui guovddáš elemeanta, vaikko buohkat leat ođđa áiggi čállit ja buohkat  leat  oahpahan  universitehta  dásis.  Bevis  oaivvilda  ahte  vilges  davviamerihká čálliid  čáppagirjjálašvuođa  teavsttaid  juonain,  váldopersovnnat  oppa  áiggi  guđđet ruovttuideaset,  gávdnan  dihte  sin  eallinvuorbbi  guhkkin,  guhkkin  eret  ruovttubáikkis. Dákkár <span type="quote">“guođđin”</span><span type="quote">”-juotna govvida ođđa áiggi eallima, mii navdojuvvo mobiila servodaga lihkostuvvama vuođđoeaktun (ibid: 580–582). Ovttaskas olmmoš ovdána mo ain de leš, beroškeahttá  bearrašis,  servodagas,  vássánáiggis  ja  báikkis:  “freedom,”  our  primary value,  is  a  matter  of  distance  between  oneself  and  the  smoke  from  another’s  chimney”</span><span type="quote">“freedom,”</span>  our  primary value,  is  a  matter  of  distance  between  oneself  and  the  smoke  from  another’s  chimney” (ibid:  582).  Eanas  davviamerihká  álgoálbmotgirjjálašvuođa  románat  doibmet  baicce nuppe láhkai, sáŋgár boahtá ruoktut: <span type="quote">“In Native American novels, coming home, staying put,  contracting,  even  what  we  call  “regressing”</span>  to  a  place,  a  past  where  one  has  been before, is not only the primary story, it is a primary mode of knowledge and a primary good”  (ibid).  Kritihkka  dákkár  juona  vuostá  sáhttá  leat  ahte  dat  lea  <span type="quote">“romantalaš”</span>,  dahje <span type="quote">“primitiiva”</span>  (ibid:  583).  Bevis  navdá  ahte  dát  kritihkka  ii  doala  deaivása.  Son  gávdná iežas  materiálas  ahte  indiána  ruovttuiduvvan-juotna  doaibmá  ovttaskasvuođa gilvovuoiŋŋa  vuostá,  mii  fas  ovddasta  vilges  máilmmi  lihkostuvvama  (ibid:  584–585). Choktow-Cherokee  čálli  ja  girjjálašvuođadutki  Louis  Owens  ge  deattuha  máttuid  ja vássánáiggi  dehálaš  rolla  davviamerihká  álgoálbmotgirjjálašvuođas:  <span type="quote">“What  sets  Native American  fiction  apart,  however,  is  among  other  qualities  an  insistence  upon  the informing  role  of  the  past  within  the  present,  a  role  signified  by  presence  of  Native American myth and history reflected in both form and content”</span> (Owens 2001: 22). Bevisa mielde  eanas  románain  maid  son  lea  guorahallan,  váldopersovdna,  gii  lea  leamaš  eret muhtin  áiggi,  boahtá  ruoktut  ja  gávdná  doppe  iežas  identitehta  go  dohko  bisána.  Lea dábálaččat  muhtin  allaárvosaš  vuoras  olmmoš  gii  váikkuha  juona  mearrádussii.  Eanas románain  váldopersovdna  čatná  ođđa  oktavuođa  vánhemii,  áhkkui  dahje  áddjái  dahje muhtin  eará  fuolkái.  Buot  románain  lea  váldopersovdna  prošeakta  čadnojuvvon  čeardda vássánáigái  dahje  báikái.  Bevis  dadjá  ahte  čearddalašvuođas  lea  alla  árvu.  <em type="italic">Homing</em>  lea dattege kompleaksa ášši čeardda oktavuođas. Čearda lea indiánaid áddejumis bearaš, mii ii leat dušše dat olbmot geat leat vara bokte du bearaš, muhto bearaš lea maiddái no mo sogalaččat,  báikegoddi  ja  oktavuohta  lundui  (Bevis  1987:  585).  Čearddalašvuhtii  gullet golbma  guovddáš  oasi:  Vuosttas  lea  dat  ahte  olbmo  individualisma  ollašuvvá  duššefal dalle  go  leat<em type="italic"> gaskavuođat earáide</em>.  Nubbi  oassi  lea  árvvus  atnit  <em type="italic">vássánáiggi</em>.  Vássánáigi lea oassi čeardda autoritehtas ja kultuvrras ja lea dasto oassi čeardda identitehtas. Máhttu lea maid dehálaš vássánáiggi hárrái, go ollu dehálaš máhttu boahtá vássánáiggis ja lea dan birra. Goalmmát čearddalašvuohta oassi lea <em type="italic">báiki</em>. Báiki lea ruoktu (ibid: 587–592).  Čearddalašvuohta  ii  leat  <em type="italic">Árbbolaččat</em>-ráiddus  eksplisihta  tematihkka  muhto  baicce kollektiivva  vuoigŋa,  mo  son  doaibmá  siidaguoibmin,  ja  mo  ovttaskas  olmmoš  láhčá alcces saji báikegottis. Bevis čállá románaid ektui maid son lea guorahallan, ahte friddja ovttaskas persovdna mii ii leat čadnon man ge kontekstii, ii lihkostuva (Bevis 1987: 590). Go  persovnnas  baicce  lea  oktavuohta  jovkui,  de  dalle  dat  ihtá  ollislaš  persovdnan teavsttas.  Dán  vuođul  sáhttá  dadjat  ahte  Bevis  ráhkada  vuostálasvuođa  ovttaskas  olbmo vuoiŋŋa  ja  joavkku,  kollektiivva  vuoiŋŋa  gaskkas.  <em type="italic">Árbbolaččat  </em>muitalusas čearddalašvuohta  ihtá  nu  mo  Heaikka  sohkagirjeáŋgiruššamis  ja  su  gullevašvuođa ohcamis, ovdamearkka dihte go nu viššalit viggá oahppat luossabivddu. Dat govviduvvo smávit dáhpáhusain, ovdamearkka dihte go mánná ristehuvvo <em type="italic">Árbbolaččat </em>vuosttas girjji loahpas,  ja  vánhemat  guossohit  árbevirolaš,  dološáiggi,  sámi  mállásiid  (ÁI,  212).  Go sámesearvi  vuođđuduvvo  vuosttas  ja  nuppi  geardde,  de  sámegiela  dilli  mánáid  gaskkas lea searvvi guovddáš fáddá. Ovtta sámesearvvi dilálašvuođain maid guossohit árbevirolaš sámi  mállásiid,  maidda  nuorat  geardi  nirvvohallet  go  sii  eai  leat  šat  dasa  hárjánan. Seammá dilálašvuođas maid gullo árbevirolaš luohti go muhtin vuoras badjenisu rohttesta iežas  áhčči-rohki  luođi,  ja  muitala  velá  muitalusa  mo  áhčis  jorggiha  boazolihkku  ja vehážiid  mielde  massá  visot  maid  lea  oamastan  (ÁIII,  59–60).  Dán  láhkai  sáhttá <em type="italic">Árbbolaččat-</em>ráiddus  guorahallat  čearddalašvuođa  dásiid.  Heaikka  strategiijat  iežas čállinprošeavttaide  ja  su  gullevašvuođaohcan  govvidit  mo  son  ovttaskas  olmmožin ollašuhttá iežas áigumušaid nu ahte ii šatta vuostálasvuohta ovttaskas olbmo prošeavtta ja kollektiivva  gaskkas.  Son  lihkostuvvá  ráhkadit  šalddi  ja  čatnat  oktavuođaid  eará siidaguimmiide  ja  velá  stuorát  servodahkii,  girjji  ja  aviisačállosiid  bokte.  Dát  soahpá maiddái luohteárbevieru vuigŋii, mo ovttaskas olbmos iežas iešvuođaiguin, gullá jovkui.  Heaika  gullevašvuohta  báikái  bajiduvvo  muitalusas  go  eanas  dáhpáhusat  leat Máhtebáikkis.  Heaika  vástida  muhtin  dáfus  Bevisa  artihkkala  <span type="quote">«homing-in»</span>-álgoálbmot<em type="italic">Kapteainna  ruvsu  </em>ja <em type="italic">Eallin bihtát </em>dáhpáhusat leat olggobealde Sámi. Váldopersovnnat Kapo ja Peter vuolgiba ruovttubáikkisteaskka, eaba šat boađe ruovttoluotta. <em type="italic">Árbbolaččat-</em>ráiddus leat dáhpáhusat Sámis.  Váldopersovdna  Heaika  fárre  ruovttoluotta  šaddanbáikái  oaivegávpogis.  Son geahččala  nanosmuvvat  fas  olmmožin,  ruovttuiduvvat  ja  sajáiduvvat  Máhtebáikái  ja doppe  gávdnat  buori  eallima.  Son  šaddá  vel  veahá  meahccelágan  maŋŋil  go  lea  orron doppe muhtin áiggi. Dat namuhuvvo teavsttas juo ráiddu vuosttas oasi álggus go Heaika fitná  Girkosiiddas  káfestobus.  Doppe  lea  muhtin  oahpes  olmmoš  gean  Heaika  álggus  ii fuomáš: <span type="quote">“– Ja ieš vehá čeavlái, ii daga oppa oaidninge, navššihii Erke seamma beavdái. – Go ii fuomáš de ii fuomáš. Máhtebáikkis lea beassan olmmoš vehá meahcástuvvat”</span> (ÁI, 40).  Go  ráiddu  álggus  juo  ráhkaduvvo  dakkár  govva  Heaikkas,  de  dat  čatná  su Máhtebáikái. Dát govva geardduhuvvo vuosttas oasi loahpageahčen, go son fitná Nilláin Márkanis  gávppašeamen:  <span type="quote">“Heaika  lea  beassan  Máhtebáikkis  vehá  meahcástuvvat  ja dovdá iežas ná fáhkkestaga eahpesihkkarin ollu olbmuid siste. Son jorrá birrat-birra šiljus iige  dieđe  goappá  buvddas  gávppaša”</span>  (ÁI,  196).  Dattege  lea  Heaikkas  veaháš  ruossalas dovddut  Máhtebáikki  hárrái,  luossabivddu  ja  iežas  rolla  ektui  báikegottis.  Heaikka jurdagat káfestallama oktavuođas čohkkejit su dovdduid gullevašvuođa hárrái:  Heaika  vurddii  gierdavaččat  gitta  dassái  go  lei  gusson  dánge  dálus  káffegohpa. Sutnje  lei  dehálaš  beassat  juoba  málle  dihte  juhkat  káfe  vierrobáikkis,  dasgo  dat mahká  čájehii  ahte  su  dohkkehedje  ollásit  dan  gáržžes  birrasis,  mas  lei dubmehallan  loaktit  lohppii  beivviidis.  Oktasaš  káffeboddu  leige  guovllus  ollu eanet go dušše káffegoikku čáskadeapmi, dat lei dehálaš servvoštallanvuohki, mii doalai  báikkálaš  uhcaservodagaid  čoahkis,  go  ovddeš  ovttastallanvierut  ledje veahkaválddálaččat duššaduvvon dahje muđui nohkan áiggiid nuppástusaid siste. (ÁII, 155)  Leat  Heaikka  jurdagat  mat  bohtet  ovdan  goalmmátpersovdna-muitaleaddjis.  Sánit <span type="quote">“mahká”</span>, <span type="quote">“gáržžes”</span> ja <span type="quote">“dubmehallan”</span> leat Heaikka iežas sánit, dovddut ja árvvoštallamat iežas  dilis.  Sitáhta  maŋimuš  oasis,  mii  álgá  <span type="quote">“Oktasaš  káffeboddu...”</span>,  perspektiiva  gis loktejuvvo  viiddit  dássái  ja  lohkki  oaidná  mo  ovttaskas  olbmo  vásáhus  gullá  olbmuid kollektiivva  servvoštallamii,  dego  meanut,  ja  oassin  das  ahte  leat  siidaguoibmi.  Dát sulastahttá  mo  olbmo  sajádat  servodagas  čájehuvvo  luohtebidjama  hárrái,  nu  mo  Gaski (2000: 204) dan čilge: <span type="quote">“A person’s individuality is acknowledged by the act of receiving a  yoik,  but  no  individuality  is  possible  without  the  interpretive  community  surrounding it”</span>. Heaika rolla árvvoštallin lea bajiduvvon muitalusas muhto dás oaidná ahte son ádde ahte  son  ge  árvvoštallojuvvo.  Son  máhttá  leat  guoibmái  go  dan  dárbbaša,  juoga  mii  lea mihtilmas  bealli  su  sosiála  dáidduin.  Sánit  <span type="quote">“dán  gáržžes  birrasis”</span>  čájehit  ahte  Heaika liikká  geahččá  stuorát  servodahkii  ja  áibbaša  muhtimin  rahpasit  hállat  váttis  ge  áššiid birra, nu mo sitáhta <em type="italic">Árbbolaččat </em>goalmmát oasi loahpas čájeha. Heaika lea áiddo háleštan Issát-vilbeali  nieiddain,  gii  lea  juo  ollesolmmožin  šaddan:  <span type="quote">“Son  lei  duhtavaš,  go  lei beassan  ságastallat  áššiin,  maid  birra  eai  dábálaččat  háleštan  guovllus.  Tytti-Liisu  lei olggobealeolmmoš  ja  ollásit  friddja  dain  gáttuin,  mat  čatne  daid,  geat  elle  árbevirolaš servodagas”</span>  (ÁIII,  200).  Geavahuvvo  vuos  friija  gaskkalaš  muitaleapmi  ja  muitaleaddji mii  ovddasta  Heaikka  perspektiivva.  Nuppi  cealkagis  ihtá  olggobeale  muitaleaddji, čilgemin lohkkái manne olbmuin árbevirolaš servodagas muhtimin leat gáttut ja gáržžes jurddašanvuohki.  Dan  sáhttá  maid  oaidnit  birgengoanstan,  vai  árbevierut  seilot.  Heaika čájeha,  ovddit  sitáhtas,  ahte  sus  lea  buorre  árvvoštallanmáhttu  go  máhttá  oaidnit  iežas persovnna earáid čalmmiiguin ja heivehallat iežas láhttema dan mielde. Dán oktavuođas háliidan  čatnat  Heaikka  fuomášumiid  <em type="italic">Árbbolaččat-</em>ráiddus  Shawn  Wilsona  sániide  mat gusket álgoálbmotservodagaid gulahallamii: ”This is how Indigenous communities work girjjálašvuođa  váldopersovnnaide.  Jovnna-Ánde  Vesta  románaid  </p>
    <p type="listitem">– a key to being included is not only the work that you have done in the past but how well</p>
    <p>you  have  connected  with  others  in  the  community  during  the  course  of  your  work” (Wilson 2008: 81). <em type="italic">Árbbolaččat-</em>ráiddus Heaika deattuha ge dan maid Shawn Wilson dás dahká,  man  dehálaččat  nana  sosiála  báttit  leat  olbmo  bargui.  Goalmmátpersovdna<em type="italic">  Anta  </em>ja  <em type="italic">Anta  och  Mari,</em>  mas fikšuvdnamuitalusas  govviduvvo  boazosámiid  eallin  ja  muitaleaddji  de  gaskkohagaid botke muitalusa ja buktá iežas fuomášumiid, dá <em type="italic">Anta-</em>girjjis, go lea sáhka váldopersovnna Anta ja su moarsi Mari ráhkisvuođas:  Sådan  var  två  sameungdomars  kärlek  på  den  tiden  fastän  de  inte  läst  några  som helst  böcker  om  kärlek  och  fastän  de  var  födda  av  flyttsameföräldrar  och uppvuxna långt borta i de kalla stormiga fjällen. Inte heller deres föräldrar kände varandra så mycket förrän de två ungas kärlekskjänslor förde samman dem. På det viset är samernas liksom andra innbyggares endräkt här i världen knuten. (Labba 1969: 221) <em type="italic">Anta</em>  muitalusa  muitaleaddji  lea  dán  oktavuođas  stivrejeaddji  posišuvnnas  ja  lea olggobealde  muitalusa  dáhpáhusaid.  Muitaleaddji  doaibmá  dás  eanet  čálli  iežas  jietnan, mii oanehis botta lávke muitalussii, buktá heivvolaš historjjálaš dieđuid lohkkái ja dasto guođđá  fikšuvdnamuitalusa.  <em type="italic">Árbbolaččat</em>  muitalusa  muitaleaddji  doaibmá  bajábealde ovdamearkkas  belohahkii  váldopersovnna  Heaikka  jurdagiid  bokte.  Jurdagat  leat hábmejuvvon  nu  ahte  dat  buktet  ovtta  áigodaga  ja  guovllu  historjjálaš  dieđuid  olbmuid gaskavuođaid  birra,  dego  sihke  Heaikka,  čálli  Jovnna-Ánde  Vesta  ja  teavstta  abstrákta muitaleaddji perspektiivvat suddet oktii. Heaikka rahčamušat jagiid mielde buktet sutnje loahpas juogalágan ráfi eallimis. Dá govviduvvo  Heaika  perspektiivvas  mo  son  loahpas  lea  nákcen  birget:  <span type="quote">“Son  lei  easkka vuoras almmájin beassagoahtán juogaláhkai iešbirgejeaddjin – ii iežas ánssuiguin muhto lihku geažil”</span> (ÁIII, 187). Lohkkin lea mu mielas dás juoga teavstta retorihkas mii ii doala áibbas  deaivása.  Jos  muhtin  ceavzá  ja  birge  eallimis  duššefal  lihku  geažil,  de  dat  buktá dakkár  gova  ahte  persovnna  eallin  govvida  dušše  su  leahkima  máilmmis. Goalmmátpersovdna-muitaleaddji  unnida  Heaikka  persovnna  mearkkašumi  iežas birgengoansttaid dáfus. Heaika ii govviduvvo teavsttas dakkárin gii duššefal lihku geažil birge,  vaikko  sus  dieđusge  lea  lihkku  go  nu  vuohkkasit  árbe  ruhtabinná  ja  eatnamiid, eanet go oktii. Heaika lea dattege áŋgirit mielde váikkuheamen iežas leahkimii máilmmis. Son  oažžu  veahki  vuorrasut  fulkkiin  ja  erenoamážit  doaibmá  Hemmo-eanu  sutnje ovdagovvan.  <em type="italic">Árbbolaččat  </em>teavsttas  ii  leat  vuoiŋŋalaš  elemeanta  nu  guovddáš  go  Bevis čállá davviamerihká indiánačálliid teavsttain, muhto Hemmo lea boares áddjá gii Heikii ovddasta  oadjebasvuođa,  árbevirolaš  máhtu  ja  gullevašvuođa.  Muđui  doaibmá  Heaikka lihkku  teakstagaskaoapmin  mii  addá  sutnje  eanet  friddjavuođa  go  ovtta  ge  eará persovnnas lea. Muitalusa áiggi ja birrasa konteavstta ektui ii leat baljo jáhkehahtti ahte geas ge livččii dakkár vejolašvuođat go sus. Dát friddjavuohta diktá su bargat iežas miela miel  bargguid,  mii  lea  justa  okta  <em type="italic">Árbbolaččat  </em>váldopersovnna  deháleamos  doaimmain: doaibmat olmmožin gii lea veahá ovddabealde iežas áiggi ja geahččat dáhpáhusaid eará čalmmiiguin  go  eará  persovnnat  dahket.  Su  prošeavttat  čájehit  ge  dan.  Váldopersovnna rolla ja rahčamušat unniduvvojit bajábealde namuhuvvon sitáhtas. Guorahallan dán rádjái čájeha ahte lihkku ja árbi leat buorre oassi Heaikka birgejumis, muhto lea vuosttažettiin su  iežas  doaimmalašvuođa  geažil  ahte  son  birge  nu  bures  go  bargá.  Heaika  lea ovdamearkka  dihte  sakka  duđavaš  eallimii  go  son  viimmat  orru  lihkostuvvamin guollebivdduin. <em type="italic">Árbbolaččat </em>nuppi oasi loahpas leaba soai Heandaragain goddán peanta bures  guoli  olles  geasi,  ja  son  navdá  gávdnan  eallinvuogi  mii  buoremusat  heive  sutnje. Son  jurddaša:  <span type="quote">“Son  lei  oahppan  gávdnat  ilu  uhca  áššiin,  das  maŋŋá  go  lei  loahpalaččat cohkkon Máhtebáikái, muđui ii livčče gierdan dan ovttalágan eallima, mii orui su oassin oidnojuvvon”</span> (ÁII, 241).  Mii  guoská  guollebivdui  ja  árbemáhttui,  de  lea  miellagiddevaš  geahčadit  Heaikka gullevašvuođa Máhtebáikái joga funkšuvnna hárrái. Go lea sáhka Hemmos ja bivddus, de teavsttas  namuhuvvo  oahpis  goatnil  mii  gullá  Hemmo  opmodahkii  (ÁI,  94).  Goatnil  ii goassege namuhuvvo nama mielde, ii Hemmo ge daga dan, vaikko son lea agibeaivvi dan bivdán: <span type="quote">“Son jurddaša bivddu birra, go oinnii man váibmilit Heaika borai guoli, dat lea buorre ahte liiko guollái, die lea Heikii buorre goatnil go in leat šat ieš dan bivdimin”</span> (ÁI, 97).  Dát  lea  eahpedábálaš  vuohki  namuhit  báikki,  go  sámit,  aŋkke  dan  buolvva  olbmot sámi servodagas geat gullet seammá bulvii go Hemmo, dábálaččat geavahit báikenamaid hui  dárkilit.  Guovllus  mii  ollu  geavahuvvo,  leat  dábálaččat  ollu  báikenamat,  sihke eatnama ja čáziid geavaheami dáfus. Lean guovtti prošeavttas čoaggán ja systematiseren Porsáŋggu  gieldda  báikenamaid  ja  dieđán  man  dárkilit  guovllu  olbmot,  ja  erenoamážit ovddeš buolvva olbmot, leat máhttán ja geavahan guovllu báikenamaid. Sii han leat ollu bargan,  bivdán  ja  vánddardan  meahcis.  Áinnas  luossajogas  leat  ollu  namat  ja namuhuvvon goatnil lea ge Eanus, mii lea luossajohka. Go <em type="italic">Árbbolaččat </em>nuppi oasis šaddá sáhka Hemmo árbejuohkimis, de Heaika vástida ná go Nillá jearrá maid son lea jurddašan alcces:  <span type="quote">“–  Na  dan  goatnila”</span>  (ÁII,  55).  Sámegiela  professor  Ole  Henrik  Magga  čilge báikenamaid geavaheami sámi servodagas ná:  Namaid suohkatvuohta maid muitala ollu man láhkái duovdagat leat adnojuvvon. Guolásteaddjái  leat  coahkásat  ja  njuorat  mávssolaš  báikkit.  Boazovázzi  geahččá fas  gállamiid  ja  gokko  ordarádji  manná.  Dálolaš  fas  ferte  diehtit  gokko  sáhttá suinniid láddjet ja luovvádit ja gos šibihat sáhttet guohtut. Gokko leat ollu namat, dakko leat olbmot ollu bargan ja vájaldan. (Magga 1991: 7)  Báikenamat  eai  baljo  geavahuvvo  govvidan  dihte  olbmuid  doaimmaid  <em type="italic">Árbbolaččat </em>teavsttas.  Dat  lea  erenoamáš  jos  jurddaša  sámi  konteavstta,  go  báikenamat  leat  dehálaš oassi árbevirolaš sámi eallimis. Ole Henrik Magga čilge mo báikenama doaimma lea sámi servodagas:  <span type="quote">“–  Báikenamma  lea  báikki  opmodat  masa  báikki  olbmot  galget  dovdat lahkavuođa.  –  Báikenamma  lea  maiddái  oba  guovllu  ja  álbmoga  opmodat  mii  galgá oahpistit  olbmuid”</span>  (Magga  1991:  5).  <em type="italic">Árbbolaččat  </em>muitalusa  namahis  goatnil  lea  dasto teavsttas motiiva mii symbolisere Heaikka gaskavuođa ednui, eanet go su gullevašvuođa Eatnu-johkii  ja  Máhtebáikái.  Son  deattuha  olmmošlaš  gaskavuođaid  ja  Hemmo árbemáhtu bivdin. Goatnil deaivá leat báiki gos son láve bivdit, livččii sáhttán lea vaikko makkár  ge  eará  goatnil,  muhto  Hemmo  lea  okta  ja  áidna  Hemmo.  Goatnil  doaibmá motiivan mii lea mielde bidjamin johtui doaimmaid. Dat lea báiki gos árbevirolaš máhttu ja barggut čađahuvvojit ja mas doaimmat leat guovddážis, eanet go ieš báiki. Sáhttá maid leat  nu  ahte  goatnil  lea  erenoamáš  buorre  bivdobáiki  ja  lea  dan  dihte  nu  oahpis Máhtebáikkis  ahte  ii  dárbbaš  dađi  eanet  nama,  nu  mo  dás  govviduvvo,  go  Heaika  lea vuordimin Máhte-Máhte bivdinskihpárin: <span type="quote">“Heaika maid čáŋadii dás, logai iežas leat čieža áigge goatnelgáttis vuordimin, muitalii Sire”</span> (ÁII, 26). Jos livččii namma, de livččii gal maid vuordán ahte čállojuvvošii stuorra bustávain, Goatnil. Namahis goatnil sáhttá maid doaibmat  metaforan  das  ahte  bivdomáhttu  lea  Heikii  mánnávuođa  rájes  juo  amas,  lea juoga  maid  son  dáhttu  fáhtet  muhto  dattege  dat  ii  leat  sutnje  nu  oahpis  ahte  das  livččii namma. Go Hemmo ii ge namut goatnila nama mielde, de dat govvida ahte son ii ge leat oahpistan  Heaikka  dasa,  vaikko  son  jurddaša  Heikii  dan  árbin.  Dás  oaidná  ahte <em type="italic">Árbbolaččat </em>muitalusa deaddu ii leat vuosttažettiin olgguldas birrasis, dat doaibmá eanet olbmuid siskkáldas ovdáneami rápman.  muitaleaddji  bidjá  káfestallanbottu  ja  dan  mearkkašumi  olbmuide,  historjjálaš perspektiivii.  Nubbi  ovdamearka  sámi  girjjálašvuođas  lea  mo  goalmmátpersovdnamuitalealeaddji  doaibmá  Andreas  Labba  girjjiin</p>
    <p>
      <em type="italic">Heaika árbbolažžan </em>
    </p>
    <p>Heaikka  rolla  árbbolažžan  álgá  juo  <em type="italic">Árbbolaččat</em>  álggus,  go  son  čohkohaddá  eadni-rohki árbeviesus ja eallá ruhtabinnás maid lea eatnis árben. Árbbi dihte Heaika beassá čađahit iežas  miela  miel  bargguid:  čállit  sohka-  ja  historjágirjji  Máhtebáikki  olbmuid  birra  ja joatkit  Heargenjár-Lásse  eallingerddiin.  Son  sáhttá  duođaid  eallit  sámi  sátnevádjasa mielde: <span type="quote">“Čálli giehta ollá guhkáš”</span> (Solbakk ja Gaski 2003: 38). <em type="italic">Árbbolaččat </em>nuppi oasi álggus  lohkki  beassá  diehtit  ahte  Heaikka  áhčči  Dulka-Márte  jápmá  ja  Heaika  árbe  sus eatnamiid ja opmodagaid. Ii oktage Máhtebáikkis gáđaš dan, olbmot baicce hállet das mo fáhkkestaga  lea  šaddan  nu  ahte  Heaika  gullá  báhppasohkii.  Ii  ge  dalle  leat  váttis  áddet ahte Heaika lea dakkár olmmoš guhte máhttá dutkat ja čállit. Dán govvida Birgget, Ándde eamit: </p>
    <p type="listitem">–  Nu  ahte  jos  duođa  hállá  de  áidna  hearrá  dán  báikkis  lea  Heaika,  bohkosii</p>
    <p>Birgget. Ja dál aitto árbii áhčis, nu buorre sajis vel logai Sire daid eatnamiid. Dat lei  gal  buorre  ahte  geavai  nie  somájit,  in  gáđaš  gal  in  veháge.  Ja  ammal Hemmosge vel rišita juoidá Heikii. (ÁII, 29) Heaikka  čállindoaimmat  ožžot  eanet  áddejumi  ge,  go  son  gullá  girjealbmáid  sohkii. Heaika  beassá  viimmat  diehtit  gii  su  áhčči  lea  ja  árbi  dahká  ahte  son  sáhttá  joatkit čállinprošeavttaiguin. Dasto lea vel nubbi árbeášši, go šaddá sáhka Hemmo-edno árbbis. Maŋŋil  go  Hemmo  eamit  Riittá  jápmá,  de  Heaika  divššoda  boares  ednos.  Dát  lea  sus nubbi buorre sivva manne son ii váldde eará barggu. Hemmo lea álo dorjon Heaikka, ii ge fuola earáid go Heaikka skihpárin, dál go ieš ii nákce šat nu ollu. Go šaddá sáhka Hemmo árbbis, Hemmo háliida rievtti mielde addit olles opmodaga Heikii muhto Heaika ii mieđa dasa. Son deattuha ahte ii son leat áidna guhte fuolaha Hemmo ja son bajida erenoamážit Birggeha, gii buhtista viesu ja buktá sutnje biepmu:</p>
    <p type="listitem">– Leamašhan earátge. Ieš gal bajidivččen Birggeta buohkaid earáid ovddabeallái.</p>
    <p>Jos  ii  Birgget  de  máŋga  buori  livččiime  gal  ohcalan.  –  Veahketan  gal  lea Birggetge,  mieđihii  áddjá.  Mus  eai  leat  alddán  mánát,  ášši  lea  diekko  bokte ortnegis.  Lean  juo  guhká  jurddašan  ahte  don  leat  dat  rivttes  olmmoš dálostallagoahtet  dás  mu  maŋŋá.  –  Leago  dat  oalle  jierbmájit  jurddašuvvon,  na maid earát dasa? (ÁII, 32) Heaikka vástádus ii leat ádjá miela mielde muhto Heaika lea dán áššis jierbmái; son ii leat Hemmo  opmodahkii  áidna  árbbolaš,  sus  leat  eará  vilbealit  ge,  geain  leat  seammá árbevuoigatvuođat.  Vuostemiella  dialogas,  váldimis  olles  Hemmo  árbbi,  čájeha  ahte Heaika  máhttá  dikšut  buori  gaskavuođa  mii  sus  lea  vilbeliide.  Son  galgá  boahtteáiggis maid  orodit  ovttas  singuin,  áinnas  soabalašvuođas  ja  ovttamielalašvuođas.  Dál  ferte  son gávnnahit  mo  bargat  vai  báikegotti  ráfi  seailu.  Heaika  čohkke  buot  árbbolaččaid  ja Hemmo, vai árbejuohku dahkkoše ráfálaččat, amas oktage goksot ja vai buot lea ortnegis ovdal  go  Hemmo  jápmá.  Vilbealit  soabadit  dasto  mo  árbejuohku  šaddá.  Visti  galgá ovdamearkka dihte Issáhii. Lemeha ja Ándde eamidat eaba leat seammá oaivilis. Gutnel, Lemeha  eamit,  lea  jurddašan  alccesis  feara  maid  Hemmo  visttis,  ja  son  dadjá  ge  dan. Birggehis leat maid oaivilat dán áššái:  Birgget  vázzáladdá  ovddos  maŋás  stobus  iige  leat  duhtavaš  evttohussii,  sus  leat velge  nu  bures  mielas  dat  lohkameahttun  láhttekustemat  ja  eará  barggut,  main  ii lean vel ožžon giitosa. Maŋimuš áiggiid son lei dávjjit ja dávjjit jurddašan Hemmo vistti,  dat  lei  buorre  visti,  die  livččii  soapmásii  ruoktu,  millii  bođii  vuosttasin Heandarat.  Oppa  máilbmi  orui  nu  vuoigatmeahttun  Birggeha  mielas.  Buohkat hálle dušše Heaikkas nugo dát livččii okto dikšon Hemmo, dat lei čáhppes gielis, son  dat  lei  ieš  buot  eanemus  áittardan  Hemmo,  muđui  gal  livččiiga  juo  áigá jápmán nealgái. (ÁII, 56)  Sitáhta  vuosttas  cealkka  govviduvvo  álggus  olggobeale  muitaleaddji  perspektiivvas  ja dasto  cealkka  jorrá  Birggeha  perspektiivii,  nu  mo  sánit  <span type="quote">”lohkameahttun  láhttekustemat”</span> čájehit. Sánit, mat leat Birggeha jurdagat, deattuhit vel man erdui son lea, nu mo vázzin ovddos maŋos čájeha cealkaga álggus. Reasta sitáhta lea vuos gaskkalaš muitaleamis, ja maŋimuš cealkka lea friija gaskkalaš muitaleamis, mas lohkki beassá hui lahka čuovvut Birggeha  jurdagiid.  Son  dovdá  ahte  su  bargu,  mii  gullá  eanet  nissoniid  árbevirolaš bargguide,  ii  oaččo  árvvu  maid  ánssáša,  ii  goitge  Hemmos.  Dán  sáhttá  maid  oaidnit viiddit  perspektiivvas  go  Birggeha  persovnnalaš  jurddan,  dás  lea  sáhka  sámi  nissona dehálaš rollas fuolahuspersovdnan. Birgget dattege ii jietnat maidege, ja vilbealit soabadit loahpas.  Sáhttá  jearrat  govvidit  go  Birggeha  jurdagat  vuoiggalašvuođadovddu  vai gáđašvuođa? Su jurdagat goit bures govvidit mo báikegoddi sáhtášii bieđganit jos dákkár áššiin ii soabat, vaikko ii buot čoavdašuvvo buohkaid miela mielde. Muitalusa olggobeale muitaleaddji  addá  dasto  Heikii  gudni  go  vilbealit  mearridit  árbejuogu  soabalašvuođas: <span type="quote">”Juohku lei Heaikka vuođđobarggu dihte čoavdašuvvamin johtileappot go livččii gáddán”</span> (ÁII,  57).  Heaika  čájeha  dán  áššis  ahte  son  berošta  báikegotti  dilis  ja  su  válljemis  ja láhttemis son deattuha iežas gaskavuođa báikegoddái.  Gáđašvuohta šattašii negatiivva vuostefápmu mii sáhttá buktit heajos vuoiŋŋa olles báikegoddái. Heikii ovttaskas olmmožin maid šattašii váddáset eallin jos son váldá olles Hemmo  árbbi,  nugo  Hemmo  álggus  ieš  dáhttu.  Hemmo-edno  árbeáššis  Heaika  čájeha ahte son ferte váruhit amas lihkku jorggihit guoržžun. Keith H. Basso (1996: 73) muitala apache indiánain dakkár oaidnu ahte leat dušše muhtin olbmot geat šaddet nu viisát ahte sii máhttet oaidnit ja eastadit earret eará garra konflivttaid eará olbmuiguin. Basso čállá vel seammá sajis: <span type="quote">”For these and other reasons, they are highly respected and often live to be very old. Likened to water because of its life-sustaining properties, wisdom is viewed first  and  foremost  as  an  instrument  of  survival”</span>.  Basso  sitáhta  heive  govvet  Heaikka sajádaga <em type="italic">Árbbolaččat </em>siidaguimmiid gaskkas, nu mo dát sitáhta čájeha: <span type="quote">”Danin gilis ledje juo oahppan luohttit sutnje. Sus ledje máŋgii hui jierbmás oaivilat máŋgga áššis, vaikko ieš  ii  álo  nákcenge  eallit  daid  mielde”</span>  (ÁIII,  80).  Heaikkas  lea  soddjilis  miella,  nu  mo Basso  čilge  apache  álbmoga  teoriija  mielde.  Heaika  čájeha  dán  árbeáššis  ahte  sus  leat buorit  birgengoansttat  go  máhttá  nie  čehpet  doaibmat  soabadallin.  Dán  áššis  Heaika duostu hástalusaid mat leat olggobealde su iežas. Son vuos hálaha Hemmo-edno go čilge manne son ii sáhte váldit olles su opmodaga, dasto soabadallá vilbeliiguin ja ferte gierdat ahte  vilbeliid  eamidat  suhttet,  vaikko  das  ii  šatta  mihkkege  áššiid,  eanet  go  diehtun lohkkái. Siskkáldasat eai leat Heaikkas hástalusat dán áššis, sus eai iđe ruossalas dovddut árbbi  hárrái.  Heaika  lea  čielggas,  árbbi  ferte  juogadit.  Son  dovdá  iežas  ja  dovdá  iežas olbmuid. Heaikka bargu Eanuleagi historjá- ja sohkagirjjiin ja eará čállinprošeavttat leat addán sutnje ollu dieđuid historjjá, guovllu ja olbmuid birra. Son lea oahppan mo ja gos olbmot leat eallán ja mo sii jurddašit. Heaikka áigumušat Hemmo árbejuohkináššis, mat leat  eastadit  gáđašvuođa,  gusket  maiddái  su  siidaguimmiide.  Heaikka  válljen  čájeha  mo son jurddaša sihke báikegoddelahttun ja ovttaskas olmmožin. Alcces son dušše jurddaša Hemmo-edno  goatnila<em type="bold">,</em>  vai  sáhttá  joatkit  johkabivdduin,  edno  árbin.  Dákkár guovllumáhttu viiddida Heaikka perspektiivva ja lea mávssolaš oassi su birgengoansttain. Sullasaš fuomášumi buktá Basso (1996: 73) apache teoriijas: <span type="quote">“Knowledge of places and their  cultural  significance  is  crucial  in  this  regard  because  it  illustrates  with  numerous examples  the  mental  conditions  needed  for  wisdom  as  well  as  the  practical  advantages that wisdom confers on persons who posess it”</span>. Heaika máhttu báikki ja guovllu olbmuid eallima,  kultuvrra  ja  gulahallanvugiid  birra  leat  ge  guovddáš  oasit  Heaikka guovllumáhtus.  Hemmo  árbeášši  oktavuođas  geahčan  vel  dárkileappot  Birggeha  reakšuvnna: <span type="quote">”Buohkat  hálle  dušše  Heaikkas  nugo  dát  livččii  okto  dikšon  Hemmo,  dat  lei  čáhppes gielis, son dat lei ieš buot eanemus áittardan Hemmo, muđui gal livččiiga juo áigá jápmán nealgái”</span>  (ÁII,  56).  Mii  lea  maid  Birgget  rievtti  mielde  muitala  dáid  jurdagiiguin?  Son dadjá  čielgasit  ahte  jos  son  ii  lean  fuolahit  boares  siiddaguoimmis  Hemmo,  ja  Heaikka maid, de leigga goappašagat jápmit nealgái ja dan dihte Birgget iežas mielas ánssáša árbet Hemmo viesu. Dan maid son maiddái dadjá, man sáhttá lohkat linjjáid gaskkas, lea ahte Heaika ii leat okto dikšon Hemmo, gilis leat earát go dušše soai: lea olles báikegoddi mas olbmot beroštit nuppiin ja fuolahit guhtet guimmiideaset. Birgget dáidá suhtus jurddašan nu  mo  dahká,  muhto  dat  lea  maiddái  vuohki  muitalit  ahte  Heaika  gullá  sidjiide, báikegoddái,  nu  mo  eará  siidaguoimmit  ge.  Birggeha  perspektiiva  bajábealde  sitáhtas fuomášahttá ge nissonolbmo dehálaš rolla gilážis, go son fuolaha boarrásiid ja earáid geat eai  riekta  birge.  Bearašbáttit  leat  dán  oktavuođas  dehálaččat.  Shawn  Wilson  vuohkkasit govvida bearraša mearkkašumi álgoálbmogiidda: <span type="quote">”Family is what holds us in relationship as  individuals  and  bridges  us  into  our  communities  and  nations”</span>  (Wilson  2008:  86). Birggeha jurdagiid oktavuođas oaidná ahte fuolahus guoská viidát, báikegoddedássái. Dás lea  siidaguoibmi  hui  vuogas  sátni  geavahit  go  dat  čujuha  dološ  sámi  siiddavuogádahkii man  mielde  Máhtebáikki  eallin  máŋgga  dáfus  doaibmá.  Sáhttá  dadjat  ahte  Birgget doaibmá šaldin báikegoddái, su fuolahusrolla váikkuha dasa ahte Hemmo ain rehkenasto oassin  báikegottis,  ja  Heaika  maid,  dalle  go  son  dárbbašii  veahki.  Sámi  árbevirolaš servodagas  siiddavuogádat  doaimmai  ge  dan  láhkai  ahte  buohkat  galge  fuolahuvvot, vaikko  ovdamearkka  dihte  ieža  eai  nákcen  mannat  bivdui.  Goahtegearret,  siiddastivra, mearridii sálašjuogadeami nu ahte juohkehaš galggai oažžut iežas oasi (Solbakk 1994: 64; Aa. Solbakk ja Muladal 2007: 80–84). Giella- ja kulturdutki Asbjørn Nesheima mielde lei dološ rájes juo siiddain dat vuoigŋa ahte siida galggai bargat buohkaid buorredilálašvuođa ovddas. Ii oktage galgan gillát ja dat maid olbmot dárbbašedje galggai juhkkojuvvot nu vuoiggalaččat  go  vejolaš  (Nesheim  1966:  31).  <em type="italic">Árbbolaččat-</em>ráiddus  Heaika  doaibmá čoahkkimis  siidaisidin  guhte  siidačoahkkimis  bearráigeahččá  ahte  buohkat  ožžot  iežaset oasi árbbis. Hemmo ballá das ahte sudno Riittá opmodat biđgejuvvo muhto Heaika baicce oaivvilda ahte opmodat šaddá buohkaide buorrin, sihke ávnnaslaččat ja sosiálalaččat.  Maŋimuš  árbeášši  mas  Heaika  šaddá  árbbolažžan,  lea  go  su  vilbealli  Issát  jápmá. Issát-rohki nieidda guovttos mearrideaba ahte Heaika galgá buot árbet, earret ovtta boares bartta. Dán mearrádusa lea muhtumiidda váttis dohkkehit: Jearaldagas  lei  liikká  viehka  opmodat.  Fáhkkes  diehtu  sehkkii  mealgat  giláža eallinráfi  ja  bajidii  máŋggalágan  gažaldagaid.  Manin  árbi  manai  dušše  ovtta olbmui?  Eaigo  sii  earát  lean  seammaláhkai  dohkálaččat  árbbolažžan  go  Heaika? Erenoamážit  Birgget-guovttos  Siriin  dovddaiga  iežaska  maŋisboahttiid govssáhallan dán áššis. Soai eaba sáhttán áddet manin buot manai Heikii, mánáhis olbmui, gii lei juo ožžon áibbas doarvái dán eallimis. Ja áibbas nuvttá. (ÁIII, 152) Dán  áššis  ii  leat  dušše  Birgget  guovttos  Siriin  geaidda  lea  váttis  dohkkehit  árbeášši mearrádusa, vaikko eará namat eai namuhuvvo. Dás lea gáđašvuohta viehka eksplisihta, muhto  mii  lea  gáđašvuođa  duohken?  Dás  boahtá  ovdan  ahte  nisson  guovttos  eaba vuosttažettiin  jurddaš  iežaska  muhto  baicce  mánáideaskka.  Mii  jerrojuvvo  dán oktavuođas  lea  manne  Heaika,  guhte  lea  mánáhis  olmmoš,  galgá  visot  oažžut?  Dasa lassin son lea juo buresbirgejeaddji olmmoš, ja galgá vel, Birggeha ja Sire perspektiivvas, nuvttá oažžut eanet. Dán sáhttá dulkot materialisttalaš jurddamállen Birgget guoktá Sire beales.  Sáhttá  maid  jearrat  manne  Heaika  oažžu  nu  ollu  luohttámuša  ja  válljejuvvo árbbolažžan?  Áiggun  geažidit  dulkonvejolašvuođa:  Go  Birgget  ja  Sire  navdiba  ahte Heaika  oažžu  buot  dán  nuvttá,  de  dat  lea  duohta  jos  materialisttalaččat  jurddaša  árbbi. Nuppi  bealis  sáhttá  jearrat  man  <span type="quote">“nuvttá”</span>  Heaika  rievtti  mielde  oažžu  dan  maid  oažžu eallimis.  Sus  lea  máŋgga  dáfus  leamaš  váddáset  eallin  go  máŋga  earáin  Máhtebáikkis. Nuppi  bealis  gis  Heaika  lea  addán  ollu  vuoiŋŋalaš  doarjaga  ja  áddejumi  sihke  Hemmoednui  ja  vilbeallásis.  Dakkár  kapitálas  lea  eará  árvu  go  dat  mii  gullá  olbmo materialisttalaš  dárbbuide.  Dat  guoská  olbmuid  lagas  gaskavuhtii,  vaikko  praktihkalaš veahki duohken sáhttá leat ollu vuoiŋŋalaš ja ustitlaš buorredáhtolašvuohta.  Sáhttá  maid  dulkot  nisson  guoktá  reakšuvnna  nu  ahte  soai  atniba  jápmán  fuolkki opmodaga soga ja báikegotti oktasaš kapitálan. Opmodat šattašii dalle buohkaide buorrin ja  oassin  sin  birgejumis.  Árbi  livččii  buorre  veahkkin  nuoraide  ja  earáide  geat  eai  leat vuos  háhkan  alcceseaset  nu  ollu  ávnnaslaš  opmodaga.  Dát  doaibmá  jos  oamehas-rohkis eai lean alddis mánát dahje jos mánát orrot guhkkin eret, eai ge ieža áiggo váldit árbbi. Jos  jurddaša  vel  viidáseappot,  de  árbi  maid  symbolisere  báikegotti  boahtteáiggi:  jos nuorra olmmoš árbe vistti dahje eará opmodaga, de lea dilli nie láhččojuvvon ahte nuorat geardi dáidá bissut Máhtebáikái. Dán ákka mielde lea buorre birgengoansta juogadit árbbi nuoraide.  Nu  mo  Birggeha  isit,  Ánde,  nu  vuohkkasit  ge  dadjá:  <span type="quote">”–  Gárvása  alde  lea  álki álgit,  moai  álggiime  duššis”</span>  (ÁIII,  66).  Árbeášši  reakšuvnnaid  duohken  sáhttá  vuohttit sihke  balu  ja  birgenhálu.  Go  sihkkarastá  iežas  mánáid  ávnnaslaš  árbbi,  de  dat  addá váhnemiidda oadjebasvuođa boarásmanbeivviid ja gilážii boahtteáiggedoaivaga.  </p>
    <p>
      <em type="italic">Árbbiid gáhttejeaddjin </em>
    </p>
    <p><em type="italic">Árbbolaččat </em>goalmmát  oasis  lohkki  oaidná  ahte<em type="italic"> </em>Heaika  ieš  ii  beroš  das  ahte  sus  dál  lea stuorra  opmodat,  son  baicce  dovdá  geatnegasvuođa  fuolahit  árbevistti  seammá  bures  go ovddit isidat ge leat dahkan ja dan láhkai gudnejahttá jápmán fulkkiid muittu. Olggobeale muitaleaddji buktá lohkkái dán fuomášumi: Dál Heaika lei várra jábáleamos oppa gilis, son go lei máŋggageardásaš árbbolaš. Sus  ledje  moadde  ássanviesu,  viiddis  eatnamat,  ruhta  báŋkokonttus.  Ieš  ii  atnán dan  nu  stuorra  áššin,  dušše  ealašii  ovddeš  vuogi  mielde.  Bivddii  guoli,  čálašii beaivit  Heargenjár-Lásse  birra  ja  mearkkui  ihkku  bajás  iežas  ja  guovllu  eallima. Dahje  dušše  lei.  Su  oinnii  dávjá  barggadeamen  árbeviesu  birrasiin.  Rábui  šilju, čorgii rándaha ja dutkkadii báikkiid. (ÁIII, 152) Sitáhta  vuosttas  cealkagis  čuožžu  ahte  Heaika  lea  máŋggageardásaš  árbbolaš.  Das čujuhuvvo  Heaikka  materiálalaš  opmodahkii  ja  riggodahkii.  <span type="quote">“Árbbolaš”</span>  sáhttá  dattege mearkkašit  ollu<em type="italic">  </em>teavsttas.  Iešguđet  árbejuogus  lea  Heaika  okta  dain  guhte  lea  árben opmodaga  ja  ruđaid.  Eallilan  olmmožin  son  veadjá  bures,  sihke  ávnnaslaččat  ja vuoiŋŋalaččat.  Go  Heaika  badjel  60  jahkásažžan  viimmat  divuha  iežas  boares  vistti  ja dasto su mieskan bátnelisaid, de dat symbolisere su buorredilálašvuođa, nu mo dát sitáhta čájeha,  mas  Heaika  lea  Birggehin  hálešteamen:  <span type="quote">“–  Háleštetne  buoret,  čaimmihii  Heaika nu  ahte  českes  bánit  givnnjihedje  njálmmis.  Ja  ieš  vehá  nuorra  oaidnit!  Ii  jáhkašii  ahte donge  leat  juo  ollu  badjel  60  jagi”</span>  (ÁIII,  210).  Birgget  oaivvilda  ahte  lea  danin  go Heaikkas  eai  leat  mánát,  ii  ge  leat  dárbbašan  mánáiguin  givssidit  iežas.  Heaika  dás geažida ahte son ge livččii háliidan mánáid oažžut: <span type="quote">“Vaikko vánhemin šaddama lihku gal livččen  iešge  mielas  muosátan”</span>  (ÁIII,  210).  Birgget  ii  fáhte  geažideami,  ii  dán  ge  háve beasa  oktage  Máhtebáikkis  diehtit  eanet  Heaikka  gávpoteallima  iluid  ja  morrašiid  birra. Lea dego Heaikka eallinlihkku jorggiha buoret guvlui dađi mielde go son boarásmuvvá, seammás  go  earát  su  birra  boarásmuvvet  ja  veajuhuvvet,  nu  mo  su  vilbealit  Máhte<em type="italic">  </em>Heikii  diehtočoaggin-  ja<em type="italic">  </em>čállinbargu  lea  ge  leamaš  skihpár oktovuođas  ja  morrašis,  ja  lea  buktán  sutnje  ilu  ja  iešárvvu.<em type="italic">  Árbbolaččat  </em>vuosttas  oasi loahpas lea geahčastat ovddos guvlui mii čujuha Heaikka buorredilálašvuhtii <em type="italic">Árbbolaččat </em>goalmmát oasis. Son ii dohkket lohkat ellojuvvon beivviid ja ráhkkanit iluhis gaskaahkái ja  boaresvuhtii:  <span type="quote">“Son  ii  dohkkehan  dákkár  jurddašanvuogi.  Muhtumat  álget  árabut  ja heitet maiddái ovdal, mun boađán sin maŋis ja joatkkán guhkkelebbui, son jurddašii”</span> (ÁI, 174). Dán sitáhtas molsašuvvá muitaleaddji posišuvdna: vuos lea goalmmátpersovdna ja friija  gaskkalaš  muitaleapmi  ja  gasku  cealkaga  lea  vuosttaspersovdna,  ja  loahpas  fas goalmmátpersovdna ja gaskkalaš muitaleapmi. Muitaleaddji posišuvnna molsun doaibmá kiikarin:  vuosttaspersovdna-muitaleaddji  ja  oasit  main  lea  friija  gaskkalaš  muitaleapmi lagadit Heaikka jurdagiid lohkkái. Dat leat cealkaga váimmus, dat mii dahká ahte Heaika persovdnan sáhttá ahtanuššat ja lieđđut. Dat govvida persovnna váibmosa, mii lea dáhttu ovdánit  ja  birget  su  iežas  lági  mielde.  Dađi  mielde  go  juotna  ovdána,  de  leat  teavsttas oasit mat nannejit Heaikka áigumušaid ja mat geažidit ahte Heaika gal áigu birget. Ándde jurdagat  maid  lean  namuhan  dás  ovdalis,  lea  okta  ovdamearka.  Áhkus  lea  <em type="italic">Árbbolaččat </em>vuosttas  oasis  niehku  man  son  namuha  Heikii:  <span type="quote">“–  Muhto  Heaika  gal  áigu  lihkostuvvat eallimis, logai Áhkku muhtun beaivve. – Manin vel nu? – Lean niegadan juo moddii vehá dohko  guvlui,  dat  ii  sáhte  eará  mearkkašit,  muhto  Issát-rievus  gal  manná  nugo  manná”</span> (ÁI, 224). Dasto muhtin beaivvi Birgget dadjala Sirii ahte Heaika lea Ipmeláhči mánná. Nubbi  ii  vuos  ádde  maid  Birgget  oaivvilda,  ja  Birgget  čilge:  <span type="quote">“–  Livččet  guldalan  vehá dárkileappot maid oahpateaddji muitala doppe skuvllas. Daddjet mu dadjan ahte Heaika beassá vel mis buot guhkkelepmosii, iigo leatge viehka hearvájit?”</span> (ÁII, 34).  Dađi mielde go <em type="italic">Árbbolaččat </em>juotna ovdána, Heaika, iežas eallinviisodagain, sáhttá dál  earáid  veahkehit  ja  dovdat  ahte  son  ge  lea  ávkkálaš.  Go  su  vilbealli  Máhte-Máhtte buohccá,  de  Heaika  mearrida  juovllaid  váldit  vuostá  Máhte  joavkku  geahčen.  Son  lea maid  bovdejuvvon  Ándde  gácce  geahčái,  muhto  vállje  dán  háve  vázzit  Máhte  joavkku guossái.  Buohcuvuohta  lea  sirren  sin  dálu  earáin.  Heaika  lea  ge  dat  guhte  doallá Máhtte, Ánde ja Issát. Ándde jurdagat govvidit dán kontrástta: <span type="quote">“Son geahčai vilbeallásis dego ii livčče jáhkkán čalmmiidis. Dát bođii olggobeale máilmmis, eallimis, mii lei sutnje alccesis  gokčojuvvon  –  Heaika,  geasa  oktage  sis  ii  lean  dalle  goas  nu  addán  báljo makkárge  vejolašvuođaid”</span>  (ÁIII,  210).  Dát  sitáhta  šaddá  kontrástan  sitáhtii  masa bajábealde  čujuhan  (ÁIII,  152):  buotdiehtti  muitaleaddji  buktá  lohkkái  ráfálaš  gova  das mo Heaika boarásmanbeivviinis lihkostuvvá eallit eallimis justa nu mo ieš dáhttu.  Sámi  servodagas  ja  oppanassiige  olmmošlaš  dásis,  lea  dehálaš  dovdat  iežas ávkkálažžan. Heaikka čállinbargguid sáhttá dulkot nu ahte su čoagginbargu, ságastallamat ja  guovllu  muitalusat  doibmet  dokumenterema  govvan  das  ahte  sus  lea  dárbu  bargat juoidá maid son máhttá ja hálddaša, ja mii livččii ávkin earáide. Girjjálašvuođadutki H. Porter  Abbot  čujuha,  čáppagirjjálaš  teakstadujiid  persovnnaid  rollii  muitaleaddjin  go čujuha  čállái  Robert  Musliai:  <span type="quote">”’Most  people  relate  to  themselves  as  storytellers….  they love the orderly sequence of facts because it has the look of necessity, and the impression that  their  life  has  a  ’course’  is  somehow  their  refuge  from  chaos’”</span>  (Musli  1930:  32, lohkan:  Abbott  2008:  44).</p>
    <p>Máhtebáikki luottaid rabasin ja doalaha gaskavuođaid siidaguimmiide. Symbolalaččat dát govviduvvo  dainna  ahte  luodda  Máhte  gácci  dállui  lea  baski,  ii  ge  leat  albmaláhkai šalkaluvvan go nu unnán vázzet olbmot dan mielde daid áiggiid. Heaika, gii ieš lea oahpis lossa  jurdagiidda,  dahká  nu  ahte  ságastallan  šaddá  veahá  geahppaseappot  vaikko  Máhte dilli deaddá viesu. Son jurddaša maŋŋil go lea vázzán ruoktut fas seammá baskkes luotta mielde: <span type="quote">“Son lei duhtavaš, go áddii liikká vuolgit ruohttaeahkedii Máhte-Máhte geahčái. Jáhkii  ožžon  doppe  juoidá.  Juoga  dakkára,  mii  ii  gávdnon  Ándde  geahčen.  Iige  dušše ožžon, muhto maiddái addán juoidá”</span> (ÁIII, 103). Heikii lea mávssolaš dovdat ahte earát ge dárbbašit su goas nu, ii leat álohii son guhte dárbbaša earáid. Maŋŋil  go  Heaika  lea  Hemmo-edno  divššodan  ja  mieđuštan  ráfálaš  jápmimii,  son dovdá  iežas  nannoseappot  olmmožin.  Son  ii  šat  eahpit  iežas  eallinvuoigatvuođa.  Áhččirohki árberuhta nanne su eallinvuođu. Hemmo árbi lea vel divraseappot Heikii:  Árbi  lei  vuosttažettiin  oskkilduvvon  sutnje.  Su  geatnegasvuohta  lei  sirdit  dan maŋit áiggiid várás nu ollisin go vejolaš. Dat oaivvildii ahte dan son šattašii eallit vehá dego vuostegulgii ovdánemiin, mii ii livčče sihkkarit mihkkege álkis áššiid. Amas  mielaráfi  gáidadii  buot  eahpádusaid,  go  fihttii  ahte  lei  válljejuvvon  árbbi gáhttejeaddjin. (ÁII, 122) Sitáhtas  lea  goalmmátpersovdna-muitaleaddji  ja  lea  Heaikka  perspektiiva  mii  boahtá ovdan.  Cealkka  mii  álgá  <span type="quote">“Su  geatnegasvuohta  lei  sirdit...”</span>  ja  sátni  <span type="quote">“fihttii”</span>  čájehit jurddašaddamiid  mat  gullet  persovdnii.  Čuovvovaš  cealkka  gis  buktá  olggobeale muitaleaddji  perspektiivva,  go  sánit  <span type="quote">“eallit  vehá  dego  vuostegulgii”</span>  nannejit  Heaikka barggu erenoamáš fidnun eará Máhtebáikki olbmuid barggu ektui. Heaika lea ge dakkár gean lohkki lea oahppan dovdat jurddašeaddji persovdnan, gii oaidná ja árvvoštallá áššiid sihke  lagas  ja  viiddit  perspektiivvas,  olbmuid,  áiggi  ja  báikki  dáfus.  Heaika  doaibmá máŋgga  dáfus  <span type="quote">“árbbiid  gáhttejeaddjin”</span>  muitalusas.  Son  árbe  ruđa  ja  gáhtte  opmodagaid muhto  lea  erenoamáš  dehálaš  Heikii  gáhttet  árbbiid  vuoiŋŋalaš  beali,  nu  mo  dahká čállinprošeavttaiguin.  Olbmuid  eallinvásáhusat  muitalit  juoidá  guovllu  kultuvrra  birra, olbmot besset sajáiduhttit iežaset servodahkii ja máilbmái. Heaikka iežas jurdagat čálalaš árbbi  hárrái,  erenoamážit  sohkagirjeprošeavtta  oktavuođas,  doibmet  kontrástan  dasa  mo ovdamearkka  dihte  ođđa  báhppa  oaidná  Heaikka  eallima  <em type="italic">Árbbolaččat  </em>nuppi  oasi loahpageahčen.  Báhppa  lea  fitnamin  Máhtebáikkis  galledeamen  olbmuid  ja  fitná  maid Heaikka luhtte káfestallat: Dat  lei  servodaga  ravddas  ealašeaddji  ruoktu.  Buot  váillui  sullii,  man  haga olmmoš  ii  dán  áigge  gáddán  birget.  Muhto  almmatge  dáluisit  orui  nu  duhtavaš iežas  eallimii,  go  das  gulul  lágidii  káffegohpaid  beavdái  nu  ahte  njulgestaga imaštallat šattai báhppa, gii lei ieš bajásšaddan jábálaš ruovttus, gos ii lean váilon mihkkege. (ÁII, 252)  Goalmmátpersovnna  olggobeale  muitaleaddji  váldá  dás  beali  ja  bidjá  Heaikka  čorgadis eallinvuogi  viiddit  perspektiivii  ja  čájeha  makkár  árvu  das  lea,  govviduvvon  báhpa, olggobeale olbmo jurdagiin. Heaika ieš ii oainne iežas eallima jur ná, vaikko diehtá ahte son  orru  smávva  gilážis  máilmmi  davágeahčen.  Heaika  eallá  iežas  mielas  guovdu dáhpáhusaid  ja  nuppástuvvamiid,  nu  mo  son  govviduvvo  <em type="italic">Árbbolaččat</em>  goalmmát  oasis: <span type="quote">“[...]  gii  čuovui  dáhpáhusaid  sihke  árbbolažžan  ja  seammás  olggobealeolmmožin,  ja danin  oskkildii  rehálaččat  guorahallat  dánge  ášši,  go  mearkkui  bajás  guovllu  olbmuid eallima”</span>  (ÁIII,  130).  Peanna  fápmu  lea  dat  mii  sus  lea  ja  su  teakstaduojit  dat  báhcet mearkan  das  ahte  son  ge  lea  goas  nu  leamaš.  Dát  lea  maiddái  hárvenaš  govvádus Heaikkas,  iežas  geahčen,  mii  boahtá  nuppi  <em type="italic">Árbbolaččat</em>  persovnnas.  Dat  čájeha harmonalaš  gova  Heaikkas,  dáluisit  gii  lea  mo  nu  ceavzán  eallimis  ja  nákcen  háhkat alcces  buori  ja  govttolaš  eallindili.  Sitáhta,  <span type="quote">“...mun  boađán  sin  maŋis  ja  joatkkán guhkkelebbui...”</span>  ollašuvvá  ge  ollásit  easkka  Heaikka  jápmima  maŋŋá,  nu  mo govviduvvon  teakstaoasis  mas  Heandarat  lea  juo  šaddan  čállin  ja  namuha  Heaikka inspirašuvdnan iežas bargui.  </p>
    <p>
      <em type="italic">Čoahkkáigeassu </em>
    </p>
    <p>Loahpa loahpas lea peanna dat reaidu mii doaibmá buoremusat Heaikka gieđas. Dainna son baicce olaha earálágán gealbbu, čáledettiin historjjá, muitalusaid ja dieđuid mat leat addojuvvon  sutnje  luohttámušain.  Fikšuvdnamuitalussan  sáhttá  oaidnit  Heaikka prošeavttaid  gaskaoapmin  dahkat  muitalusa  mas  giliolbmuin  lea  eanet  váikkuhanmunni iežaset  čállojuvvon  historjái.  Orru  measta  symbolalaš  ahte  Heaika  ii  bastte  oahppat albmaláhkai suohpput, dego árbi masa son ii leat rivttes áigái beassan oassálastit ja danin lea dan agibeaivái manahan. Muhtin árbemáhtuid leat ge várra váddáseappot hálddašit jos ii leat beassan oassálastit bargui ja oahppofievrridanprosessii mánnávuođa rájes juo ja dan láhkai  inkorporeret  máhtu.  Dat  lea  goit  čilgehus  mii  Heaikkas  alddis  lea.  Nubbi  dulkon lea  ahte  dát  vel  eanet  deattuha  Heaikka  oarbbismáná  stigma.  Muittut  mat  Heaikkas  leat Hemmo-ednos leat čadnojuvvon árbevirrui mas Hemmo lea eallinagi eallán. Luohtedutki Krister Stoor čállá muittuid ja árbevieru birra: <span type="quote">“Minnet är med andra ord det vi bär med oss som människor och traditionen kan vara praktikens handling. Vi skapar en tradition ur minnet”</span> (Stoor 2007: 43). Heaika bastá iežas peannain háhkat alcces eallinprošeavtta mas Máhtebáikki olbmuid muitalusat, árvvut ja máhttu leat guovddážis. Vaikko son ieš, goit ge  <em type="italic">Árbbolaččat</em>  álggus,  ii  vuos  hálddaš  gili  árbevirolaš  bargguid  ja  máhtu,  de  son čállimiin beassá leat fárus giláža vásáhusain. Son dárkkista áiggi nuppástuvvamiid ja lea ieš ge ovddasmannin mielde hábmemin dan iežas dokumenterenbargguin, mii gullá ođđa áigái.  Heaikka  beaivegirjemerkestemiin  goalmmát  oasi  loahpageahčen  čuožžu:  “«14.11<em type="italic">Árbbolaččat  </em>dáhpáhusaid  dárkkisteaddjin.  Dan  láhkai  lea árbbolaš-rollas dehálaš doaibma Heaikka birgemii, ovttaskas olbmo dásis. Siidaguoimmit udnojit  gal  sutnje  eatni-  ja  áhčiárbbi,  muhto  su  lihkku  árbbolažžan  lea  váddáseappot dohkkehit  go  lea  sáhka  árbbis,  mas  leat  eanet  árbbolaččat.  Heaika  čoavdá  dattege hástalusaid mat ihtet materiálalaš dásis ja šaddá dan dáfus jábálaš iešbirgejeaddjin ráiddu loahpas.  Vuoiŋŋalaš  dásis  doaibmá  Heaika  njálmmálaš  árbevieru,  báikkálaš  historjjá  ja guovllumáhtu  gáhttejeaddjin,  árbin  boahttevaš  buolvvaid  várás.  Son  smiehttá  iežas árbeviesus  ellojuvvon  bottuid,  doložiid  ja  dálážiid  ja  geahččala  áddet  eallima  jođu  (vrd. ÁI, 128).  Oppalohkái  lea  Heaikka  áigumuš  ahte  sihke  materiálalaš  ja  vuoiŋŋalaš  árbi  maid son  guođđá  čálalaš  hámis,  galget  báikegoddái  buorrin.  Heaika  čájeha  ahte  son  máhttá heivehit iežas báikegotti norpmaide ja lágiide, seammás go sus leat čielga ulbmilat maid áigu  čađahit  eallimis  ja  dahká  iežas  válljemiid  daid  ektui.  Son  lea  mánnávuođa  rájes hárjánan vuogáiduvvat ođđa eallindilálašvuođaide ja dat lea ovddidan su miela gierdilis ja stáđis  miellan  (vrd.  ÁII,  98).  Son  ii  buot  oktavuođain  lihkostuva  iežas  áigumušaiguin muhto son dattege ii vuollán, ja gávdná čovdosa mii dahká ahte son sáhttá joatkit ovddos guvlui,  eará  vejolašvuođaide.  Dát  sávrivuohta  lea  Heaikka  guovddáš  dovdomearka persovdnan <em type="italic">Árbbolaččat </em>muitalusas ja deháleamos oassi su birgengoansttain. Sávrivuohta lea  dahkan  ahte  son  ii  báljo  muital  maidege  iežas  priváhta  eallimis,  earret  duollet  dálle geažida juoidá maid earát eai dattege fáhte. Su iežas siskkimus jurdagat ja rašimus bottut šaddet su divraseamos dávvir ja árbi árbbolaččaide geat lohket su čállosiid maŋŋil go ieš ii  leat  šat.  Dán  oktavuođas  boahtá  munnje  somás  jurdda,  mii  čájeha  lagas  oktavuođa Heaikka  ja  lohkki  gaskkas.  Čálli  Jovnna-Ánde  Vest  ja  <em type="italic">Árbbolaččat</em>  váldopersovdna Heaika  doaibmaba  guovttegeardásaš  čállin  Heaikka  divrras  árbbi  gaskkusteami  hárrái. Muitalusas  lea  dušše  Heandarat  geas  lea  vejolašvuohta  lohkat  Heaikka  beaivegirje<em type="italic">Árbbolaččat  </em>lohkki  gaskkas,  go  lohkki  gártá  maŋimuš  lađas árbbolaččaid  láhkkis  ja  dat  gii  oaidná  mo  Heaika  nákce  gávdnat  dássedeattu  iežas áigumušaid ja daguid gaskkas. Heaikka persovnnalaš ja báikegoddesajádaga ohcama olis, lea  dego  son  viimmat  lea  ožžon  iežas  luođi,  dat  mii  govvida  justa  su  luonddu  ja  mii seammás čatná su siidaguoibmin báikegoddái. 85.  [...]  Nu  ahte  buot  buohkanassii  lean  vásihan  ovtta  ja  nuppi  dán  eallimis  –  eanet  go olmmoš  gáttášii.  Jos  dás  duohkoge  bargonávccat  ja  dearvvasvuohta,  de  daid  vuođul sáhtášii  čállit  juoidá,  juogalágan  eallingearddi,  dokumeantta  ovtta  olbmos  ja  áigodagas, ráhkisvuođamuitalussange sáhtášii lohkat...»” (ÁIII, 208).  Gitta  loahpas  Heaika  nákce  šaddat  iešbirgejeaddji  dáluisidin,  velá  guollebivddu dáfus  ge.  Hemmo  ja  Máhte-Máhte  eallinvásáhusat  doibmet  muitalusas  kontrástan Heaikka eallimii. Sudno árbevirolaš eallima bokte govviduvvo mo ođđa áiggi nuppástusat goappá ge láhkai váikkuhit boarráset ja veahá nuorat buolvva olbmuide. Hemmo eallá nu mo álo lea bargan gitta eallima lohppii. Máhte-Máhtte govvida persovdnan mo olmmoš ii álo birgehatta hástalusaiguin maid eallin buktá go servodatnuppástusat gáidadit su oahpes barggus ja eallinvuogis. Son amasmuvvá iežas eallima ektui ja gáidá alddis ja earáin. Nu mo  lean  gieđahallan  <span type="quote">«Metodologalaš  lahkaneapmi»</span>-kapihttalis  ja  dasto  guorahallan  dán kapihttalis,  de  gullet  árbemáhttu  ja  gullevašvuohta  báikegotti  siskkáldas  doaimmaide. Dán kapihttala dáhpáhusat govvidit dasto birgema dynamihka ja gullevašvuođa ovttaskas olbmo- ja báikegoddedásis. Heaikka máŋggageardásaš árbbolaš-rollas son doaibmá teavsttas sihke materiálalaš ja vuoiŋŋalaš árbbi gáhttejeaddjin. Heaika árbe ruđaid ja eatnamiid, mii dahká ahte son ii dárbbaš  gávdnat  dienasbarggu.  Son  ii  stajit  ruđa  ja  sáhttá  bargat  iežas  čállinprošeavttaiguin  ja  doaibmat  merkestemiid.  Šaddá  de  erenoamáš  oktavuohta  muitalusa  fievrrideami  dáfus, váldopersovnna  ja  </p>
    <p>
      <em type="bold">Áhkut: sin árbi ja árvu  </em>
    </p>
    <p>
      <em type="italic">Nissona árbevirolaš sajádat ja rolla sámi servodagas </em>
    </p>
    <p>Guorahalan dán kapihttalis <em type="italic">Árbbolaččat</em> nissongovaid Áhku, dahje Biret-Káre, Birggeha ja  Ristena  bokte,  mo  dát  nissonpersovnnat  doibmet  čoavddaolmmožin  <em type="italic">Árbbolaččat </em>muitalusas  ja  mo  sii  dainna  maid  govvidit  áiggi  ja  dábiid  rievdama.  Biret-Káre  gullá boarráset  bulvii.  Son  lei  nuorran  nana  ja  barggánis  olmmoš.  Boares  olmmožin  son doaibmá eanet ráđđeaddin ja historjágáldun iežas bearrašii ja Máhtebáikki nuorat geardái. Son  astá  guldalit  jos  siidaguoimmit  dárbbašit  muhtima,  geainna  háleštit.  Birgget  lea gaskaahkásaš  nisu.  Son  lea  barggánis  dállodoalli  gii  maiddái  veahkeha  siidaguimmiid iešguđet  dállobargguiguin,  jos  sii  dan  dárbbašit.  Risten  lea  nuorra  nisu  <em type="italic">Árbbolaččat</em> álggus. Su rolla lea eanet nu mo Áhku, Biret-Káre rolla ge lea, son lea olmmoš gii astá ja máhttá  guldalit  earáid.  Son  veahkeha  ja  doarju  erenoamážit  fulkkiid,  siskkit  eallima hástalusaiguin. Geahčan maid mo boaresnieida Ándde-Márgget doaibmá kontrástan dáid nissogovaid ektui.<em type="bold"> </em>Guorahalan  mo  <em type="italic">Árbbolaččat  </em>muitalusas  doibmet  dat  maid  Jorunn  Eikjok  čilge dehálaš  iešvuohtan  árbevirolaš  sámi  nissonis:  leat  barggán,  gieđalaš  ja  doaimmalaš. Jearan  maid  mo  lea  sin  sajádat  báikegottis?  Nákcejit  go  sii  hukset  alcceset  buori birgenlági,  atnit  ávkin  iežaset  attáldagaid  ja  máŋggabealatvuođa  ja  gávdnat  iežaset  saji servodagas? Nissonat gullet seammá bearrašii muhto iešguđet bulvii. Sii dasto ovddastit árbevieru kontinuitehta Máhtebáikkis, go ovddastit rollaid mat mearkkašit oadjebasvuođa olbmuide.  Dát  lea  veahkki  birget  beaivválaš  eallimis,  eandalii  go  áššit  eai  leat  buot ortnegis, ja lea maiddái veahkki duostut ođđa áiggi ja ođđa hástalusaid. Nissona rolla divššárin ja áittardeaddjin mearkkaša ollu ovtta bearraša ja báikegotti buresbirgejupmái.  Nissona  ja  šattolašvuođa  guovddáš  saji  sámi  servodagas  oaidná  sámi dološ  oskkus  ja  mytologiijas.  Vuokko  Hirvonen  čállá  ahte  sámi  nissonipmiliin  lei guovddáš sadji olbmo riegádeamis ja bajásšaddamis. Dološ gálduid mielde ledje njeallje nissonipmila:  <em type="italic">Máttaráhkká</em>  ja  su  nieiddat  <em type="italic">Sáráhkká</em>,  <em type="italic">Uksáhkká</em>  ja  <em type="italic">Juksáhkká</em>  ráđđejedje ruovttus  (Bäckman  1982:  143–144;  Hirvonen  1999b:  185;  Hirvonen  2000:  225). Nissonipmiliin  lei  erenoamáš  dehálaš  rolla  sahkanahttima,  riegádahttima  ja  mánáidbajásgeassima oktavuođas.  Vuokko  Hirvonen  lea  historjjálaš  gálduid  ja  nissončálliid  teavsttaid  vuođul gávnnahan  ahte  sámi  árbevirolaš  servodagas  orru  nu,  ahte  nisson  lea  meroštallon </p>
    <p>hierárkkalaččat  albmá  vuolábealde.  Bargojuohku  lei  čielgasit  meroštallon  sohkabeliid gaskkas, muhtin sajiin goitge gitta 1980-loguide. Dattege nissonat maiddái barge almmáiolbmuid  bargguid,  ovdamearkka  dihte  go  albmát  eai  lean  báikkis.  Dát  lea  maid govviduvvon  muhtin  sámi  nissongirječálliid  dujiin.  Almmái  gis  hárve  oassálasttii nissoniid  bargguide  ja  ruovttubirrasis  nissonat  ožžo  stuorát  bargonoađi  go  albmát. Nissoniid doaimmalašvuohta lea ge juoga mii ovddeš áiggi etnográfaide, gielladutkiide ja eará  mátkkošteddjiide  lea  boktán  beroštumi  (Hirvonen  1999b:  146–152).  Sámi oskkoldatdutki<em type="bold">  </em>Louise  Bäckman  lea  gávnnahan  ahte  lea  vuostálasvuohta  mytologalaš nissongovas  ja  mo  son  servodagas  meannuduvvo  máŋga  Eurasia  álbmoga  gaskkas: ipmilin lea nissonis máŋggaid álbmogiid mytologiijas guovddáš ja árvvolaš sadji, muhto searvegotti miellahttun lea son vuollásaš. Nuppi dáfus Bäckman čállá ahte nissonis sáhttá leat  guovddáš  sajádat  bearraša  siskkabealde,  muhtin  áššiin.  Nisu  lea  dasto  albmá vuollásaš  muhto  dat  ii  mearkkaš  dan  ahte  son  lea  vealahuvvon  (Bäckman  1982:  157– 158).  Jorunn  Eikjok  gieđahallá  mo  sámi  nissona  rolla  lea  rievdan  doložis  otnážii, sohkabealedutkama  perspektiivvas.  Sámi  nissonis  lei,  ovdal  maŋimuš  logijagiid  stuorra servodatnuppástusaid,  vuosttažettiin  báikedoalli  rolla.  Boazosámiid  gaskkas  lea  nissonis leamaš  viehka  nana  sajádat,  go  sus  ledje  iežas  bohccot  maid  buvttii  náittosdillái.  Sin gaskkas  geain  ledje  šibihat,  lei  eanandoallu  nissona  ovddasvástádus.  Nisu  málestii, duddjui biktasiid, bajásgesii mánáid ja fuolahii earáid báikegottis. Eikjok deattuha, nu mo Hirvonen ge, ahte sámi servodagas ledje sohkabealerollat garrasit sirrejuvvon, muhto dát guoskkai  eanemusat  almmáiolbmuide.  Nisu  sáhtii  rievtti  mielde  bargat  eanas  bargguid. Árbevirolaš  sámi  nisu  galggai  leat  barggán,  gieđalaš  ja  doaimmalaš.  Albmái  lei  dehálaš leat searalaš. Nissonvuođa árvu lei maiddái addit ruktui liegga ja buori vuoiŋŋa (Eikjok 2007: 108–111).  Go  lea  sáhka  duddjoma  guovddáš  saji  nissona  árgabeaivvis,  háliidan  dan  govvidit ovtta  muitalusain,  go  mánnán  jerren  iežan  áhkus  mii  sus  lei  geavvan  nuppi  belggiin  go das lei ártegis jorbalágan hápmi ja stuorra gohpi gasku. Áhkku muitalii ahte áibmi lei dan dahkan, go son lei mánnán ja nuorran nu ollu gorron. Mun láven jurddašit erohusa munno áhku  diliin;  munnje  duodji  lea  eanas  dárbbašlaš  ja  mávssolaš  asttuáigedoaibma,  muhto áhkkui  dat  lei  garra  bargu  dalle  go  son  lei  nuorra  ja  eadneolmmoš.  Áhkku  ii  láven  šat goarrut  dalle  boarásmanbeivviin,  son  lávii  batnit  láiggiid  ja  gođđit  suohkuid  ja  fáhcaid. Muhto gohpi olgeš bealggis bázii mearkan doaimmalaš nissona garra duodjebarggus.  </p>
    <p>Eikjok oaivvilda ahte 1970-logus, olbmot sámi politihkalaš lihkadusas čuoččuhedje ahte sámi nisu ii lean nu vealahuvvon go rivgut. Eikjoka mielas dát lei idealiserejuvvon govva  sámi  nissona  dilis.  Ollu  álgoálbmotservodagain  lea  nissonis  dattege ovddasvástádus doallat servodaga čoahkis, erenoamážit áiggiin go servodagas leat stuorra nuppástusat. Nisu ovddasta árbevirolaš sosiála dábiid ja su sáhttá symbolalaččat oaidnit, feminista ja psykoanalysadutki Luce Irigaray mielde, buohkaid kultuvrralaš eadnin. Sátni <em type="italic">eadni</em> gullá, sámegiel professor Pekka Sammalahti mielde, etymologalaččat <em type="italic">eana</em>-sátnái ja eana  symbolisere  eadnivuođa  (Gaski  2008b).  Eikjoka  mielde  nissonvuođa  symbolalaš stáhtus dasto ovddasta šattolašvuođa, šaddama, eallima ja fuolahusa (Eikjok 2007: 113– 117).  Hirvonen  lea  baicce  gávdnan  ahte  geavahuvvon  metaforat  sámi  kultuvrras, ovdamearkka  dihte  gielalaš  metaforat  luohteárbevierus  mas  nisu  buohtastahttojuvvo rievssahiin,  čájehit  eará  gova  sámi  nissonis.  Dát  vilges  lotti  funkšuvdna  lea  bivdi čuozáhahkan.  <span type="quote">“Loddimetafora  duohken  lea  govva  uhccivuođas  dahje  geahnohisvuođas”</span> (Hirvonen 1999b: 147). Dakkár metaforageavaheapmi lea mielde hábmemin sohkabealerollaid. Mii dasto vurdojuvvo nieiddas ja maŋŋá nissonis lea šigolašvuohta, jegolašvuohta ja  passiivvalašvuohta  (ibid).  Hirvonen  ii  dasto  gávnna  ahte  sámiid  gaskkas  leat  leamaš komplementára  sohkabeallerollat.  Sámi  servodatdutki  Rauna  Kuokkanen  maid  gažada <span type="quote">“nana sámi nisu”</span>-gova. Nana sámi matriárkka-myhta lei juoga maid sámi etnopolitihkalaš lihkadus  ráhkadii  1970-logus.  Dát  jurdda  govvidii,  nu  mo  Eikjok  ge  oaivvilda,  eanet áigojuvvon sámi servodatideála go sámi nissona duohta dili (Kuokkanen 2007: 72–73).  Asta Balto lea dutkan sámi bajásgeassinvugiid ja gávdná ahte nissoniid ja albmáid bargojuohku  lea  sámi  servodagas  leamaš  goabbatlágan  mánnávuođa  rájes  juo.  Mánáid bajásgeassin ja oahpahus lei heivehuvvon bearraša eallimii ja dárbbuide. Nisu lea dávjá son gii hálddaša bearraša ekonomalaš áššiid. Balto čilge ahte muhtin dološ gáldut čájehit ahte sohkabealit orrot leamen oalle ovttadássásaččat árbevirolaš priváhta ávvosis ja sámi nissonis lea leamaš nana sajádat. Lea dattege leamaš nu ahte almmái dat ráđđe (ibid: 55– 62).  Nesheim  čállá  juo  1966  ahte  muhtin  dutkit  navdet  ahte  sámiin  lea  leamaš matriárkahta; sohkavuohta rehkenasto eatni soga mielde. Nesheim čállá ahte lea ollu mii ii doarjjo dán teoriija ja eanas dutkit eai ge doarjjo dan. Son dattege deattuha ahte nissonis lea leamaš alla árvu ja iešheanalaš sajádat ekonomiija hálddašeami dáfus (Nesheim 1966: 31–33). Sámi čállit nu mo Sara Ranta-Rönnlund, Kirste Paltto ja Rauni Magga Lukkari leat  iežaset  teavsttain  buktán  gova  sámi  nissona  dilis  mii  hástala  sámi  politihkalaš lihkadusa  sohkabealedásseárvogova.  Earret  eará  orru  protestánttalaš  risttalašvuođas </p>
    <p>leamaš  garra  váikkuhus  sámi  servodahkii  ja  dasa  mo  nissona  árvvut  mihtiduvvojit (Kuokkanen 2007: 75). <em type="italic">Árbbolaččat</em>  álggus  govviduvvo  biras  mii  ain  eallá  árbevirolaš  bargo-ja  eallinlági mielde.  Lea  servodat  gos  juohke  persovnna  birgejupmi  lea  garra  barggu  duohken. Seammás  lea  juohkehaš  gearggus  veahkehit  siidaguoimmi  dahje  fuolkki  jos  muhtin dárbbaša  veahki.  Sámi  servodagas  lea  nana  ja  barggánis  nissonolbmos  leamaš  stuorra árvu,  báikegotti  čoavddaolmmožin.  Buotdiehtti  muitaleaddji  govvida  nissona  rolla <em type="italic">Árbbolaččat</em>  álggus,  go  Gutnel,  Lemeha  eamit,  báhcá  ruoktut  duddjot  ii  ge  astta  fitnat vuotnáma  galledeamen:  <span type="quote">“Nissonolbmot  šaddet  geafes  guovllus  vuogáiduvvat  daidda eallinvejolašvuođaide,  mat  leat  gávdnomis  eaige  gallisge  lihkkot  jábálaš  náitosii”</span>  (ÁI, 23). Dát lea álggu rájes juo govva mii muitala ja čilge nissona ja servodaga dili dan áiggi, ii  dušše  Máhtebáikkis  ja <em type="italic">Árbbolaččat  </em>muitalusas,<em type="italic">  </em>muhto  oppalohkái  sámi  servodagas. Birgen lea garra barggu duohken.  </p>
    <p>
      <em type="italic">Biret-Káre áhkku – eallima ja áiggiid dárkkisteaddji  </em>
    </p>
    <p>Biret-Káre  lea  vuosttas  nisu  <em type="italic">Árbbolaččat  </em>muitalusas  geasa  lohkki  oahpásmuvvá.  Su gohčodit  Áhkkun  ja  son  lea  Ándde  ja  Lemeha  eadni.  Son  gullá  muitalusa  álggus  juo Máhtebáikki  boaraniidda  ja  lea  Máhtebáikki  matriárka.  Áhkku  dárkkista  eallima gievkkanbeavddi  luhtte.  Doppe  son  logada  aviissaid  ja  hálešta  olbmuiguin  geat  fitnet galledeamen.  Son  lea  eallán  guhkes  eallima  ja  bargan  lossa  bargguid.  Áhkku  lea persovdna  gii  atná  árvvus  ođđa  áiggi  rusttegiid  mat  geahpedit  olbmuid  eallima  ja bargguid. Áhkku lea álo fuolahan Máhtebáikki heađálaččaid ja sus lea stuorra luohttámuš olbmuid  gaskkas.  Áhkku  ihtá  juo  <em type="italic">Árbbolaččat </em>teavstta  nuppi  siiddus:  <span type="quote">“Áhkku  guovllai aviissa.  Logai  ruossaid  vuollái  merkejuvvon  namaid,  dutkkai  riegádanáiggiid  ja rehkenasttii  man  guhká  gii  lei  eallán.  [...]  Daid  son  logai  dárkilit,  ja  go  lei  geargan,  de luittii aviissa beavddi ala ja guorahalai olbmo eallima.”</span> (ÁI, 6). Dát bidjá Áhku servodaga dárkkisteaddji rollii. Jovnna-Ánde Vest (2006a) lea munnje muitalan ovtta ságastallamis ahte  <em type="italic">Árbbolaččat</em>  nissonat  leat  nana  olbmot.  Áhku  namma  lea  Biret-Káre  muhto  su lagamus  olbmot  gohčodit  su  Áhkkun.  Áhkku  lea  namma  mii  geavahuvvo  goalmmátpersovnna olggobeale muitaleaddji-posišuvnnas, nu mo álgoálggos juo. Dan láhkai lohkki ge  dovdá  Biret-Káre  buorebut  Áhkkun.  Sámi  servodagas  ge  gohčodit  áhkkun  dakkár nissona geas lea stuorra árvu. Lea dábálaččat rávis nisu geas lea sajádat ja árvu bearrašis ja  báikegottis,  geasa  olbmot  dorvvastit  ja  guhte  lea  čájehan  ahte  son  lea  nana  nisu. </p>
    <p>Sohkanamahusaid geavahit lea dábálaš maiddái eará álgoálbmogiid gaskkas, ja lea vuohki čájehit olbmuid gaskavuođaid ja gullevašvuođa. Shawn Wilson dadjá ahte dát lea vuohki deattuhit gaskavuođa mainna dahje geainna nu, su sániid mielde: <span type="quote">”This demonstrates an epistemology  where  the  relationship  with  something  (a  person,  object  or  idea)  is  more important than the thing itself”</span> (Wilson 2008: 73). Ja Áhku rolla doaibmá ge <em type="italic">Árbbolaččat</em> persovnnaid relašunála oktavuođain. Áhkku lea nubbi persovdna gii govviduvvo, maŋŋil váldopersovnna  Heaikka.  Biret-Káre  áhkku  namuhuvvo  dasa  lassin  aivve  stuorra  Á-ain. Dat  muitala  lohkkái  juoidá  su  sajádagas  ja  buktá  vuordámušaid  dasa  makkár  gova  sus oažžu  go  juotna  ovdána.  Heaika  lea  áidna  gii  gohčoda  Áhku  Biret-Káren,  eandalii beaivegirjemerkestemiin.  Go  Heaika  geavaha  su  albma  nama,  de  dat  govvida  su gaskavuođa  Áhkkui  eanet  persovnnalažžan,  gaskavuohtan  ovttaskas  olbmuid  gaskkas. Áhkku-namma  bidjá  Biret-Káre  eanet  jovkui  ja  báikegoddái  gullevažžan,  buohkaid áhkkun, lassin dasa ahte sus leat iežas mánát ja áhkkubat.   Áhkku  lea  leaska,  su  isit  Erká  lea  jápmán  máŋga  jagi  áigi.  Áhkku  báhcá  okto bajásgeassit sudno guokte smávva gándda, Ándde ja Lemeha. Áhkku ii leat Máhtebáikkis eret,  son  fárre  dohko  maŋŋil  go  náitala  Erkkáin  1920-logu  álggus.  Son  lea  eret Geatkkebeasjohka nammasaš báikkis. Áhkku lea leamaš dállodoalli, nu mo eanas olbmot Máhtebáikkis.  Sus  ledje  moadde  gusa  ja  velá  sávzzat  maiguin  son  lea  ealihan  iežas bearraša.  Son  govviduvvo  álggu  rájes  olmmožin  gii  lea  oahppan  dohkkehit  dan  eallima mii sus lea leamaš ja geahččala oaidnit buriid osiid das: <span type="quote">“Ja mun dat in vázzán go moadde dálvve skuvlla, ja birgen gal. Buot logan ja rehkenasttan maid dárbbašan”</span> (ÁI, 6). Áhkku orru  ovttas  Ándde  guoktá  Birggeha  bearrašiin.  Sudnos  leat  njeallje  máná,  boarráseamos juo  measta  ollesolmmoš.  Nubbi  bárdni  Lemet  orru  Girkosiiddas,  eamidiin  ja  golmmain nieiddaiguin.  Dearvvasvuohta  ii  leat  šat  nu  buorre,  son  lea  juolggehuvvan  ja  leasmi  su givssida. Son čohkohaddá dávjá ruovttus beavdeguoras gos son logada aviissaid ja hálešta manjiin ja eará siidaguimmiiguin go sii fitnet galledeamen.  Áhkku govviduvvo olmmožin guhte berošta iežas lagamuččain ja muđuige das mii servodagas dáhpáhuvvá. Áhku mannji Birgget govahallá Áhkku dáinna lágiin:  Ja go vel vuonige deaivvai leat juohkeláhkai vuogas olmmoš, de dathan lea dálu mannjái  álo  hui  mávssolaš  ášši.  Nuorabun  Áhkku  sáhtii  leat  muhtumin  vehá čeavláige, muhto dan ii dárbbašan imaštallat. Son lei máŋgalot jagi okto doallan dálu  muhtumin  váttisge  dilis  ja  lei  liikká  velge  nákcen  jurddašit  earáid dárbbuidge. (ÁI, 67) Birggeha  jurdagat  mat  govviduvvojit  olggobeale  muitaleaddji  perspektiivvas,  nannejit gova  mii  bidjá  Áhku  Máhtebáikki  čoavddaolmmožin.  Šaddá  somás  oktavuohta  mas  dát sitáhta nuppe dáfus ovddasta Birggeha persovnnalaš jurdagiid ja nuppi dáfus kommentere Áhkku-lágan  nissonrolla  oppalaš  dásis.  Birggehis  ii  leat  dattege  oktageardánis  oaidnu Áhku hárrái. Son dovdá iežas vuotnáma bures ja oaidná eará ge beliid sus, dás dialogas Heaikkain, dalle go Birggeha nubbin boarráseamos nieida lea gávdnan irggi:  Risten-gázzige muđui fitne sotnabeaivvi dás. – Nu ahte njuolgga gázzi, láhttestii Heaika. – Ieža ja Máret-Ánne-guovttos. Dat rádjasoalddát, itban leat gullan? – Na aiddo gulastan mun gal lean. Biret-Káre muitalii. – Áhkku dat lea dakkáraš mii ii sáhte maidege doallat iežas diehtun. (ÁI, 260) Áhkku  lea  iešoaivválaš  ja  njuolggočoalat.  Son  lea  juo  boares  olmmoš  ja  sus  lea  stáhtus bearrašis ja báikegottis, ii ge dárbbaš beroštit nu ollu das maid olbmot jurddašit. Son lea muhtimin erdui go leasmi su givssida ja sáhttá dieđihit, nu go dalle go Ándde-Márgget, hállás nisu gii orru Girkosiiddas, lea fitnan guossis ja ovttat láhkai hállan earáide nissona dili  birra  servodagas:  <span type="quote">“–  Baika  bargi,  njálmmi  čuojateaddji,  dajai  Áhkku,  go  guossi  lea vuolgán  ja  ruvvii  juolggi”</span>  (ÁI,  27).  Áhkku  lea  hui  sosiála,  ii  bala  vieris  olbmuiguin hállamis  ii  ge  jearahallamis.  Son  máhttá  suomagiela  ja  hállá  roahkka  gánddanieidda Ristena  vuotnámiin  ja  vuohpain.  Son  jearaha  maid  soai  bargaba,  ja  láhttesta  sudno bargguid ektui ahte das gal dine bures. Go bárdni Ánde viggá su šiggut sámegillii, de son dattege joatká ságastallama: <span type="quote">“Ja dát eará bártniguovttos, leabago soai biilavuoddjit? jearai iešoaivválaš Áhkku”</span> (ÁI, 100).  Áhkku  lea  bajásšaddan  áiggis  goas  ii  lean  dábálaš  ahte  olbmuin  lei  dienasbargu. Áiggit leat rievdamin ja son orru liikomin go su áhkkubat gávdnet guimmiid geat dinejit bures.  Son  jearaha  maid  barggu  birra  go  vuosttas  geardde  dearvvaha  Ristena  nuorat oappá, Máret-Ánne irggi:  </p>
    <p type="listitem">–  Die  lea  mu  áhkku,  muitalii  Máret-Ánne  irgásis.  –  Na  goas  heajat?  –  Na  maid</p>
    <p>donges  leat  dalán  amas  olbmuiguin,  álo  galgá  leat  beare  dádjumin,  šikkastii Birgget  sámegillii  vuotnámis.  –  Gal  heajastallojuvvoge  vel  goas  nu,  moddjii Máret-Ánne. – Dat leat bivnnutis nieiddat dán Birggehis. Goas dal aitto gáibmiges beakkita?  –  Áhkku,  ale  viša,  olbmot  sáhttet  eaddut.  [...]  –Na  maid  dat  dus  dát skihpár  bargá?  jearai  Áhkku.  –Dat  lea  rádjaalmmái.  –  Vai  ahte  njuolgga rádjasoalddát, rádjasoalddátat dinejit bures. (ÁI, 258)  Dienasbarggus lea árvu. Áhkku lea hárjánan dasa ahte garra rumašlaš barggu duohken lea olbmo  birgejupmi.  Ii  son  beroš  das  ahte  almmái  lea  suopmelaš  ja  sisafárrejeaddji, deháleamos  lea  ahte  son  lea  buorre  bargoolmmoš.  Vaikko  Áhkku  agi  ja  dearvvasvuođa dili geažil lea čadnon Máhtebáikái, de su suomagielmáhttu lea teakstaelemeanta mii addá</p>
    <p>sutnje  vejolašvuođaid  gulahallat  olbmuiguin  ja  oažžut  dieđuid  áššiid  ja  olbmuid  birra olggobealde  Máhtebáikki  ge.  Su  beroštupmi  ođđa  olbmuide  govvida  su  rabasmielat olmmožin,  gii  berošta  das  mii  stuorraservodagas  dáhpáhuvvá  ja  gii  liiko  ođđa vejolašvuođaide.  <em type="italic">Árbbolaččat</em>  Áhkku  muittuha  mu  iežan  áhku,  gii  maiddái  lei  viehka iešoaivválaš, sosiála, hállái ja čeahpes muitaleaddji ja gii iežas ovdagáttuiguin liikká lei hui  váibmoláđis.  <em type="italic">Árbbolaččat-</em>ráiddus  Áhkku  govviduvvo  olmmožin  guhte  ii  beroš ovdagáttuin:  <span type="quote">”Juohke  olbmos  lea  su  iežas  árvu,  dajai  Áhkku”</span>  (ÁI,  27).  Muitaleaddji deattuha  olggobeale  posišuvnnas  dán  gova:  <span type="quote">“Dušše  Áhkku,  vierroolmmoš,  ii  leat goassege  beroštan  joavdelas  ovdagáttuin”</span>  (ÁI,  36).  Dán  cealkagis  muitaleaddji  váldá beali,  <span type="quote">“vierroolmmoš”</span>  ja  <span type="quote">“joavdelas  ovdagáttut”</span>  leat  sánit  mat  olggobeale  posišuvnnas govvidit  Áhku.  Lea  maid  Áhkku,  guhte  ráiddu  álggus,  bealušta  Heaikka  dialogas Birggehiin:  <span type="quote">“–  Dat  lea  mu  mielas  dakkáraš  ártegis  olmmoš.  Leamašgo  dat  álo seammalágan  vai  máddin  das  lea  boahtán  diekkár?  –  Ii  Heaika  leat  ártet,  Heaika  lea lohkan  olmmoš  ja  láhtte  dađe  mielde”</span>  (ÁI,  7).  Čuovvovaš  dialoga  čájeha  mo  Áhkku bealušta Heaikka go Ánde áigu fidnet Heikii <span type="quote">“albma barggu”</span>:  Ánde  vanahallá  ja  gávastallá  ja  boahtá  stohpui.  –  Na  maid  Heaika-vilba  diehta muitalit?  Juogo  bivaldii?  –  Ii  vel,  vástidii  Áhkku.  –  Na  mas  dat  gal  don  dan dieđat?  –  Mun  dieđan,  mun  in  dárbbaš  geastige  jearrat.  –  Na  mo  Heaika  leat vásitan  guhkes  sevdnjes  skápma?  –  Dat  dutká  ja  čállá,  logai  Áhkku.  –  Heaika nivkalii ja moddjii. – Muhto dainna ii eale, dajai Ánde. (ÁI, 9)  Go  Ánde  fállá  Heikii  veahki  fidnet  barggu  geaidnobargin  dahje  snihkkáriidda  reaŋgan, Áhkku bealušta Heaikka: “Ii Heaika leat mihkkege gohčostagaid, dajai Áhkku“ (ÁI, 10). Dialoga  čájeha  ahte  Heaika  ieš  ii  beasa  baljo  sánige  nahkehit  ságastallamii,  dahje  son diktá Áhku vástidit ja duhtá dasa.  Go  Ándde  boarráseamos  nieida  Risten  gávdná  skihpára,  láttegándda,  de  ii  leat Birgget dasa nu mielas. Birgget jearrá Áhkus maid son jurddaša, ja son vástida:  </p>
    <p type="listitem">– Láttán lea láttán. – Maid don dainna oaivvildat? – Ahte jos lea albma olmmoš de</p>
    <p>sáhttá  leat  vaikko  man  buorre.  Muittán  ainge  leansmanrohki  ja  Giehman-Máhte, buoret olbmuid lei váttis gávdnat. Muhto jos lea heajos olmmoš de lea dakkár go heajos olbmot leatge. Gávdnojithan min gaskkasge juhkkit ja ipmilbiehttaleaddjit. (ÁI, 60) Áhku  kommentára  čájeha  ahte  ovdalašáiggi  sisafárrejeddjiid  gaskkas  dávjá  ledje almmáiolbmot  geat  gulle  servodaga  njunnošiidda,  geat  eai  dáidán  náitaladdat  guovllu nissoniiguin.  Sáhtii  liikká  leat  buorre  oktavuohta  guovllu  olbmuid  ja  sin  gaskkas.  Son namuha  velá  muhtin  nama  mielde,  juoga  mii  duođašta  ahte  gávdnojit  buorit  láttánat  ge.</p>
    <p><em type="italic">Árbbolaččat  </em>muitaleami  áiggi  siskkabealde  leat  áiggit  rievdagoahtán  dan  láhkai  ahte láttánat  geain  leat  dábálaš  barggut  maid  bohtet  Davvi-Supmii  ja  náitališgohtet  guovllu sámi  nieiddaiguin.  Áhkku  namuha  ovdamearkka  dihte  Heaikka  máttuid,  maŋŋil  go Heaikka áhčči lea jápmán, ja sihke son ja eará siidaguoimmit besset diehtit ahte su áhčči lei  Dulka-Márte:  <span type="quote">“–  Na  Dulka-Mártte  áddjá  lei  muhtunlágan  veahkkebáhppa,  máddin boahtán ja dáppe náitalan sámenieiddain, diđii Áhkku”</span> (ÁII, 29). Dát lea mielde čilgemin olbmuide manne Heaika lea diekkár guhte liiko ja máhttá čállit, ja <span type="quote">“... eambbo čálistii dan dutkanbarggu”</span> (ÁII, 29). Iešoaivválašvuohta lea leaskanissonin ja eadneolmmožin leamaš dárbbašlaš  vai  oppanassiige  sáhttit  ceavzit  geafes  áiggis.  Dalle  galggai  leat  sihke  nana rumaš ja oaivi. Teavsttas  leat  oasit  mat  čájehit  ahte  Áhkus  dattege  leat  muhtin  ovdagáttut.  Su jurdagiid ja daguid bokte oaidná ahte son earuha iežas bártniid. Lemet, guhte lea fárren Máhtebáikkis ja orru Girkosiiddas iežas bearrašiin, lea Áhku jiellat: <span type="quote">“Áhkku liiko juoga sivas eanet Lemehii go Ándii ja livččii báhcán ovdal su lusa boaresvuođa beivviid vásihit, muhto Lemet náitalii ja fárrii Girkosiidii, iige Áhkku rásken guođđit dálu man lei ieš okto bajásdoallan máŋgalot jagi máŋggalágan váttisvuođaid čađa”</span> (ÁI, 110). Muitaleaddji ihtá dás olggobeale posišuvnnas muhto ii leat dattege áibbas buotdiehtti, go ii dieđe muitalit manne Áhkku liiko eanet Lemehii go Ándii. Áhkku sivahaddá manji, Gutnela, go ii beasa oaidnit  bártnis  dávjjit:  <span type="quote">“Áhkku  lea  movtta,  go  Lemet  lea  boahtán  dološ  rájes  eatnis galledit.  Son  lea  measta  sihkkar  ahte  Gutnel  dat  cakkada  boatnjás  fitnamis  dávjjit Máhtebáikkis,  olmmoš  galggašii  leat  dárki  go  guoimmi  vállje  amas  dárbbašit  maŋŋá gáhtat”</span>  (ÁI,  23).  Son  gohčoda  measta  álo  Lemeha  <span type="quote">“  mu  Lemeha”</span>,  muhto  ii  goassege Ándde: <span type="quote">“Biret-Káre logai álo «mu Lemet», go hálahii bártnis. Birgget lei máŋgii cuigen áššis,  muhto  nággáris  Áhkku  ii  das  beroštan  dahje  ii  fuomášan  ahte  ii  oktage  liikon diekkárii, ii Birgget, ii Ánde ja buot uhcimus Lemet”</span><span type="quote">«mu Lemet»</span>, go hálahii bártnis. Birgget lei máŋgii cuigen áššis,  muhto  nággáris  Áhkku  ii  das  beroštan  dahje  ii  fuomášan  ahte  ii  oktage  liikon diekkárii, ii Birgget, ii Ánde ja buot uhcimus Lemet” (ÁII, 29). Son earaláhkai ge čájeha ahte  berošta  eanet  Lemehis  go  Ánddes.  Go  Ánde  galgá  hukset  ođđa  náveha,  de  galgá viellja dasa veahkkin. Áhkku dadjá: <span type="quote">“– Dat dáidá leat ollu bargu diekkár stuorra návetis, eahkki  galgga  menddo  váibadit  iežade,  logai  Áhkku  ja  geahčai  Lemehii.  [...]  –  Lemet, váldde vel nisoláibbi, nisoláibi gal juollu, dajai Áhkku”</span> (ÁII, 29). <span type="quote">“Mun lean váiban. Vai veahketasttat don Lemet mu seŋgii?”</span> (ÁII, 30). Dás oaidná ahte sihke vuosttaspersovnna ja  dasto  goalmmátpersovnna  muitaleaddji,  buktet  dán  gova.  Áhkus  leat  čielga  oaivilat olbmuid  birra,  ovdamearkka  dihte  nu  mo  Áhkku  sivahallá  Lemeha  eamida  go  bárdni  ii fina su galledeamen nu dávjá, de son maid sivahallá Ándde vilbeali Issáha eamida, go lea </p>
    <p>Issáha guođđán: <span type="quote">“– Lea váivi go Issat ii arvva šat dás fitnat, ii leat áidna iige maŋimuš gii lea válljen suohpatis eamida. Ja ieš nu čeahppi. Go sárgii Hemmos gova de ii dárbbašan gal  árvádallat  gii  lei  govas”</span>  (ÁI,  15).  Dát  oasit  čájehit  ahte  Áhkus  lea  muhtin  olbmuid dáfus  oktageardánis  oaidnu,  ii  ge  leat  álohii  nu  gierdevaš.  Son  ii  oainne  bártnis  ii  ge Issáhis  makkárge  váilevašvuođaid,  sivahallá  baicce  eamidiid  go  viggá  čilget  bártnis hárves  gallestaddamiid  ja  Issáha  váttisvuođaid.  Dát  iešvuođat  dahket  ahte  Áhkku govviduvvo girjás persovdnan lohkkái. Son jurddašaddá ja lea hui jierbmái máŋgga dáfus muhto  čájeha  maiddái  beliid  mat  eai  leat  nu  buorit.  Dát  dahká  su  sihke  eambbo olmmošlažžan ja jáhkehahtti persovdnan teakstadásis.  Sihke Áhkus ja eará Máhtebáikki persovnnain maid dán rádjái lean gieđahallan, leat iešvuođat  mat  leat  mihtilmasat  justa  sin  lundui,  juoga  mii  lea  okta  <em type="italic">Árbbolaččat</em> nannoseamos  beliin.  Jovnna-Ánde  Vest  máhttá  ráhkadit  rikkis  persovdnagovvádusaid, guovddáš  persovnnat  teavsttas  besset  muitalit  iežaset  muitalusa.  Davviamerihká  indiána čálli Sherman Alexie girjjis <em type="italic">The Absolutely True Story of a Part-Time Indian</em> govviduvvo sullasaš oaidnu, go váldopersovdna Junior muitala iežas áhku birra: <span type="quote">”My grandmother’s greatest gift was toleranse. Now, in the old days, Indians used to be forgiving of any kind of eccentricity. In fact, weird people were often celebrated”</span> (Alexie 2009: 155). In dieđe sáhtán go gohčodit ovttage <em type="italic">Árbbolaččat </em>ráiddu persovnnain erenoamáš ártegin, muhto sis leat  muhtin  erenoamáš  iešvuođat  mat  govvidit  sin  vissis  tiipan,  nu  ahte  persovnnat ilbmanit  ovttaskas  olmmožin.  Nuppi  dáfus  Máhtebáikki  olbmot  heivehallet  iežaset kollektiivva  norpmaide  ja  dábiide  ja  devdet  iežaset  saji  kollektiivvas.  Dán  deattuha  ge luohtedutki  Jon  Eldar  Einejord,  go  son  čilge  ahte  luohti  govvida  ovttaskas  olbmo,  dat ollása  vissis  olbmos  juoidá  mii  lea  sutnje  erenoamáš,  earáid  ektui  (Einejord  1975:  18). Áhkku  lea  persovdna  gii  lea  bargan  iežas  oasi  kollektiivva  ovddas,  bearaš  ja siidaguoimmit  fertejit  dohkkehit  su  nu  mo  son  lea.  Ándde  dáfus  Áhkku  mudde  veahá gova  maŋŋil  go  son  nuonddahallá  ja  šaddá  seaŋgabuorrin.  Heaika  jearrá  oktii  go  fitná guossis, jos son galgá gohččut Birggeha boahtit veahkkin jorgalit Áhku seaŋggas muhto Áhkku  dadjá:  <span type="quote">“–  Gal  Ándege  máhttá.  Bárdni  doamihii  gámmárii  jorgalit  eatnis  nuppi siiddu  ala,  Heaika  sibildii  stohpui  boares  olbmo  ráfi  heađušteames”</span>  (ÁII,  88).  Lea  álki máidnut olbmuid geaid ii oainne juohke beaivvi ja bajidit sin árvvu, nu mo Áhkku bargá Lemehiin. Boaran oaidná dál ávkki bártnis, geainna ovttas orru ja máhttá atnit dan árvvus. Ánde  lea  ge  boarásmuvvamin  ii  ge  bargga  šat  nu  ollu.  Son  lea  eanet  ruovttus  ja  sáhttá veahkkin  divššodit  boaris  eatnis.  Dát  lea  maid  vuohki  birget,  go  dálus  šaddá  buorre  ja ráfálaš vuoigŋa go lea buorre gaskavuohta eatni ja bártni gaskkas. Áhku  váibmoláđisvuođa  oaidná  erenoamáš  bures  sudno  váldopersovnna  Heaikka gaskavuođas. Heaika bajásšaddá etniinis, Risteniin, ii ge dieđe maidege áhčis birra. Sihke Áhkku ja Heaikka eanu Hemmo veahkeheaba sudno nu bures go sáhttiba:  Siidaguoimmit  veahkehit  sudno  buoremus  lági  mielde.  Go  Biret-Káre  láibu njálgga  stumppaid,  de  girddiha  álo  liegga  láibbi  Ristenii.  Hemmo  bivdá  gesiid guoli, Risten-guovttos bissuba varas guolis. [...] Risten gullá mohkiid bokte ahte skuvlaskihpárat  givssidit  gándda  áhčihisvuođa  dihte.  Son  heađástuvvá  ja  dovdá iežas  sivalažžan  bártnis  lihkohisvuhtii.  Biret-Káre  ja  Hemmo  lágideaba  Heaikka Girkosiidii skuvlii nago doppe livččii dorvvos bastilis sániin, maid vuostá ii máhte bealuštit iežas. (ÁI, 53) Heaika  muitá  go  son  mánnán  lávii  mannat  Áhku  lusa  go  son  lei  láibumin  ja  vuordit dassážii  láibbit  goiket  (ÁI,  260).  Áhkku  lea  buorre  veahkki  dalle  go  Heaika ollesolmmožin  fárre  davás,  maŋŋil  go  lea  oaivegávpogis  orron:  <span type="quote">“Jos  eaba  livčče  lean Hemmo-guovttos Riittáin ja Áhkku, de ii dieđe mo livččii geavvan. Sii ledje juo eallilan olbmot,  geat  ledje  oaidnán  ovtta  ja  nuppi  ja  hárjánan  juo  dasa  ahte  olmmoš  sáhtii eahpelihkostuvvat”</span>  (ÁIII,  187).  Vuosttas  cealkka  ovddasta  Heaikka  sániid  ja perspektiivva,  son  buktá  persovnnalaš  gova  mii  nanne  Áhku  váibmoláđisvuođa  ja  su sajádaga  gilieadnin.  Nubbi  cealkka  lea  eanet  olggobeale  muitaleaddji  mii  deattuha oppalaš  olmmošlaš  dási,  čilgehussan  manne  Áhkku  láhtte  nu  mo  dahká.  Sámi bearašvuogádagas  lea  dábálaš  ahte  fuolki  dahje  muhtin  bearrašis  veahkeha  váldit  vára mánáid  ja  boares  olbmuid  jos  lea  dárbu.  Heaikkas  lea  gal  eadni  muhto  son  govviduvvo čađat  olmmožin  gii  ieš  ii  leat  nu  doaimmalaš  ja  gii  dárbbaša  veahki.  Áhkku  lea fuolahuspersovdna  geas  lea  báikegottis  guovddáš  sajádat.  Dát  lea  sajádat<em type="bold">  </em>mii  sáhttá boastut geavahuvvot, muhto eai leat teavsttas dáhpáhusat mat govvidit Áhku dánin, earret ovdamearkkat  mat  gusket  su  gaskavuhtii  bártniide  Ándii  ja  Lemehii.  Áhku  sajádat Máhtebáikkis bajiduvvo teavsttas, son ii ovddas vealahuvvon nissonrolla muhto doaibmá baicce čoavddaolmmožin geas lea sihke gierdilis ja stáđis miella ja guhte geavaha iežas sajádaga  báikegotti  buresbirgejupmái  ja  geasa  earát  duođaid  leat  dorvvastan,  ceavzima dihte. Áhkku  diehtá  ollu  dološáiggi  olbmuid  ja  Máhtebáikki  historjjá  birra.  Son  gullá bulvii  mii  jáhkká  mearkkaide  ja  nieguid  mearkkašupmái.  Lea  sámiid  gaskkas  dábálaš gullat  <span type="quote">“dat  lei  oidnojuvvon”</span>  go  galgá  čilget  muhtin  ášši,  dávjá  go  lea  sáhka  lossa, áddetmeahttun áššis, dahje jos áigu leat veahá humoristtalaš dahje ironalaš. <em type="italic">Árbbolaččat</em> álggus, go lohkki oahpásmuvvá Áhkkui, de son jurddašaddá iežas eallima Máhtebáikkis. Leaskanissona  eallin  ii  leat  gáđaštan  veara  ja  sus  lea  leamaš  ollu  lossa  bargu,  muhto dattege  ii  guotte  bahča  miela  geasage:  <span type="quote">“Jos  Erká  lei  oažžut  eallit  vehá  guhkit,  de  muge eallin  livččii  lean  álkit,  son  jurddašii  muhtumin.  Muhto  ná  lei  oidnojuvvon,  Ipmiláhčči stuorra  viissisvuođastis  lea  buot  ovddalgihtii  mearridan,  mus  lea  leamaš  dáppe Máhtebáikkis  buorre  eallit”</span>  (ÁI,  6).  Máhtebáiki  lea  okta  áidna  báikkiin  Davvi-Suomas masa  soalddáhat  eai  dádjadan  eaige  boaldán.  Áhkku  mielas  dát  ii  leat  dáhpedorpmis dáhpáhuvvan,  nu  mo  dadjá  dialogas  Ánddiin:  <span type="quote">“[...]  das  lei  Ipmil  várjalus  mielde,  logai Áhkku.  –  In  dieđe  gean  leš  lean  gal  várjalus.  Dáide  hoahpuiguin  mannan  vahágis várebeale  meattá.  –  Dat  lei  várjalus,  ii  gánnet  Ánde  botnjat  čielga  ášši.  Dieđan  ahte  dii nuorabut ehket jáhke dákkár áššiidda muhto ná lei”</span> (ÁI, 24). Áhkku maid jáhkká nieguid mearkkašupmái ja muitala Heikii ahte son lea moddii niegadan dan guvlui ahte <span type="quote">“– Muhto Heaika  gal  áigu  lihkostuvvat  eallimis,  [...]  muhto  Issát-rievus  gal  manná  nugo  manná”</span> (ÁI, 224). Heaika jurddaša maid Áhkku lea dadjan, áigu go son boaran roahkasmahttit su go  son  lea  oktonas  olmmoš?  Máŋggaid  álgoálbmogiid  gaskkas  lea  ge  nieguin  stuorra mearkkašupmi:  Dat sisttisdollet erenoamáš dieđuid main lea kollektiiva mearkkašupmi. Niegut eai dulkojuvvo  dego  Jung  árbevieru  mielde  mentála  buođuid  govvideaddjin  muhto buorebutge  niegut  ovddastit  njuolggo  oktavuođaid  ja  gulahallama  duovdagiin (Peat  1996).  Sámit  leat  ovdamearkka  dihte  nieguin  gulahallan  gufihttariiguin, eandalitge  dalle  jos  lea  váttis  dilli  (Utsi  1998).  (Kuokkanen  2009:  179, juolgenohta)  Sullasaš oainnu gávnnai dánska dáiddár Emilie Demant-Hatt go orui jagi sámi bearrašiin 1900-logu  álggus.  Son  muitala  girjjis  dáhpáhusa  birra  mas  muhtin  nisu  riegádahttá jápmamáná. Nisu lei ráhkkanan dasa, go son lei niegadan ahte son coggá mánnái vilges biktasiid ja dalle son diđii ahte šaddá jápmamánná. Demant-Hatt čilge dán oktavuođas: <span type="quote">“– Lapperne  troer  i  det  hele  taget  meget  paa  drømme.  Hvis  man  har  drømt  noget  daarligt, skal  man  straks  fortælle  drømmen  om  morgenen,  saa  tager  man  kraften  af  det  onde.  I drømme  kommer  ogsaa  de  underjordiske  og  taler  med  en”</span>  (Demant-Hatt  1913:  52). Canada  álgoálbmotdutki  Leroy  Little  Bear  oaivvilda  ahte  niegut  gullet  álgoálbmogiid máhttui:  Knowledge is a methodology. A methodology is a validation process. It speaks to how we validate sensory intake so that a person can claim, <span type="quote">“I know.”</span> Knowing is represented  in  the  Aboriginal  context  as  multiple  and  diverse  processes  and includes other ways of knowing, i.e. dreams, visions, insights and teachings that validate one’s sensory intake. (Little Bear 2009: 7) Nieguid  mearkkašupmi  lea  oassi  Áhku  buolvva  árbevirolaš  máhtus  mii  sus  lea  ain áimmuin,  ii  ge  leat  vuos  báhcán  dološ  árbevierrun.  Son  goit  jáhkká  ahte  niehku mearkkaša juoidá daidda, geaid son niegada. Áhku niehku vuorjá su go son dulko dan nu ahte  juoga  bahá  dáhpáhuvvá  Issáhiin.  Áhku  niehku  ovddasta  <em type="italic">Árbbolaččat-</em>muitalusas sullasaš  stilisttalaš  gaskaoami  man  ruošša  beakkán  čálli  Chekhov  oktii  lea  buktán: <span type="quote">“Chekhov told an aspiring writer: ’If in the first chapter you say that a gun hung on the wall, in the second, or third chapter it must without fail be discharged’ ”</span> (Abbott 2008: 60).  Mun  oaččun  lohkkin  dákkár  dovddu  ahte  Áhku  niegus  lea  muhtinlágan mearkkašupmi,  muhto  in  leat  vuos  guorahallamis  joavdan  dasa  mii  buvttášii  vástádusa dán  vuordámuššii.  <em type="italic">Árbbolaččat </em>váldopersovdna  Heaika  ii  deattut  nieguid  nu  mo  Áhkku dahká. Son jurddaša: <span type="quote">“Boares olbmot leat soapmásat nu gergosat roahkkasit nieguide ja mearkkaide, maid dasto heivehit dárbbu mielde vástidit duođalaš dáhpáhusaid”</span> (ÁI, 224). Juste  dát  niehku  doaibmá  teavsttas  ovddasin  ja  lea  geahčastat  ovddos  guvlui.  Dat geardduhuvvo  muitalusas  ja  lea  dasto  mielde  loktemin  gealddu  Issáha  vuorbbi  hárrái: <span type="quote">“Áhkku čohkkái bálddas ja jurddašii Issáha ja lei lihkolaš, go dás manai goittot dán vuoro bures. Son muittii velge niegu ja geahččalii dahkat dan duššin, dat lea niehku dušše, son jurddašii”</span>  (ÁI,  247),  ja  dákkár  eahpádusat  geardduhuvvojit  teavsttas  (ÁII,  161  ja  ÁII, 162).  Issáha  eallima  guorahalan  dárkileappot  dutkosa  loahpageahčen,  kapihttalis <span type="quote">«Servodaga  ravddabeale  ássi  hástalusat»</span>.  Áhkkugáibmi,  Ándde  guovttos  Birggeha váhkarnieida Biret-Káre, orru árben áhkus jáhku mearkkaid mearkkašumiide. Go su gussa guottiha  jápma  gálbbi  vuosttas  geardde  go  Biret-Káre  okto  lea  guotteheamen,  de  son oaidná dan heajos mearkan. Son oaidná dan heajos gussalihkkun, ja dadjá eadnásis: </p>
    <p type="listitem">–  Diet  lei  heajos  mearka,  dajai  Biret-Káre.  –  Maid  dainna  oaivvildat?  –</p>
    <p>Gussalihkku. Ja giidiehtá earáge lihku. – Heaitte juo eret daid dološ diiddaiguin! šikkastii Birgget. – Jurddaš, vuosttas geardde go geahččalin okto. – Vahát sáhttá dáhpátuvvat geasa beare. – Oalle juo heajos mearka. (ÁIII, 104) Sámi árbevierus lea leamaš dábálaš válljet gáimmi mánnái dainna jurdagiin ahte mánná maid galgá árbet dan olbmo iešvuođaid, dalle dieđusge daid buriid iešvuođaid.  Gáibmesystema  lei  institušuvdna  sosialiserema  oktavuođas.  Oktan  fuolkevuođa- ja  risváhnensystemain  dagai  dat  vuđđosa  sosiála  kontrollii,  mii  váhnemiin  lei mánáineaset.  Gáimmi  válljemiin  válljejuvvojedje  maiddái  signifikánta  nuppit mánnái.  Dien  láhkai  čájehedje  geasa  máná  háliidedje  rohttašuvvat.  Dávjá  ledje erenoamáš  buorre  luondu,  iešvuođat,  dáiddut  ja  gálggat,  mat  galge  <span type="quote">“njoammut”</span> mánnái. (Balto 1997: 84–85) Áhkkugáimmi  jáhkku  mearkkaide  doaibmá  <em type="italic">Árbbolaččat </em>muitalusas  árbevieru  joatkkan. Biret-Káre lea dasa lassin áidna oappáin guhte joatká áhku ja eatni árbevieru dálolažžan ja  lea  dainna  lágiin  mielde  seailluheamen  Máhtebáikki  árbevirolaš  eallinlági.  Ovdal  go dát dáhpáhuvvá, de govviduvvo ođđa áiggi nuppástuvvan Biret-Káre dilis go son nuorran lea  vuosttas  olmmoš  Máhtebáikkis  gii  lea  virggálaččat  bargu  haga,  go  ii  leat  vázzán  go bákkolaš álbmotskuvlla (ÁII, 136–137). Dát dego čujuha ovddos muitalusa dáhpáhusaide: Biret-Káre  geavaha  ođđa  áiggi  vejolašvuođaid  vuolgit  máilbmái.  Soai  orruba  isidiin Anteroin ovtta gaskkas Ruoŧas muhto soai eaba loavtte doppe nu bures. Giella lea amas ja váttis ja virggálaš oahpu haga lea váttis fidnet buori barggu. Soai máhccaba Máhtebáikái, váldiba  badjelasas  dálu  ja  joatkiba  Máhtebáikki  smávvadálolaš  eallima.  Biret-Káre  lea muosáhan ođđa áiggi vejolašvuođaid ja nuppástuvvamiid maidda su áhkus leat nu stuorra vuordámušat, muhto gávdná ruovttubáikki árbevirolaš eallimis birgejumi. </p>
    <p>
      <em type="italic">Ođđa áiggi vejolašvuođat ja hástalusat </em>
    </p>
    <p>Áhkku  lea  máŋgga  dáfus  dološmállet  olmmoš  muhto  son  áinnas  doarju  ovdáneami  ja ođđa  áiggi.  Go  siidaguoibmi  Nillá  vuosttaš  Máhtebáikilažžan  oastá  adnon  biilla,  de  lea dat stuorra ášši Máhtebáikki olbmuide:  Dál  lea  Máhtebáikkisge  viimmat  albma  fievru.  Biila  nuppástuhttá  mealgat  gili eallima.  Gaskkat  otnot  ja  olbmot  dovdet  gamusteaset  áiggiid  rievdama,  eandalit Áhkku  ja  Hemmo,  boares  olbmot.  Biila  addá  Áhkkui  ođđa  vejolašvuođaid.  Son lea  juo  vuollánan  jurdagii  ahte  lea  agibeaivái  dubmejuvvon  beavdegeahčái.  Dál Nillá  finada  duollet  dálle  hásttesteamen  Girkosiidii,  Badjenjárgii.  Veaddašuvvan Áhkku golgagoahtá báikkiid mielde. (ÁI, 110)  Muitaleaddji  doaibmá  dás  olggobeale  buotdiehtti  posišuvnnas  ja  čilge  lohkkái,  Áhku diliin  ovdamearkan,  mo  biila  rahpagoahtá  smávva  giláža  stuorát  máilbmái.  Go  Nillá vuojaša  Áhkuin  biillain,  de  Áhkku  beassá  galledaddat  bearraša  ja  oahppásiid  ja  son oassálastá  sosiála  eallimii.  Áhkku  ii  bala  ovdáneamis,  su  lea  gierdilis  miella  dan  dáfus. Vejolašvuođat maid biila buktá lea vuohki sutnje birgehaddat oktageardánis eallimiin, ii ge  dárbbaš  dušše  čohkohaddat  Máhtebáikkis  beavdegeažis,  vuordit  olbmuid  fitnat gallemin.  Son  sáhttá  dál  fuolahit  iežas  lagamuččaid,  maiddái  sin  geat  leat  fárren Máhtebáikkis.  Áhkku  lea  atnán  erenoamáš  fuola  Heaikkas  ja  Issáhis  juo  mánnávuođa rájes.  Soai  leaba  álohii  leamaš  veahá  olggobealde  Máhtebáikki  servodaga  árbevirolaš doaimmaid  ja  eallinlági.  Earát  eai  riekta  dieđe  mo  sii  galget  heivehit  sudno  árbevirolaš eallima  siskkabeallai,  go  soai  eaba  láhtte  nu  mo  olbmot  leat  hárjánan  dan  guovllus. Áhkku  lea  álohii  dorjon  sudno  olmmožin  ja  joatká  áittardeaddji-barggu  vaikko  soai  dál leaba rávis olbmot. Go Nillá fárrui beassá vuojašit, son dávjjit fitná Issáha galledeamen, ovdal  go  Issát  fas  fárre  ruovttoluotta  Máhtebáikái.  Go  Issáha  nieidda  guovttos  fitnaba</p>
    <p>galledeamen  áhčiska,  máŋga  jagi  maŋŋil  go  fárriiga  etniineaskka  eret  Máhtebáikkis,  de lea dát stuorra illu Áhkkui. Son áigu nieidda guoktá oaidnit ja áigu dáhttut Nillá vuojihit su. Birgget ii dáhtoše Nillá vuorjat beassášbasiid, muhto Áhkku ii vuollán. <span type="quote">“Birgget šaddá jeagadit iešoaivválaš vuotnáma ja vázzá telefovnna lusa”</span> (ÁI, 142). Áhkku liiko go juoga dáhpáhuvvá eallimis ja Issáha nieiddaid boahtin lea dáhpáhus mas son berošta:  Nieiddaguoktá  boahtin  lei  ožžon  Áhkuge  mášoheapmen.  Son  lei  vel  rumašlaš váttuin  fuolakeahttá  olles  vuoiŋŋalaš  searaid  alde  ja  láhttii  dađe  mielde.  Uhcage ášši,  mii  rihkui  beaivválaš  eallima  jođu,  gohccáhii  sus  dearvvas  sáhkkiivuođa. Nieiddaguovttos  buvttášeigga  mielddiska  nuorravuođa  ja  stuorra  máilmmi dovddu,  ja  son  áiggui  leat  giidiehtá  maŋimuš  geardde  ieš  iežas  čalmmiiguin duođašteamen Issáha lihku. (ÁI, 177) Áhkku lea áŋgir hástit Nillá vuojihit su gosa son ain de áigu, nu mo dán oktavuođas: <span type="quote">“Ja maŋŋá  fitne  vel  árvitmat  gos?  –  Na  Lemet  geahčen  dieđusge.  –  A-a.  –  Risten-gácce galledeamen?  –  Sin  gal  lean  oaidnán  áibbas  doarvái.  Issát  luhtte  áiggon  fitnat,  Issáta áiggon  vel  oaidnit  ovdal  go  jáman”</span>  (ÁI,  243).  Áhkku  sáhttá  Nillá  mielde  joatkit heađálaččaid áittardeaddjin, nu mo son álo lea bargan, ja beassá jođihit dološ sámi siidda organiserema  olggobealde  Máhtebáikki  ge.  Áhkku  lea  doaibman  gilieadnin  ja  čoavddaolmmožin báikegottis dan rájes go bođii Máhtebáikái ja son dovdá ain ovddasvástádusa funiidbirgejeddjiid  ovddas.  Nu  guhká  go  beassá  Nilláin  vuojašit,  de  son  sáhttá  leat ávkkálaš  fulkkiide  geat  orrot  olggobeale  giláža  ja  sus  eai  ge  leat  nu  oktageardánis beaivvit.  Son  liiko  Nillái  go  oaidná  ahte  son  bargá  servodaga  ovdanámi  ovddas:  <span type="quote">“– Diekkár olbmo mun anan árvvus, dikšu min oktasaš áššiid ja lea álo liikká nu ilolaš, logai Áhkku”</span> (ÁI, 123). Go gielddastivra mearrida ahte Girkosiidii galgá huksejuvvot hotealla ja  Nillá  čuoláda  hotealla  bealde,  de  Áhkku  doarju  Nillá  ja  hotealla  huksema.  Birgget  ii liiko  dasa  go  son  ballá  ahte  šaddá  eanet  jugešvuohta.  Áhkus  lea  liikká  iežas  oaivil  ja dadjá: <span type="quote">“– Dán áššis jáhkan buot eanemus Nillá. Son logai ahte dat lea buorre ášši, addá máŋgasii barggu ja olbmot johtigohtet viimmat dáppege”</span> (ÁI, 203–204). Nillá lea maid bárisin  mielde  doaimmaheamen  elrávnnji  Máhtebáikki  olbmuide.  Áhkku  lea  dasa duđavaš:  <span type="quote">“–  Dat  lea  buoremus  ášši  mii  lea  guhkes  áigái  dáhpátuvvan  dáin  guovlluin. Oidnen vel dan beaivvi go livttaid ja tilleylámppáid oažžu áitái rádjat”</span> (ÁI, 234). Áhkku gal  diehtá,  geas  leat  leamaš  <span type="quote">“Lohkameahttun  návehastimat  sevdnjes  njuoska  návehis...”</span> (ÁI, 6). Áhkku lea boares olmmožin máŋgga dáfus ovdal su áiggi, go atná čalmmis dan mii dáhpáhuvvá stuorraservodagas ja máhttá oaidnit ollu nuppástusain ávkki boahtteáigái. Son  muittuha  veahá  Gieddegeašgálgu,  figuvra  sámi  njálmmálaš  árbevierus. Gieddegeašgálgu bázii leaskan go su isit jámii, son lei dakkár guhte diđii mii gean birra dáhpáhuvai. Olbmot bivde sus ráđiid ja son veahkehii sin jos lei heahti (Aa. Solbakk ja M.  Solbakk  2006:  29).  Buorre  govva  dás  lea  dáhpáhus  <em type="italic">Árbbolaččat  </em>vuosttas  oasis,  go Áhkku  hálešta  Issáha  nuorat  nieiddain  Kristiinnain  Issáha  ja  eallima  birra,  nieida  eanas jearaha ja Áhkku vástida (ÁI, 144).  Áhkku  jurddašaddá  olbmuid  eallima  ja  boahtteáiggi,  ja  son  oaidná  ahte  áiggit nuppástuvvet.  Go  son  bealušta  hoteallahuksema,  son  dego  oaidná  ahte  ii  leat  vejolaš čáhkkedit saji buot guovllu nuoraide árbevirolaš vuođđoealáhusain. Áhkku lea dán dáfus persovdna  mii  čatná  oktii  Máhtebáikki  árbevirolaš  báikegotti  ođđa  áiggi  dáhpáhusaide. Ovttaskas  olmmožin  báikegoddedásis  Áhkku  lea  okta  dain  olbmuin  gii  lea,  apache álbmoga  filosofiija  mielde  (vrd.  Basso  1996:  73–75),  dan  mađe  stáđis  ja  jierbmái  ahte olbmot atnet sus árvvu ja geasa luhttet ja geas jerret rávvagiid, juoga mii maiddái vástida sámi  áhkku-posišuvnna  stáhtusii.  Áhkku  lea  ovdamearkka  dihte  áidna  olmmoš  geasa Nillá eamit, Káisá, oskkilda muitalit ahte sutnje lea leamaš váivi náittosdilis: <span type="quote">“Son ii lean šat máŋgga vahkkui fitnan su luhte, muhto dál fertii gal suinna háleštit, boares Biret-Káre lei  áidna  olmmoš  Máhtebáikkis,  geasa  son  vel  luhtii”</span>  (ÁI,  234).  Nillá  lea  ollu  eret. Vaikko Áhkku liiko ahte Nillá lea nu doaimmalaš, de son ádde Káissá dili ja geahččala rávvet  su:  <span type="quote">“It  njuike  goas  nu  Nillá  fárrui,  oainnašit  donge  olbmuid,  ii  Nillá  leat  nu vearrái”</span>  (ÁI,  235).  Áhkku  doarju  Káissá  go  Birgget-mannji  viggá  geažidit  ahte  son  lea eambbo bargoolmmoš go Káisá, ii ge astta čohkkát ja háleštit: <span type="quote">“Olmmoš ii oppa árvitge man ollu lea bargu dákkár dálus”</span> (ÁI, 235). Áhkku dalle láhttesta: <span type="quote">“– Šivitolmmošhan lea Káiságe, cuigii Áhkku”</span> (ÁI, 235). Áhku mátkkit Nilláin Girkosiidii ja eará báikkiide, ja mo son salasta ođđa áiggi boahtima, lea vuohki sus birget boarásmanbeivviid. Áhkku lea vásihan  stuorra  morrašiid  Máhtebáikkis,  son  báhcá  leaskan  nuorran  ja  ferte  birget  okto guovtti  smávva  mánáiguin.  Máhtte-áddjá  vuohppa,  geasa  sus  lea  buorre  oktavuohta, jápmá go Áhkku lea orron dušše moadde jagi dálus. Go son báhcá leaskan, de sus ii leat oktage geasa dorvvastit muhto ferte lassin iežas mánáid baicce earáid vel fuolahit. Boares olmmožin olggobeale servodaga rávnnjit ja áiggi ovdáneapmi geasuhit Áhku. Symbolalaš ohcaleapmi  eret  boarásmanbeivviin  ja  Máhtebáikkis,  máilbmái  ja  eallimii  mii  ii  leat sutnje  olámuttus,  govviduvvo  das  mo  son  hállá  ja  rábmo  eanet  Lemeha,  bárdni  gii  orru Girkosiiddas, go bártni gean luhtte orru.  Áhku  ođđa  dilli  rievdá  oalát  maŋŋil  go  Nillá  nieiddabárdni  Niku-Petteri  duššá dulvejohkii. Dát dáhpáhus buktá stuorra morraša Nillá bearrašii ja olles gillái. Nillá ii fina šat hásttuheamen su fárrui. Go Nillá ii šat vuojit su biillain, de dat čuohcá Áhku sosiála eallimii ja eallinmokta čáská: Nillá  ii  lean  gándda  duššama  maŋŋá  fitnan  oktiige  su  geahččamin.  Áhkku  lei vuordán  ja  vuordimiin  vuordán  ja  maŋážassii  fihtten  ahte  eaba  vuojášii  šat goassege  ovttas.  Dát  vuodjimat  ledje  leamaš  su  maŋimuš  mátkkit  olggos boaresvuođas ja buohcuvuođas. Oppa eallin orui nu guorus, go ii gullan šat Nillá ilolaš hálešteami. (ÁII, 30) Lei váttis jáhkkit ahte ealaskas Biret-Káre lei muhtun jagis šaddan diekkár dillái. Son  lei  nuonddahallagoahtán  johtilit  Niku-Petteri  duššama  maŋŋá,  go  oktasaš biilamátkkit movttegis gielddaalbmáin ledje fáhkkestaga agibeaivái nohkan. Ja go olmmoš vuos massá eallinhálo nugo lei Áhkkui geavvan, de buot lei dáhpáhuvvan viehka johtilit, nu uhcis lea gitta boares olbmo rašis dearvvasvuohta. (ÁII, 203) Dát  sitáhtat  čájehit  mo  Máhtebáikki  olbmot  gullet  oktii.  Issoras  dáhpáhus  mii  deaivida Nillái,  čuohcá  maiddá  garrasit  Áhkkui,  vaikko  vel  ii  seammá  morrašiin.  Áhku dearvvasvuohta ii leat nu uhccána duohken, nu mo muitaleaddji olggobeale posišuvnnas dás čuoččuha. Ii leat mihkkege smávva áššiid beassat fitnat olggobealde giláža dan áiggi, ovdal  go  geaidnu  huksejuvvo  Máhtebáikái.  Eai  su  lagamuččat  geat  leat  fárren Máhtebáikkis  fina  nu  dávjá  Áhku  galledeamen.  Áhkus  lea  ealliagis  leamaš  soddjilis miella ja lea duston máŋggaid hástalusaid ja veahkehan iežas lagamuččaid. Dál lea son ge váiban  ja  dovdá  ahte  lea  boarásmuvvan,  juoga  mii  čuohcá  maiddái  dološ bearašvuogádahkii.  Go  Risten  fitná  nuoramus  mánáin  galledeamen  vánhemiid,  uhca nieiddaš ballá Áhkus, gii lea sutnje vieris olmmoš. <span type="quote">“– Ballá mánnáriehpu dákkár gopmis, dajai Áhkku. Sáhka ii vuolgge riekta johtui. Oktasaš háleštanfáttát váilot. Sohkabuolvvat eai šat dovddat, dološ bearašvuogádat lei bieđganeamen”</span> (ÁII, 136). Áhku perspektiiva ja olggobeale  muitaleaddji  perspektiiva  mii  ihtá  maŋimuš  cealkagiin,  govviduvvojit  ge teavsttas:  <span type="quote">“Mánná  galggašii  oaidnit  dávjjit  boares  olbmo  amas  duššiid  ballat,  ja bártninieida  oahppaladdat  viššaleappot  áhkus,  vai  leat  áššit  maid  birra  sáhttiba  háleštit”</span> (ÁII, 136). Čuovvovaš cealkka nanne Áhku jurdagiid ja symbolisere ahte juoga lea oalát rievdan:  <span type="quote">“Risten  gokčá  váraid  uvssa,  ollu  vurdojuvvon  deaivvadeapmi  lei  meattá”</span>  (ÁII, 136).  Risten  gokčá  uvssa  Áhku  latnjii  ja  maiddái  Áhku  buolvva  eallimii,  man  mielde olbmot leat eallán gitta dán rádjái. Dát ii mearkkaš ahte Risten hilgu árvvuid maid Áhkku ovddasta. Risten gullá ođđa bulvii, mii ferte heivehit iežas eallima eará lági mielde. Dás oaidná  ahte  Áhkku  ii  sáhte  okto  fuolahit  Máhtebáikki  olbmuid  ja  áimmahuššat  olbmuid sosiála  gaskavuođaid  ja  birgema.  Lea  oktasaš  fidnu  masa  joavku  ferte  searvat  jos  galgá doaibmat.  Áhkku  báhcá  seŋgii,  symbolan  áigái  mii  lea  juo  vássán.  Su  ohcaleapmi  ođđa áiggi nuppástusaide govvidit nuorat buolvvaid hástalusaid ja vejolašvuođaid.  </p>
    <p>Lea okta áigodat mii loahpahuvvo go siidda njunuš boarásmuvvá, ii ge leat šat nu searra  ja  heavskkálaš.  Áhku  mielas  ii  leat  álki  doaibmat  láidesteaddjin  go  ođđa  áiggi nuppástusat maid nuppástuhttet olbmuid jurddašanvuogi:  Áhkku jurddašii soga máttareadnin viidáseappot Máhtebáikki olbmuid eallima ja mielas  finadii  vel  juogalágan  ovddasvástádusadovdu,  vaikko  diđii  ahte  ii  sáhttán šat dahkat maidege sin buorrin. Ollu ledje áiggit nuppástuvvan dalá beivviin, go son  ásaiduvai  mannjin  Máhtebáikái.  Nuppástusat  eai  oidnon  gilážis  nugo olgguldas  rusttegiin,  muhto  olbmuid  jurddašanvuogis.  Ovddeš  stáđis  eallinjohtu lei  suibbodišgoahtán,  ledjego  nuppástusat  liikká  boahtán  menddo  johtilit, imaštalai Áhkku. (ÁII, 161–162) Áhkku ii leat seammá gearggus duostut buot nuppástusaid maid eallin sutnje buktá. Son vuorrástuvvá  ja  ballá  boaresvuođas,  son  láittastuvvá  go  ii  šat  beasa  gosage  ja  son  ballá jápmimis.  Áhku  jurdagiin  oaidná  ahte  son  ii  bala  dušše  iežas  dáfus  muhto  várra  vel eambbo earáid dáfus, go ii šat sáhte <span type="quote">“dahkat maidege sin buorrin.”</span> Teakstaoassi govvida olbmo  nohkavašvuođa,  muittuhussan  eanet  lohkkái  go  ráiddu  persovnnaide,  ahte  ii mihkkege  bistte  agálaččat:  “Čuoika  lea  seivon  Áhku  niera  ala,  geahččala  gáskit  boares olbmo  goike  skoarreliikki,  ii  gávnna  maid  lei  ohcamin,  girdá  nuppi  niera  ala,  huraida áigebottaid dáktás nierračohka alde ja jávká gosa nu jaskes latnjii“ (ÁII, 162). Dát govva symbolisere boares olbmo gii lea gallánan eallinbeivviide. Varra ii šat golgga Áhkus nu mo  dalle  nuorabun,  sus  ii  leat  šat  hállu  eai  ge  leat  šat  searat  doaibmat  Máhtebáikki geađgejuolgin. Maiddái nana olmmoš gullá eallima lunddolaš girdui. Muhtin  áigi  ovdal  go  Áhkku  jápmá  son  jurddašaddá  jápmima.  Lea  vuot  skápma. Dál son ii šat bala jápmimis, nu mo ovdal lea dahkan. Dat lea lunddolaš loahppa olbmo eallimii  (ÁII,  161–162).  Go  Áhkku  lea  lahka  jámi,  lagamuččat  čoahkkanit  Ándde  gácci geahčái.  Dan  oktavuođas  nannejuvvo  govva  das  man  dehálaš  Áhkku  lea  leamaš  olles gillái,  Biret-Káre lei mearkkašan sidjiide buohkaide hui ollu. Son lei leamaš oppa giláža guovddášolmmoš. Son ii lean leamaš eadni dušše iežas bártniguoktái, muhto oppa gillái, dasgo heađálaččat eai leat goassege váilon Máhtebáikkis. Juohke olmmošservodat dárbbaša nana olbmo, ovdamearkka ja láidesteaddji, Máhtebáikkis dat lei leamaš leaskanisu, geas ledje alddis máŋgii váttisvuođat eanet go doarvái. Dál son lei  lahka  jámi.  Guorus  livččii  gal  dállu,  go  gámmáris  sihkkojuvvošii  eret  dat vuoigŋa, mainna sulágan nana olmmoš láve merket iežas eallinbirrasa. (ÁII, 203) Buotdiehtti  muitaleaddji  dás  čájeha  mo  jierbmivuohta  lea  birgema  gáldu.  Áhku jierbmivuođa  ja  váibmoláđisvuođa  dihte  sihke  son,  su  máná  guovttos  ja  earát  vel  leat ceavzán.  Sitáhta  lea  su  eallima  deháleamos  daguid  raporta,  ovdal  go  jápmin  loahpas boahtá sutnje ge. Áhkku jurddaša jápmima vel go ain lea buriid vuimmiid alde. Dialogas, mas  Ándde-Márgget,  gii  lea  fitnamin  Máhtebáikki  olbmuid  galledeamen,  geahččala hálahit  Máhtebáikki  olbmuid  dasa  ahte  boares  siidaguoibmi  Riittá  berrešii  beassat boarrásiidsiidii,  Áhkku  de  cealká:  <span type="quote">“Boares  olmmoš  dárbbaša  divššu  muhto  maiddái oahpes  ruovttu.  Ieš  gal  háliidan  jápmit  ruoktot  nugo  lea  ovdal  dahkkojuvvon  dáin guovlluin”</span> (ÁI, 59).  Áhku  jápmin  dáhpáhuvvá  <em type="italic">Árbbolaččat</em>  nuppi  oasi  loahpas.  Dat  symbolisere  ahte Máhtebáikki  dološ  eallin  lea  nohkagoahtán  ja  ođđa  áiggi  boahtin  čielgasit  nuppá<em type="italic">Árbbolaččat-</em>ráiddus.  Áhku jápminbeaivi merkejuvvo Heaikka beaivegirjái 19.6.75, 03:30. Son šaddá badjel 90 jagi. Siidda čoavddaolmmoš ja Máhtebáikki máttareadni guođđá guorus saji. Buohkat moraštit su. Heaikka sániid mielde, nu mo čállá iežas beaivegirjái, <span type="quote">“Dat lei dušše váiban boarrása eret  vuolgin,  muhto  guđii  min  buohkaid  hui  guorusin.  Issáha  lohke  nu  čirron  ja  Ándde. Dajahus lea ahte boares buolvva maŋŋá boahtá ođđa buolva, mii doalvu eallima ovddos guvlui”</span> (ÁII, 269). Ii leat teavsttas mihkkege Áhku hávdádeami birra. Hávdádeapmi lea dilálašvuohta  mii  dábálaččat  čohkke  olbmuid,  nu  mo  ovdamearkka  dihte  Hemmo hávdádeapmi  govviduvvo.  Teavsttas  govviduvvo  mo  olbmot  čoahkkanit  go  Áhkku  lea lahka  jámi,  muhto  ain  eallimin.  Áhkku  govviduvvo  pragmáhtalaš  persovdnan  muhto  gii dan dihte ii leat áibbas duđavaš dan dillái mas lea, son álo áigu beassat dobbeliidda, ođđa vejolašvuođaid  faŋuhit.  Sus  eai  leat  ovdamearkka  dihte  makkár  ge  sentimentála, románttalaš  muittut  dološ  návehastima  hárrái.  Son  muitá  ahte  návet  lei  seavdnjat  ja njuoskkas,  ii  jur  miela  miel  bargu  (ÁI,  6).  Son  illuda  manji  beales  go  sáhttet  bidjat elrávnnji  Máhtebáikái,  juoga  mii  geahpeda  návetbarggu.  Áhku  rolla  lei  čohkket  ja fuolahit olbmuid dalle ealedettiin. Su rolla lea ávžžuhus, nissoniidda ja earáide, geavahit ođđa  vejolašvuođaid  geahpedit  ja  buoridit  eallindili.  Sus  eai  leat  leamaš  nu  ollu vejolašvuođat dan dáfus, son lea eallán eallima man geafes áigi lea sutnje addán. Go son jápmá,  Máhtebáikki  Áhkku  ja  čoavddaolmmoš  lea  bargan  iežas  oasi,  son  beassá vuoiŋŋastit leasmmi givssis ja eallima vuorrádusain. Dál fertejit siidda olbmot dorvvastit su mannjái Birggehii ja áhkkubii Ristenii. stuhttigoahtá  guovllu  eallima.  Áhkku  lea  ieš  leamaš  bárisin  doarjumin  ođđa  áiggi ovdánemiid,  ja  seammás  su  persovdna  ovddasta  árbemáhtu,  árbedieđuid  ja  Máhtebáikki historjjá gáldu. Dál ođđa buolvvat fertejit birget iežaset láidesteaddji haga. Leaskan son lea  bargan  sihke  nissona  ja  almmáiolbmo  bargguid.  Son  lea  leamaš  nana  ja  garra sámeáhkku ja báikegotti njunuš. Heaika loahpalaš govvádus Áhkus lea: <span type="quote">“Vuoi dat dat lei nana olmmoš, dakkárat eai gávdno gallis, gávdnošgo oktage. Na Hemmo sáhtii, in dieđe liikká,  gal  Biret-Káre  lei  nu  erenoamáš  olmmoš,  muge  biepmai  ja  eatni,  vaikko  ii  lean fuolki”</span> (ÁII, 193). Áhkku lea persovdnan joatkán sámi árbevieru ja nissona guovddáš saji olbmuid  buresbirgejumis,  mii  vuolgá  gitta  dološ  sámi  mytologiija  rájes.  Iežas liekkusvuođain ja iešoaivválašvuođain son lea guođđán muittuid ja árbbi maidda olbmot sáhttet  dorvvastit.  Ja  su  eallin  ja  árbi  ellet  maid  báhpára  alde  golmma  teakstadásis: Heaikka  giligirjji  muitalusas,  beaivegirjemerkestemiin  ja  </p>
    <p>
      <em type="italic">Birgget – báikedoalli ja kránnjáid áittardeaddji </em>
    </p>
    <p>Birgget  lea  Ándde  eamit,  njealji  máná  eadni  ja  Áhku  mannji.  Son  fárre  Máhtebáikái maŋŋil go náitala Ánddiin, moives soahtejagiin 2. máilmmisoađi áiggi. Mánát leat Risten, Máret-Ánne,  áhkkugáibmi  Biret-Káre  ja  Heandarat.  Birgget  lea  eanas  dušše  ruovttus Máhtebáikkis.  Doppe  son  doallá  dálus,  vuorrástuvvá  mánáin  ja  fuolaha  siidaguimmiid geat  dárbbašit  divššu.  Birgget  ja  Ánde  birgeba  bures.  Ánde  bargá  snihkkárin  ja  Birgget návehastá.  Son  njuike  juohke  iđida  guđa  áiggi  ja  ráhkkana  návehii  (ÁI,  178).  Lohkki oahpásmuvvá sutnje álggus vuotnáma govvádusain:  Mannji  gullui  skállamin  feaskáris  spánnjaiguin.  Dat  lea  doabmilis  nisu  dat Birgget, aiddo manai, dál juo boahtá. [...] Áhku čuovui su ja jurddašii ahte bures lea  Ánde  lihkostuvvan.  Birgget  lei  bargoolmmoš  ja  čábbodaga  dáfus  livččii dohkken  velge  máŋgasii  eamidin,  vaikko  lei  riegádahttán  njeallje  máná  dán máilbmái. (ÁI, 6–7) Guokte vuosttas cealkaga leat Áhku perspektiivvas govviduvvon. Vuosttas cealkagis lea auditiivva elemeanta guovddáš ja buktá dakkár gova ahte dá lea barggánis ja doaimmalaš nisu, son lihkada ja gullo vel. Nuppi cealkaga gaskkalaš muitalemiin govviduvvojit Áhku jurdagat.  Áhkku  lea  vuoras  nisu  ja  diehtá  mii  gáibiduvvo  dálueamidis  ja  go  son  rámida iežas  manji  doaimmalaš  sámi  nissonin,  de  das  lea  alla  árvu.  Dasto  Áhku  govvádus Birggehis  joatká  seammá  rámiin  olggobeale  goalmmátpersovdna-muitaleaddji perspektiivvas, ii mihkkege váillo sus čábbodaga dáfus ge. Sitáhta maŋimuš cealkka lea measta áidna sajis gos namuhuvvo mo Birgget lea olggosoaidnit, ii ge dát leat mihkkege dárkilis  govvádus  ovtta  persovnna  fárddas,  juoga  mii  lea  mihtilmas  buot  <em type="italic">Árbbolaččat</em> persovdnagovvádusaide.  Teavsttas  lea  deaddu  das  maid  sii  barget,  dadjet  ja  maid  sii jurddašit.  Jovnna-Ánde  Vest  (2006a)  lea  muitalan  ahte  Birgget-persovnna  modealla  leat su  iežas  eadni  ja  Biibala  Mártá  –  Lukas  evangelium  10.  Kap,  38–42  v.  Mártá  lea doaimmalaš  nisu  gii  bargá  buot  viesus,  ja  son  bivdá  Hearrás  veahki  oažžut  iežas  oappá maid  veahkkin  bargat,  nu  mo  čuožžu  kap.  40:  <span type="quote">“Muhto  Mártá  lei  doaimmas  buot bargguiguin bálvalan dihtii gussiid. Son bođii sudno lusa ja dajai: «Hearrá, it go beroš go mu  oabbá  diktá  mu  okto  buot  bargat?  Daja  sutnje  ahte  galgá  veahkehit  mu»”</span><span type="quote">«Hearrá, it go beroš go mu  oabbá  diktá  mu  okto  buot  bargat?  Daja  sutnje  ahte  galgá  veahkehit  mu»</span>”.  Hearrá  ii veahket  Márttá  nu  mo  son  dáhttu,  muhto  dadjá  ahte  Márjá  lea  válljen  buori  oasi  go guldala  su  sániid. Birgget  ja  su  isit  Ánde  ealliba  nu  ahte  Birgget  doallá  dálu  ja  Ánde dine  ruđa  snihkkárin.  Dán  sáhttá  Asta  Balto  (1997:  61)  mielde  gohčodit  ulbmillaš bargojuohkun. Girjjis <em type="italic">Čáhcegáddái nohká boazobálggis </em>(1992a) Vest govvida iežas eatni, Issát-Sámmol Káre, doaimmalaš, barggánis ja nana nissonin, gii diktá isida váldit stuorra mearrádusaid muhto geas lea iežas gudnedovdu ja lea ge son gii doallá ruovttu ja bearraša ovttas.  Barggán  ferte  leat  son  gii  áigu  birget  ja  dákkár  gova  oažžu  ge  lohkki  Birggehis muitalusa álggus. Birggeha  doaimmalaš  ja  barggánis  nisson-govva  bissu  miehtá  <em type="italic">Árbbolaččat </em>muitalusa,  ovdamearkka  dihte  lea  Birgget  dakkár  gii  njuolgga  buohcá  jos  buot  ii  leat ortnet mielde ruovttus (ÁI, 31). Dasto lea fuolahusrolla lea dat mii buoremusat govvida Birggeha persovdnan. Dát ii daddjo njuolgga sániiguin muhto govviduvvo baicce daguid ja eará persovnnaid kommentáraid bokte. Birgget dat fuolaha siidaguimmiid geat man nu sivas  dárbbašit  liige  fuola,  ovdamearkka  dihte  go  son  veahkeha  ja  váldá  vára  boares kránnjá guoktás Hemmo ja su eamida Riittá. Hemmo lea Ándde čeahci. Sudnos eai leat Riittáin  mánát  ja  soai  leaba  áigá  heaitán  šibihiiguin.  Go  Riittá  jápmá,  almmáiolbmot dárpmehuvvet ja Birgget okto lágida Riittá doalvunláhkái (ÁI, 65). Birgget fuolaha maid kránnjá ja boaresbártni Heaikka, go son láve álohii sutnje fállat biepmu go Heaika fitná guossis. <em type="italic">Árbbolaččat</em> vuosttas oasi álggus Birgget guossuha Heikii biergomáli, ii ge ádde manne Heaika ii gurre kásterolla, ii go liiko borramuššii? Son de movttaska go jurddaša ahte  almmái  lea  veahá  gudneáŋgir  (ÁI,  10).  Birggeha  málestanmáhttu  celkojuvvo teavsttas sus erenoamáš dáidun ja nanne su sajádaga gieđalaš nissonin: <span type="quote">“Son lea koahkkás nisu,  bargoolmmoš  muđuige,  muhto  erenoamaš  dovddus  son  lea  das  ahte  liiko borramušaid  ráhkadit  ja  máhttá  maiddái”</span>  (ÁI,  24,  vrd.  ÁI,  101).  Birgget  lea  dasa  lassin čeahppi láibut nisoláibbi. <em type="italic">Árbbolaččat</em> álggus juo boahtá dát ovdan. Maŋŋil go Birgget lea fitnan iđitnávehis, de jearrá vuotnámis: <span type="quote">“Juhkágo Áhkku káfe? jearai Birgget. Lean ikte láibon. Nisoláibbis galggašii velge dovdostit varassmáhkka go vehá liggesta”</span> (ÁI, 7). Dát dáhpáhuvvá  kievkkanis,  ruovttu  váimmožis  ja  lanjas  mii  lea  nissona  hálddus.  Birggeha </p>
    <p>http://www.bibel.no/Nettbibelen?query=c6r4KKs2UzZMeekVrjfl0C7OGWzsuAPN8x0UlXsPICIYZr/vNL mXMHIZ62khdfWd oktavuođas kievkkan doaibmá guovddáš motiivan go doppe han measta álo deaivá su, ja lea álo buorre boahtit Birggeha kievkkanii. Doppe lea oadjebas dilli, doppe káfestallá ja measta  vel  deháleappot,  doppe  borrá  nisoláibbi!  Kievkkanis  maiddái  hálešta  ja  gullá ođđasiid siidaguimmiid ja oahppásiid birra. Birggeha kievkkan dahká viesu ealli viessun ja  masa  juo  Máhtebáiki  ealli  báikin.  Áhkku  guovttos  Birggehiin  ovddasteaba  ge  guktot doaimmalaš  nissonrolla  <em type="italic">Árbbolaččat  </em>muitalusas.  Nubbi  lea  boarrásut  buolvva ovddasteaddji,  son  lea  jierbmái,  sáhttá  neavvut  ja  addá  gilážii  oadjebasvuođa  dovddu dušše dainna ahte son lea ain máilmmis. Nubbi bargá praktihkalaš oasi, biebmá ja fuolaha kránnjáid buorredilálašvuođa. Son erenoamážit bearráigeahččá boares Hemmo maŋŋil go son báhcá leaskan dalle go su eamit Riittá jápmá. Oktii go Heaika lea fitnamin Hemmo<em type="italic">Árbbolaččat</em>  vuosttas  oasi  álggus  Heaika  jurddaša  ahte  Birgget  sáhttá  láhttet  biekkaid mielde (ÁI, 10). Son geardduha ahte ii oktage leat nu čeahppi láibut go Birgget, ja isidis Ánddes livčče hearrá beaivvit jos Birgget ii livčče muđui nu váttis (ÁI, 194). Lea váttis lohkkái diehtit man láhkai Birgget lea váttis go dat ii boađe ovdan teavsttas.  Fuolahusolmmožin son aŋkke doaibmá ja Birgget fuomáša dađistaga ahte Hemmo nuonddahallagoahtá, muhto ii ráhkat das stuorát ge ášši. Eambbo ráhkada eanet biepmu go  maid  ieža  dárbbašit,  vai  Hemmoi  ge  báhcá.  Hemmo,  guhte  álo  lea  leamaš iešbirgejeaddji,  ii  riekta  liiko  dása  (ÁI,  148).  Dattege  Hemmo  ge  atná  árvvus  Birggeha barggu.  Dialogas  Heaikka  ja  Hemmo  gaskkas  soai  hálešteaba  Birggeha  birra  ja  man ávkkálaš  olmmoš  son  lea.  Heaikka  mielas  lea  buorre  go  boares  olbmo  vel  muitá,  ja Hemmo  ge  dovddasta  ahte  lea  buorre  go  Birgget  borramušaid  guoddá  ja  dálu  doallá čorgadin.  Hemmo  láhttesta  vel:  <span type="quote">“Birgešin  gal  oktoge  muhto  in  viša  Birggeta  eaddudit, dolvot  vel  boarrásiidsiidii”</span>  (ÁI,  175).  Dán  Hemmo  ii  goassege  daja  njuolgga  Birggehii, nu  mo  sámi  vierru  juo  lea,  ii  leat  dábálaš  rábmot  olbmo  su  gullot.  Birgget  ge  váillaha muhtimin  gullat  giitosáni  Hemmos,  nu  mo  dás  dialogas  Áhkuin:  <span type="quote">“Mun  čorgen  nuvttá, molssun  gávnniid,  guottán  borramušaid  inge  gula  goassige  giitosa  sáni.  Oainnán  dušše Hemmo mas ii goassege dieđe mulgugo son vai ieš mun gáttan”</span> (ÁI, 67). Birgget aŋkke joatká árbevieru mii guhká lea leamaš sámiid gaskkas, váldit vára sis geat dan eai veaje nu  bures.  Dan  dahká  garra  dálkin  ge,  nu  mo  dás  oaidná  <em type="italic">Árbbolaččat  </em>vuosttas  oasi loahpageahčen: <span type="quote">“Birgget lei juohke beaivve fitnan Hemmo geahččamin, boares olbmosge galgá  fuolahit,  son  lohká  Áhkkui,  gárvoda  bures  ja  čuske  borgga  čađa  kastarullain  ja liegga láibbiin Hemmo lusa”</span> (ÁI, 193). Goalmmátpersovdna-muitaleaddji perspektiiva ja Birggeha  iežas  njuolggomuitaleapmi,  latnjalagaid  seammá  cealkagis,  nanne  Birggeha iežas  buori  dáhtu  dán  oktavuođas.  Kastrulla  ja  liegga  láibi  leat  visuála  govat  mat oainnusin dahket kievkkanbargguid bohtosiid ja olbmo vuođđodárbbuid eallimis. Asbjørn Nesheim čállá ahte nuortalašsámiid boares siidasystemas lea dát leamaš dábálaš: siiddas fuolahedje gefiid ja buhcciid ja ii oktage galgan gillát biebmováni dihte (Nesheim 1966: 31).  <em type="italic">Árbbolaččat-</em>ráiddus  Birgget  doaibmá  olles  ásahussan  Máhtebáikkis  áiggis  goas boarrásiidsiiddat ii ge sosiálaveahkki lean vuos dábálaš ásahusat servodagas. Dát lea sámi nissona  árbi,  mii  vuolgá  gitta  dološ  mytologiija  rájes.  Nissonipmilat  eai  leat  duššefal nissoniid  várjaleaddjit:  sihke  nissonvuohta  ja  almmáivuohta  gullet  ieš  eallimii. Nissonipmiliin lea lagas oktavuohta olbmui go sihke riegádeapmi, birgejupmi ja jápmin leat sin hálddus (Hirvonen 1999b: 145).  Birgget  divššoda  Hemmo  ja  doallá  báikki.  Birggeha  láibunmáhttu  ja veahkkáivuohta  sáhttá  velá  gáđašvuođa  ge  boktit.  Dá  Heaikka  jurdagiid  bokte  oktii  go son fitná Hemmo-edno galledeamen: “Varas nisoláibehádja<em type="bold"> </em>sehkke Heaikka jurdagiid ja son jurddaša bahá Hemmo birra, gáđašta su go lea boaris ja sus fuolahuvvo” (ÁI, 194). Dát  sáhttá  eanet  govvidit  Heaikka  oktovuođadovddu  go  duohta  gáđašvuođa.  Heaikka muđui bajida Birggeha. Heaika atná árvvus mo Birgget váldá vára Hemmos ja son oaidná dan  maid  ieš  ii  veaje  dahkat.  Dá  dialogas  Birgget  ja  Ándde  guoktá  nieiddain  Risteniin: <span type="quote">“Birggethan daid borramušaid lea guoddán ja dálu doallan čorgadin, mun leamašan dušše vehá murrenveahkkin ja háleštanskihpárin Hemmos”</span> (ÁII, 11), ja das maŋŋelis dialogain Hemmoin: <span type="quote">“Ieš gal bajidivččen Birggeta buohkaid earáid ovddabeallái. Jos ii Birgget de máŋga  buori  livččiime  gal  ohcalan”</span>  (ÁII,  32).  Olggobeale  muitaleaddji  árvvoštallá áittardanbarggu  go  Birgget  ja  Ándde  divššodeaba  Áhku  su  maŋimuš  beivviin:  <span type="quote">“Dát  lei bargu,  mii  ii  oidnon.  Das  ii  ožžon  ruhtabálkká  ja  dan  birra  eai  hállan  stuorra  sániiguin gilis”</span> (ÁII, 260). Dát cealkka fuomášuhttá lohkki ahte Máhtebáikkis lea diehttelas oassi eallimis  váldit  vára  boares  olbmos  gii  ii  šat  birge  okto.  Kommentára  boahtá  olggobeale muitaleaddjis  ja  čatná  Ándde  ja  erenoamážit  Birggeha  fuolahusrolla  viidát  sámi servodahkii,  ja  smávva  gilážiid  báikegottiide  obalohkái.  Birgget  fuolahusrolla  lea <em type="italic">Árbbolaččat </em>teavsttas nanus ja son lea dan dáfus sihke doaimmalaš, gieđalaš ja barggán. Su barggus lea stuorra árvu muhto lea bargu man ovddas son ii oaččo giitosa sáni, nu mo ieš  kommentere  go  Áhkkui  váidala  ahte  Hemmos  ii  oaččo  giitosáni.  Servodagas  mas juohkehaš ferte leat hui iešheanalaš ja doaimmalaš vai oba ge birge, ii leat imaš jos lea váttis  šaddat  boares  olmmožin  ja  oaidnit  ahte  ii  šat  birge  nu  mo  ovdal.  Lea  beare  oassi eallimis  mii  boahtá,  ii  ge  dárbbaš  dan  birra  jámma  hállat.  Muitaleaddji  kommentára dattege  deattuha  ja  árvvus  atná  nissona  ja  lokte  su  fuolahusa  ja  barggu  bajábeale <em type="italic">Árbbolaččat</em> muitalusdássái. Lea dego čálli iežas jietna mottiin cealkagiiguin gudnejahttá doaimmalaš  ja  barggánis  nissona,  go  juo  oktage  su  teavstta  persovnnain  ii  sealgga Birggeha giitit.  Birgget  govviduvvo  dakkárin  guhte  váldá  hui  lossadit  uhcimus  ge vuostegieđageavvamiid (ÁI, 32). Eadneolmmožin son jurddaša ollu iežas mánáid. Son lea bajásšaddan  áhčiin  gii  lávii  ollu  juhkat  ja  lea  nuorra  go  2.  máilmmisoahti  buollá.  Son diehtá mo lea eallit eahpesihkkarvuođas, ii ge dáhto šat dakkár dillái. Ovttas Ánddiin soai leaba huksen buori materiálalaš vuođu ja dorvvolaš ruovttu mánáide. Birgget ii liiko go Ánde  lohpida  mielde  snihkkárin  hukset  hotealla  Girkosiidii.  Son  ballá  jugešvuođas. Heaika gal ádde Birggeha, go son lea gullan ahte Birggeha áhčči heavvanii juhkanvuođas (ÁI,  174).  Go  boarráseamos  nieida  Risten  gávdná  irggi,  láttegánda,  de  Birgget heađástuvvá. Risten bargá buvddas Girkosiiddas ja Birggeha mielaš seađášii Risten veahá vel vuordit. Dattege ferte eadni ge dohkkehit nuoraid ráhkisvuođa ja Birgget čájeha iežas viššalvuođa  go  Risten  vuosttas  geardde  fitná  vánhemiid  galledeamen  iežas  irggiin, Jyrkiin:  <span type="quote">”Birgget  lei  láibon  nisoláibbiid,  hommán  bohcco  čoarbbeali  ja  eará  herskuid. Stohpu lei birra bassojuvvon. [...] Nisoláibehádja hakso gitta šilljui, fargga dat boahtiba”</span> (ÁI,  59–60).  Birggehii  lea  dehálaš  addit  sin  ruovttus  nu  buori  gova  go  vejolaš.  Son  lea veaháš balus, go Ristena irgi ii leat dušše dábálaš sámegánda gilážis, son lea láttegánda, ja  olggobealde  boahtán  olbmo  ferte  erenoamáš  bures  guossohit.  Jyrki  lea  hui  ustitlaš nuorra  almmái  ja  Birgget  veahá  ráfu.  Giliolbmuide  son  dattege  ii  man  ge  láhkai  rábmo ahte  son  oažžu  látteviva.  Kránnjánissonii  Káisái  Birgget  cealká,  go  nubbi  láhttesta  ahte látteviva dat áigu Birgget: <span type="quote">“– Ii dat leat Jyrki sivva jos lea láttán.”</span> (ÁI, 91). Go Risten ja Jyrki galgaba náitalit, de Birgget ráhkkana heajaide buoremus lági mielde. Lea duođalaš ášši  go  su  nieida  náitala  láttániin.  Buot  ferte  leat  ortnet  mielde  stuorra  beaivái. Doaimmalaš  Birgget  likte  ja  ordne  Hemmo  guoktá  Heaikka  čáppabiktasiid,  vai  albmá guovttos mannaba skihkalaččat kirkui. Birgget málesta headjamállásiid ja oažžu ollu rámi das. Risten muitala ahte Birgget lea leamaš oaivekoahkkan čoakkalmasain ja Birgget ieš ge jolggada bajidit iežas málestanmáhtu go lasiha: <span type="quote">“– Ja heajain ja hávdádusain maiddái, divustii  Birgget”</span>  (ÁI,  101).  Go  juo  Risten  vuos  namuha  eatnis  kohkkenmáhtu,  de  lea dego Birgget ieš ge arvá joatkit ja čájehit ahte son lea ilus ja veahá čeavlái, olggobeale olbmuide  vel.  Namuhan  veara  dán  oktavuođas  lea  ahte  Birgget  ii  ane  árvvus  sámi árbevirolaš mállásiid, go son ii háliit koahkkan márffiid ja gumposiid ráhkadit go muhtin oahppása gánda gásttašuvvo: <span type="quote">“[I]i álgge gal olbmuidda rucciid boratit ja maid báhppage jurddaša”</span> (ÁI, 213–214). Gumppustit ja márfut govviduvvo teavsttas dološ vierrun maid muhtimat  háliidit  ealihit.  Birgget  ii  ane  dán  biepmu  manin  ge,  earáide  borramušhádja buktá mánnávuođa čáppa muittuid (ÁI, 214). Birgget ii leat persovdna gii dán oktavuođas berošta  erenoamážit  sámevuođas,  son  eallá  eallima  masa  son  lea  hárjánan  ii  ge  jurddaš dađi  eanet  dan  ahte  son  lea  sápmelaš.  Birgget  govviduvvo  dakkárin  gii  bargá  dan  maid son máhttá, ja dan maid son máhttá, dan máhttá bures, nu mo govviduvvo dán dialogas Birgeha  ja  Áhku  gaskkas  teavstta  álggus,  go  Birgget  lea  fitnan  iđitnávehis:  <span type="quote">“–  Bunáge guottestuvva,  muitalii  mannji.  –  Gáttatgo  odne  juo  guoddit?    Boahtte  ija  maŋimustá, dovddan  bures  dien  gusa.  –  Don  leamaš  álo  buorre  diehtit”</span>  (ÁI,  6).  Ristena  heajaid oktavuođas Birgget lihkostuvvá headjadoaluiguin, juoga mii sutnje lea dehálaš. Son dadjá ge  Áhkkui  ovdal  heajaid:  <span type="quote">“Heajos  lágideami  dihte  min  heajat  eai  goittot  oaččo eahpelihkostuvvat”</span> (ÁI, 96). Birgget čájeha sihke iežas olbmuide ja eará gussiide ahte mii birget  bures  dákkár  ge  oktavuođain.  Birgget  dadjá  <span type="quote">“min  heajat”</span>,  mearkkaša  ahte  heajat leat dilálašvuohta mii gullá buohkaide, báikki olbmuide. Risten gullá Máhtebáikái vaikko lea fárren doppe eret. Son vállje láttániin náitalit, juoga mii ii leat vuos nu dábálaš dien guovllus,  ja  son  gullá  maid  kollektiivii  ja  olles  Máhtebáiki  šaddá  govvan  das  gii  Risten lea.  edno galledeamen, de Hemmo guossuha Heaikka: <span type="quote">”Hemmo vuoššagoahtá káfe, dasgo son diehtá  man  váibmil  oappábárdni  lea  nisoláibái.  Nisoláibi  lea  álo  leamaš  jábálaš  dálu mearka.  Hemmos  lea  dál  vuosttas  geardde  eallimis  áigge  valjis  nisoláibi,  Birgget  láibu dávjá”</span>  (ÁI,  194).  Geafes  áiggis  lea  eanas  olbmuide  divrras  oastit  nisojáffuid.  Ánde  lea beakkán snihkkár ja dine bures. Birggehis leat dan dihte álo nisojáffut. Go son láibu, de son  juogada  siidaguimmiide  oasi  sin  jábálašvuođas  ja  nanne  siidaguimmiid  sosiála gaskavuođaid.  Heaikka  perspektiivvas  bajiduvvo  Birgget  doaimmalaš  nissonin,  muhto Heaika  oaidná  eará  beliid  ge  sus:  <span type="quote">“Son  lei  álo  leamaš  dan  oaivilis  ahte  Birgget  dohkkii eadnin  ja  dálueamidin  ovdagovvan  geasa  beare,  muhto  náittosguoibmin  ii  leat  gal  buot buoremus”</span>  (ÁI,  190).  Heaika  ii  čilge  dađi  eanet  manne  son  nu  jurddaša,  dušše </p>
    <p>
      <em type="italic">Soga áittardeaddji duostu eallima hástalusaid </em>
    </p>
    <p>Lean  dán  rádjái  gieđahallan  Birggeha  doaimmalašvuođa,  Máhtebáikki  fuolahuspersovdnan.  Mo  de  go  son  ferte  duostut  eallima  garraset  vuostegieđageavvamiid? <em type="italic">Árbbolaččat </em>nuppi  oasi  álgogeahčen  lea  Birggeha  stuorámus  hástalus  áddet  áidnabártni Heandaraga  láhttema.  Heandaraga  láhttenvuohki  lea  rievtti  mielde  ráiddu  álggu  rájes giksin  Birggehii,  ovdamearkka  dihte  <em type="italic">Árbbolaččat  </em>vuosttas  oasis,  go  skuvlahoavda  lea ferten  nannosit  hállat  Ánddiin  gándda  láhttema  birra  (ÁI,  43–44).  Heandarat  ii  leat goassege  beroštan  šibitdoalus.  Son  dovddada  baicce  vuoiŋŋalaččat  Heaikkain,  gean dállobarggut  eai  ge  leat  goassege  geasuhan. Birgget  guovttos  Ánddiin  jurddašeaba hukset ođđa náveha muhto boahtteáigi orru eahpesihkkaris vuođu alde: <span type="quote">“Go mánát ledje uhcit,  de  olmmoš  ii  dárbbašan  váivvidit  iežas  diekkár  jurdagiiguin.  Buot  lei  dalle  nu iešalddes čielggas, dieđusge mánáin okta joatkkášii vánhemiid bargguin, nugo lei leamaš álo  vierrun  guovllus”</span>  (ÁII,  30).  Birgget  de  jurddaša  ahte  lea  dušše  nuorra  olbmo vuostálastinmiella muhto ii leat dattege áibbas sihkar (ÁII, 31). Son dovdá ahte Heandarat badjelgeahččá  vánhen  guoktá  eallinvuogi.  Heaika  oaidná  mo  Birgget  gillá  ja  mo mearritmeahttun  ballu  boahtteáiggi  hárrái  loaktá  su  eallinhálo.  Ánde  lea  dasa  lassin hoteallahuksenbarggu  oktavuođas  álgán  veahá  juhkat  ja  oaivesnágas  bohtet  sus  váivves jurdagat olggos (ÁII, 50–51).  Nubbi  beahttašupmi  mii  deaivá  Birggeha  eallimii  lea  Hemmo  árbejuohku. Kapihttalis  <span type="quote">«Heaika  árbbolažžan»</span>  gieđahalan  mo  Birgget  láhtte  go  Hemmo  neabit mearridit ahte Issáhii galgá Hemmo visti. Dan Birgget lea jurddašan vistin Heandarahkii ja  dovdá  iežas  gokson  Hemmo  árbbis.  Dalle  son  muitá  buot  borramušaid  maid  lea guoddán  ja  buot  láhttekustemiid,  giitosáni  haga.  Máilbmi  lea  Birggeha  mielas vuoigatmeahttun  (ÁII,  56).  Goalmmátpersovdna-muitaleaddji  govvida,  Birggeha perspektiivvas, ahte son oaidná gusto iežas barggu árvvu. Son vuordá oažžut juogalágan mávssu dan ovddas. Dán oktavuođas vuordá ahte visti manašii su bearrašii árbin, Ándde bokte, muhto nu ii geava. Áhkuid ja nissona rolla, lea ge sámi servodagas eanet leamaš doaibmat soabadallin go muhtimin gii ráhkada konflivttaid. Smávva báikegottis lea áhkku dávjá leamaš son guhte fitná kránnjáid luhtte hálešteamen vuohkkasit káffekohpa badjel, čoavdin  dihte  váttisvuođaid.  Dán  oktavuođas  ii  goit  heive  Birggehii  nágget  buohkaid </p>
    <p>Heaikka ja Heandaraga gaskavuođa gieđahalan eanet kapihttalis <span type="quote">«Čálli ja dáiddár»</span>.</p>
    <p>gullut.  Son  ii  ge  seaŋgaravddas  geahččal  Ánddiin  hállat  áššis  ja  dalle  ferte  beare dohkkehit  vilbeliid  mearrádusa.  Okta  vejolašvuohta  sus  birgehaddat  beahttašumiin,  lea searvat  čoakkalmasaide  mat  geasset  leat  Máhtebáikkis:  <span type="quote">“Birgget  šattai  lihkahussii  juo dalán  veaigesártni  álggus,  mii  ii  lean  nu  dábálaš  sutnje,  gii  lei  álo  hárjánan  čiehkat dovdduidis”</span> (ÁII, 83). Ii dát dattege leat doarvái jeđđet heađástuvvan nissona. Birgget ja Ándde  guoktá  nubbin  boarráseamos  nieidda,  Máret-Ánne  náittosdiliin,  ii  ge  mana  nu bures. Soai isidiin earráneaba ja Máret-Ánne báhcá okto sudno bás nieiddain. Dán áiggi ii leat dábálaš earránit. Nieidda váttisvuođat šaddet eadneolbmui liigenoađđin ja eallin lea hui lossat Birggehii.  Birgget ii ge leat áidna gii gillá dán áiggi. Dát dáhpáhuvvá <em type="italic">Árbbolaččat</em> nuppi oasis, 1970-logu  álggus.  Juo  girjji  olggoš  geažida  lohkkái  ahte  dán  oasi  dáhpáhusráidu  buktá Máhtebáikki persovnnaide losit áiggiid. Olggoš lea sevdnjes alit ivnnis, seavdnjadeappot alit go vuosttas románas ráiddus. Vuosttas oasis lea olggoža ovddabealde luonddugovva mii  čájeha  fatnasa  mii  árvideames  lea  eatnogáttis.  Duogábealde  oidnojit  dievát  dahje várit.  Govva  lea  geađas  muhto  lohkki  sáhttá  buorre  muddui  earuhit  motiivva.  Olggoža duogábealli  lea  alit.  <em type="italic">Árbbolaččat  </em>nuppi  oasis  orru  olggoža  ovddabealde  muhtinlágan govva  muhto  dat  lea  hui  geađas  ja  lea  váttis  earuhit  makkár  motiiva  das  livččii. Duogábealli  lea  dás  seammá  sevdnjes  alit  ivnnis  go  ovddabealli  ge.  Girjji  olggoš speadjalastá dán oasi vuoiŋŋa, dego guhkes skábma mas Máhtebáikki olbmot ellet, eai ge oainne  áššiid  čielgasit.  Ođđa  áigi  lea  leavvagoahtán  Máhtebáikái  ja  buktá  olbmuide iešguđet  hástalusaid  ja  vuorrádusaid  boahtteáiggi  hárrái,  erenoamážit  sidjiide  geain  leat mánát geat galget válljet alcceseaset eallingeainnu. Juoga mii lea ođas, lea justa dat ahte dán áiggi nuorain leat eanet válljenmunni go vánhenbuolvvas, ii ge leat diehttelas ahte sii jotket vánhemiiddiset bargguid. Go geahčadan <em type="italic">Árbbolaččat</em> goalmmát oasi, de šaddá dát vel  čielgaseappot.  Girjji  olggoža  ovddabealli  lea  iešguđet  ruonáivnniin.  Orru  seammá govva go <em type="italic">Árbbolaččat </em>nuppi oasis muhto ii leat nu geađas. Gova motiiva oidno buorebut, ii leat nu seavdnjat. Dat dego čujuha muitalusa persovnnaide ja mo sii ge gávdnagohtet čovdosiid  ja  máŋgasiidda  eallima  noađđi  fas  geahppu.  Gasku  gova  oidno  deatnu  ja meardebuođđu  ja  duogábealde  leat  johkagáddi  ja  vuovdi.  Gova  olgeš  bealde  ja vuolábealde  oidno  rosá  ivdni  mii  orru  dego  álddagas,  juoga  mii  lea  boahtán  linssa ovddabeallái go govva lea váldon, dahje ahte govva maŋŋil lea divvojuvvon nu ahte rosá ivdni  rihkku  gova  ollisvuođa.  Sáhttá  symboliseret  ahte  govas  ii  leat  áibbas  harmoniija, vaikko  boahtteáigi  lea  eanet  ruonas  go  ovdal.  Go  geahččá  goalmmát  oasi  olggoža,  de lohkki  buorebut  ádde  mii  lea  nuppi  oasi  olggožis  ja  dat  addá  vel  čielgasit symbolamearkkašumi  <em type="italic">Árbbolaččat</em>  nuppi  oasi  geađas  govvii:  meardebuođđu  mii  illá oidno, govve áiggi ja árbevirolaš eallima mii lea jávkamin ođđa áiggi boahtima mielde. Birggeha  lossa  eallindilli  čuohcá  sutnje,  bearrašii  ja  olles  Máhtebáikái.  Ovtta  jagi dáhpáhuvvá nu ahte Birgget ii leat moktege ráhkkanan juovllaide. Ánde imaštallá go nie leat áššit nuppástuvvan. Ii hakso nisoláibehádja, ii ge bassojuvvon čoarbbealli. Dát sitáhta nanne  jaskatvuođa  dovddu:  <span type="quote">“Juovlabasit  manne  dán  háve  Máhtebáikkis  dego fuomáškeahttá  meattá”</span>  (ÁII,  86).  Báikegotti  harmoniija,  mii  lea  leamaš  dábálaš  ja dárbbašlaš geafes áiggiid ja guovddáš smávva giláža sosiála gaskavuođaide, lea rihkkon. Eai  gullo  nissonolbmo  bargojienat,  ii  leat  láibe-  ii  ge  biebmohádja.  Namuhan  dán oktavuođas juoidá maid abenaki bear clan čálli Suzanne Rancuort USAs eret, čállá iežas buolvva birra:  Although my generation was moving into <span type="quote">”modern”</span> living, how we lived ethically maintained  the  old  ways  of  country  lifestyles  including  respect  for  the  natural world  and  the  resources.  Nothing  was  taken  for  granted.  Survival  meant  living harmoniously within a community. (Rancourt 2002: 212–213) Dát  sitáhta  lea  dušše  okta  ovdamearka  mii  čájeha  mo  álgoálbmogiid  jurddašanvuogit sulastahttet.  Gávdnojit  ollu  eará  dákkárlágan  sitáhtat  maid,  mat  deattuhit  báikegotti harmonalaš  eallinvuogi.  <em type="italic">Árbbolaččat-</em>ráiddus  oaidná  ahte  Birgget  lea  álohii  garrasit bargan ja veahkehan earáid, dál son lea dolkan ja váibán. Jos olmmoš ieš birge bures, de nákce  bures  earáid  ge  fuolahit.  Velá  doaimmalaš  Birggehii  šaddá  váttis  leat  earáid áittardeaddjin  go  sus  lea  alddis  lossa  eallin.  Hemmo  jápmin  <em type="italic">Árbbolaččat  </em>nuppi  oasi gaskamuttus  čuohcá  garrasit  Birggehii.  Son  lea  buorre  dáhtus  buozahan  soga boarrásepmosa,  <span type="quote">“[...]  muhto  vel  eanet  várra  iežas  joavkku  bearráigeahččin  ja áittardeaddjin. Ná su eadnivuođa dovdu lei beassan ollašuvvat vel dallege, go mánát ledje sturron ja gaskavuođat guoibmái čoskon”</span> (ÁII, 113). Dát lea čilgehus mii boahtá ovdan buotdiehtti  muitaleaddji  perspektiivvas.  Cealkaga  maŋimuš  oassi  orru  menddo persovnnalaš dasa ahte livččii Birggeha perspektiiva, son muđui teavsttas ii kommentere iežas lagas gaskavuođa isidii. Sitáhta govvida dan mii dassážii lea leamaš Birggeha rolla. Su sajádat lea sakka čadnon báikegotti áittardeaddji- ja fuolahusrollii. Nu guhká go doppe lea  muhtin  gii  su  dárbbaša,  de  beassá  Birgget  leat  barggán  ja  doaimmalaš  ja  su árjjalašvuohta lea ávkin nubbái. Go dan ii beasa, de botkejuvvo su eadnivuohta, dat mii čatná su buori eallimii. Hemmo jápmin boahtá lassin eará váttisvuođaide. Son lea dolkan buohkaid áittardeames, ii ge áiggo šat ražašit earáid buorrin. <span type="quote">“Buot joavdelas láibumat ja áddjás  juovlaráhkkaneamit  eai  guoskan  šat  sutnje  ja  čoakkálmasaid  jullo  su  beales doalahit  dat,  geat  oidne  dasa  dárbbu”</span>  (ÁII,  119).  Dát  leat  Birggeha  iežas  sánit  ja  sáhttá jearrat  jos  dát  sánit  ja  eará  sitáhtat  maidda  čujuhan,  čájehit  ahte  Birgget  lea  dakkár dálueamitrollas  mas  son  ii  beasa  ge?  Hemmo  muitodilálašvuođaid  gal  áigu  lágidit,  go Hemmo lea álo leamaš njuolgat suinna. Birggeha miella buorrána veahá go Risten fitná nuoramus  mánáin,  uhca  nieiddažiin.  Dalle  son  láibu  ja  čorge  viesu  dego  dalle  buorit beivviid ge lávii (ÁII, 134).  Birggehii šaddá maiddái erenoamáš dilli go Ándde vilbealli Issát fárre Máhtebáikái, Hemmo-rohki árbevistái. Issát lea govvadáiddár ja lea guhká eallán árbevirolaš servodaga ravddabealde. Son lea máŋga jagi garrasit juhkan muhto lea nákcen heaitit. Birggehis leat álggus  veahá  ovdagáttut  sutnje,  muhto  dat  nohket  ja  sudnos  šaddá  lagas  gaskavuohta. Birgget atná fuola Issáhis ja láve fitnat geahččamin mo sus manná árbevisttis. Issát buktá Birggehii ođđa jurdagiid ja hástá Birggeha muhtin geasi fitnat mátkkis máddin, Turkkos, Issáha nieidda guoktá ja su ovddeš eamida gallemin. Dát lea stuorra dáhpáhus Birggehii, guhte  ii  leat  báljo  fitnan  olggobealde  Máhtebáikki.  Teavsttas  leat  govviduvvon  mátkki ráhkkaneamit,  mo  Birgget  eahpida  muhto  mo  Risten  gulasta  das  ja  oastá  eadnái  vuogas biktasiid ja skuovaid, vai Birgget ge jolggada vuolgit. Mátkeráhkkaneamit boktet Ánddes balahahkesvuođa.  Váikko  goalmmátpersovdna-muitaleaddji  olggobeale  posišuvnnas muitaluvvo  lohkkái  ahte  Ánde  ii  leat  guhkes  áigái  bálkestan  ii  ovttage  oaččálaš  jurdaga eamida guvlui, de Ánde ii máša jearramis: <span type="quote">“– Na mobat dudnos dat oađđin? jearai Ánde”</span> (ÁII,  227).  Ánde  ge  imaštallá  go  son  de  dasto  gullá  Birggeha  boagusteamen:  <span type="quote">“Gulaigo son  riekta? Sáhtii  go  diet  leat  duohta?  Boagustii  go  Birggetge?  De  fal  juo  boagustii!”</span> (ÁII,  229).  Ándde  láhttenvuohki  ja  mo  earát  veahkehit  Birggeha  beassat  mátkái,  leat bures govviduvvon teavsttas. Ieš Turkko mátkki birra eai leat govvádusat teavsttas. Dušše dan  maid  Birgget  muitala  earáide,  man  somá  leamaš  ja  man  máilmmihearráid  Issát  lea doppe gávpogis. Son lea vuoiŋŋastan ja áinnas njuike nuppe gearddi fas fárrui (ÁII, 231). Mátkkis viiddiduvvo Birggeha perspektiiva veahá. Nuppi geasi Birgget muittaša mátkki: “Dalle lei songe fáhtehallan dakkáraš eallinillui ahte njulgestaga imaš orui dál maŋŋá ahte songe basttii vel dakkárii (ÁII, 236).  Illu  ii  bistte  guhká,  mátki  guhkkin  eret  Máhtebáikkis  ii  čoavdde  Birggeha váttisvuođaid.  Birgget  álgá  eahpidit  ahte  lea  go  liikká  dan  veara  čuovvut  vieruid dálueamidin.  Dát  nanne  gova  ahte  Birgget  gullá  Máhtebáikái,  iluidisguin  ja váivviidisguin. Doppe son eallá, doppe beassá bargat maid son máhttá. Son govviduvvo persovdnan gii lea čadnon rollii mii sus lea, ii ge leat válljenmunni. Ii ge Birgget ieš ge dáidde  háliidit  rievdadit  maidege,  son  dáhttu  eallit  oadjebas  eallima  man  dovdá.  Son liikká  eahpida  ollu,  go  eallin  ii  ovdán  su  miela  mielde.  Son  oaidná  ávkki  nu  mo  ođđa návehis. Lea geahppasut barggadit das go boares návehis. Dát ovddasta Birggehii dattege dušše olgguldas álkesvuođa. Siskkáldasat ii veaje Birgget nu bures ja loahpa loahpas de lea  Birgget  viehka  dolkan  eallimis,  <em type="italic">Árbbolaččat  </em>nuppi  oasi  loahpageahčen.  Birgget eahpida veahá nuoramus nieidda irggi, son han lea dušše dábálaš dálubárdni guovllus, ii ge  su  sohkaduogáš  lea  buot  buoremus.  Son  ain  muitá  mo  Máret-Ánne  náittosdilli  lei bieđganan go ráhkisvuohta nogai. Son dattege gávnnaha ahte sápmelaš maid dohkke (ÁII, 259–260).  Birggehii  maid  lea  váivi  go  Áhkku  lea  nuonddahallan  ja  eallá  áibbas seaŋggabuorrin,  ii  ge  leat  šat  sutnje  háleštanskihpárin.  Govva  mii  bures  čájeha  ahte doaimmalaš  Birgget  ii  veaje  bures,  lea  go  sus  ii  leat  mihkkege  maid  guossohit  ođđa báhppii go dat fitná juovlavahkus. Son ii ge leat moktege ráhkkanan dáidda juovllaide, ja dat buohkaid deaddá. Go varas nisoláibi váilu Birggeha viesus, de dat ii leat dušše láibi mii  materiálalaččat  váilu.  Sámi  dálueamit  dábálaččat  measta  jámášii  jos  sus  ii  leat mihkkege maid addit guossái, ja ieš báhppii velá! Birgget gázzi eai leat gefon, sus livčče nisojáfut, muhto Birgget ii veaje vuoiŋŋalaččat bures. Son dárpmehuvvá, ii oktage bargga su  barggu  dálueamidin.  Ruoktu  massá  dynámalaš  vuoiŋŋa  mii  čuovvu  nisoláibehájas, barggánis  ja  doaimmalaš  nissona  mearkan,  ruoktu  šaddá  jaskat  ja  iluheapmin.  Nissona doaimmalašvuohta  lea  dat  mii  buktá  ilu  ja  mii  govvida  mii  ruoktu  lea  dán  oktavuođas. Birgget  lea  massán  dan  mii  attášii  sutnje  eallinmovtta.  Birggehis  ii  leat  nu  soddjilis miella,  son  ii  birgehatta  nu  bures  hástalusaiguin  mat  bohtet  go  eallin  ii  mana  dábálaš, ovddalgihtii  jurddašuvvon  vugiid  mielde.  Birgget  lea  barggán  praktihkalaš  doaimmaid dáfus  ja  lea  eahpitkeahttá  čoavddaolmmoš  Máhtebáikkis,  muhto  sus  váilu  dakkár nanusvuohta  go  Áhkus,  ii  ge  sáhte  addit  seammá  nana  vuoiŋŋalaš  doarjaga  olbmuide. Earret  Issáhii,  man  gaskavuođa  gieđahalan  kapihttalis  <span type="quote">«Servodaga  ravddabeale  ássi hástalusat»</span>. <em type="italic">Árbbolaččat  </em>nuppi  oasi  loahpas  Áhkku  jápmá.  Heaika  kommentere  Biret-Káre jápmima  iežas  beaivegirjjis  muhto  das  ii  čuoččo  mo  dát  čuohcá  Birggehii  (ÁII,  269). <em type="italic">Árbbolaččat </em>goalmmát oasi álggus lea dilli seammaláhkai Birggeha dáfus. Dákko gasku lea  Ánde  álgán  leat  eanet  ruovttus  go  ovdal  ja  Birgget  dađistaga  dasa  hárjána.  Isit  lea veahkkin Áhku divššodit nu ahte ii šatta Birggehii nu lossat, muhto ii dat ge vuos buorit su eallinmovtta. Buot eanemus váivvida dat, ahte áidnabárdni Heandarat ii oro gávdnamin coavcci eallimis. Son dušše lohká joavdelas girjjiid, čuojaha gitára ja juhká ollu. Birgget morašta: <span type="quote">“Eallimis ii lean leamaš sutnje eará addit go garra bargu, ollu oktonas bottut ja beahttašumit, main okta buot stuorámusain lei bártni massin. Dasgo massán son lei iežas váhkara,  son  ii  máhttán  oaidnit  ášši  earaláhkai.  Heandarat  lei  eahpelihkostuvvan”</span>  (ÁIII, 12). Dás lea Birggeha perspektiiva mii boahtá ovdan, sánit nu mo <span type="quote">“bártni massin”</span>, <span type="quote">“iežas váhkara”</span>  ja  <span type="quote">“eahpelihkostuvvan”</span>  govvidit  gaskavuođaid  ja  dovdduid  mat  gullet persovdnii, sánit mat govvidit mii lea eadnivuohta ja sánit mat čájehit garra beahttašumi maid son dovdá go bárdni ii deavdde eatni vuordámušaid. Son oaidná áidna jeđđehussan ahte soai leaba isidiin guovttá guoddimin dán beahttašumi, son ii leat das okto. Birggeha lossa  jurdagiid  klimáksa  Heandaraga  dáfus,  lea  go  son  nahkeha  skuffii  Heandaraga rihppagova, dego sus ii oba ge livčče šat bárdni (ÁIII, 13). Birggeha váttisvuohta lea ahte son ii ádde bártnis luonddu. Heandarat ii gáro doallagoahtit dálu ii ge joatkit vánhemiid vieru.  Birgget  lea  hárjánan  dasa  ahte  vánhen  váldá  vára  mánás  ja  mánná  de  joatká  su eallinbarggu,  ja  sus  leat  vuordámušat  áidnabárdnái.  Ođđa,  stuorra  návet  maid  Ánde  lea huksen čájeha ahte vánhemat leaba jurddašan ahte Heandaragas manašii vel buorebut go sudnos. Sudnos ii lean mihkkege go álggiiga eatnamiid njáskat maŋŋil soađi, Heandarat beasašii  álgit  gárvása  alde.  Birgget  dovddasta  vel:  <span type="quote">“Heandarat  ii  lean  riegádan  ovddit buolvvaid árbbi gáhttejeaddjin”</span> (ÁIII, 12). Dát čájeha ahte Birgget nuppe bealde oaidná ahte Heandarat ii leat áiddo dábálaš dálolaš-ávnnas, muhto su miella ii leat doarvái rabas ii  ge  nanus  bastit  áddet  makkár  váikkuhusat  das  bohtet.  Birgget  ii  oainne  dan  ahte Heandaragas leat eará beroštumit. Vánhemiid vuordámušaid dihte ii ge Heandarat riekta beasa  ovddidit  máhtuidis  ja  dáidduidis.  Sin  dálus  eai  olus  ge  hála  dovdduid  birra,  ja  sii buohkat  bázahallet  dovdduideaset  ovddideamis,  ii  ge  leat  dalle  álki  ovddidit  buori iešgova.  Obanassiige  hállojuvvo  unnán  sin  viesus  mo  guhte  ge  veadjá.  Heandaraga oappáin  gal  leat  eanet  válljenmunni,  ii  oktage  vuordde  ahte  okta  sis  joatká  vánhemiid šibitdoaluin  go  skuvllas  gerget.  Heandaragas  vurdojuvvo  ahte  son  dan  dahká.  Go  son  ii čájet  beroštumi,  buohkat  jávohuvvet.  Ii  oktage  jeara  sus  maid  son  áigu.  Heandarahkii  ii lágiduvvo dilli vánhemiid bealis veardádallat iežas dáidduid vai oažžu gova makkárin son lea. Dát čuohcá su iešdovdui. Hástalus lea gávdnat ođđa beliid čoavdin dihte váttis beliid ja vuogáiduvvat ođđa dillái. Aimo Aikio (2010: 56) čilge ahte sámi servodagas lea vuohki birget  váttis  dilis,  leamaš  vaikko  bidjat  dan  jorggotbeliid  ja  oaidnit  ášši  earaláhkai  ja fuomášit  das  juoga  ávkkálačča.  Birgget  ii  máhte  bidjat  ášši  jorggotbeliid  ja  oalgguhit bártnis ahtanuššat ja geavahit attáldagaid mat sus leat, vai birge eallimis. Heandarat ii ge beasa  atnit  ávkin  iežas  attáldagaid  ovdal  go  son  máŋga  jagi  maŋŋá  álgá  snihkkárin, gávdná moarsi gii ádde su, ja gitta dassážii go son rávis olmmožin viimmát šaddá čállin ja gávdná iežas saji servodagas. Birggeha áddemeahttunvuohta lea veahá imaš go jurddaša ahte  son  lea  dat  olmmoš  geasa  Issáhiin,  govvadáiddáriin,  oažžu  buoremus  oktavuođa maŋŋil go son fárre Máhtebáikái. Birgget goit ii nákce seammá rabas ja gierdevaš mielain lahkonit  iežas  bárdnái.  Gulahallan  vánhemiid  ja  bártni  gaskkas  gitta  Heandaraga skuvlaáiggi rájes juo lea boatkanan, ii gii ge gáro dan buoridit. </p>
    <p>
      <em type="italic">Feminista ja dálueamit </em>
    </p>
    <p><em type="italic">Árbbolaččat </em>muitalusas Ándde-Márgget doaibmá Birggeha persovnna kontrástan. Ándde<em type="italic">  </em>ii  leat  náitalan  eai  ge  leat  mánát. Ándde-Márggeha rolla teavsttas lea boaresnieidan, gii duollet dalle finada Máhtebáikkis oappás  ja  su  siidaguimmiid  gallemin.  Son  lea  nisu  gii  buktá  stuorát  máilmmi  ođđa jurdagiid  doaresbeale  sámi  gilážii  ja  čujuha  dasa  mo  nissonrolla  dađistaga  nuppástuvvá ođđa  áiggi  boahtima  mielde.  Son  lea  nuorran  vázzán  veahá  skuvllaid  ja  sus  lea Girkosiiddas  čorgenbargu.  Márgget  lea  nissonpersovdna  gii  čujuha  moadde  buolvva ovddos  guvlui,  <em type="italic">Árbbolaččat  </em>dáhpáhusráiddu  muitalusáiggi  dáfus.  Kontrásta  sudno Birggeha gaskkas boahtá ovdan dialogas ráiddu álggus:  Márgget  lea  Máhte-Máhte  eamida  Sire  oabbá.  Son</p>
    <p type="listitem">–  Mun  in  ádde  manin  muhtumat  navdigohtet  iežaset  hearrán  go  besset  vaikkoba</p>
    <p>buvdii  gohčostahkan.  Ja  buot  váivvimus  lea  go  nissonolbmot  leat  dákko  bokte doavkkibut  go  almmáiolbmot.  Nissonolbmo  leat  álo  badjelgeahččan,  jáhkátgo Birgget? – Ánde lea álo atnan mu árvvus. – In hála Ánddes. Oaivvildan dušše ahte nissonolmmoš hárve oažžu dan árvvu mii sutnje gulašii. (ÁI, 27) Birgget  ii  oba  ge  ádde  maid  Márgget  dainna  oaivvilda.  Feministtalaš  jurdagat  eai  leat 1960-jagi álgogeahčen vuos joavdan Máhtebáikái. Márgget lea biigostallan Oulus ja lea gávpoteallimis  ožžon  oasi  stuorát  máilmmi  jurdagiin.  Márgget  lea  mielde  guovllu sosiálalávdegottis. Son árkkálmastá Hemmo ja árvala Riittá bidjat boarrásiidsiidii maŋŋil go son buohccá, amas Hemmoi šaddat nu lossat su divššodit. Hemmo biehttala ja seammá dahká Ánde ge. Go vel Áhkku nanne dan ahte son ieš gal háliida jápmit ruoktot, <span type="quote">“... nu go lea ovdal dahkkojuvvon dáin guovlluin”</span> (ÁI, 59). Márgget ieš ge fuobmá manin Áhkku nie  dadjá  go  ii  son  ieš  ge  várra  háliidivčče  jápmit  amas  olbmuid  lusa  (ÁI,  59).  Anne Kirsten  Guttorm  lea  čállán  artihkkala  Ándde-Márggeha  rolla  birra  <em type="italic">Árbbolaččat </em>oalgepersovdnan<em type="italic">.</em>  Guttorm  fuomášuhttá  mo  Márgget  govviduvvo  teavsttas:  son  ii  leat goassege joavdelastimin go lea jođus, son lea baicce mohkiid čoavdimin. Son váldá saji ja gullo,  go  duoldá  ja  jitnosit  hállá:  son  gáššá.  Márgget  lea  ealás  ja  hállái  ja  son  lea </p>
    <p>ovddabealde  áiggis  (Guttorm  2007:  23).  Máhtebáikki  olbmuid  mielas  Márgget  hállá menddo  ollu,  Birggeha  mielas  son  hállá  eanet  go  boaresniidii  heive  (ÁI,  59). Nissonolmmoš ii galgga váldit nu ollu saji. Velá Áhkku ge, gii liiko háleštit olbmuiguin, láhttesta:  <span type="quote">“–  Baika  bargi,  njálmmi  čuojateaddji,  dajai  Áhkku,  go  guossi  lei  vuolgán  ja ruvvii juolggi”</span> ( ÁI, 27). Birgget oaidná gal ahte muhtumin leat Márggeha hállamis buorit bealit  ge:  <span type="quote">“[M]árgget  lei  hárjánan  vierroolbmuiguin  servvoštallat,  mii  lei  maiddái  oalle dehálaš  heajaid  áigge”</span>  (ÁI,  99).<em type="italic"> </em>Erohusat  Birggeha  ja  Márggeha  gaskkas  govviduvvojit teavsttas ná: <span type="quote">“Ealaskas nisu buvttii álo mielddistis dieđuid stuorát máilmmis, eallima, mas Máhtebáikái  nannosit  ásaiduvvan  Birgget  ii  lean  rievtti  mielde  goassege  beassan albmaláhkai  oasálažžan,  vaikko  gáttii  gal”</span>  (ÁI,  59).  Perspektiiva  gullá  buotdiehtti muitaleaddjái,  mas  erohusat  áiggi  ođđa  rávnnjiid  ja  árbevirolaš  eallima  gaskkas  bohtet ovdan  Márggeha  ja  Birggeha  persovnnain.  Márgget  ođđa  jurdagiinnis,  čujuha  áigái  mii lea boahtimin gululdaga Máhtebáikki guvlui ge, ja Birgget gis ovddasta árbevirolaš sámi dálueamida rolla. Sitáhta maŋimuš sánit, <span type="quote">“vaikko gáttii gal”</span>, mudde veaháš nisson guoktá erohusa.  Birggehis  lea  eanet  árvu  go  Márggehis  dán  árbevirolaš  servodagas.  Son  lea náitalan  ja  eadneolmmoš,  juoga  mas  lea  stuorra  árvu  sámi  servodagas.  Náitalkeahtes  ja mánáhis nissonat leat sosiálalaččat eahpelihkostuvvan oktagasat (Hirvonen 1999b: 160). Birgget lea viiddit govviduvvon teavsttas ja sus ihtet eanet iešvuođat. Márgget ovddasta eanet muhtin tiippa dahje rolla, nu mo Guttorm čilge: <span type="quote">“Márggeha rolla orru leamen danin ahte  čájehit  mo  olbmot  váldet  vuostá  nissonolbmo  gii  ii  leat  náitalan,  ja  geas  ii  leat bearaš.  Márgget  maiddái  buktá  ođđaáiggi  jurdagiid  mat  eai  leat  vel  muđui  joavdan doaresbeali  gilážii”</span>  (Guttorm  2007:  24).  Márggeha  rollii  gullá  boaresnieidastigma. Guttorm  oaidná  ahte  son  lea  tiipa  mii  lea  govviduvvon  vissis  láhkai  daguidis  bokte. Buohkat  navdet  su  boaresnieidan  danne  go  ii  oktage  fuola  sus,  juoga  mii  vuolida  su olmmošárvvu (ibid). Buotdiehtti muitaleaddji doarju Márggeha ođasmahtti rolla go bajit sitáhta  sániiguin  <span type="quote">“vaikko  gáttii  gal”</span>  čájeha,  ahte  Birggehis  ge  lea  ain  veahá  oahppan láhkai. Márgget lea maiddái mielde áŋgiruššamin sámepolitihkalaš doaimmaid ja son lea mielde  vuođđudeamen  guovllu  vuosttas  sámesearvvi  ja  šaddá  jođiheaddjin.  Searvi eahpelihkostuvvá  ja  Márgget  duskkástuvvá.  Dát  lea  vástádus  ovdagáttuide  mat  muhtin olbmuin  leat  nissoniidda,  nu  mo  Hemmos,  gii  jearrá  ahte  ceavzá  go  nissonolmmoš njunušin diekkár searvvis (ÁI, 185). Go searvi heaittihuvvo, de Hemmo dadjá Heikii: <span type="quote">“– Inbat mun juo dalle dadjan go bidje nissonolbmo njunušin, muitágo Heaika?”</span> (ÁII, 32). Márgget ii leat birgehaddan searvvi jođihemiin, searvvi doaimmat ja jođiheaddji jurdagat leat  apmasat  guovllu  olbmuide.  Márgget  ii  máhte  riekta  gulahallat  olbmuiguin  ii  ge árvvoštallat mo su láhtten váikkuha earáide, geat dollet veahá gaskka sutnje.  Márggeha  dáfus  dát  eahpelihkostuvvan  doaibma  nanne  su  boaresnieidastigma  ja son  gáhtá  go  ii  leat  nuorran  viššaleappot  ohcan  alcces  guoimmi.  Son  jurddašii  nuorran ahte  okto  gal  maid  ceavzá  ja  su  mielas  lea  vuoigatmeahttun  go  boaresbártniid  rolla  lea álkit olbmuide dohkkehit. Sii leat olbmuid mielas ieža válljen oktovuođa, boaresnieiddat leat  gártan  dan  dillái  (ÁII,  43–44).  Márgget  behtohallá,  ii  ge  searvva  go  sámesearvi nuppes  fas  álggahuvvo  muhtin  jagiid  das  maŋŋá.  Lossa  čorgenbargu  lea  loaktán  su, muhto  son  ii  vuollán  ohcat  bargonávccahisvuođaealáhahkii,  nággár  gitta  lohppii  (ÁIII, 190).  Dállu  gos  son  lea  orron  galgá  dál  duššefal  skuvlla  atnui  ja  Márgget  ferte  fárret. Eallin  ii  jorggit  buoret  guvlui  su  bealis.  Guttorm  ge  loahpaha:  <span type="quote">“Behtohallamiin  han  son lei  vuollánan,  ja  geassádan  servodaga  oidnosis”</span>  (Guttorm  2007:  24).  Ja  nu  Ándde<em type="italic">Árbbolaččat  </em>muitalusas  ge.  Birgget  joatká,  deavdá  áhkuid rolla  ja  ovdána  ja  birgehaddá  vehážiid  iežas  rahčamušaiguin.  Ándde-Márgget  lea doaimmalaš  ja  barggánis  nisu,  muhto  ii  dálueamit-doaimmalaš  láhkai.  Son  lea ovddasmanni gii buktá ođđa áiggi rávnnjiid olbmuide geat eai leat vuos gergosat daidda. <em type="italic">Árbbolaččat-</em>teakstaduojis<em type="italic"> </em>son dan dihte ge roahkkasa boaresnieidda oktonas rollii. Ođđa áigi han lea easka gululdaga boahtimin. Márgget  jávká  persovdnan  </p>
    <p>
      <em type="italic">Dálueamida noađđi geahppu </em>
    </p>
    <p>Birgget ii ráfo ovdal go eallin vuot jorggiha vuorddekeahtes lági mielde. Vuos Ánde ferte heaitit  snihkkárin.  Máŋga  jagi  garra  bargu  buotlágan  dálkin  lea  loaktán  čielggi  ja oalgeláđđasiid.  Doaktára  mielas  váibmu  maid  ravká  apmasit  ja  ávžžuha  Ándde  ohcat buohcuvuođaealáhahkii. De Birgget beassá joatkit oahpes rollas, earáid áittardeaddjin ja divššárin:  Birgget  lei  duođaidge  atnán  fuola  guoimmistis.  Málestii  beaivválaččat  mállásiid, maidda diđii Ándde liikot ja láibbui ovddeš vieru mielde oktii vahkus nisoláibbiid. Son  lei  lágidan  áibbas  ođđasit  náittosseaŋggage,  mii  ii  lean  šat  dološ  rájes doaibman dakkárin. (ÁIII, 40)  Sitáhta nanne Birggeha govvádusa; son ii doaimma nu bures ovttaskas olbmo dásis, son lea  hui  čadnon  bearrašii  ja  báikegoddái.  Láibun  geardduhuvvo  motiivan,  čájehan  dihte makkár mielas lea dálueamit, ja go láibehádja fas hakso, de lea eallin buorre. Oahppása bokte  Birgget  vásiha  ođđa  beaiveálggu.  Dán  dilis  beassá  son  geavahit  máhtuidis  ja dáidduidis.  Earát  ge  ávkkástallet  das  ja  Máhtebáikki  olbmot  birgejit  buorebut.  Dát  lea</p>
    <p>kontrásta dasa mo Ánde govviduvvo <em type="italic">Árbbolaččat </em>nuppi oasi loahpageahčen, go Birgget jurddaša  Ándde  ja  mii  son  Heandaragas  lea  áhčis  vuostá:  “Son  lei  dušše  eallán  dan eallima,  masa  lei  goas  nu  hárjánan,  ii  ge  lean  fuobmán  goassige  jurdilit  man  ollu suohttasut  sidjiide  buohkaide,  jos  livččii  juoba  muhtumin  gilván  vehá  eanebuš  eallinilu dállui“  (ÁII,  259).  Seammalágan  govvádus  Ánddes  oažžu  lohkki  <em type="italic">Árbbolaččat  </em>vuosttas oasis ge: <span type="quote">“Iige Ánde muđuidge lean goassege bastán nuppi olbmo guoimmuhit, lei dušše buorre bargoalmmái ja skihkalaš olmmoš, mii lei juo ollu datge dákkár geafes guovllus”</span> (ÁI,  113).  Guktuid  sitáhtain  lea  Birgget  gii  hálddaša  perspektiivva,  muhto  seammás vuhtto  olggobeale  muitaleaddji,  dahje  čálli  jietna.  Ándde  láhtten  ja  luondu  oažžu  dás jierbmás  čilgehusa  mii  čájeha  Birggehis  sympáhtalaš  beali  ja  mii  muitaleaddji  bealis fuomášuhttá  lohkki  makkár  áiggis  Máhtebáikki  olbmot  ellet  ja  makkár  rolla almmáiolbmuin  dávjá  lei  áiggis  dalán  maŋŋil  2.  máilmmisoađi,  áhččin  ja  isidin.  Gieđa čehppodagainis Ánde lea ge lihkostuvvan šaddat buresbirgejeaddji olmmožin, go son lea álgán ollesolbmo eallima dadjat juo duššis (ÁII, 138).  Muitaleaddji  goalmmátpersovnna  olggobeale  posišuvdna,  mii  ovdanbuktá <em type="italic">Árbbolaččaid </em>persovnnaid perspektiivvaid ja oainnuid, lea mihtilmas elemeanta teavsttas dainna lágiin ahte dat doaibmá duppalkommunikašuvdnan lohkkái mii čilge ja modifisere dáhpáhusaid ja persovnnaid daguid. Birgget dohkkeha Ándde nu mo lea persovdnan, son daguha  lohkkái  ahte  son  lea  buorre  olmmoš  guhte  berošta  iežas  bearrašis,  man fuolaheaddjin  son  álo  lea  váldán  ollu  ovddasvástádusa.  Dattege  son  ohcala  guoimmi  go buohkat  geain  son  lea  váldán  vára  dađistaga  leat  fárren  dahje  jávkan  ja  son  lea  báhcán okto  dálu  doallat.  Maŋŋil  go  Ánde  buohccá,  lea  fas  muhtin  gii  dárbbaša  Birggeha.  Ja Birgget  dárbbaša  ahte  muhtin  dárbbaša  su!  Dás,  nu  mo  muđui  ge  <em type="italic">Árbbolaččat</em>teakstaduojis,  de  ihtá  muhtin  persovnna  perspektiiva  goalmmátpersovdna-muitaleaddji bokte.  Go  lea  sáhka  Birggeha  ja  Ándde  dilis  dán  áiggi,  de  leat  unnán  dialogat  mat govvidit  sudno  gaskavuođa.  Sudno  gaskkas  lea  ollu  jaskatvuohta.  Olggobeale muitaleaddji  addá  Birggehii  iežas  jiena,  mas  lohkki  dovdá  su  bákčasiid  ja  ohcalemiid. Bajábeale  sitáhta  hárrái,  Birggeha  perspektiivii  addojuvvo  viiddit  mearkkašupmi  go  dat čujuha viiddit kontekstii, čilgen dihte Ándde-lágan albmáid bargodili ja mentalitehta dan áiggi  ovdal  go  ođđa  áiggi  feministtalaš  lihkadus  ja  eará  politihkalaš  rávnnjit  bukte sohkabealeperspektiivva davvimáilbmái ja velá doaresbeale sámi gilážiidda. Nubbi vuorddekeahtes jorggáldat teavsttas ja Birggeha eallimis lea go váhkarnieida Biret-Káre, Áhku gáibmi, ja su isit Antero, geahkaba fas Sápmái. Soai leaba orron muhtin </p>
    <p>áiggi  stuorra  gávpogis  Ruoŧas.  Bargodilli  ii  leat  sudno  miela  mielde  ja  go  nuppi  máná vuordiba,  de  jurddašeaba  davás  fas  máhccat.  Antero  dat  fuomáša  eaba  go  váldde badjelasas  eamida  mánnávuođadálu,  go  jo  gearddi  Heandarat  ii  gáro.  Heandarat  lea gearggus  luohpat  árbevuoigatvuođaidis  ja  seammá  dahkaba  oappá  guovttos.  Ándii  lea veahá lossat oaidnit ahte ođđa návet ii gártta áidnabárdnái, gii galggašii sudnos fuolahit go boarásmuvvaba. Birgget lea dál nu ilus go ii leat leamaš máŋga jahkái, son oaidná dan ahte  eaba  dárbbaš  guovttá  boarásmuvvat  (ÁIII,  62–63).  Birggehii  lea  oadjebasvuohta diehtit  ahte  okta  su  mánáin  joatká  vánhemiid  bargguid.  Son  oaidná  fáhkkestaga  ođđa návehis  ođđa  boahtteáiggi.  Návet  lea  ge  Birggehii  álo  addán  oadjebasvuođa,  gitta mánnávuođa rájes, go áhčči lávii ollu juhkat. Birgget lea čeahppi gusaiguin, dát lea sutnje oahpes  máilbmi.  Dát  lea  kontrásta  dasa  mo  Birgget  álggus  jurddaša  Biret-Káre  guoktá fárrenplánaid  birra.  Biret-Káre  oaivvilda  Ruoŧas  dine  earaláhkai  go  dán  guoira  guovllus (ÁII, 260). Birgget ii leat fárrenplánaid vuostá muhto roahkasmahttá sudno vuolgit: <span type="quote">“Son áddii ahte lei buoret vuolgit go báhcit ovtta sadjái bahča miela guoddit. Jos lihkostuvvaba Ruoŧas,  de  buorre  lea“  (ÁII,  260).  Váhkarnieidda  ođđa  plánat  rievdadit  olles  Birggeha eallima.  Dá  maŋŋil  go  leaba  Ánddiin  fitnan  Heandaragain  hállamin:  “Birgget  lei  nu lihkolaš ahte ii sáhttán čiegadit iežas movtta ja mieiggastii guoimmis vuostá”</span> (ÁIII, 66). Lihkolaš  ii  leat  sátni  mii  ovdal  lea  geavahuvvon  Birggeha  birra  ja  rumašlaš  lihkadus <span type="quote">“mieiggastii  guoimmis  vuostá”</span>,  nanne  dán  dovddu.  Birgget  fitná  velá  kránnjáid galledeamen,  gos  ii  leat  fitnan  dološ  rájes,  juoga  mii  symbolalaččat  čájeha  ahte  son  fas searvá báikegotti kollektiivii man son válljii guođđit go boahtteáigge doaivva lei čáhppes suova siste.  Birgget ii leat olmmoš gii oktovuhtii liiko, son lea bearaš- ja báikegoddeolmmoš ja liiko ovttastallat earáiguin. Dán sáhttá oaidnit nuppe láhkai ge: go Birgget beassá geavahit iežas máhtu ja olmmošlaš veajuid lagamuš olbmuid buorrin, de son ii ge báze okto go son muhtin  beaivvi  dárbbaša  divššu:  <span type="quote">”Su  rahčamat  eai  livččege  duššás  bálkestuvvon  áigi. Nuorabut joatkkášedje das ovddos guvlui. Soai eaba boarásmuvašii guovttá, muhto sudno buorredili livčče áittardeamen lagaš olbmot, go eaba šat ieža birgen”</span> (ÁIII, 67). Birggeha dáfus  dát  lea  buorre  birgengoansta.  Dát  lea  1970-logu  gaskamuttus,  áigi  goas  ain  lea dábálaš  ahte  dálueamit  bargá  ruovttus.  Son  ja  bearaš  váldet  vára  iežaset  boarrásiin  go almmolaš ásahusat eai vuos doaimmat buotlágan fuolahusfunkšuvnnaid. Eallinillu dahká ahte  Birgget  sealgá  fitnat  galledeamen  Ánne-Máreha,  guhte  iežas  nieiddažiin  dál  orru Stockholmmas. Somás kontrásta Birggeha ovddeš dillái lea Ándde čilgehus dasa manne son  ii  vuolgge  fárrui:  <span type="quote">”–  Eat  sáhte  buohkat  vuolgit.  Mun  bázán  dása  dálu  doallat, gávastalai  Ánde”</span>  (ÁIII,  148).  Almmáiolbmo  rolla  gusto  rievdá  Máhtebáikkis  ge. Birggeha  buorránan  eallindilli  šaddá  siidaguimmiide  fas  buorrin.  Birggeha  ráhkkana  fas juovllaide  ja  bovde  Heaikka  ja  Nillá,  guokte  oktonas  olbmo  juovlamállásiidda  (ÁIII, 164).  Son  muđui  ge  iežas  lági  mielde  čájeha  ahte  berošta  siidaguimmiin.  Okta ovdamearka  lea  maŋŋil  go  Heaika  lea  fitnan  Roavvenjárggas  ođđa  bániid  bijaheamen. Heaika ii vástit go Birgget riŋge sutnje. Heaika lea váiban ii ge gula telefovnna. Loahpas Birgget  manná  skoalkalit  su  uksii.  Dá  dialoga  Birggeha  ja  Heaikka  gaskkas:  <span type="quote">”Na  mo mátki  manai?  –  Bures.  –  Naba  dat  bánit?  –  Buot  lea  ortnegis.  Das  ii  gánnet  šat hállagoahtet. – De vázzileadnu min geahčái. Mun liggestan ievttá biergomáli ja jugat vel nisoláibekáfe  ala.  Vai  veajat  álgit  bargui”</span>  (ÁIII,  208–209).  Málesteamis,  láibumis  ja káfestallamis leat gusto eará doaimmat ge go dušše čoavjji deavdit – dat sisttisdollet ollu gierisvuođa ja fuolahusa ja dain lea dehálaš sosiála mearkkašupmi smávva báikegottis, ii dárbbaš  álo  sániiguin  muitalit  ahte  berošta  nuppis.  Dego  luohteárbevierus  oažžut  iežas luođi  addá  olbmui  sierra  identitehta  ja  seammás  čatná  su  servodahkii,  de  málesteapmi, láibun  ja  káfestallan  ovddastit  elemeanttaid  mat  Máhtebáikkis  identifiserejit  Birggeha dáidduid  dálueamidin,  ovttaskas  olmmožin  ja  siidaguoibmin.  Dát  elemeanttat  teavsttas čatnet  su  kollektiivii,  go  dat  bajidit  su  olmmošlaš  beliid  áittardeaddjin  ja  nannejit  su gullevašvuođa  báikegoddái.  Go  oktonas  olmmoš  beassá  návddašit  áittardeaddji  buorredáhtolašvuođa,  de  dáid  elemeanttaid  doaibma  maid  dáhkida  oktonas  olbmuid  saji báikegottis ja leat mielde nannemin siidaguimmiid sosiála gaskavuođaid. Go <em type="italic">Árbbolaččat</em> loahpageahčen Heandaraga eallin ge orru buoret guvlui mannamin, de Birgget ráfo dasa maid.  </p>
    <p>
      <em type="italic">Boahtteáigi lea čuovgat, muhto... </em>
    </p>
    <p>Teavsttas  lea  symbolalaš  mearkkašupmi  ahte  lea  juste  váhkarnieida  Biret-Káre,  Áhku gáibmi, gii Birggeha mánáin joatká dállodoaluin. Áhkugáibmi lea beassan geahččalit mo lea  eallit  stuorát  máilmmis,  son  ii  dovdda  dan  dušše  aviissaid  bokte,  nu  mo  su  áhkku. Biret-Káre  beassá  ávkkástallat  ođđa  áiggi  ovdáneami  ja  hutkosiid,  dan  maid  Áhkku  nu áŋgirušai  ja  doarjjui.  Liikká  Biret-Káre  máhccá  ruovttoluotta  mánnávuođagilážii.  BiretKáre  šaddá  njealji  máná  eadni,  juoga  mii  ii  leat  šat  1980-gaskamuttus  nu  dábálaš.  Su mánát  bajásšaddet  árbevirolaš  sámi  ruovttus  gos  ásset  máŋga  buolvva.  Sii  leat smávvadálonat geat jotket árbevirolaš sámi ealáhusa. Vaikko áiggit nuppástuvvet ja vierut leat rievdamin, sámegiella ja báikkálaš eallinvuohki leat vel lunddolaš áššit Máhtebáikkis. Biret-Káre  lea  árbevirolaš  sámi  dálueamit.  Go  son  lea  vuordimin  njealját  máná <em type="italic">Árbbolaččat </em>goalmmát  oasi  loahpageahčen,  de  Biret-Káre  eallin  govviduvvo  kontrástan ođđa  áiggi  nissonideála  ektui:  <span type="quote">“Nissonat  eai  duhtan  leat  šat  dušše  árbevirolaš  eatnit  ja vurde  eallimis  earáge.  Biret-Káre  lei  goittot  dákko  bokte  viehka  boaresáigásaš.  Son  lei bajásšaddan  Máhtebáikkis,  mii  váikkuhii  ollu  su  jurddašanvuohkái”</span>  (ÁIII,  218). Perspektiiva lea olggobeale muitaleaddjis, mii dán oktavuođas maid bidjá ovtta persovnna eallima viiddit áige- ja historjáperspektiivii.  Biret-Káre  válljen  galggašii  Birggeha  miela  mielde:  nuorat  geat  jotket  dáluin dáhkidit  vánhemiid  vuođđodorvvolašvuođa.  <em type="italic">Árbbolaččat</em>  loahpageahčen  Birgget  ii  leat liikká  áibbas  duđavaš  iežas  dillái.  Oktii  Birgget  lea  vuolgán  mielde  hotealla kultureahkedii.  Son  čuovvu  mielde  mii  dáhpáhuvvá.  Birgget  muđui  ii  baljo  fina olggobealde  Máhtebáikki.  Doppe  lea  musihkka  ja  dánsun,  ja  dánsun  lea  áibbas  amas sutnje.  Sutnje  boahtá  váivves  miella  ja  son  dovdá  iežas  dán  eallima  áiggi  máŋga  áššis govssahallan  (ÁIII,  161).  Govssahallat  lea  sátni  mii  máŋgga  geardde  geardduhuvvo Birggeha hárrái. Hemmo árbejuogu lean juo gieđahallan. Nubbi árbeášši man boađus lea leamas  váttis  Birggehii  njiellat,  lea  Issát-rohki  árbejuohku.  Measta  buot  manná  Heikii, sihke  visti  ja  giettit.  Dušše  ovtta  boares  bartta  váldiba  Issáha  nieidda  guovttos áhčisteaskka  árbin.  Sihke  Birgget  ja  kránnjánisu  Sire  dovdaba  iežaska  govssahallan. Birgget  vuot  árvvoštallá  iežas  barggu  ja  árvvu  dán  oktavuođas:  <span type="quote">“Áinnas  Birgget  lei bargan ollu Hemmo-rohki buorrin ahte livččii háliidan das juogalágan bálkkašumi”</span> (ÁIII, 221).  Geardduheapmi  mii  ihtá  govssahallama  oktavuođas  buktá  ođđa  gažaldagaid  go árvvoštalan  Birggeha  rolla  árbevirolaš  nissonin  ja  mo  son  doaimmaha  áhkuid  rolla <em type="italic">Árbbolaččat </em>teavsttas.  </p>
    <p>Lea go Birgget dattege nisu gii duhtá eallimii mii sutnje lea addon – dáidet sus ge eará  vuordámušat  ja  sávaldagat  eallimii?  Lihku  dáfus  lea  váttis  mihtidit  mo  Birgget sáhtášii  buorebut  válljen.  Nu  mo  govviduvvo  teavsttas  ja  nu  mo  juotna  ovdána,  de  orru ahte  son  lea  bures  beassan  ovddidit  dáidduidis  ja  máhtuidis  go  eallindilli  lea  leamaš  su miela  mielde  ja  oadjebas  rámaid  siskkabealde.  Eai  govviduvvo  sus  makkár  ge  eará attáldagat  dahje  sávaldagat.  Jos  juoga  váilu  Birggeha  persovnna  ovdáneamis,  de  dat manná eanet dan guvlui ahte son ii leat doarvái bures beassan ovddidit dovdduidis, ii ge leat  hárjánan  dovdduid  čájehit.  Su  iešgovva  lea  čadnon  dálueamida,  eatni  ja  áhkuid áittardanrollii,  muhto  son  eahpida  ge,  nu  mo  <em type="italic">Árbbolaččat </em>nuppi  oasi  gaskamuttus,  gos čujuhuvvo govvii man Issát lea Birggehis málen:  Birgget  čohkkái  beavdegeažis  oapme  firkkal  badjelis,  stuorra  sudnes  rápmát roaŋkut  bures  oidnosis  čippiid  alde,  oppa  su  olgguldas  hámis  sáhtii  njuolgga lohkat  man  dolkan  son  lei  eallimis.  [...] Dávvalis oinnii ahte Issat máhtii gal jos duođas  geahččalii,  nu  deaivilit  son  lei  buktán  ovdan  bargoolbmo  iluhis  eallima. (ÁII, 135) Dát govva čájeha elemeantta mii hárve govviduvvo teavsttas: persovnna rumašlaš visuála govvádus.  Muđui  leat  teakstaduojis  measta  beare  buhtes  gielalaš  persongovvádusat. Goalmmátpersovnna  olggobeale  muitaleaddji  buktá<em type="bold">  </em>visuála  govvádusa  mii  nanne Birggeha  iežas  vuollánan  jurdagiid.  Teavsttas  leat  muđui  persovnnaid  beaivválaš ságastallan  ja  sielueallin  dehálaš  elemeanttat.  Persovnnaid  fárda  orru  leamen  elemeanta mii  ihtá  teavsttas  go  das  lea  muhtin  konkrehta  mearkkašupmi,  ovdamearkka  dihte  go duogášpersovdna Heaikka-Máret Hánsa, firkkal badjelis ja koahkaid gohčostahkan, nanne lohkki  headjogova  sus  (ÁII,  184). Issáha  govas  lea  Birgget,  maiddái  firkkal  badjelis, <span type="quote">“stuorra  sudnes  rápmat”</span>  govvemin  bargoolbmo  lossa  dilis.  Lohkki  lea  muđui  friddja hábmet  iežas  gova  persovnnain,  sin  jurdagiid,  daguid  ja  muitaleaddji  fuomášumiid vuođul. Muđui sámi prosas deattuhuvvo dávjá persovnnaid fárda (vrd. Matti Aikio, Hans A.  Guttorm,  Kirsti  Paltto).  Dát  sitáhta  čájeha  maid  mo  málejuvvon  govva  ovdanbuktá iešguđetlágan perspektiivvaid <em type="italic">Árbbolaččat-</em>teakstaduodjái. Goalmmátpersovdna buotdiehtti muitaleaddji fuomášahttá lohkki sihke Issáha dáidduid dáiddárin ja dan maid Issát lea darvehan málejuvvon dávvalii. Lohkki ádde govas mo Issát oaidná Birggeha ja olgguldas  govvádus  kommunisere  lohkkái  (geahččái)  Birggeha  siskkáldas  dili.  Issát  lea </p>
    <p>Guorahalan Heaikka-Máret Hánssa rolla kapihttalis <span type="quote">«Sámi servodaga vuoittáhallit»</span>.</p>
    <p>eallán garra eallima ja máhttá oaidnit eará olbmuid gillámušaid. Dáiddár lea nákcen fáhtet Birggeha  miellalági  dán  áiggi  ja  visuála  gielain  son  govvida  dili  earaláhkai  go  maid sániiguin sáhttá. Sitáhta maŋimuš linjá ovddasta Birggeha perspektiivva, dasgo son iežas gorudiin  ge  beassá  muitalit  lohkkái  <span type="quote">“dá  de  oaidnibehtet  mo  mu  dilli  lea”</span>.  Govva,  ja erenoamážit firkkal mii sus lea badjelis, šaddá vuostálasvuohtan Birggeha iežas iešgovvii: su  árvu  ja  čeavli  vulget  dálueamitrollas,  čeahpes  koahkkan  ja  buorre  eadnin.  Issáha málejuvvon  govas  firkkal  nanne  vuollánan  nissona  gova,  geasa  firkkal  lea  šaddan dálueamida noađđin dan sadjái go dálueamida árvomearkan. Birgget gullá bulvii mii lea riegádan  veahá  ovdal  go  dábálaš  olbmuide  maid  šadde  buorit  vejolašvuođat  vázzit skuvllaid ja váldit alit oahpu, dahje válljet eallinvugiid mat eai gullan árbevirolaš eallimii. Dát  lea  mihtilmas  ollu  <em type="italic">Árbbolaččat  </em>persovnnaide.  Erenoamážit  sidjiide  geat  leat ollesolbmot  juo  ráiddu  álggus,  geat  leat  nuorra  ollesolbmot  aiddo  maŋŋil  nuppi máilmmisoađi  ja  geat  ellet  áiggis  goas  servodaga  nuppástusat  áiddo  leat  álgán.  Dát persovnnat  eai  beasa  riekta  ávkkástallat  ođđa  vejolašvuođain,  vaikko  háliidivčče  ge. Eanas sis fertejit baicce joatkit árbevieru mas leat bajásšaddan ja gávdnat birgenlági das.  Birgget ja su bearraša eallin mearkkašit ollu Máhtebáikái. Birggeha miellaláhki lea dego  baromehter  mii  mihtida  mo  Máhtebáikki  sosiála  eallin  doaibmá.  Eadneolbmo váttisvuođat ja gaskavuohta Issáhii boktet sus eará jurdagiid, várra son ge livčče háliidan juoidá  eará  bargat  go  dállodoallin.  Dilli  lea  aŋkke  nu  ahte  son  ferte  dohkkehit  eallima ráddjemiid  ja  bargat  nu  bures  go  vejolaš,  ja  eallin  jorggiha  ge  buoret  guvlui  Birggeha dáfus  ráiddu  loahpas.  Dalle  lea  geassi.  Birgget  ja  kránnjánisu  Sire  váccašeaba  olgun. Birgget lea buorre mielas, eallin lea buorre sutnje dál go Biret-Káre guovttos leaba váldán badjelasas  dálu  ja  Heandaragain  ge  manná  bures.  Olggobeale  muitaleaddji  kommentere Birggeha  dili:  <span type="quote">“Son  lei  bargoeallimis  heaitima  maŋŋá  sakka  nuppástuvvan,  buidon  ja dávjá  buorre  mielas”</span>  (ÁIII,  237).  Dá  lea  vuot  okta  hárvenaš  visuála  govvádusain teavsttas. Sámiid gaskkas lea ovdal adnon buorre mearkan go nisu lei buoidi, váfis nisu lea nana sámi nisu, sus lea doarvái biebmu ja lea dearvvas. Birgget boagusta velá <span type="quote">“... nu ahte  su  jorba  gorut  dilddistii”</span>  (ÁIII,  237).  Son  rávve  siidaguoimmi  Sire  ahte  ii  galgga duššiid  moraštit,  go  Sire  vuorrástuvvá  boarráseamos  bártni  ja  mo  sus  manná.  Dát  lea buoremus duođaštus das ahte Birgget veadjá bures, go sihke sánit, láhtten ja gorutgiella vástidit  su  buori  millii.  <em type="italic">Árbbolaččat</em>  maŋimuš  teakstaoasis  ihtá<em type="italic">  </em>vuosttaspersovdna-muitaleaddji  mii  oaidná  nisson  guoktá  mannamin  Heaikka  viesu  lusa,  ja  namuha  man buorre lea oaidnit ahte Birgget viimmat lea áddegoahtán eallima (ÁIII, 238). Muitaleaddji </p>
    <p>lea Issát, gii illuda siidaguimmiid buorránan eallindilis ja erenoamážit Birggeha dáfus, gii sus  leamaš  vuoiŋŋalaš  eadnin  (Vest  2006a).  Birgget  loahpa  loahpas  joatká  dego  Mártá Biibalis, son gii buohkaid veahkeha ja biebmá, ja dál nannoset mielain go ovdal.</p>
    <p>
      <em type="italic">Risten – áhkuid árbbolaš </em>
    </p>
    <p>Risten  lea  Ándde  ja  Birggeha  boarráseamos  nieida.  Risten  fárre  Girkosiidii,  náitala láttegánddain  Jyrkiin  ja  oažžu  suinna  njeallje  máná.  Son  eallá  árbevirolaš  dálueamidin guhte fuolaha bearraša ja lagas olbmuid geat muhtimin dárbbašit háleštit, ja son doaibmá teavsttas dorvosymbolan. <em type="italic">Árbbolaččat </em>muitalus álgá go Risten lea 17 jagi boaris. Son lea beassan skuvllas ja lea dan maŋŋá veahkehan eatnis ruovttus návehis ja mánnábiigán. Dál son lea álgán hárjehallin Girkosiidda nuppi buvdii. Son lea ohcalan dohko, go doppe son lea skuvlla vázzán ja sus leat skihpárat doppe. Son orru Lemet-čeazi luhtte ja lea ge son guhte lea fidnen Ristenii dan barggu. Risten govviduvvo ná: Hoavda  liiko  Ristenii,  nieida  lea  veahá  udju,  muhto  oahpalaš  ja  buorrelunddot. Risten stelle dávviriid hilduide ja geahččá ahte daidda bohtet rivttes hattit. Son lea hui  skihkalaš  nieida,  lea  dákko  rohtašuvvan  vánhemiiddásis,  Ánde  dohkkeha dušše  buori  barggu,  Birgget  njuolgga  buohcá,  jos  buot  ii  leat  ortnetmielde ruovttus. (ÁI, 31) Buotdiehtti muitaleaddji čujuha vuos Ristenii, mo son juohke láhkai lea buorre nieida, ja dasto vánhemiidda, geat guktot leaba dárkilis ja barggánis olbmot. Dát nanne gova man lohkki  álggus  oažžu  Ristenis,  stáđis  ja  albma  olmmožin.  Risten  lea  ráhkistuvvan  Jyrkii, gii lea láttegánda máddeleappos eret ja bargá guorbmebiilavuoddjin. Dainna son vuodjá čievrra ja sádduid geaidnobargiide. Risten álgala Jyrkiin, soai lohpádaddaba ja náitaleaba dasto. Go geaidnobarggut nohket, de Jyrkis ii leat šat bargu. Risten sáhttá leat nággár, ii ge áiggo fárret (ÁI, 104–105, 120). Son lea hui čadnon ruovttuguvlui ja soai isidiin ollu riidaleaba  dan  dihte.  Go  lea  vuosttas  máná  vuordimin,  de  Risten  jurddaša  ahte  mánnái livččii  buoremus  bajásšaddat  oahpes  guovllus  ja  fulkkiid  luhtte  muhto  miehtá  loahpas fárret.  Lihkus  Jyrki  fidne  barggu  biilavuoddjin  gielddas,  Máhtebáikki  ássi  ja gielddastivrralahttu  Nillá  vehkiin.  Risten  guovttos  Jyrkiin  ásaheaba  iežaska  ruovttu. Risten  heaitá  buvdabarggus  go  oažžu  boarráseamos  máná.  Maŋŋil  go  leaba  orron láigoviesus,  de  soai  hukseba  viesu  gos  sudno  golbma  bártni  ja  okta  nieida  bajásšaddet. Soai  ealliba  ráfálaš  eallima  ja  soabadeaba  náittosdilis.  Go  mánát  sturrot,  de  Risten  fas bargagoahtá buvddas.  </p>
    <p>Risten čájeha nuorran juo ahte son lea doaimmalaš ja barggán. Son lea gierdevaš ja máhttá olbmuiguin hállat. Nillá eamit Káisá govvida Ristena ná: <span type="quote">“– Dat lea hilljánis nisu muhto ceavzá bures barggustis, olbmot liikojit Ristenii”</span> (ÁI, 127). Sus lea diekkár luondu mii dahká ahte olbmuin lea luohttámuš sutnje ja oskkildit suinna háleštit váttis áššiid birra ge. Áinnas Heaikka guovttos Issáhiin, geat guktot ealliba veahá servodaga ravddabealde, láveba  fitnat  Risten  guoktá  luhtte  káfestallamin  (vrd.  ÁI,  86).  Risten  lea  eatnistis  árben doaimmalašvuođa muhto ii leat seammá gieđalaš. Son láve šállošit go son ii leat seammá čeahppi  láibut  go  Birgget.  Dá  oktii  go  Heaika  fitná  galledeamen:  <span type="quote">”–  Heaika  lei  várra káffegohpa jugistit, dál go deaivá leat dálus vuohkkasit varas nisoláibige. In leat álggage seamma čeahppi láibut go eadni, Jyrki lea máŋgii cuigen das”</span> (ÁII, 11). Heaika jurddaša ge iežainis ahte Risten duođaid ii leat seammá čeahppi go Birgget láibut, muhto dan son ii daja jitnosit. Risten lea bajásšaddan árbevirolaš sámi smávvadáloniid ruovttus ja viggá nu bures  go  sáhttá  joatkit  sámi  árbevieruid.  Teavsttas  bajiduvvojit  sámi  árbevierut  ja kultuvra  ge,  go  Risten  coggá  láđđegávtti  go  náitala  (ÁI,  98).  Go  guokte  boarráseamos gándda  leaba  unnit,  son  sámásta  sudnuin,  muhto  ii  leat  álki  doalahit  ja  nannet  giela Girkosiiddas  gos  olbmot  nu  leat  suomastišgoahtán  (ÁII,  11).  Nubbi  vierru  mii <em type="italic">Árbbolaččat</em> vuosttas oasi loahpageahčen lea nohkagoahtán guovllus, lea sámi árbevirolaš gumppusteapmi ja márfun. Teavsttas dat gohčoduvvo dološ vierrun (ÁI, 213). Risten ihtá árbevieruid  gáhttejeaddjin  go  árvvus  atná  sámi  borramuša  ja  áigu  oahppat  márfut  ja gumppustit  dološ  vieru  mielde  go  Eetu  skihpára  gánda  gásttašuvvo  (ÁI,  214).  Dán oktavuođas  son  doaibmá  iežas  eatni  kontrástan,  go  Birgget  ii  ane  manin  ge  dákkár biepmu.  Risten  lea  stáđis  nisu  gii  eanemusat  jurddaša  máná  ávkki  go  lea  vuordimin vuosttas máná. Son lea isidiin huksen buori eallima ja nana vuođu mánnái. Muitaleaddji ge  duođašta  dán  gova:  <span type="quote">“Risten  dikšu  uhcahačča  ja  lea  aiddo  dakkár,  go  buori  eatnis vurdojuvvo”</span> (ÁI, 165).  Risten  eallá  máŋgga  dáfus  eará  eallima  go  su  eadni  ja  áhkku:  son  lea  fárren Máhtebáikkis, son ii leat dálolaš muhto sus lea baicce leamaš dienasbargu buvddas, son lea  náitalan  láttániin  gii  lea  sisafárrejeaddji,  gii  nappo  lea  boahtán  guvlui  ođđa  áiggi nuppástusaid  rávnnji  mielde,  biilavuoddjin  geaidnobargguid  oktavuođas.  Son  lea mánnáolmmoš,  fuolaha  stuora  bearraša  ja  doaibmá  earáid  áittardeaddjin  ge.  Govva  mii ráhkaduvvo  Ristenis  lea  nana  sámi  nissonin,  gii  lea  sihke  gierdil  ja  stáđis.  <em type="italic">Árbbolaččat</em> álggus<em type="italic">  </em>Risten  joatká  Áhku  doaimmain,  Issáha  gáhttejeaddjin,  ovdal  go  Issát  fárre Máhtebáikái  ja  Birgget  buorebut  suinna  oahpásmuvvá.  Issát  lea  <em type="italic">Árbbolaččat</em>  álggus juhkki,  ii  ge  leat  sus  fásta  orrunsadji.  Risten  buktá  eará  gova  sus  vaikko  sutnje  ge  láve lossat  go  Issát  boahtá  diibmoviissáid  čohkkát  sin  geahčen  duššiid  hállát:  <span type="quote">“Muhto  mun liikon gal sakka Issáhii, Issát lea nu earálágan go earát”</span> (ÁI, 129). Risten ii leat goassege fitnan olggobealde ruovttuguovllu, ii leat oaidnán stuorát máilmmi, muhto sus lea liikká rabas, nana ja stáđis miella mii diktá su oaidnit, guldalit ja áddet nuppi. Ristena jurdagat maid buktet lohkkái eará oainnu Issáha dáfus, justa earalágan olmmožin. Nubbi dáhpáhus lea áidna háve go Nillá geažida geasa ge ahte sudnos ii leat Káissáin nu álki náittosdilis. Nillá lea vuot okta <em type="italic">Árbbolaččat </em>persovnnain guhte dovdá iežas govssahallan eallimis. Son oskkilda Ristenii dan dovddastit dialogas, maŋŋil go ovtta skihpára máná risttahuvvamis lea veahá válddestan:  </p>
    <p type="listitem">–  Dat  lea  vahát  go  olmmoš  riegáda  menddo  gáržžes  birrasii,  logai  Nillá.  Risten</p>
    <p>guldalii iige vástidan.  Mun sáhtášin eallit stuorátge máilmmis, jáhkatgo?  –Jáhkan gal.  –  Lean  dego  dubmejuvvon  dákkár  eallimii.  Jos  livččen  riegádan  stuorát máilmmis  de  mu  birra  vel  hállojuvvošii,  jáhkatgo?  Risten  geahčai  jienajávohaga gielddaalbmá váiban čalmmiide. (ÁI, 218)  Maŋimuš  cealkka  čájeha  ahte  ii  dárbbaš  ollu  sániiguin  doarjut  nuppi  olbmo,  guldalit  ja oaidnit  su  lea  dávjá  justa  dan  maid  nubbi  dárbbaša.  Nillá  vel  jearrá  jos  eará  sajis máilmmis livččii ášši jos olbmot earránit. Risten jearrá jos sudnos leat váttisvuođat muhto Nillá ii hála šat dađi eanet dan birra. Dušše namuha ahte ollu čehppodat manná duššás go riegáda  dakkár  doaresbeale  báikkiide.  Loahpas  Risten  láide  juhkaluvvan  Nillá  guorus gámmárii  nohkkat.  Nuppi  dáhpáhusas  Risten  birgehaddá  Máhte-Máhtiin  maŋŋil  go Máret-Ánne isit Kauko ribaha dadjat ahte son borašii ovdal dápmoha dahje čuovžža, go luosa.  Eatnogátte  olbmui  lea  dát  garas  gullat  ja  Máhte-Máhtte  duođaid  suhttá  (ÁII,  41). Risten čoavdá ášši: <span type="quote">“– Ale juo viša Máhtte leat bahámielas, donge gáimmi gásttašeamen, seđohalai  Risten”</span>  (ÁII,  43).  Risten  ádde  ahte  Máhtiin  ii  sáhte  digaštallat  go  son  lea diekkár mielas, son baicce ájiha Máhte ja oažžu su jurddašit eará ášši.  Risten lea áidna mánná geainna Ánde lea álo bures dovddiidan. Sus lea álo leamaš ollu bargu ja lea leamaš ollu eret, ii ge leat nu bures oahpásmuvvan mánáide (ÁIII, 39). Risten  lea  eadnái  ge  dorvu,  ovdamearkka  dihte  go  Birgget  fitná  Issáhiin  mátkkis.  Lea Risten gii doarju eatni nu vai son loahpas arvá vuolgit. Risten oastá heivvolaš biktasiid ja skuovaid dakkár mátkái, ja šikkasta áhčis go dasa deaddá gos Birgget galgá oađđit. Risten de láhttesta: <span type="quote">“– Na maid áhččiges dál!”</span> (ÁII, 228). Dát govvádusat čájehit ahte Risten ii dárbbaš  geavahit  ollu  ja  stuorra  sániid,  ii  dalle  go  doarju  ii  ge  go  cuiggodit  ferte.  Iežas hilljánis  ja  vuogas  vugiin,  ovddasta  Risten  dorvvolašvuođa  iežas  lagasolbmuide,  juoga mii lea dehálaš olbmuid buresbirgejupmái. Erenoamážit soga boaresbártnit ja eará albmát geaidda  eallin  lea  lossat,  gamus  dovdet  Ristena  eadnivuođadovddu  ja  ohcet  sus  dorvvu. Risten doaibmá dasto persovdnan eanemus Máhtebáikki báikegoddedásis, vaikko ieš ii ba oro šat Máhtebáikkis. Eai leat teavsttas ollu govvádusat das maid son ovttaskas olmmožin dáhtošii  alcces,  áidna  lea  álgogovvádus,  go  son  ohcala  Girkosiidii  gos  son  lea  vázzán skuvllaid ja gos fidne buvddas barggu, ja loahpas, go mánát leat sturron ja son fas álgá buvdabargui, masa liiko. Sus ii ge leat oktavuohta stuorát servodahkii, earret dan ahte son lea fárren Máhtebáikkis Girkosiidii ja lea náitalan olggobealde boahtán láttániin.</p>
    <p>
      <em type="italic">Eadnivuohta ja eallima gierdu </em>
    </p>
    <p>Dát  dáhpáhusat  leat  ovdamearkkat  das  mo  Risten  olmmošlašvuođainis  viggá  doallat soabalašvuođa iežas lagas olbmuid gaskkas. Sus orru máŋgga dáfus nannuset oktavuohta iežas  dovdduide  go  eatnis,  Birggehis,  ja  ilbmá  eanet  harmonalaš  olmmožin.  Risten  ge vuorrástuvvá mánáid bajásšaddama ja skuvlavázzima dáfus, nu mo juohke eadneolmmoš. Son  gullá  bulvii  mii  viggá  oalgguhit  mánáid  skuvllaid  vázzit  ja  válljet  akademalaš geainnu, vaikko sus eai leat alddis leamaš dakkár vejolašvuođat. Nu mo Birgget ge, ballu mánáid  boahtteáiggi  hárrái  guhká  suoivanastá  Ristena  eallima.  Gánddat  eai  vállje akademalaš oahpuid, baicce eanet praktihkalaš bargguid, ja dasa duhtá ge Risten loahpas. Son dovddasta ahte áššit sáhtášedje leat ollu fuonibut ge (ÁIII, 177). Son dohkkeha áššiid nu mo leat ja son lea bures ja nannosit sajáiduvvan iežas eallimii. Dá lea govvádus mii čatná Ristena nannosit eallimii ja eatnamii, jagiáiggiid ja luonddu dábálaš johtui:<em type="bold"> </em> Risten čorgegođii šilju dalán go lei bievlan. Dát lei jahkásaš bargu, masa lei juo hárjánan. Son huraidii oahpes lávlaga, go čoakkildii vistti birrasiin báberbihtáid ja eará  ruskkaid,  maid  dasto  cokkai  stuorra  plásttetsehkkii.  Fargga  lei  vuot  geassi. Jiekŋa lei mannan ovddit vahkus, lasta rahpaseamen. (ÁIII, 174) Jyrki  geahččá  Ristena  barggadeamen.  Olggobeale  muitaleaddji,  mii  ovddasta  Jyrki perspektiivva, kommentere ahte sudno náittosdilli lea bisson čoahkis. Dán áiggi ii leat šat nu imaš ahte olbmot earránit ge, muhto soai joatkiba ovttas: <span type="quote">“Dákkár eallin orui heivemin sudno stáđis lundui”</span> (ÁIII, 174). Dát govvida Ristena nissonin gii čuovvu luonddu rytma. Dat  lea  lunddolaš  sutnje  ja  dasa  lea  son  hárjánan.  Buot  lea  nu  mo  galgá.  Šilljobargu symbolisere Ristena oktavuođa eatnamii, šattolašvuhtii ja eatnirollii. Sudno Jyrki golbma bártni  maiddái  leat  beassamin  eallimis  álgui.  Ristena  vuordámušat  eallimii  leat  čadnon bearraša  buorredilálašvuhtii  ja  ahte  mánát  galggašedje  váldit  alit  oahpu.  Go  bártnit  eai dáhto joatkit skuvlavázzimiin, de son duhtá dasa ge, go oaidná ahte bártnit aŋkke birgejit.  </p>
    <p>Risten lea <em type="italic">Árbbolaččat </em>loahpas giitevaš ja čeavlái árbevirolaš nisson- ja eatnirollas. Son  bovde  juovlaávvudeapmái  dáinna  jurdagiin:  <span type="quote">“Son  háliidii  beassat  giitit  dán  bottus, das  ahte  lei  dearvvas  ja  lei  beassan  muosáhit  eadnivuođalihku,  ráhkisvuođa  –  eallimis oppalohkái”</span>  (ÁIII,  212).  Dát  lea,  seammá  go  Birggeha  rolla  dáfus,  stuorra  kontrásta nissonrollii  maid  Ándde-Márgget  ovddasta  teavsttas,  vaikko  Risten  gullá  nuorat  bulvii. Dán oktavuođas fuomáša lohkki kontrásta Risten ja su oappáid ektui: Risten bissu oppa áiggi stáđis náittosdilis. Son lea njealji máná eadni ja lea oadjebas persovdna geasa earát dorvvastit.  Máret-Ánne  oappá  eallin  lea  kontrásta  Ristena  eallimii.  Son  álgá  seammá geainnu mielde go oabbá: son fidne oappá barggu buvdii go skuvllas beassá. Dasto son náitala láttániin ja oažžu máná. Muhto Máret-Ánne oažžu váttisvuođaid náittosdilis. Son gáhta go isit fillii su heaitit barggus ja son dovdá ahte dál orru gokčojuvvon máilmmis. Risten  ii  ádde  oappás,  eará  nissonolbmot  han  maid  guđđet  barggu  go  náitalit  ja  ožžot mánáid. Risten čilge oabbái ahte livččii stuorra heahpat earránit ja eadni čierru ja morašta (ÁII, 91–92). Ii stáđis ja jierbmás Risten ge bastte riekta oaidnit Máret-Ánne dán dilis, go su  válljen  lea  ain  dan  áiggi  amas  eanas  olbmuide.  Máret-Ánne  vállje  earránit  ja  fárre dađistaga  Ruŧŧii.  Máret-Ánne  ovddasta  <em type="italic">Árbbolaččat-</em>teakstaduojis  persovnna  mii  čujuha ovddos guvlui, mo servodat ja nissoniid dilli ja rolla leat rievdagoahtán. Dát govviduvvo ge muitalusas go Máret-Ánne maid fidne buvdabarggu maŋŋil go geargá skuvllas, vaikko dan áiggi lea váttis nissonii fidnet dienasbarggu: <span type="quote">“Návetvázzin ja biigostallan ii šat báljo geasut  nieiddaid,  siige  háliidit  ovdánit  eallimis”</span>  (ÁI,  63).  Perspektiiva  lea  olggobeale muitaleaddjis ja dat bidjá dán cealkaga ja Máret-Ánne válljema historjjálaš perspektiivii man  otnábeaivvi  lohkki  bures  ádde.  Máret-Ánne  birge  oktoeadnin,  vaikko  ekonomalaš dilli  lea  sutnje  garas.  Nuoramus  oabbá  Biret-Káre  lea  son  guhte  vuos  fárre  isidiin kránnjáriikii  muhto  de  vállje  máhccat  ruovttubáikái.  Das  lea  nana  symbolalaš mearkkašupmi go Áhkkugáibmi joatká báikedoallin vánhemiid ja Áhku dálus. Su mánát bajásšaddet  ovttas  áhkuin  ja  ádjáin  ja  sii  ellet  árbevirolaš  sámi  smávvadálonin. Váhkarnieidan  sus  ii  leat  dattege  nu  stuorra  eadnivuođa  ja  áhkuid  rolla  kapitála  go boarráset  oappás,  Ristenis.  Eai  su  gaskavuođat  eará  olbmuide,  eai  ge  su  olmmošlaš iešvuođat govviduvvo nu čiekŋalit teavsttas.  Kapihttalis  <span type="quote">«Ođđa  áiggi  vejolašvuođat  ja  hástalusat»</span>  gieđahalan  Áhku  ja  Ristena deaivvadeami,  go  Risten  fitná  Máhtebáikkis  uhca  nieiddažiin.  Ristena  njealját  máná, Ánne-Bikká  riegádeapmi,  symbolisere  liikká  buolvvaid  oktavuođa.  Nieida  riegáda seammá geasi go Hemmo jápmá. Heaika mearkkaša ahte Ánne-Bikká lea soga nuoramus ja  Risten  Girkosiidda-beale  suorggi  máttareadni.  Dás  lea  stuorra  mearkkašupmi Máhtebáikki olbmuide, nu mo muitaleaddji kommentere, Heaikka perspektiivvas: <span type="quote">“Ođđa áigi  lei  guoskkahastán  jorggugistáinis  giláža,  ja  danin  lei  suohtas  ahte  sin  gaskkas  elii Risten-lágan  olmmoš,  gii  lei  gárvvis  guldalit  ja  áddet  nuppi”</span>  (ÁII,  128).  Risten  fuolaha olbmuid  siskkit  eallima.  Lea  buorre  dovdat  oadjebas  olmmošlaš  gaskavuođaid, erenoamážit  go  eallin  lea  lossat.  Risten  eallá  dološ  siidasystema  árvvuid  mielde,  gos buohkat  galge  fuolahuvvot  ja  nannuset  olbmot  válde  vára  heađálaččain  ja  earáin  geat dárbbašedje  veahki.  Máhtebáikki  olbmot  máhttet  ge  atnit  su  árvvus.  Sihke  Ristena  ja Biret-Káre  šattolašvuohta  doaibmá  jápmaságaid  ja  nuppástusaid  vuostefápmun.  Ovtta eallingearddi  loahpaheami  sadjái  boahtá  ođđa.  Risten  mearrida  ahte  mánná  galgá  leat áhku  gáibmi.  Ánne-Bikká  lea  dakko  bokte  čadnon  iežas  máttaretniide.  Ánne-Bikká riegádeapmi lea maiddái mielde čohkkemin olbmuid. Go Risten guovttos Jyrkiin fitnaba Máhtebáikkis  čájeheamen  uhca  nieiddaža,  de  lea  dát  vuosttas  geardde  go  olbmot čoahkkanit  maŋŋil  Hemmo  hávdádusa:  <span type="quote">”Ánne-Bikká  lea  riegádemiinis  buktán  olbmo nuppi  lusa”</span>  (ÁII,  135).  Go  teaksta  joatká,  de  muitaleaddji  doaibmá  olggobeale posišuvnnas:  <span type="quote">”Dákkár  sosiálalaš  deaivvadeapmi  mearkkašii  erenoamáš  ollu  Nillái  ja Birggehii,  geat  leigga  sis  buot  eanemus  gillán  nuppástuvvan  eallindilis”</span>  (ÁII,  135). Muitaleaddji deattuha dáhpáhusa árvvu namuhuvvon persovnnaide. Go teavsttas čuožžu <em type="italic">dákkár  </em>sosiálalaš  deaivvadeapmi,  de  muitaleaddji  viiddida  perspektiivva  Máhtebáikki persovnnaid  bokte  oppalaš  olmmošlaš  dássái.  Deaivvadeamit  maŋŋil  go  muhtin  lea jápmán  dahje  muhtin  lea  riegádan,  doibmet  institušuvdnan  olbmuid  gaskavuođain  ja buorredilálašvuođas. Dákkár oktavuođain soga ja báikegotti olbmot sáhttet čoahkkanit ja dovdat  ahte  sis  lea  iežaset  sadji  servodagas.  Ii  oktage  dárbbaš  leat  okto.  Eallima  gierdu čatná olbmuid guhtet guoibmáseaset, ovttaskas olmmožin ja báikegoddelahttun. <em type="italic">Árbbolaččat  </em>goalmmát  oasi  loahpageahčen  nannejuvvo  vuot  Ristena  nana  sámi árbevirolaš nissongovva. Son atná gudneáššin doallat viesu čorgadin, fuolahit mánáidis ja dan ahte isit beassá njuolga borramušbeavdái go geargá barggus: <span type="quote">“Son lei máŋgga dáfus hui  boaresáigásaš  ja  danin  illá  orui  heivemin  otnábeaivái.  Son  čuovui  mealgadis maŋábealde áššiid ovdáneami ja elii dego sutnje alccesis orui buot buoremusat heivemin”</span> (ÁIII, 212–213). Gieddegeašgálgu vuoigŋa eallá viidáseappot Risteniin. Risten lea iežas lagamuččaide  vuoiŋŋalaš  dorvu<em type="bold">,</em>  suinna  sáhttá  háleštit  ja  son  lea  dien  dáfus  eanet  áhkus go eatnis láhkai. Dál go mánát leat sturron ja sis manná bures, lea Risten duhtavaš iežas eallimiin.  Son  sulastahttá  máŋgga  dáfus  eatnis,  muhto  sus  lea  nannoset  miella  ja  lea buorebut  máhttán  válljet  iežas  miela  mielde.  Risten  lea  lihkostuvvan  válljemiin  ja  birge ge  bures.  Son  ii  gula  daidda  geat  dovdet  ahte  sii  livčče  galgan  maid  nu  eará  bargan eallimis,  nu  mo  máŋggas  earát  <em type="italic">Árbbolaččat-</em>ráiddus.  Risten  lea  álgogovvádusa  rájes  juo beassan eallimis álgui. </p>
    <p>
      <em type="italic">Čoahkkáigeassu  </em>
    </p>
    <p>Áhkku,  Biret-Káre,  lea  leamaš  hui  barggán  ja  doaimmalaš  nisu.  Son  lea  nuorra  leaskan juo  ferten  leat  hui  nanus  ja  Máhtebáikkis  son  ádnojuvvo  árvvus  ovttaskas  olmmožin  ja báikegoddelahttun.  Sus  lea  leamaš  Máhtebáikki  jođiheaddji  funkšuvdna,  measta  dego <span type="quote">“siidaisit”</span>, go son lea iežas guovtti bártni lassin, váldán vára giláža heađálaččain. Áhkku ovddasta  dološ  áiggi  jáhkuid  ja  eallima  iežas  máhtuin,  muittuiguin,  diiddaiguin  ja sátnevádjasiiguin.  Sus  leat  persovnnalaččat  unnán  dahkamušat  Máhtebáikki  olggobeale servodagain. Láve gal fitnat Girkosiiddas Lemeha gallemin, maŋŋil go kránnjá Nillá oastá Máhtebáikki vuosttas biilla, muhto eará doaimmat eai leat sus doppe. Su čanastus stuorát servodahkii  lea  eanas  aviisalohkama  bokte,  mii  lea  motiiva  mii  čatnasa  Áhkkui.  Dasto son lea vel dehálaš diehtoaddi Heaikka sohkagirjeprošeavttas ja juohká dakko bokte iežas dieđuid  ja  máhtu  stuorát  servodahkii.  Áhkku  lea  hui  positiiva  ollu  ođđa  ággi nuppástusaide,  earenoamážit  dasa  mii  guoská  materiálalaš  áššiide.  Son  lea  eallán  nu guhká  ahte  oaidná  mo  ollu  áššit  šaddet  álkibun,  ovdamearkka  dihte  go  Máhtebáikái boahtá  vuosttas  biila,  go  gilážii  bidjet  elrávnnji  ja  son  lea  positiiva  hoteallahuksemii  go das  šaddet  bargosajit.  Áhkku  ádde  ahte  ii  leat  šat  sadji  buohkaide  vuođđoealáhusain. Áhkku jurddašaddá dattege leat go son ođđa áiggi nuppástusat boahtán menddo johtilit. Son  oaidná  mo  dat  sáhttet  dagahit  ahte  olbmot  vierášit  guhtet  guimmiideaset, ovdamearkka  dihte  dáhpáhusas  go  Risten  fitná  Máhtebáikkis  uhca  nieiddažiin  ja  mánná ballá  máttaráhkus.  Áhkku  atná  čalmmis  dan  mii  dáhpáhuvvá  stuorraservodagas.  Áhkku lea boares olmmoš, ii ge leat šat doaimmalaš nu mo dalle nuorabun, go maiddái veahkehii gili  olbmuid  materiálalaš  dárbbuiguin.  Dál  boares  olmmožin,  Áhkku  lea  dehálaš háleštanskihpár  erenoamážit  mannjái  ja  Heikii  ja  muđui  ge  gili  olbmuide.  Jos  muhtimis lea heahti, son čákŋala Ándde ja Birgget guoktá kievkkanis, Áhkuin háleštit. Go Áhkku šaddá  seaŋggabuorrin,  de  Heandarat  láve  jitnosit  lohkat  aviissaid  áhkkosis,  dassážii  go son ii šat veaje eanet ja loahpa loahpas jápmá ja guođđá iežas lagamuččaide guorus saji. Birgget joatká vuotnáma árbbi ja searvá báikegotti eallimii iežas málestanmáhtuin ja  gáhttejeaddji  funkšuvnnain.  Birggeha  nisoláibekáfestallan  ovddasta  ruovttu  lieggasa symbolalaš doaimma <em type="italic">Árbbolaččat-</em>teakstaduojis. Birggeha kohkkendáiddut deattuhuvvojit  máŋgasiid  bokte  buorrin  ovdamearkan  earáide.  Birggehis  leat  dát mihtilmas iešvuođat ja ovddastit su gieđalaš beali. Nisoláibehádja ja Birgget nu mo son lea  persovdnan,  ovddastit  oadjebasvuođa,  máhtu  ja  buori  ruovttu.  Nissona  stáhtus servodagas maid sáhttá mihtiduvvot das man čeahppi son lea kohkket ja láibut. Ovttaskas olmmožin Birgget doaibmá rievtti mielde buoremusat <em type="italic">Árbbolaččat</em> loahpageahčen, dalle orru son ge áddemin eallima. Báikegoddedásis lea Birgget guovddáš olmmoš oppa áiggi, son doaibmá eanas áiggi giláža gáhttejeaddjin, erenoamážit borramuša ja čorgema dáfus, vaikko  sus  ii  leat  álohii  alddis  nu  buorre  dilli.  Olggobeale  servodagain  ii  leat  sus  baljo dahkamuš.  Birgget  lea  árbevirolaš  sámi  nisu  gii  ii  liiko  nuppástusaide,  son  dárbbaša oahpes  eallima  oadjebasvuođa.  Son  vuordá  ahte  bárdni  váldá  badjelasas  dálu  muhto vásiha ahte Heandarat ii gáro dan dahkat. Heandarat botke árbevieru joatkit vánhemiiddis barggu  ja  Birgget  dovdá  dávjá  iežas  govssahallan  eallimis.  Birgget  rahčá  eallima nuppástusaiguin  mat  deivet  su  guovdu,  ja  dát  čuohcá  sihke  ruovttu  vuigŋii  ja  olles báikegoddái.  Go  Birggeha  kievkkanis  váilu  nissona  doaimmalaš  dynamihkka  ja ruovttudovdu,  de  gillá  masá  juo  olles  giláš.  Su  dilli  geahppu  go  váhkarnieida  váldá badjelasas  dálu  ja  sudno  isidiin  eallinbargu  ii  mana  duššás.  Birgget  ovdána  gal olmmošlaččat  muhto  ii  rievdda  nu  ollu.  Sus  lea  buorre  dilli  go  beassá  eallit  árbevirolaš smávvadáloniid  eallima.  Dat  ii  mávsse  dan  ahte  sus  eai  leat  eará  vuordámušat  ja sávaldagat  eallimii,  muhto  áigi  ii  leamaš  su  bealde  dán  dáfus.  Birggeha  iešgovva  lea čadnon dálueamitrollii ja das vuolgá su birgejupmi. Son joatká árbbi mii vuolgá juo dološ oskku nissonipmiliid doaimmas, go fuolaha lagamuččaid riegádeamis gitta jápmimii. Risten  doaibmá  <em type="italic">Árbbolaččat</em>  muitalusas  árbevirolaš  sámi  nissonpersovdnan.  Son fárre  eret  Máhtebáikkis,  bargá  nuorran  buvddas,  geavaha  ođđa  vejolašvuođaid  mat  dan áiggi  nuorra  nieiddaide  leat,  muhto  joatká  árbevirolaš  nissonrollas  ja  lea  lihkolaš  iežas eallimiin,  eamidin  ja  eadnin.  Ristena  persovnnas  bajiduvvo  nissonvuođa  árvu  das  man dehálaš  lea  addit  ruktui  liegga  ja  buori  vuoiŋŋa.  Sus  lea  buorre  dilli  iežainis,  ovttaskas olmmožin.  Báikegoddedásis  son  doaibmá  oadjebas  luohttámušpersovdnan  Máhtebáikki soga  heađálaččaide  vaikko  son  ii  oro  Máhtebáikkis.  Dáidá  vaikko  dan  dihte  ge  álkit suinna  rahpasit  háleštit,  go  son  orru  veahá  olggobealde  giláža  muhto  dattege  dovdá vieruid  ja  olbmuid  doppe.  Stuorát  servodagain  ii  leat  sus  ollu  oktavuohta,  muhto  áiggit leat rievdan ja sudnos leat Jyrkiin akademalaš vuordámušat mánáide, vaikko ii goabbá ge sudnos  leat  alit  oahppu.  Gánddat  eai  leat  dattege  dasa  gergosat,  sii  oidnet  mo  vánhen guovttos leaba birgen vaikko eaba leat vázzán eanet skuvllaid go bákkolaš álbmotskuvlla. Sii váldet praktihkalaš oahpuid ja Risten dohkkeha dan go oaidná ahte sii birgejit. Risten gávdná  iežas  saji  eallimis  ja  servodagas.  Lea  son  guhte  gokčá  uvssa  Áhku  gámmárii muhto lea liikká son gii joatká áhkuid árbbi.  Áhkku, Birgget ja Risten doibmet iešguđet láhkai soga máttareadnin ja Máhtebáikki olbmuid  áittardeaddjin.  Sidjiide  ii  čatnas  addo  dakkár  govva  ahte  patriárkkalaš  servodat sin deaddá vaikko vel ellet árbevirolaš dálueamidin, viššalis ja doaimmalaš nissonat geat dollet dálu ja váldet vára iežaset lagamuččain. Sis lea buohkain nana sajádat báikegottis, siidaguoimmit ja fuolkkit atnet sin árvvus. Áhku ja Ristena vuoiŋŋalaš bealli govviduvvo erenoamážit sudno nana beallin, Birggeha dáfus lea su praktihkalaš máhtus eanet deaddu. Buohkain  lea  <em type="italic">Árbbolaččat  </em>muitalusas  guovddáš  čoavddaolbmo  sajádat  mii  bajida  sin stáhtusa dábálaš dálueamitrolla hárrái. Sin fuolahusrolla muittuha lohkkái ahte olmmoš ii eale  ii  ge  birge  oktonas  olmmožin,  das  boahtá  dušše  moraš  ja  iluhis  eallin.  Sii  ovddidit kollektiivva  árvvuid,  čatnet  olbmo  šattolašvuhtii  ja  leat  njunuš  olbmot  báikegotti birgejumis. </p>
    <p>
      <em type="bold">Servodaga ravddabeale ássi hástalusat </em>
    </p>
    <p>
      <em type="italic">Issát – govvačeahpi noađđi </em>
    </p>
    <p>Issát  lea  Heaikka,  Ándde  ja  Máhte-Máhte  vilbealli.  Son  orru  <em type="italic">Árbbolaččat</em>  álggus  juo servodaga ravddabealde. Son lea earránan ja sus leat guokte nieidda geat orruba eatniska luhtte  máddin  Suomas.  Issát  lea  máŋggaid  jagiid  orodan  duoppe  dáppe  Girkosiiddas  ja fárre  dađistaga  Máhtebáikái,  vistái  man  árbe  Hemmos.  Son  viggá  oppa  áiggi  birget govvadáiddárin,  go  son  lea  čeahppi  málet.  Ii  leat  Issáhii  álo  nu  álki  birget  málejeaddjin dien áiggi Sámis, ja sus leat eará ge persovnnalaš váttisvuođat mat dahket ahte sutnje lea váttis  beassat  albmaláhkai  eallimis  álgui.  Maŋimuš  vuollekapihttalis  guorahalan  maid nuppi  ravddabeale  ássi  hástalusaid.  Heaikka-Máret  Hánsa  lea  duogášpersovdna  mii <em type="italic">Árbbolaččat  </em>muitalusas  doaibmá  sihke  kontrástan  ja  lassin  Issáha  persovnna  hárrái. Sosiálrealisttalaš konteavsttas sáhttá dadjat ahte Heaikka-Máret Hánsa ovddasta sin guđet ollásit gahččet olggobeallái sámi servodaga dábálaš árgabeaieallima. Su persovnnas leat intertekstuála čujuhusat muhtin Jovnna-Ánde Vesta servodatberošteaddji artihkkaliidda. Issát  ihtá  vuosttas  geardde  <em type="italic">Árbbolaččat </em>vuosttas  oasi  álgogeahčen,  go  čakčat  fitná skihpáriiddisguin  Heaika-vilbeali  galledeamen  Máhtebáikkis.  Lohkki  ádde  ahte  ii  leat vuosttas geardde ahte dát joavku čoahkkana Heaikka geahčai, speallat ja juhkat. Vuosttas govvádus sus lea: <span type="quote">“Eamit lea guođđán Issáha moanat jagit dassái, ii lean šat veadján eallit suinna ovttas. Issát lea málár, gii sárgu ja mále čáppa govaid”</span> (ÁI, 15). Issáhis lea garra eallin, ii ge birge nu bures. Go lea ruhta, son láigoha orrunsaji gos nu. Go ii leat ruhta, de son golggada skihpáriid fárus ja sii fállet sutnje lanja ja borramušbihtá. Dán oasis geahčan vuos  mo  Issát  duostu  hástalusaid  ja  váttisvuođaid  dan  vártnuhis  dilis  go  lea  ja  mo  son birge  ja  hálddaša  iežas  eallindili.  Lean  kapihttalis  <span type="quote">«Čálli  ja  dáiddár»</span>  suokkardallan Heaikka  hástalusaid  birget  čállin  sámi  báikegottis  gos  olbmot  eai  ane  su  doaimmaid albma  bargun.  Mo  birge  dasto  Issát  govvačeahppin,  seammá  servodagas  ja  áigodagas? Áiggun  vel  gieđahallat  Issáha  oktavuođa  báikái  ja  man  dehálaš  dákkár  oktavuohta  lea sutnje.  Go lohkki oahpásmuvvá Issáhiin, son govviduvvo surgadis lági mielde: su gohčodit Lurfe-Issáhin,  Issát-ribožin,  Málárin  ja  olbmot  šuohkihit  manne  diekkár  buorre  almmái áigu  iežas  duššadit  (ÁI,  74).  Dát  lea  stuorra  kontrásta  Issáha  boarráset  vielja,  Biehtára eallimii. Soai leaba bajásšaddan Máhtebáikkis. Sudnos lei eadni lámis ja son lea áigá juo jápmán.  Vieljaid  goabbatláganvuohta  govviduvvo  ná:  <span type="quote">“Goavis  eallinbiras  skuvlii Biehtáris,  boarráseappos,  buori  bargoalbmá.  Issáhis  ii  boahtán  bargi  ii  goassige,  son  ii ádden ahte barggus lea su iežas buressivdnádus, gii bargá dat birge”</span> (ÁI, 45). Olggobeale muitaleaddji  fuomášuhttá  lohkki  man  guovddáš  bargu  lea  olbmo  birgemii,  go  sánit  <span type="quote">“gii bargá  dat  birge”</span>  muitala  oppalaččat  barggu  árvvu  birra  sámi  servodagas,  ja  áinnas árbevirolaš  rumašbarggus  mas  oaidná  konkrehta  bohtosiid,  lea  stuorra  árvu.  Dan  maid oaidná  <em type="italic">Árbbolaččat  </em>muitaleami  áiggi  mielde.  Issáha  vieljas  Biehtáris  lea  stuorra  dállu Badjenjárggas,  eamit  ja  mánnáčora.  Biehtár  lea  barggán  ja  birge  guovllu  dábálaš ealáhusas.  Son  lea  searalaš,  juoga  mii  árbevirolaš  sámi  servodagas  lea  leamaš  hui guovddáš iešvuohta almmáiolbmuid dáfus (Eikjok 2007: 111). Go lea searalaš, de čájeha almmái  ahte  son  lea  gievra  ja  birge,  ja  son  máhttá  váldit  vára  bearrašis.  Biehtár  lea bargoalmmái ja sutnje sáhttá luohttit, son eallá das mas eana sutnje addá, nu mo olbmot dan guovllus álo leat dahkan. Issáha birra dadjet olbmot manne son ii mana albma bargui, viššá duššiid dádjut (ÁI, 45). Skihpárat gal rábmojit Issáha málendáidduid, máŋggas dan dahket,  muhto  dat  ii  rehkenasto  albma  bargun!  Issát  čađat  rahčá  iežas  hearkkes iešdovdduin.  Son  navdá  iežas  čeahpes  málárin  muhto  lea  seammás  eahpesihkkar  ja oaivvilda ahte earát eai ádde, ja sus ii leat leamaš goassege lihkku. Issáhis leat maiddái rehálaš  govvádusat.  <em type="italic">Árbbolaččat  </em>vuosttas  oasis  lea  dáhpáhus  mas  Elle,  Lemet-vilbeali nieida ja Ristena viellja Heandarat, váldiba Ristenis ruđa maid Elle addá Issáhii. Elle liiko Issáhii ja gohčoda su čeahcin. Ristenis lea irgi ja bargá buvddas. Elle lea ain mánná ja su mielas dan mađe gal juollu Issáhii, geas ii leat mihkkege (ÁI, 56). Oamedovdu givssida Issáha,  son  johtá  čoakkálmasain  ja  son  diehtá  ahte  sárdnealbmát  navddášedje skealbmavuohtan  geavahit  earáid  ruđaid,  ja  Issát  doalvu  ruhtakonvoluhta  Ristenii  (ÁI, 57). Oamedovdu geahppu ja Issáhis ihtá sympáhtalaš govva maiddái. Issát joatká juhkamiin ja golgá Girkosiidda geainnuid mielde. Go Erke, juhkan- ja speallanskihpár,  heavvana  Etnui,  de  Issát  ovtta  gaskka  heaitá  juhkamis  (ÁI,  55).  Son  ii dattege nagot oalát heaitit ja juhkagoahtá fas maŋŋil go Hemmo eamit Riittá jápmá. Ieš diehtá ahte lea dušše gielis ahte son dan dihte fas juhká, son juhká danne go lea nu okto ja livččii  muđui  ge  fas  juhkagoahtán  (ÁI,  67).  Loahpas  son  celkojuvvo  eret  láigolanjas, heajos eallima dihte (ÁI, 70). Issáhis leat fuolkkit geat áittardit su ja dan dihte son birge ge,  go  ii  šat  nákce  alcces  háhkat  orrunsaji.  Lemet-vilbealli,  gii  lea  Ándde  viellja,  orru Girkosiiddas  bearrašiinnis.  Lemet  lea  leamaš  soađis  Issáhiin  ja  diehtá  mii  doppe  lea dáhpáhuvvan.  Son  árkkálmastá  vilbealis  ja  fállá  sutnje  sin  geahčen  orrot.  Issát  vuos vuostálastá go Risten guovttos Jyrkiin hállaba Issáhiin ášši birra, vaikko diehtá ahte sus eai leat vejolašvuođat gávdnat orrunsaji vierroolbmuid luhtte. Son oaivvilda ahte gávdná gal eará sajis ge orrunsaji, ja lasiha: <span type="quote">”– Mu ovddas ii dárbbaš moraštit, mun gal birgen. – Nugo gáttát? geahčastii Jyrki su guvlui”</span> (ÁI, 86). Risten liiko Issáhii ja sudnos lea buorre gaskavuohta, muhto ii son ge jáhke ahte Issát goassege fidne iežas vistti (ÁI, 129). Jyrki gažaldat  báhcá  lohkkái  ge  gažaldahkan.  Issáha  eallindilli  buorrána  dađistaga,  muhto gažaldat bissu lohkki oaivvis go <em type="italic">Árbbolaččat </em>vuosttas oasi loahpageahčen Áhkku namuha niegu  mii  sus  leamaš.  Ságastallamis  Heaikkain  son  ii  dáhto  muitalit  maid  son  lea niegadan muhto dovddaha ahte buori dat ii sáhte mearkkašit. Áhkku dadjá vel Heikii: “– Lean niegadan juo moddii vehá dohko guvlui, dat ii sáhte eará mearkkašit, muhto Issátrievus gal manná nugo manná” (ÁI, 224). Dát nanne lohkki sáhkkiivuođa ja dáhtu diehtit mo Issáhiin manná, ja bastá go son ieš birget? </p>
    <p>
      <em type="italic">Beassat eallimis álgui </em>
    </p>
    <p>Teavstta logadettiin ihtet guokte dehálaš ášši Issáha eallimis ja su birgemis: gaskavuohta iežas  nieidda  guoktái  ja  friddjavuohta  bargat  iežas  dáidagiin.  Issáha  eallima  jorggáldat dáhpáhuvvá  <em type="italic">Árbbolaččat  </em>vuosttas  oasis  go  oažžu  reivve  iežas  boarráseamos  nieiddas, Tytti-Liisus. Son lea 13 jagi ja boarráseamos nieida, oabbá Kristiina lea 10 jagi. Nieidda guovttos  háliideaba  áhčiska  luhtte  fitnat.  Issáhii  lea  lossat  go  ii  leat  iežas  visti,  muhto Gutnel,  Lemeha  eamit,  ja  sudno  nieiddat,  ordnejit  lanja  gos  Issáha  nieiddat  sáhttiba oađđit.  Nieidda  guovttos  orruba  Turkkus,  eadni  Marketta  bargá  buohcceviesus  ja  lea boarrásiidossodaga  jođiheaddji.  Issáha  deaivvadeapmi  nieiddaiguin,  maŋŋil  gávcci  jagi, lihkostuvvá  bures.  Issát  lea  čeavlái  ja  dovdá  iežas  áhččin,  go  son  velá  báhpa  rovvá  ge bisseha čájehan dihte iežas nieiddaid, vaikko muđui ii láve háleštit suinna (ÁI, 139). Dál go Issát fas oažžu oktavuođa iežas mánáiguin, de son giksašuvvá vel eanet dan dihte go sus  ii  leat  iežas  ruoktu.  Son  jurddaša  ahte  nieidda  guovttos  vuordiba  dan  ja  soai  leaba jurddašan  fas  juovllaide  boahtit.  Son  vuot  geardduha  ahte  sus  ii  leat  goassege  leamaš lihkku,  jos  sus  eanet  lihkku,  de  buot  livččii  ordnašuvvan.  Son  sivahallá  ovddeš  eamida, Marketta, go son ii dalle dorjon Issáha nu go eallinguoibmi livččii galgan (ÁI, 134). Dát lea kontrásta dasa mo olggobeale muitaleaddji govvida Issáha vuosttas geardde teavsttas: eamit lea su guođđán go ii šat veadján eallit suinna ovttas. Teavstta álggus Áhkku čuolada Issáha beali ja buktá eará gova su eahpelihkostuvvan náittosdilis go oaivvilda ahte Issát lea čeahppi muhto lei válljen suohpáhis eamida (ÁI, 15). Máhtebáikki kránnjánisu Káisá lea  eará  oaivilis,  son  oaidná  Issáha  juhkkin  ja  dohkkemeahttun  bearraša  hoavdan  (ÁI, 110).  Dán  oktavuođas,  go  Issát  jurddaša  ahte  sus  galggašii  iežas  visti,  boahtá  ge  ovdan mii  lea  dáhpáhuvvan  áhči  árbbiin.  Issát  fitná  báŋkohoavddain  hálešteamen  ja báŋkohoavda jearrá njuolgga gosa Issát lea bidjan iežas árbeoasi. Soai leaba vieljain áhčis árben eatnama ja eará opmodaga. Kontrásta Issáha ja vielja Biehtára gaskkas nannejuvvo vuot:  <span type="quote">“Issát  ii  sáhttán  šiitit  iigo  lean  árben  áhčis  seammaláhkai  go  vielljage,  gii  elii  dál buresbirgejeaddji  dálonin  Badjenjárggas”</span>  (ÁI,  167).  Issát  lea  geassit  56,  guokte  jagi maŋŋil go eamit fárrii máná guoktáin máttás, bargan geaidnobargin. Surgadis bargodilis Issát áigu čájehit masa son bastá. Son lea viššalis bargi, muhto ovtta baráhkas ráhkaduvvo speallanbáiki ja Issát speallá ja vealgáduvvá nu ahte ferte bidjat árbeeatnamiid vekselin. Lemet  viggá  váruhit  vilbeali  go  oaidná  man  apmasit  dat  láhtte,  muhto  Issát  ii  guldal. Ovtta giđa ja geasi áiggi Issát speallá, juhká ja vealgáduvvá nu ahte olles árbeoassi lea dál báŋkku  hálddus.  Teavsttas  ihtá  ironiija  go  báŋku  vuovdá  Issáha  eatnamiid Geaidnolágádussii  čievraváldinsadjin,  vealggi  máksun.  Ieš  Issát  ii  goassege  leat  duođas jurddašan manne nu lea geavvan, lea go dušše heajos lihkku vai mii (ÁI, 169–171). Issát čájeha álggus ahte son lea searalaš ja doaimmalaš bargi, muhto son ii bastte čájehit veahá ge  vuollegašvuođa  go  buot  rahtasa  ja  son  stajida  olles  árbbi.  Maŋŋil  go  Issát  geargá geaidnobargin,  son  veahkeha  Ándde-vilbeali  huksenbargguin.  Son  juhká  olles  juovllaid, boahtá maŋŋit bargui ja rábmo ahte buohkat goas nu galget diehtit gii son lea: <span type="quote">“[M]un in leat seammalágan go earát dán guoira guovllus, mus lea čehppodat mii váilu earáin, danin olbmot  gáđaštit  mu”</span>  (ÁI,  169).  Muitaleaddji  njulge  Issáha  allamielalašvuođa  ovdal  dán cealkaga juo, go deattuha ahte Issát rábmui iežas, vaikko ii leat go bás gohčostat. Máŋga jagi  maŋŋil,  go  Issát  oroda  Lemeha  geahčen,  son  viggá  čiehkat  iežas  ruđahisvuođa  ja rábmo  man  ollu  fidne  máksun  go  mále.  Vuot  lea  muitaleaddji  olggobeale  posišuvnnas cuigemin lohkkái mo dilli duođaid lea: <span type="quote">”Ollu eanet ledje goittot dakkárat geat jurddašedje ahte heaitte juo eret, ale viša, jos duođaid dinet nie bures de manin orut vilbeale lovttas”</span> (ÁI,  167).  Dát  cealkka  lea  miellagiddevaš  dan  dihte  go  álgá  goalmmátpersovnnas, preterihttahámis,  čujuheamen  dasa  mo  máŋggas  jurddašit,  ja  loahppacealkaga muitaleaddji  hállá  njuolgga  Issáhii,  njulgestaga  cuiggoda  su,  imperatiivva  hámis.  Ii  leat loahpas  ge  gažaldatmearka,  das  go  dás  ii  leat  makkár  ge  gažaldagas  sáhka,  dušše eahpelihkostuvvan olbmo dilis.  Dán  rádjái  ii  leat  hábmejuvvon  sympáhtalaš  govva  Issáhis.  Sus  váilu vuollegašvuohta, ii ge leat smáđáhkes olmmoš gii máhttá riekta earáiguin servvoštallat, ii goittot iežas báikegotti olbmuiguin. Issát ii láhtte nu mo vurdojuvvo sámi servodagas dan áiggi,  man  sosiálalaš  organisašuvnna  iešvuhtii  gullá  dávggasvuohta,  fuolkevuohta  ja verddevuohta. Issát áigu bajidit iežas olmmožin, nu mo son háliida leat, ja viggá čiegadit dan  gii  son  rievtti  mielde  lea.  Boađus  lea  ahte  son  stuorástallá  ja  ráhkada  gaskka  iežas lagamuččaide.  Issát  atná  árvvus  sin  geain  leat  visti,  fanas,  biila  ja  nu  ain  viidáseappot. Son  livččii  ieš  ge  allamielalaš  ja  áinnas  gulašii  sin  searvái,  muhto  sus  ii  leat  mihkkege mas lea ávnnaslaš árvu (ÁI, 135). Son deattuha ahte áidna maid máhttá, lea málet. Issát lea bargan geaidnobarggus muhto muđui son ii arvva bargat maidege eará go málet, son šaddá  ovtta  barggu  olmmožin.  Issát  ii  ge  liiko  jos  sus  jerrojuvvo  juhkama  birra.  Oktii Áhkugáibmi,  Biret-Káre,  fitná  oappás  Ristena  galledeamen.  Son  jearrá  Issáhis  njuolgga manin son juhká. Issát ii vástit dasa, jearrá nieiddas jos son gillá skuvllas dan dihte. Biret<em type="italic">Árbbolaččat </em>nuppi oasis boahtá ovdan  manne  soahti  lea  nu  garrasit  merken  hearkkes  albmá:  Issát  ii  iđe  soahtevehkii danne  go  ballu  lei  gievrrat  go  dáhttu.  Dát  merke  su  heahpatsteampaliin  mas  son  ii  leat goassege beassan ollásit eret (ÁII, 95). Dál šaddá eanet áddehahtti lohkkái manne Issáhis lea nu heajos iešdovdu ja manne geassáda sihke fulkkiid ja lohkki dárkomis. Heahpat lea dovdu  mii  muhtimin  lea  dehálaš  jos  olmmoš  dárbbaša  njulget  láhttema,  muhto  lea maiddái dovdu mii dárpmehuhttá olbmo miela nu ahte dat ii leat nu gierdil ja nanus go ferte duostut eallima hástalusaid.  Káre  ii  loga  gillát  muhto  lohká  Heaikka  gillát.  Ii  gáro  šat  buvddaide  go  ii  háliit  Issáha oaidnit. Biret-Káre lohká dán diehtit, vaikko Heaika ieš ii daja maidege. Issát dovdá dán cuiggodeapmin, ii ge liiko dasa. Son maid jurddaša ahte Risten ii goassege cuiggodan su vaikko lea ollu gillán su dihte (ÁI, 76). Issát láhtte nu go juo olmmoš su dilis sáhttá go ii gierdda  gullat  duohtavuođa,  ja  váldá  bahčagit  nieidda  sániid.  Risten  ge  viimmát  duostá dadjat ahte Issát bilida iežas ja Issát sus ge behtohallá ja bealušta iežas, su ii sáhte oktage beahttit: <span type="quote">“Lean oaidnán ollu, dovddan eallima buorebut go dii oktiibuot”</span> (ÁI, 76). Risten de seđohallá, gal son vuoššá káfe, ii galgga Issát šat dan smiehttat. Risten máhttá Issáhiin birgehaddat,  vai  bisuhit  buori  gaskavuođa.  Issát  lea  rašes  dilis  ja  sus  lea  hearkkes iešdovdu,  dalle  ii  leat  buorre  gierdat  earáid  cuiggodemiid  ja  neavvumiid,  vaikko  man buorredáhtolaččat ležžet. Govva mii dás ráhkaduvvo Issáhis ii ollásit govvit su. Son lea olmmoš gii jurddaša ollu, mii dán máilmmis duođaid mearkkaša juoidá, ja son oaidná iežas vártnuhis dili (ÁI, 105–106).  Son  liikká  ii  gávnnat  mo  son  buorebut  galgá  birget  eallimis  ja  lea  váttis árvvoštallat maid son rievtti mielde jurddaša go lohkki ii beasa čiekŋudit su jurdagiidda. Ii leat buorre diehtit manne Issát lea nu mo lea. Lohkki ii ge dieđe olus maidege Issáha mánnávuođa  birra,  earret  dan  ahte  son  bajásšaddá  Máhtebáikkis  geafes  dilis  ja  ahte  su eadni lei lámis. Son lea gánda go soahti buollá ja gohččojuvvo easkka loahppasoahtái. De boahtá cealkka mii muitala lohkkái ollu das mii lea merken Issáha: <span type="quote">“Muhto ii dihtto Issát, das leat nu ollu skihpárat”</span> (ÁI, 40). Ii dađi eanet čilgejuvvo maid dát máksá muhto dát doaibmá lohkkái seaktin. Issát sivahallá Marketta go lea guođđán su. Sus ii leat goassige lihkku  ja  dat  lea  sivva  manin  son  lea  dakkár  dilis  go  lea.  Goalmmátpersovdnamuitaleaddji kommentere dása ahte Issat ii dovddas ahte son lea juo bieđganan olmmoš leamaš  go  deaivvai  Marketta.  Geažiduvvo  ahte  sus  leat  bávččas  muittut  soađis,  maid diehtá dušše Lemet-vilbealli guovllu olbmuin (ÁI, 134). </p>
    <p>
      <em type="italic">Dáiddár, báiki ja birgen </em>
    </p>
    <p>Issát geahččala leat persovdna gii lea rehálaš. Son lea dasa lassin eahpesihkar ja gáibida ollu alddis (vrd. ÁI, 57; ÁI, 88; ÁII, 179). Son háliidivččii bargat dego eará olbmot muhto deattuha  ahte  áidna  maid  son  máhttá,  lea  málet:  <span type="quote">“Muhto  ii  oktage  váldde  su  duođas Girkosiiddas, ii Issát leat bargi, Issát lea málár”</span> (ÁI, 45). Paradoksa su dili dáfus lea justa ahte olbmot oidnet su čehppodaga muhto eai oainne dan bargun mas sáhttá eallit. Issáha perspektiiva  muittuha  ollu  mo  Heaika  oaidná  iežas  dili  <em type="italic">Árbbolaččat  </em>vuosttas  oasi álgogeahčen,  go  lea  viggamin  muoraid  čuohppat  dálvvi  várás:  <span type="quote">“Fuomáša  ahte  dálvvi muorat  leat  garra  barggu  duohken,  son  ii  leat  mihkkege  muorračuohppiid,  muhto  lea riegádan  eará  bargguid  várás”</span>  (ÁI,  14).  Heaika  geahččala  leat  searalaš  ja  ieš  birget dállobargguiguin, nu mo eará ge Máhtebáikki albmát. Son ge vásiha ahte siidaguoimmit eai  ádde  maid  son  áigu  dainna  čállinbargguin.  Oktii  go  Heaika  fitná  galledeamen kránnjáid Máhte-Máhte ja su eamida Sire, de son eaddu go fuomáša ahte soai eaba ádde mas lea sáhka go son muitala iežas čállinbarggu birra. Olggobeale muitaleaddji duođašta Heaikka dovddu, go kránnjáid perspektiivvas boahtá ovdan ahte soai oaidniba su barggu jallas fidnun. Issáha sáhttiba vel áddet, go <span type="quote">“[...] dat lei goittot muhtumin doalahan iežas láibegeažes  gieđa  čehppodagainis”</span>  (ÁI,  74).  Govva  lea  konkrehta  buvttadus  olbmo barggus,  vaikko  ii  dohkke  albma  bargun  jámma  málet.  Issát  lea  nuoramus  Máhtebáikki vilbeliin, son gean searvvis Heaika loaktá buoremusat vaikko son rievtti mielde ii dovdda Issáha  nu  bures.  Dáiddárat  han  dovddadit  gaskaneaset.  Nu  go  Heaika  ge  deattuha  man dehálaš su čállinbargu lea, seammá dahká Issát málenbarggu hárrái, easkka dasto bohtet eará  áššit  (ÁI,  119).  Dákkár  oainnu  govvida  Aimo  Aikio  (2010:  157)  go  árbevirolaš servodagas  sápmelaš  diđii  mo  lei  su  čehppodatviidodat  ja  dan  vuođul  son  válljii  iežas milloseamos  barggu.  Iešgovva  vulggii  das  ahte  son  diđii  masa  son  lei  heivvoleamos. <em type="italic">Árbbolaččat-</em>ráiddus  Issát  geahččala  bargat  dan  maid  son  máhttá,  son  viggá  eallit govvadáiddárin  ovdal  go  dát  šaddá  Sámis  eanet  dábálaš  ja  dohkkehuvvon  birgenláhki. Issát lea dasa lassin viehka okto ja ferte rahčat dáiddára oktonas gičču ovdagáttuiguin ja iežas  dárpmehisvuođain.  Risten  oaidná  erohusa  gaskal  Heaikka  ja  Issáha  ná:  <span type="quote">“Muhto Heaika ii juga, diekko son goittot lea ollu lihkolut go Issát”</span> (ÁI, 78). Jugešvuohta lea ge dat  mii  <em type="italic">Árbbolaččat </em>álggus  eanemus  govvida  Issáha.  Issát  nákce  liikká  jorggihit  buoret geainnu guvlui. Son jurddaša ollu iežas nieidda guoktá ja dan ahte sus ii leat iežas visti. Son  oaidná  Lemeha  lovtta  orrunsadjin  muhto  ii  albma  ruoktun  (ÁI,  167).  <em type="italic">Árbbolaččat </em>vuosttas  oasi  loahpageahčen  Issát  viimmát  nákce  heaitigoahtit  juhkamis.  Maŋimuš juhkanvuoru son ii duššat buot ruđa, nu go ovdal. Muitaleaddji kommentere ge ahte dát lea  čielga  mearka  das  ahte  Issát  lea  nuppástuvvagoahtán  (ÁI,  228).  Issáha  ovdáneamis boahtá  mearkkašahtti  jorggáldat  go  son  mearrida  fárret  Lemet  gácce  luhtte.  Son  áigu hukset  iežas  eallinvuođu  ja  gávdnat  alcces  juogalágan  beasi.  Son  muitala  mearrádusas dálu  olbmuide  ja  daguha  ge  alcces:  <span type="quote">“Ja  maŋimuš  juhkanbadji  lei  dušše  nannen  sus  dan áddejumi  ahte  vulgojuvvot  galggai,  dat  lei  jos  ii  áidna  vejolašvuohta,  de  vuosttas  lávki olbmo árvosaš eallimii”</span> (ÁI, 229). Passiivahápmi <span type="quote">“vulgojuvvot”</span> muitala lohkkái ge ahte dál  de  lea  Issát  duođaid  mearridan  rievdadit  dábiidis.  Passiivahápmi  nanne  sániid <span type="quote">“árvosaš eallimii”</span>, go Issát ferte leat nanus go áigu buoridit dakkár vártnuhis eallima go sus lea, vai šattašii baicce <span type="quote">“árvosaš”</span>. <em type="italic">Árbbolaččat  </em>vuosttas  oasi  loahpageahčen  deaivvada  lohkki  Issáhiin  boares hirsabarttas, eatnodearpmi alde lahka Girkosiidda. Maŋŋelis teavsttas boahtá ovdan ahte Issát  lea  oastán  dan  báikki.  Lean  ovdalis  gieđahallan  mo  Čearddalašvuohta,  báiki  ja ruovttuiduvvan  ihtet  <em type="italic">Árbbolaččat  </em>juonas,  sihke  váldopersovnna  Heaikka  ja  eará persovnnaid hárrái. Vuođđun dása lea Willian Bevisa essaya <span type="quote">“Native American Novels: Homing  In”</span>  (1987),  mas  son  guorahallá  njealje  davviamerihká  álgoálbmotčálli teakstaduoji. Geardduhasttán dás oanehaččat maid kapihttalis <span type="quote">«Čearddalašvuohta, báiki ja ruovttuiduvvan»</span>  lean  čilgen  mo  Bevis  guorahallá  váldopersovnnaid  ovdáneami  ja  dan maid  gohčoda  <span type="quote">“homing  plots”</span>:  Čearddalašvuohta  lea  teavsttain  guovddáš  elemeanta,  ja Bevisa  mielde  dat  sisttisdoallá  golbma  guovddáš  oasi:  vuosttas  lea  ahte  olmmoš, ovttaskas  olmmožin,  ollašuvvá  duššefal  dalle  go  leat  oktavuođat  earáide<em type="italic">,</em>  nubbi  lea  ahte galgá  árvvus  atnit  vássánáiggi  ja  goalmmát  lea  báiki,  dan  oktavuođas  ahte  báiki  lea ruoktu  (Bevis  1987:  587–592).  <em type="italic">Árbbolaččat  </em>lea  kollektiivva  románaráiddu  mas  sáhttá guorahallat  sihke  váldopersovnna  ja  oalgepersovnnaid  ovdáneami,  go  máŋggas  sis ovddastit guovddáš beliid muitalusas. Issát lea dakkár persovdna geas lea erenoamáš rolla <em type="italic">Árbbolaččat </em>muitalusas. Issát lea guovddáš persovdna gii jurddaša ja láhtte earaláhkai go eará persovnnat. Son lea ovddabealde áiggis ja rahčá sihke persovnnalaš dásis, ovttaskas olmmožin  ja  báikegotti  norpmaid  ja  vuordámušaid  ektui.  Joatkkán  dál  guorahallama dáinna  lágiin  ahte  geahčadan  vuos  Issáha  oktavuođa  báikái  ja  dasto  mo  son  ovdána ovttaskas olmmožin báikegottis gos son orru.  Issát lea fárren Máhtebáikkis máŋga jagi áigi, maŋŋil go áhčči jápmá. <span type="quote">“Issát fárrii Girkosiidii, gos gáttii gávdnot buoret eallinvejolašvuođaid go Máhtebáikkis, mas eai lean báhcán  gallege  čáppa  muittu  nuorra  albmái”</span>  (ÁI,  45).  Vearba  <span type="quote">“gáttii”</span>  geažida  lohkkái ahte  Issáhis  eai  dáidde  nu  buorit  vejolašvuođat  Girkosiiddas  ge,  juoga  maid  eanas govvádusat  sus  dán  rádjái  leat  čájehan.  Govva  nuppástuvvá  maŋŋil  go  hirsabartii  fárre. Doppe Issát oažžugoahtá fas ruovttudovddu, juoga mii sus ii leat leamaš Lemet-vilbeali lovttas.  Bartta  lea  ceggen  Heargenjár-Lásse  eatnodearpmi  ala  mannan  čuohtejagi loahpageahčen. Muhtin Reaŋga-Ovllá lea doppe das maŋŋil ásadan muhto son lea jápmán ja barta lea leamaš guorus máŋga jagi, viđaloginjealji rájes. Barta govviduvvo lohkkái ná: <span type="quote">“Dát  ii  livčče  dohkken  šat  gallásii  orrunsadjin,  erenoamážit  Girkosiiddas  ledje  hárjánan buoret  ássandillái  (ÁI,  241).  Govvádus  lea  stuorra  kontrásta  dasa  makkár  dovdu  Issáhis lea alddis: guovtti siiddus mas Issáha ođđa ruoktu govviduvvo oažžu lohkki áibbas eará gova  Issáha  dilis,  dan  ektui  mo  su  eallin  dán  rádjái  lea  leamaš:  “Issát  lei  juo  bures ruovttuiduvvan  visožii.  Rándahis  ceaggájedje  moadde  soahtu  mearkan  ahte  dálus  orui vuot  olmmoš  (ÁI,  241).  Risten  guovttos  leaba  buktán  veahá  lihtiid  iežaska  geahčen, máŋggas leat juo fitnan su galledeamen. Dál olbmot fitnet su luhtte, su ruovttus! Issát ii ge  beroš  das  ahte  visti  ii  leat  buot  ođđaseamos.  Heandarat,  Birgget  guoktá  gánda,  fitná galledeamen Issáha. Son lea behtton, ja Issát ádde dan. De Issát jearrá: “– Jugatgo káfe, mus  lea  nisoláibi?”</span>  (ÁI,  241).  Go  Issát  sáhttá  guossohit  nisoláibbi,  de  dat  nanne  su ruovttudovddu.  Boares  barta  lea  su  ruoktu,  doppe  son  stáđásmuvvá,  juoga  mii  teavsttas lea kontrástan dasa mo son dán rádjái lea dárpmehuvvan. Guossohit nisoláibbi čájeha ahte dát almmái sávvá guossi bures boahtin ealli ruktui, vaikko ii leačča ba ieš ge daid láibon. Issáha  iežas  jurdagat  govvidit  ge  dán:  <span type="quote">“Sohkar  suddá  njálmmis  ja  nisoláibesmáhkka bajida  millii  oadjebas  jurdagiid.  Dát  lea  mu  ruoktu,  son  jurddašii,  go  gulai  mo  dolla šloavai  uvnnas  ja  šogui  lieggasa  goalša  vistái”</span>  (ÁI,  242).  Vuosttas  cealkaga  friija gaskkalaš  muitaleapmi  buktá  lohkkái  gova  das  mo  sohkar  ja  nisoláibesmáhkka  čatnasit Issáha  dovdduide,  ja  buktet  buriid  muittuid.  Nuppi  cealkaga  gaskkalaš  muitaleamis boahtá ovdan Issáha perspektiiva mii nanne su buori dovddu. Issáha jurdagat govvidit mo son  dovdá  iežas  buresbirgejeaddjin  go  son  sáhttá  guossohit  olbmo  iežas  ruovttus. Nisoláibi  symbolisere  dábálaččat  nissonolbmo  oadjebasvuođa  ja  lieggasa.  Málesteapmi gullá ge Issáha hárve čáppa muittuide mat leat báhcán Máhtebáikkis, go son bures muitá mo eadni márffui sávzzamárffiid (ÁI, 214). Dolla uvnnas ligge sihke sielu ja rupmaša ja nanne oadjebasvuođa gova. Issáhis ihtá beanta sympáhtalaš govva. Sus lea iežas ruoktu gos  beassá  málet  ja  bargat  maid  dáhttu,  ja  dehálaš  vuordámušat  Issáha  eallimis  leat ollašuvvan. Son lea gávdnan iežas birgengoanstta. Áhkku fitná muhtin beaivvi Nillá mielde Issáha geahččamin ja Issát doapmala káfe ordnet.  Liegga  stohpu  lea  motiiva  mii  geardduhuvvo  guktii  dán  botta  go  Áhkku  lea  su geahčen: <span type="quote">“Nillá čohkkášii guhkitge liegga stobus, muhto fertii vuoddját gillái veahki dihte [...]”</span>. <span type="quote">“Issát ja Áhkku hálešteigga dan botta liegga stobus”</span> (ÁI, 246). Son ii ge leat áidna oktonas  almmái  <em type="italic">Árbbolaččat-</em>ráiddus  gii  oaidná  árvvu  das  go  guossuha  nisoláibekáfe. Liegga  stobus  Issát  ihtá  eanet  smáđáhkes  ja  sosiála  olmmožin,  ja  eanet  servvolažžan earáid  ja  iežas  eallimis.  Dát  govva  lea  kontrásta  dasa  mo  Issát  lea  láhtten  dán  rádjái, ovdamearkka dihte go son váiban ja guoiran golgá Girkosiidda geainnuid mielde, illá ba beassá  káffestohpui:  <span type="quote">“Son  geahččá  olbmo  čalbmái,  mun  lean  rehálaš  olmmoš,  mun  in dárbbaš heahpanaddat, moddje váddásit ja jearrá: mo hurgá?”</span> (ÁI, 74). Issát lean maiddái dovdan ahte buohkain earáin lea buorre dilli, sii náitalit, huksejit dáluid ja son lea agálaš golgolaš dán máilmmis. Buorrebeaivvi oahppásat leat mealgat muhto ustibat unnán. Dál go lea heaitán juhkamis ja orru iežas visttis, de son oaidná geat leat su ustibat. Son beassá roahkka  bovdet  olbmuid  iežas  geahčái.  Sutnje  lea  dehálaš  dovdat  iežas  dáluisidin,  dasa lea čadnon árvu ja stáhtus. Sus lea ovddasvástádus, ferte dinet vai beassá máksit biepmu ja eará maid dárbbaša, ja gii dan dahká, <span type="quote">“[...] dáluisitba dieđusge”</span> (ÁI, 242). Go Áhkku guovttos Nilláin fitnaba galledeamen, de lea dáluisit gii ráhkkanišgoahtá guossi guoktái káfe  vuoššat  (ÁI,  246).  Soahtut  mat  ceaggájit  rándahis  čájehit  ahte  dát  ii  leat  guorus stohpu.  Issáhii  dahká  buori  go  son  buđalda  iežas  barttas,  doallá  ortnega  ja  lea  searalaš dego eará almmáiolbmot ge. Son, guhte lea goas nu háliidan fárret guhkás go eallin lea leamaš lossat, ii leat bastán dan dahkat (vrd. ÁI, 45). Issát čájeha ahte máhttá doaibmat dáluisidin, ii ge beroš šat nu ollu materiálalaš valljivuođas. Dehálaš oassi Issáha eallimis lea ahte sus lea iežas visti gos lea bargoráfi ja beassá málet goas sutnje heive. Son liiko eanemusat ijaid gohcit ja málet, ja son beassá dál bargat ii ge dárbbaš ballat ahte vuorjá earáid. Son ieš deattuha man dehálaš ruoktu lea bargui, dahje nuppeláhkai, ja manne son dábálaččat ii háliit báhcit earáid lusa ija orrut. Elle, Lemeha nieida, jearrá Issáhis ii go son báze idjii, maŋŋil go lea dáhtton Issáha ristáhččin bárdnásis: <span type="quote">“– Mu ruoktu lea doppe gos mu bargu lea, dajai govvačeahppi [...]”</span> (ÁII, 201). Go Elle dáhttu Issáha ristáhččin, dat čájeha ahte earát ge atnet su árvvus, son ii leat áibbas okto. Maŋimuš teakstabihttá oasis mii govvida Issáha ođđa ruovttu, muitala man divrras dát báiki lea šaddan Issáhii, go son ijaid mále: <span type="quote">“Čuovga báitá guhkás sevdnjes máilbmái. Jos gii nu dál johtimin Eanu alde, de oainnášii ahte Issát lea ruovttus”</span> (ÁI, 242). Boares barta lea šaddan ravddabeali ássái ruoktun mii čuovggada Issáha eallima ja buktá boahtteáiggi doaivaga. Issát, gii dán rádjái lea ceavzán vilbealis dihte, birge dál ieš. Issát  ii  geahča  šat  nu  ollu  vássánáigái  go  vássánáigi  sisttisdoallá  muđuid  ollu bávččas ja heahpadis muittuid. Son áigu baicce beassat ovddos guvlui. Bevis guorahallá essayas  dan  maid  gohčoda  <span type="quote">“homing  plots”</span>,  mo  váldopersovnnat  davviamerihká  vilges čálliid  čáppagirjjálašvuođa  juonain,  oppa  áiggi  guđđet  ruovttuideaset  gávdnan  dihte buoret  eallima  guhkkin  eret  ruovttubáikkis.  Bevis  čilge  (1987:  581),  čálli  St.  Jean  de Crevecoeur  mielde,  ahte  Amerihká  vilges  olbmo  vuohki  guođđit  ruovttu  ii  mearkkaš dušše  báikki  guođđit,  son  guođđá  maiddái  vássánáiggi,  árvvuid,  vánhemiid  ja  <span type="quote">“dološ áigge  stivrengotti”</span>.  Vássánáigi  ovddasta  eallima  ja  áiggiid  mat  eai  speadjalastte  Issáha dáhtuid  ja  viggamušaid  dáiddárin.  Son  oaidná  ge  iežas  earálágánin  go  guovllu  eará olbmot, nu mo dá čilge oktii go Risten guovttos Jyrkiin fitnaba govvadáiddára gallemin: <span type="quote">“In  leat  čadnojuvvon  áiggiide  nugo  dábálaš  olbmot,  áddebeahttigo?”</span>  (ÁII,  37).  Issát geardduha teavsttas dan ahte earát eai ádde muhto ii boađe čielgasit ovdan mii lea, maid earát eai ádde. Filosofa Gadameris lea vuogas govvádus das mo dáidda doaibmá, go čilge mo  filosofa  Dilthey  oaidná  ahte  mearkkašupmi  gullá  eallindilálašvuođaide  ja  mo  dát boahtá ovdan dáidagis: Dáidda lea erenoamáš reaidu eallináddejumis danne go dáidagis eallin ilbmá čieŋalvuođain masa ii olát ii dárkumiin, ii ge reflekšuvnnain ii ge teoriijain (Gadamer  2010:  271).  <em type="italic">Árbbolaččat </em>muitalusas  Issáhii  dáidda  gullá  ge  eallima  čiekŋalis beliide,  ii  ge  son  máhte  čilget  dan  earáide.  Issát  nanne  iežas  ravddabeale  sajádaga,  dán háve  positiivvalaš  lági  mielde.  Su  identitehta  ii  leat  čadnon  čeardda  oktasaš  muittuide seammaláhkai go ovdamearkka dihte Heaikka identitehta lea. Issát ohcá ođđa geainnuid. Issát ii leat váldopersovdna gii vuolgá ruovttubáikkis stuorramáilbmái, ohcan dihte buoret eallinvuorbbi  ja  dasto  boahtá  ruovttoluotta  go  ii  lihkostuva,  nu  mo  Heaika  govviduvvo. Issát dáhttu bargat friddja dáiddárin, juoga mii eanet govvida ođđa áiggi eallima go áiggi mas Issát eallá <em type="italic">Árbbolaččat </em>muitalusas.  </p>
    <p>Issáha  prošeavtta  dáfus  ihtá  muhtinlágan  <span type="quote">“guođđin”</span>-juotna.  Son  guođđá Máhtebáikki muhto ii mana guhkás eret ruovttubáikkis. Son ii beasa. Issát gávdná liikká iežas  báikki  gos  gávdná  sieluráfi  ja  gos  beassá  ráfis  bargat  dáidagiin.  Friddjavuohta bargat iežas dáidagiin, mii lea Issáha nubbi dehálaš ášši eallimis su nieidda guoktá lassin, eaktuda  dan  ahte  son  maiddái  lea  friddja  báikki  dáfus.  Son  dárbbaša  gaskka  eará olbmuide  go  lea  bargamin.  Dalle  son  dárbbaša  beaivet  oađđit  go  ijaid  mále,  ii  ge  beasa albmaláhkai bargat ii ge vuoiŋŋastit jos jámma lea olbmuid siste. Issát dárbbaša ovttaskas olmmožin  fleksibilitehta,  mii  Bevisa  mielde  govvida  davviamerihká  vilges  olbmuid čáppagirjjálašvuođa váldopersovnnaid. Issát dárbbaša geassádit olbmuin eret, vai gávdná inspirašuvnna  ja  bargomovtta  málet.  Issát  govvida  ge  persovdnan  ahte  eai  buohkat árbevirolaš  sámi  (álgoálbmot)  servodagas  leat  kollektivisttat,  geat  buoremusat  birgejit ovttas  iežas  joavkku  olbmuiguin.  Ánde  Somby  muitala  ovtta  ságastallamis  ahte birgehaddan  lea  sámi  servodagas  leamaš  čadnojuvvon  kollektiivii,  sámegillii  leat individuealla-sátnái čadnojuvvon negatiivva konnotašuvnnat, olmmoš lea iešlágan jos lea individuealla (Somby 2007). Dákkár ágga ii gávdno eksplisihta <em type="italic">Árbbolaččat </em>muitalusas, muhto  buot  áŋgiruššan  Máhtebáikki  olbmuid  beales  oažžut  Issáha  fas  sin  lusa,  geažida dasa  mo  Somby  čilge  birgehaddama.  Vuohki  mo  giliolbmot  badjelgehččet  Issáha  iežas dáhtuid,  nanne  dán  ákka.  <em type="italic">Árbbolaččat</em>  teavstta  paradoksa  lea  ahte  Issáhis  mannagoahtá buorebut  go  máŋggas  earáin  šaddá  losit  dilli.  Birgget  guovttos  Ánddiin  gillába  go Heandarat  ii  beroš  dállodoalus,  Birgget  dovdá  iežas  okto  máilmmis,  Heaika  skurvvaga duollet dálle go rahčá čállimiin, Hemmo boarásmuvvá ja nuonddahallá, seammá Áhkku ge,  Máhte-Máhtes  lea  lossa  dili  ođđa  áiggi  nuppástuvvamiid  geažil,  ii  ge  Heandarat, nuorra olmmoš, áibbas dieđe mo galgá dán eallima eallit (gč. ovdamearkka dihte ÁII, 83, 87).  Issát duođaid ii čuovo earáid rávnnji. Son lea velá gávdnan čovdosa dasa mo galgá beassat  oaidnit  iežas  nieiddaid  heahpanattakeahttá.  Ovdal  go  fárre  bartii,  de  lea váttisvuohtan  ahte  sus  ii  leat  iežas  visti.  Maŋŋil  go  dohko  fárre,  de  soai  áiguba  áhčiska luhtte  fitnat  muhto  Issát  jurddaša  ahte  soai  eaba  ádde  bartta  árvvu  (ÁI,  266).  Čoavddus lea ahte Issát fitná sudno galledeamen Turkkus, juoga mii lihkostuvvá bures. Teavsttas ge ihtá ilolaš govvádus sus, dialogain Risteniin ja Jyrkiin:  Mii  heđiid  mus  dás?  Málen,  murren,  ealašan  hearrán.  [...]  Issát  lei  hui  duhtavaš eallimii aiddo dál. Nieiddaguovttos eaba lean vajáldahttán su ja leigga njulgestaga čeavlái sus, go muitaleigga iežaska skihpáriidda, gii lei diet amas olmmoš sudno fárus. (ÁII, 36)  Dán sitáhtas namuhuvvojit Issáha divraseamos oasit eallimis: málen ja nieidda guovttos. Goalmmátpersovdna-muitaleaddji  duođašta  Issáha  jurdagiid  mat  ihtet  mun-muitaleaddji posišuvnnas vuosttas cealkagiin; sus lea hearrá dilli. Issáhis lea buorre sivva illudit go su čehppodat lea beaggán viidát ge. Dát govviduvvo teakstaduoji geažideaddji humoristtalaš stiillain:  <span type="quote">“Muhtun  dávval  lei  vahágis  čuohcán  Avvila  gaskaskuvlla  sárgunoahpaheaddji čalbmái,  gii  lei  liikostan  dasa  ja  háliidii  oaidnit  lasi  seamma  govvačeahpi  dujiid”</span>  (ÁII, 37).  Issáha  duojit  dasto  dohkkehuvvojit  Roavvenjárgii  muhtin  dáiddačájáhussii.  Doppe maiddái  su  sámeduogáš  deattuhuvvo  ja  Issát  rámiduvvo  sámenoaidin  mii  bidjá  ivnniid eallit  (ÁII,  37).  Issát  viimmát  dovdá  ahte  son  lea  gávdnan  iežas  vuogi  málet  ja  lea áddegoahtán  eallima  (ÁII,  46).  Issát  ahtanuššá  ja  ovddida  iežas  máhtuid  ja  dáidduid dáiddárin.  Son  gávdnagoahtá  iežas  saji  servodagas,  son,  guhte  guhká  lea  eallán ravddabealde.  Son  birge  ruđalaččat  ollu  buorebut  go  lea  guhká  dál  eallán  čorgadit  ja beaggigoahtá guovllu olggobealde, dál dáiddárin dáiddáriid searvvis, ii dušše eksohtalaš deavddan  (ÁII,  78).  Issát  ii  leat  šat  Lurfe-Issát,  Issát-riboš,  son  lea  govvačeahppi.  Dát govviduvvo symbolalaččat go soai Heaikkain leaba čoakkalmasain Máhtebáikkis muhtin geasi.  Issát  geahččá  roahkka  olbmuid  guvlui  ja  čohkkeda  vuosttas  beaŋkaráđđii  Nillá  ja Máhte  báldii.  Heaika  gis  čohkkeda  maŋimuš  ráđđii,  gos  son  beassá  čuovvut  mielde  mii dáhpáhuvvá. Issáha čáppa lávlunjietna gullo buot eará jienaid bajábealde (ÁII, 82). Nuppi vilbeali  vuollegaš  luondu  šaddá  kontrástan  nuppi  vilbeali  áiddo  liđđon  iešdovdui,  mii sihke oidno ja gullo, buohkaid ovddabealde ja bajábealde. Issáha ruovttubáikki guođđinprošeakta  orru  muhtin  muddui  lihkostuvvamin.  Su  eai  vuorjja  dál  vássánáiggi eahpelihkostuvvamat  ja  váivves  vásáhusat.  Issát  dovdá  dattege  ahte  son  lea  okto.  Son ohcala iežas nieiddaid go lea fitnan sudno galledeamen. Son gullá maiddái daidda moatti olbmuide  geat  leat  áŋgirit  leamaš  mielde  doarjumin  guovllu  vuosttas  sámesearvvi.  Issát ohcala  searvvi  maŋŋil  go  dat  heaittihuvvo,  dan  dovddasta  go  Ándde-Márgget,  ovddeš jođiheaddji, fitná su galledeamen (ÁII, 46). Son oaidná oktavuođa gaskal málára eallima ja  oktovuođa  maid  son  muhtimin  dovdá:  <span type="quote">“Muhto  dat  gii  bidjá  jápma  báhpára  eallit  lea oktovuhtii dubmehallan, son geahččalii roahkasmahttit iežas, dat lea dárkilit válljejuvvon joavku, mii bastá dasa”</span> (ÁII, 38). Vaikko mo dal Issát oaidná ášši, son eallá servodagas ja áiggis  goas  kollektiivva  vuoigŋa  ain  lea  nanus.  Bevis  čállá  davviamerihká  indiánaid eallima birra, nu mo dat ihtá teakstadujiin maid son lea guorahallan: <span type="quote">”That an individual exists  is  not  contested,  and  Native  American  life  and  novels  present  all  the  variety  of personality  expected  in  our  species;  but  the  individual  alone  has  no  meaning”</span>  (Bevis </p>
    <p>1987: 590). Paula Gunn Allen, Laguna pueblo čálli, deattuha mo davviamerihká indiána girjjálašvuođas  govviduvvo  makkár  surgadis  vuorbbi  ožžot  persovnnat  geat  leat  válljen eallit oktonassan:  But  the  Indian  ethos  is  neither  individualistic  nor  conflict-centered,  and  the unifying  structures  that  make  the  oral  tradition  coherent  are  less  a  matter  of character, time, and setting than the coherence of common understanding derived from  the  ritual  tradition  that  members  of  a  tribal  unit  share.  […]  This concentration  on  the  negative  effect  of  individuality  forms  a  major  theme  in  the oral  literatures  of  all  tribes.  In  past  as  in  present  narratives,  even  socially encouraged  experiences  of  isolation  end  with  the  isolate’s  reconnection  with  the community. (Allen 1990: 6) Dát dávista sámi luohteárbevieru kollektiivva vuoiŋŋa ge, olmmoš árvvoštallojuvvo iežas olbmuin,  ja  dat  lea  mielde  identifiseremin  su  gullevašvuođa  báikegoddái.  <em type="italic">Árbbolaččat </em>muitalusas ii boađe Issáha bealis goassege ovdan dáhttu fárret ruovttoluotta Máhtebáikái. Sus lea viimmat buorre dilli ja lea duđavaš ođđa, oktonas eallimii.  </p>
    <p>
      <em type="italic"><span type="quote">“Don gulat midjiide”</span> </em>
    </p>
    <p>Maŋŋil go Issát lea bures sajáiduvvan boares bartii, dáhpáhuvvá nubbi mearkkašahtti jorggáldat su ovdáneamis: Hemmo árbejuohkinčoahkkin. Issáhis ii leat miella dohko, Heaika ferte hálahit su vai boahtá (ÁII, 53). Čoahkkimis lea maid Issáha viellja Biehtár, ii ge son leat fitnan Máhtebáikkis moattenuppelot jahkái vaikko orru kránnjágilis Badjenjárggas. Vieljaš guoktás sáhttet goappá ge sivat manne soai eaba gáro fitnat šaddanbáikkis, muhto sudno oktavuođas orru doallamin deaivása Heaikka fuomášupmi <em type="italic">Árbbolaččat </em>vuosttas oasi álggus: <span type="quote">“Máhtebáikkis juogo bissojuvvo dahje doppe vulgojuvvo agibeaivái eret”</span> (ÁI, 22). Biehtáris lea liikká áibbas eará eallin go Issáhis, son lea buresbirgejeaddji dálon, eamit ja mánát. Árbejuogu lean gieđahallan <span type="quote">«Heaika árbbolažžan»</span>-kapihttalis. Heaika jurddaša ahte visti galgá Issáhii. Nu mo čilge Birggehii: <span type="quote">“– Issátis ii leat iežas visti, mis buohkain earáin lea”</span> (ÁII, 55). Biehtár ge nanne dán go dadjá buorre jurddan, go Issáhis ii leat ruoktu, beassá son Máhtebáikki fulkkiid lusa. Dát geardduhuvvo go Biehtára eamit Máret-Iŋgá dadjá eará nissoniidda dialogas maŋŋil go Hemmo lea jápmán: <span type="quote">“Biehtár láve lohkat ahte son ieš gal birge, deháleamos ahte Issátge beassá álgui”</span> (ÁII, 116). Fuolkkit vigget hábmet Issáha saji sogalažžan iežaset govvii. Sii definerejit mii lea eaktun vai Issát ge beassá álgui, ja beassat buori árbevistái, lahka iežas fulkkiid, lea sin mielas rivttes lávki. Issát viggá njulget ášši go sus han lea visti mainna lea leamaš ollu bargu vel, muhto ii oktage viša guldalit. Issát ii ge gáro biehttalit váldimis Hemmo vistti ja nu ášši loahpahuvvo. Issáha <span type="quote">“vuolgin”</span> friddjavuhtii ja iešbirgejupmái ii bistte šat guhká. Son dohkkeha dan vuollánemiin: <span type="quote">“Son livččii fas máhccan dohko gos lei vuolgánge, báhtareapmi olggos friddjavuhtii lei surgadit eahpelihkostuvvan”</span> (ÁII, 57). Dát cealkka buktá miellagiddevaš perspektiivvaid lohkkái: Goalmmátpersovdna<em type="italic">Árbbolaččat </em>vuosttas oasis. Issáha dáhttu orrut okto, ráfis, ii galgga lihkostuvvat. Vaikko Issát ieš dáhttu mearridit gos su ruoktu galgá leat, de fuolkkit dovdet kollektiivva ovddasvástádusa su buorredilálašvuođa hárrái. Eai vuhtto makkár ge bahás dovddut fulkkiid áigumuša duohken, muhto Máhtebáikki olbmot dán oktavuođas liikká čájehit kollektiivva dorvvolašvuođa bahá beali: kollektiiva láhtte paternalisttalaččat Issáha vuostá, ii ge divtte su joatkit geainnu man ieš lea válljen. Sii eai luohte Issáha searalašvuhtii ja birgendáidduide. Jos son lea doppe sin lahka, sii sáhttet doarjut ja veahkehit su, nu mo sin mielas ferte dahkkojuvvot. <em type="italic">Árbbolaččat-</em>ráiddus oaidná, nuppeláhkai go mo Bevis ja Allen govvideaba davviamerihká indiána girjjálašvuođa, ahte Issáha guođđinprošeakta, gávdnan dihte ráfi ja birgejumi, doaibmá dalle go son viimmat gávdná iežas eallinvuogi ja geainnu.  Issát ii dáidde <em type="italic">Árbbolaččat</em>-ráiddu sáŋgár, ii ge váldopersovdna, muhto nu mo ollu eará <em type="italic">Árbbolaččat </em>oalgepersovnnat, son ovddasta nana iešheanalaš jiena. Issát gáhtagoahtá ahte lea lohpidan váldit Hemmo vistti go dát jápmá. Son lea ruovttuiduvvan boares bartii ja  vuordá  baluin  jápmasága.  Hemmo  visti  šaddagoahtá  noađđin  mii  áitá  su  buorre  dili. Son  oaidná  das  dan  buori  ahte  nieidda  guovttos  sáhttiba  fas  fitnat  su  galledeamen,  go Hemmo visttis lea vel sierra latnja gos sáhttiba oađđit. Issát eallá čorgadit ja beaggigoahtá govvačeahppin velá guovllu olggobealde. Muhtimat guovllus leat vel gáđaštišgoahtán su buorránan  eallindási  (ÁII,  75–79).  Issát  čájeha  ahte  oktonas  eallin  Eatnogáttis  doaibmá sutnje.  Son  ii  álo  leat  nu  lihkolaš  iežas  barttas  muhto  son  lea  ieš  válljen  ná  eallit.  Son doallá  dálu  čorgadin,  bivdá  váras  guoli,  mále  ja  guossoha  guossi  mii  duollet  dálle guivása. Oktovuođadovdu ii leat mihkkege ođas sus, ii ge boađe das ahte son orru okto barttas. Issáha sáhttá dulkot persovdnan mii <em type="italic">Árbbolaččat </em>muitalusa konteavsttas lea veahá iešlágan,  muhto  son  dattege  ii  sealgga  mannat  joavkku  dáhtu  vuostá.  Dán  oktavuođas muitaleaddji ovddasta Issáha iežas perspektiivva das mo son dovdá <span type="quote">“bággejuvvon”</span> fárret šaddanbáikái ja fulkkiid lusa. Muitaleaddji posišuvdna ja sánit <span type="quote">“surgadit eahpelihkostuvvan”</span> čujuhit vel viidáseappot muitalusa dáhpáhusaide, guhkit go Issát ieš ge oaidná. Dat lea geahčastat ovddos guvlui. Lohkki oažžu dakkár dovddu ahte dát sáhttá leat ironalaš kommentára muitaleaddji bealis, dahje sáhttá čujuhit dasa ahte dát árbevistehommá ii mearkkaš buori. Cealkka dávista Áhku niegu </p>
    <p>sáhttá maid jearrat: mii lea lihkostuvvat? Lea go lihkostuvvat šaddat málárin, ja dovddus Sámi  olggobealde,  vai  lea  go,  nu  mo  ollu  álgoálbmogiid  jurddašeamis,  máhttit heivehaddat  iežas  ja  bures  sajáiduvvat  iežas  báikegoddái?  Luohteárbevierus  lea kollektiivva  vuoigŋa  guovddážis.  Birgen  lea  čadnojuvvon  persovnnaid  gaskavuođaide báikegoddedássái  ja  iešguđet  olbmo  sadjái  das.  Jace  Weaver  (1997:  161)  govvida davviamerihká  álgoálbmotgirjjálašvuođa  hárrái  ahte  joavkogullevašvuohta  lea  dat  mii ovddasta  álgoálbmogiid  identitehta:  <span type="quote">“I  have  contended  that  Native  literatures  are, ultimately, quests for community”</span>. Guođán dán gažaldaga vástikeahttá iežan beales dán vuoru, dan sáhttá iešguđet lohkki ieš ávvoštallat logadettiin <em type="italic">Árbbolaččat </em>muitalusa. Hemmo  visti  symbolalaččat  čatná  Issáha  Máhtebáikái  ja  báikegoddái,  dego luohteárbevierus  leat  eará  olbmot  geat  leat  defineren  olbmo  servodahkii  gullevažžan  go bidjá  geasa  nu  luođi.  Issát  oažžu  fulkkiidis  iežas  vistti,  juoga  mii  de  čatná  su  fas Máhtebáikái.  Ášši  lea  dušše  nu  ahte  Issát  spiehkasta  kollektiivva  dábis,  son  ii  láhtte  nu mo sii: Issát áigu ieš defineret iežas saji servodagas ja čájeha ahte son ge birge, vaikko su máŋga  jagi  heajos  dilli  dagaha  ahte  fuolkkit  eahpidit  su  válljemiid.  Okta  gii  rievdada oaivila Issáha hárrái lea Ánde, gii muhtin beaivvi finiha vilbealis galledeamen. Issát ballá Ándde buktit jápmasága muhto Ánde áigu beare fitnat Issáha geahččamin. Dialoga sudno gaskkas  govvida  dán:  <span type="quote">“–  Ovdalgo  lea  menddo  maŋŋit,  dajai  Ánde.  Issáhis  ealáskii doaivva ja son vurddii ahte vilbealle joatkkašii.  Dan du vistti vulgen geahččat.  Ovdalgo Hemmo jápmá? – Naa. Ovdalgo Hemmo jápmá ja fárret fas Máhtebáikái, vástidii Ánde rehálaččat”</span>  (ÁII,  110).  Issát  sáhttá  bosihit,  ii  dárbbaš  vuos  fárret  barttas.  Ánde  gis fuomáša ahte Issáha barta lea hui čábbát ordnejuvvon ja lea gusto olbmo ruoktu, ii dušše mii  beare  visttiid.  Ánde  ádde  manne  Issát  nu  illá  fárre  Máhtebáikái  ja  son  oaidná  man unnán  son  rievtti  mielde  dovdá  vilbealis  (ÁII,  110).  Ánde  ovddasta  dás  báikegotti mearridanválddi  Issáha  badjel,  dego  sii,  fuolkkit,  buoremusat  dihtet  mo  galgá  hálddašit Issáha birgema. Teakstaoassi čájeha seammás oasi Ándde persovnna ovdáneamis, ja man unnán  Máhtebáikki  olbmot  beroštit  Issáha  luhtte  fitnamis.  Dušše  nuorra  gánddat, Heandarat ja Máhte-Máhte gánda Viljo, láveba guovllastit su luhtte. Árbejuohkinčoahkkimis  Heaika  ja  earát  ge  čájehit  badjelgeahččanvuođa  go  navdet  ahte Issahis ii leat visti, ii leat ruoktu, ja ii oktage beroš Issáhis jearrat mo su mielas ášši lea.  </p>
    <p>
      <em type="italic">Báhtareaddji máhccá ruovttoluotta </em>
    </p>
    <p>Go  Issát  loahpa  loahpas  oažžu  jápmasága,  de  dat  sakka  sehkke  su  eallima.  Teavsttas govviduvvojit  ruossalasvuođat  mat  čájehit  Issáha  lossa  miela  go  son  dál  guođđá  bartta. Jyrki,  gii  buktá  jápmasága  ja  veahkeha  Issáha  doalvulit  tiŋggaid  Máhtebáikái,  lohká suddun ahte Issát dál fárre, go šaddá guhkit su luhtte fitnat. Issát ieš dadjá ahte ii galgga menddo sakka čatnat iežas ovtta sadjái, ii ge son sáhte guođđit árbeviesu guorusin (ÁII, 114). Issáha jurdagiid siste leat áibbas eará dovddut: son oaidná mo lasttat dál govččašit šilju ja barta luoskkadivččii go dáluisit ii leat šat ieš báikki alde (ÁII, 114). Lohkki oaidná man  čadnon  Issát  lea  iežas  visttážii,  iežas  báikái.  Son  ii  gáro  sániiguin  čilget  dán  iežas fulkkiide,  muhto  daguid  bokte  ja  mo  son  doallá  báikki  ortnega  mielde,  livččii  vejolaš fulkkiide maid fuobmát dán, nu mo Ándde bokte govviduvvo go son fitná galledeamen. Dattege Issát čohkke málenbiergasiid ja eará mávssolaš dávviriid ja guođđá iežas ruovttu ja  máhccá  fas  šaddanbáikái,  iežas  dáhtu  vuostá.  Kollektiivva  dáhttu  lea  ollašuvvan, báhtareaddji lea boahtán ruovttoluotta. Bevis čilge ahte eanas davviamerihká álgoálbmotgirjjálašvuođa  románain  sáŋgár  boahtá  ruoktut  (Bevis  1987:  585).  Dán  oktavuođas oainnán erohusa das ahte boahtit ruovttoluotta ja boahtit ruoktut. <em type="italic">Ruovttoluotta </em>– <em type="italic">ruoktut</em> šaddá  teavsttas  doabapárra  mii  govvida  Issáha  ruossalaš  dovdduid  Máhtebáikái. <span type="quote">«Čearddalašvuohta,  báiki  ja  ruovttuiduvvan»</span>-kapihttalis  čujuhan  dasa  mo  Bevis  čilge čearddalašvuođa  goalmmát  guovddáš  oasi:  báiki.  Davviamerihká  álgoálbmotčálli románain  váldopersovdna  loahpa  loahpas  dávjá  fas  boahtá  ruovttoluotta  reserváhtii: “[<em type="italic">W</em>]<em type="italic">here</em> as well as <em type="italic">when</em> he began. [...] the reservation is not just a place where people are  stuck;  it  is  <em type="italic">the </em>home”  (Bevis  1987:  592)  Bevisa  guorahallamiid  mielde  son  oaidná ahte sáŋgár boahtá ruoktut ja viimmat ge gávdná iežas identitehta. Issáhii ruovttoluotta ja ruoktut  leat  dán  oktavuođas  guokte  goabbatlágan  ášši:  ruovttoluotta  boahtit  máksá  ahte son lea dál gitta báikkis, man son lei áigon guođđit. Máhtebáiki lea báiki gos Issáhis leat ollu  heajos  muittut  garra  mánnávuođas,  váivves  soađeáiggis  ja  bieđganan  náittosdilis. Ruoktut lea sutnje boahtit boares bartii, man son ieš lea oastán ja ordnen alcces ruoktun. Máhtebáiki  ovddasta  ruovttoluotta,  ii  ge  ruoktut.  Issát  orru  dál  cohkkon  Máhtebáikái, dego  gahččan  roggái  mas  ii  beasa  fas  bajás.  Hemmo  árbevisti  doaibmá gullevašvuođagilkorin mii čatná Issáha báikegoddái ja fulkkiide. Fuolkenissoniid mielas Issáhis  lea  lihkku  go  son  oažžu  dakkár  vistti,  dál  son  ge  beassá  álgui,  nu  mo  Sire  dá kommentere seammá beaivvi go Issát boahtá Máhtebáikái: <span type="quote">“– Dál beassá, dát lea buorre visti, ii gallásisge leat dakkár lihkku go Issátis, dajai Sire”</span> (ÁII, 116). Lihkku orru juoga </p>
    <p>mii  mihtiduvvo  materiálalaš  ávdnasiid  mielde,  das  oaidná  mo  olmmoš  lihkostuvvá. Áhkus  lea  maid  kommentára  mii  teavsttas  dego  bákkus  čatná  Issáha  ruovttoluotta boahtima Máhtebáikái. Go gullá ahte Hemmo veadjá hejot, de son muitala Heikii ahte son lea álo diehtán ahte Issát fárre fas Máhtebáikái. Son mieđiha gal dasto ahte lea ollu dan dihte go Issát árbe Hemmo vistti (ÁII, 87–88). Issáha áigumušat ovttaskas olmmožin eai soaba báikegotti áigumušaide. Issáha gullevašvuohta fulkkiide lea muđui govviduvvon sohkanamahusa bokte, go Lemeha  nieida  Elle  čilge  oabbásis  gii  lea  čállán  Issáhii  reivve  dalle  go  Issát  vuosttas geardde  oažžu  reivve  iežas  nieiddain:  lea  Tytti-Liisu,  Issát-čeazi  nieida,  gii  lea  čállán reivve  (ÁI,  117).  <span type="quote">“Issát-ceazi”</span>  sohkanamahus  čatná  su  Lemet-vilbeali  bearrašii  ja Máhtebáikki  kollektiivii  ja  das  lea  rievtti  mielde  positiivva  mearkkašupmi.  Issáha sohkagullevašvuohta  nannejuvvo  ge  dalle  go  Lemeha  nieida  Elle  ii  dohkket  eará  go  su ristáhččin iežas bárdnái (ÁII, 200–201). Issáhii šaddá dát gullevašvuohta váddáseappot ja váddáseappot,  go  son  ii  máhte  bidjat  iežas  rájáid  ovttaskas  olmmožin  kollektiivva siskkabealde. Issáhis lea dakkár luondu ahte son ii loavtte gáržžes báikkis, ii ge doppe gos olbmot leat menddo lahka ja hehttejit su bargoráfi, ii ge doppe gos vuoiŋŋalaš biras lea menddo  gárži.  Dássedeaddu  gaskal  olbmo  ovttaskas  ovdáneami  ja  kollektiivavuođa rihkkojuvvo. Aimo Aikio (2010: 56) čilge olbmo vuogáiduvvama ja birgema hárrái sámi servodagas  ahte  indiviida  ja  servodatlašvuohta  eai  leat  rievtti  mielde  vuostálagaid: <span type="quote">“Olbmuid  bajásgeassinoaidnu  lei  ahte  ovttaskas  olbmo  persovnnalaš  ovdáneapmi servodateallima  guvlui  lea  sihke  indiviidda  ja  kollektiivva  ovdáneapmi”</span>.  <em type="italic">Árbbolaččat</em>ráiddus  oaidná  lohkki  ahte  Issáhii  lea  váttis  vuosttaldit  fulkkiid  válddi.  Sus  lea heahpatsteampal leamaš guhká juo, álggus soađiáiggi ja dasto go eamit su guođđá, nu mo govviduvvo  lohkkái  Issáha  bokte:  <span type="quote">“[L]ei  stuora  heahpat  dalá  máilmmis  eambbo guđđojuvvot okto”</span> (ÁII, 95). Fuolkkit váldet vára sus muhto Issát muhtin muddui massá iešmearrideami, son dego vealgáduvvá iežas fulkkiide. Sii han ellet dološ siidavuogádaga mielde  ja  áigot  dušše  fuolahit  heađálačča.  Máhtebáikki  kollektiivva  vuoigŋa  ráddje  su olmmožin ja dáiddárin, juoga mii maiddái ihtigoahtá su dáidagis. Justa dan áiggi go Issat jurddaša  ahte  son  lea  áddegoahtán  eallima,  lea  son  málen  gova  man  Ándde-Márgget beassá oaidnit. Son ádde ahte lea govva Máhtebáikkis ja jurddaša iežainis: <span type="quote">“Govva lei su mielas  nu  gáppus  oaidnit,  duot  jápma  báiki  ii  sáhttán  gal  leat  Máhtebáiki”</span>  (ÁII,  46). Issáha jurdagat čájehit ahte son geahččala dál sirdit dávvaliidda čiekŋaleamos dovdduidis </p>
    <p>ja jurdagiiddis. Son ii mále šat poastakoartagovaid, dan váras leat govvenapparáhtat (ÁII, 46). Issát ii sáhte govvidit heajos muittuid ja lossa eallima ilolaš ja ealás ivnniiguin.</p>
    <p>
      <em type="italic">Boares barta olles eallin </em>
    </p>
    <p>Symbolalaččat Issáha eallin nohkagoahtá Hemmo hávdádusbeaivvi. Guovddáš elemeanta dán  oktavuođas  lea  justa  Issáha  gullevašvuohta  boares  bartii  ja  dan  báikái.  Juo káfestallamis  hávdádeami  maŋŋá  boahtá  muhtin  jábálaš  dálolaš  gii  fállá  Issáhii  oastit bartta.  Son  jurddaša  dan  alcces  guolástanstohpun  (ÁII,  120).  Issát  eaddu,  ii  ge  mieđa dálolažžii  dan  vuovdit  ja  láhttesta  dasto  Niillái:  <span type="quote">“–  Dat  Girkosiidda  visti  ii  biddjojuvvo geasage nu guhká go mun lean eallimin”</span> (ÁII, 121). Boares barta ja dan mearkkašupmi šaddá govvan das mo Issáha dilli gululdaga vearrána maŋŋil go son dan guođđá ja fárre Máhtebáikái.  Lea  stuorra  kontrásta  das  mo  fuolkkit,  earret  Ánde,  ja  earát  árvvoštallet bartta  árvvu  ja  mo  Issát  ieš  dan  oaidná.  Fuolkkit  ja  earát  oidnet  bartta  dušše  boares mieskan  vistin  mii  rievtti  mielde  ii  dohkke  olbmui  ruoktun,  ja  earát  gis  oidnet  báikki ruđalaš  árvvu,  ovdamearkka  dihte  turistafitnodaga  oktavuođas.  Lea  juo  čielggas  lohkkái man mávssolaš barta lea Issáhii, dat geardduhuvvo teavsttas, eanemus Issáha jurdagiid ja perspektiivva  bokte.  Barta  lea  su  friddjabáiki,  su  ruoktu  ja  su  bargosadji.  Dát  oaidnu nannejuvvo maiddái fulkkiid fuomášumiin go sii láhttestit man čorgat doppe lea. Dat han lea  gusto  muhtima  ruoktu,  muhto  sii  eai  fihtte  oaidnit  man  mávssolaš  dat  lea.  Barta  lea seammá mieskan ja heajos ortnegis go Issát ovdal go son dan oastá. Máŋga jahkái ii leat oktage das beroštan ii ge doallan das ortnega. Nu lea buorre muddui Issáha iežas eallin ge leamaš.  Go  Issát  de  divvugoahtá  ja  sajáiduvvá  bartii,  son  stuorra  fuolalašvuođain  dikšu sihke  bartta  ja  iežas  ja  hábme  ruovttu  su  iežas  dárbbuid  ja  dáhtu  mielde.  Barttas  Issát gávdná maid iežas eallinrytma masa čáhkkeha sihke sosiálalaš eallima ja bargoáiggi: go orru  eatnogáttis,  de  geasset  fitnet  sus  ollu  guossit,  dalle  Issát  ii  bálle  bargat  muhto  son divššoda  baicce  sosiálalaš  gaskavuođaid.  Skápma  de  mále  (ÁII,  78).  Barta  lea  báikkis gosa fuolkkit ja oahppásat goaikkehit guossin, ii ge Issát leat šat nu okto vaikko son orru doppe okto. Son dovdá doppe vuoiŋŋalaš ráfi ja ovdána olmmožin. Issát lea máŋgga jagi orron  fulkkiid  buorredáhtolašvuođas  ja  vuogáiduvvan  iežas  earáid  ruovttus.  Barttas  son lea ieš dáluisit. Guođđit bartta lea seammá go massit oasi iežas sielus. Issát ieš ge oaidná ahte  bartta  árvvu  ii  sáhte  ruđain  mihtidit  (ÁII,  121).  Dat  govviduvvo  buot  buoremus Issáha iežas jurdagiin: <span type="quote">“Ođđa eallin lei álgán dalle, go lei háhkan alccesis vuosttas albma ruovttu, man oamastanvuoigatvuođa muhtumat ledje dál bidjan eahpádusa vuollái”</span> (ÁII, 200).  Dát  cealkka  dávista  Issáha  dovdduid  Hemmo  hávdádeami  maŋŋá:  <span type="quote">“Boares  bartta massin  gottii  váimmu”</span>  (ÁII,  121).  Fárren  Máhtebáikái  ráfehuhttá  dárkilis  govvačeahpi rahčamušaid beassat eallimis álgui. Hávdádeami  maŋŋá  joatká  Máhtebáikki  árgabeaivi.  Issát  viggá  muhtin  láhkai vuogáiduvvat  Máhtebáikki  eallimii,  ovdamearkka  dihte  gullo  son  ge  duollet  dálle murremin, nu mo vurdojuvvo almmáiolbmos ja dáluisidis. Son lea dattege guhká eallán olggobealde guovllu dábálaš bargoeallima rytma. Issát lea olmmoš gii ii nákce nu bures málet  go  giđđa  lahkona,  son  šaddá  dalle  nu  mášoheapme  ja  son  oaidná  ieš  ahte  dát gáidada su guovllu olbmuid eallimis. Su buoremus bargoáigi, málema dáfus, lea skábma. Dalle  son  gohcá  ijaid  ja  mále,  ja  oađđá  beaivet.  Issát  lea,  nu  mo  máŋggas  earát <em type="italic">Árbbolaččat </em>muitalusas, ovddasmanni gii lea ovddabealde iežas áiggi, jos jurddaša sámi servodaga  historjjálaš  ovdáneami.  Issát  dán  oktavuođas  ovddasta  dáiddáriid  vuollegis stáhtusa  ja  gáržžes  vejolašvuođaid  sámi  servodagas.  Earát,  nu  mo  Heaika-vilbealli  ja gielddaalmmái  Nillá,  nákceba  buorebut  vuogáiduvvat  ođđa  áiggi  servodahkii,  vaikko hállu gal livččii ovddidit persovnnalaš attáldagaid eará guvlui. Issát viggá oahpásmuvvat gilážii  ja  olbmuide  dalle  álggus,  vai  riegádivčče  málenfáttát.  Son  fitná  dávjá  Heaikka vilbeliin  hálešteamen  ja  sudnos  leat  ollu  oktasaš  jurdagat.  Áidna  geainna  Issát  dattege oažžu  buori  gaskavuođa,  lea  Birgget.  Leaba  soai  geat  eanemusat  gillába  maŋŋil  go Hemmo jápmá, soai dovddadeaba vuoiŋŋalaččat, nu mo vuohkkasit govviduvvo teavsttas: <span type="quote">“Dađe  mielde  go  golggahuvvon  gatnjaliin  sáhtii  lohkat,  de  buot  eanemus  dát earránanboddu lei čuohcán Birggehii ja Issáhii, geat dovddaiga goabbáge iežaska láhkai, man  earálágan  eallin  livččii  Hemmo  jápmima  maŋŋá”</span>  (ÁII,  119).  Birgget  ovddasta <em type="italic">Árbbolaččat </em>muitalusas  oadjebasvuođa,  nu  mo  su  boarráset  nieida  Risten  ge.  Ovdal  go Issát  fárre  Máhtebáikái  lea  Risten  áidna  geasa  Issát  luohttá  (ÁI,  167).  Sutnje  son muhtimin arvá muitalit váivviidis. Ristenis lea seammá nana nissonrolla go Birggehis ge. Birgget lea ge dat guhte beroštumiin jearrá Issáha málema birra ja sutnje Issát dadjá ahte muhtumat  rádjet  suinniid  ja  muhtumat  dovdamušaid,  go  son  čilge  mo  son  ohcá  vuogas málenfáttáid  (ÁII,  123).  Jovnna-Ánde  Vest  (2006a)  čilge  ovtta  Birggeha  rollain  lea doaibmat  Issáha  vuoiŋŋalaš  eadnin.  Issát,  gean  eadni  jápmá  go  son  lea  nuorra,  gávdná Birggehis  eadni/skihpár-figuvrra,  son  lea  muhtin  guhte  ii  cuiggot  ii  ge  dubme  su.  Dan sadjái  go  viggat  hábmet  Issáha  iežas  govvii,  Birgget  baicce  geahččala  oahpásmuvvat sutnje.  Birgget  fuolaha  su  nu  mo  Áhkku  ge  lea  dahkan,  muhto  Issáha  ja  Birggeha gaskavuohta lea eanet guovttebealat; Issát gamus dovdá Birggeha váivviid ja oktovuođa, ja  lea  sutnje  stuorra  doarjja  go  boahtteáiggi  eahpesihkkarvuohta  šaddá  lossat.  Issáhii Birgget ge viimmat sáhttá geahppudit miela. Lea Issát gii Birggehis mále gova man birra čálán  kapihttalis  <span type="quote">«Boahtteáigi  lea  čuovgat,  muhto...  »</span>.  Govas  oaidná  mo  Issát  máhttá govvidit  Birggeha  váivviid  dalle  go  eallin  lea  sutnje  buot  losimus.  Birgget  fitná  velá Issáha mielde Turkkus, gallemin Issáha nieiddaid. Mátki lea sudnuide guktuide mávssolaš gaska árgabeaivvi lossa dillái, muhto ruovttudilli ii buorrán dan dihte.  Issát ii loavtte áiggi Máhtebáikkis, son jámma finada boares bartta luhtte, čorgemin ja geahččamin iežas ovddeš ruovttu. Muhtin báberfitnodaga hearrá viggá oastit sus báikki. Gielddahearrát  leat  sihkkarat  ahte  go  ruhtarikkis  boahtá,  de  gal  vuovdá.  Fitnodathoavda lea  viehka  sihkkar  ahte  manná  bures  hálahit  eaiggáda  vuovdit  sidjiide:  <span type="quote">“Ruđa  mun  gal gáttán suge doahttalit, mii leat njunuš báberfitnodat Davviriikkain, áddetgo?”</span> (ÁII, 199). Maŋŋil go máŋga tiimmu lea čohkkán Máhtebáikkis, hálahan dihte Issáha, hoavda ferte máhccat  máttás  eahpelihkostuvvan  hándaliin.  Ironiija  dás  čájeha  báberfitnodaga badjelgeahččanvuođa  báikki  olbmuid  ektui.  Dáhpáhusa  sáhttá  maid  lohkat cuiggodeapmin turistafitnodagaid ja kapitalisma leavvamii Davvisámi guovlluide. Issáha mearrádus dasto nanne dan ahte su báikki ja ruovttu árvvu ii sáhte ruđain mihtidit. Issát šlundu  go  oaidná  makkár  dilis  lea  su  oahpes  eallinbiras.  Olbmot  lávejit  dolastallat Eatnogáttis,  bartta  olggobealde,  ja  barta  unnit  ja  unnit  orru  olbmo  ruoktun.  Lemetvilbealli čájeha ahte son ádde veahá bartta árvvu. Lemeha eamit Gutnel imaštallá manin ba  Issát  ii  dušše  bija  dan  visteráiskku  gildii.  Lemet  de  láhttesta  ahte  Issát  ii  leat  ordnen dan  gaikkodan  dihte  muhto  orrunsadjin  (ÁII,  148).  Muđui  olbmot  eai  oainne  das  dan immateriálalaš  árvvu.  Hirsabarta,  nu  mo  soahpá  mu  dulkomii,  šaddá  metaforan  mii govvida Issáha ovdáneami dan áiggi go son beassá doppe orrut. Go Issát dan oastá ii leat barta  buorre  ortnegis.  Dáluisit  dahká  das  ruovttu  ja  doallá  dálu  dassážii  go  fárre Máhtebáikki  árbevistái.  Go  dáluisit  ii  leat  šat  báikki  dikšumin,  de  barta  luoskkaga  ja mieská,  seammá  dáluisit  ge,  dassážii  go  dat  dušše  olbmuid  muittus  ain  báhcá  muhtima ruoktun.  </p>
    <p>
      <em type="italic">Siste viehká seavdnjat  </em>
    </p>
    <p>Loahpas  sihke  lohkki  ja  fuolkkit  fuomášit  man  vártnuhis  dilis  Issát  lea  ja  ahte  sus  leat duođalaš  psyhkalaš  váttisvuođat.  Juo  dan  maŋŋá  go  fárre  Máhtebáikái,  geavaha govvačeahppi eará ivnniid go dábálaččat láve. Nillá oaidná govain šerres ivnniid muhto Issáha  siste  lea  viehka  seavdnjat  (ÁII,  127).  Máhtebáikkis  ii  leat  oktage  vánhen  dahje vuoras  olmmoš  gii  váikkuha  Issáha  eallimii  positiivvalaččat  ja  váikkuha  juona mearrádussii, nu mo Bevis čilge davviamerihká indiána románain dáhpáhuvvat. Issát lea eanet individualista go joavkoolmmoš. Ovdamunni man son oaidná Hemmo visttiin, ahte nieidda guovttos sáhttiba su galledit doppe, jorggiha váttisvuohtan go son jurddaša ahte gávpotnieiddat  eaba  loavtte  Máhtebáikkis  (ÁII,  152).  Vaikko  nieidda  guovttos  oaidniba giláža ávdinvuođa, soai eaba láitte áhčiideaskka dan dihte. Soai fitnaba baicce kránnjáid galledeamen  jos  láittastuvvaba  áhči  searvvis.<em type="bold">  </em>Issáhii  lea  unohas  go  nieidda  guovttos fitnaba  earáid  luhtte  ja  jávkaba  guhká.  Son  jurddaša  ahte  dál  son  lea  massigoahtimin nieidda  guoktá  maiddái,  go  eaba  leat  su  luhtte  olles  áiggi.  Go  olbmos  leat  psyhkalaš váttisvuođat, son dávjá joraha áššiid nu ahte dat mo nu gusket sutnje ja su iežas eallimii. Teavsttas  deattuhuvvo  ge  ahte  Issát  ii  máhte  guoimmuhit  nuorra  olbmo  miellagiddevaš ságaiguin,  ii  ge  son  oainne  dan  ieš  (ÁII,  157).  Issát  veahá  muittuha  <em type="italic">Eallin bihtát</em>  (Vest 1992b) romána váldopersovnna Peter. Peter bajásšaddá áhčiin gii lea juhkki, ja su dihte son  mánnávuođa  rájes  juo  dovdá  hirbmat  heahpada  sihke  áhčis,  iežas  persovnna,  iežas ruovttubáikki  ja  iežas  álbmoga  hárrái.  Ollesolmmožin  son  fárre  muhtin  kránnjáriikka stuorragávpogii.  Doppe  son  ferte  oahppat  ođđa  giela,  son  viggá  háhkat  alcces  ođđa eallima, son njulgestaga áigu hávkadit ja guođđit buot mii gullá su vássánáigái ja hábmet iežas  áibbas  ođđa  persovdnan.  Son  neaktá  ge  áibbas  eará  persovdnan,  náitala  riggá nieiddain  geas  leat  iežas  hávit  ja  oažžu  suinna  guokte  máná.  Petera  iešbiehttaleapmi  ja egoisma šaddet olles bearrašii roassun, erenoamáš ollu gillá su bárdni. Peter eallá iluhis ja surgadis  eallima.  Son  geahččala  buot  fámuidisguin  gáidadit  váivves  mánnávuođa vásáhusaid  ja  dovdduid,  muhto  dat  álohii  leat  das  givssideamen  su.  Peter  ii  oainne goassege mo son ferte buoridit iežas siskkáldas dili, vai šattašii oppalohkái buoret eallin sus. Loahpas Peter guođđá bearraša ja duššada iežas olmmožin.  Issát maid viggá guođđit áiggi mii lei, guođđit buot váivves vásáhusaid ja dovdduid. <em type="italic">Árbbolaččat-</em>ráiddus  Issáha  bearaš  bieđgana  muhto  son  ii  duššat  olles  su  bearraša  iežas váivves diliin. Son lea hui čeavlái iežas nieiddaid dihte muhto váibbada muhtimin sudno. Issát bidjá iežas oaffarrollii go ieš ii máhte hálddašit dábálaš sosiála gaskavuođaid, nu mo dán  dáhpáhusas,  go  nieiddat  leaba  fitnan  Nillá  gallemin  ja  Issát  lea  vuordán  sudno eahketbotta: <span type="quote">“Issát lea behtton. Ná das álo geavai loahpas. Gievrrabut bohtet ja boibmot buoremus bihtáid. Manin lei ná? Mii lei dat fápmu, mii bijai olbmuid láhttet nie suinna?”</span> (ÁII,  158).  Kristiina  ja  Tytti-Liisu  dasto  jearahišgoahtiba  váttis  gažaldagaid,  Issáha  dili birra, jos son láittastuvvá okto ja ahte sii eai leat goassege orron ovttas. Issát viggá garvit váttis  gažadeami,  namuha  baicce  ahte  áiggošii  ordnet  liegga  čázi  ja  elrávnnji  vissui. Muitaleaddji lea garas go čilge ahte nieidda guoktái dahká ovtta mo viessu lea: <span type="quote">“Issát lea čalmmeheapme,  go  áigu  boares  vistti  ordnemiin  jorgalit  áiggi  jođu  maŋásguvlui,  son láhtte dávjá aivve nugo ii galggašii”</span> (ÁII, 158–159). Dát lea teakstadásis garra duopmu. Issát sivahallá earáid go su eallin šaddá váttis ja duvdá iežas váttisvuođaid earáid ala. Son ii  čájet  giitevašvuođa  geasa  ge  daid  háviid  go  eallin  manná  buoret  guvlui.  Seammás,  ii oktage  eará  go  son  ieš  sáhte  buoridit  iežas  dili.  Issát  čájeha  veahá  ieš-guorahallama<em type="bold">  </em>go son  fárrema  maŋŋá  árvvoštallá  ahte  galggašii  arvat  dadjat  ahte  son  ii  váldde  Hemmo viesu.  Son  jurddaša:  <span type="quote">“Mus  lea  álo  váilon  roahkkatvuohta  dalle  go  duođaid  livččii dárbbašuvvon”</span>  (ÁII,  129).  Go  Lemeha  nieida  Elle  bivdá  Issáha  ristáhččin  bárdnásis,  de álggus biehttala, son guhte ii leat máhttán váldit várá iežas mánáin ge. Son miehtá dattege dasa,  go  Elle  ii  fuola  eará  (ÁII,  200–201).  Issát  liikká  ii  bastte  ollásit  váldit ovddasvástádusa iežas buori eallima ovddideamis. </p>
    <p>
      <em type="italic">Dáiddársielut dovddadit </em>
    </p>
    <p>Issáha máilbmi gáržžiduvvo dađistaga dasa ahte leat dušše málen ja nieidda guovttos mat addet  su  eallimii  sisdoalu  (ÁII,  209).  Dađi  mielde  go  Kristiina  ja  Tytti-Liisu  šaddaba ollesolmmožin, de soai eaba šat astta nu dávjá Sápmái, áhčiska luhtte fitnat. Issát váldá dán  lossadin,  son  ádde  ahte  nieiddat  stuorruba  ja  ferteba  iežaska  eallima  eallit,  muhto dovdá seammás ahte son lea massán iežas nieiddaid. Son ii oainne ahte dát lea lunddolaš oassi eallimis, mánát sturrot ja šaddet iešbirgejeaddjin. Heaika lea okta dain guhte oaidná ja ádde vilbealis dili álggu rájes juo. Son oaidná ahte vilbealli ii ruovttuiduva Máhtebáikái ja álggus son viggá dadjat ahte gal son hárjána (ÁII, 121). Heaika oainnat jurddaša Issáha alcces suohppunskihpárin muhto Issát ii beroš das. Heaika dattege ádde várra buorebut go gii ge eará Issáha dili, soai dovddadeaba vuoiŋŋalaččat. Heaika liikká ii veaje veahkehit, sus  lea  doarvái  ieš  vuogáiduvvat  ja  birget  eallimis  ja  Máhtebáikkis.  Heaika  lea boarráseappot go Issát go soahti buollá, soahti ii ge leat merken su heahpatdovdduin. Son lea  baicce  ánssu  ožžon  soalddáhin.  Soai  leaba  liikká  guktot  guhká  eallán  servodaga ravddabealde.  Ii  goappás  ge  leat  máhttu  mii  gullá  dalááiggi  sámi  giláža  árbemáhttui.</p>
    <p>Sudnos lea máhttu mii čujuha áigái mii lea boahtimin. Heaikkas leat čállindáiddut ja lea gávdnan mo son sáhttá birget čállin. Sus lea dasa lassin lihkku, árbe veahá ruđa ja oahppá birget  heajos  ruhtadiliin.  Issáhis  leat  gis  málenattáldagat  ja  lea  guhká  rahčan  birget dáiddárin. Son maid árbe veahá ruđa nuorra almmájin muhto ii máhte hálddašit árbbis go speallá ja stajida dan eret.  Birgen dihte smávva servodagas, Heaika álggu rájes vállje eará geainnu go Issát, go son čiekŋuda Máhtebáikki ja guovllu historjái ja eallimii, ja geahččala háhkat árbemáhtu mii  su  mielas  gullá  sutnje.  Heaika  čállá  beaivegirjjis  20.6.1971,  02.15  miellagiddevaš fuomášumi:  <span type="quote">“Gal  Máhtebáikkisge  sáhttá  málet,  vaikko  ieš  orru  gal  vehá  eahpideamen. Diet  lea  dušše  ballu.  Oahpes  biras  ja  olbmot  bosádit  Issáhii  ođđa  málensearaid  ja  son dievasmahttá  dávvaliiddásis  dán  báikkis  daid  beliid,  maid  ieš  in  čáhkadan  dalle  dan dutkamuššii”</span> (ÁII, 122). Heaika jurddaša Issáha birget seammá lági mielde go son ieš, jos geavaha  dáidaga  verráhin  searvat  báikegotti  eallimii.  Máksá  dan  ahte  son  oaidná  Issáha dáidduid ovttaskas olmmožin buorren báikegoddái ja ahte dat lea vuohki integreret Issáha báikegoddelahttun. Heaika vuordá, nu go eará siidaguoimmit ge, ahte Issát vuogáiduvvá fas  oahpes  birrasii.  Issáhis  lea  eará  oaidnu;  <span type="quote">“Čeazi  viesus  lea  njuolggo  bálggis dáhpáhusaide, mat leat merken oppa su eallima”</span> (ÁII, 129). Issát jurddaša balu maid son lea vásihan. Son oaivvilda ahte earáin leat maiddái balut mat leat sin merken, muhto sii máhttet  buorebut  čiehkat  ja  hálddašit  daid  (ÁII,  129).  Issát  ii  háliit  čatnat  iežas  dáidaga Máhtebáikái, son dárbbaša leat friddja. Son ii sáhte vuogáiduvvat Máhtebáikki eallimii nu mo  fuolkkit  sus  vurdet.  Dat  mii  lea  eará  Máhtebáikki  ássiide  oahpis,  lea  sutnje  vieris. Skábma  lea  sutnje  dorvu.  Giđđa,  mii  muđui  ealáskahttá  jaskes  giláža,  mášohuhttá  su miela  (ÁIII,  73).  Siidaguoimmit  barget  beaivet,  son  gohcá  ja  bargá  ijaid. Geaidnohuksenbarggut,  mat  galget  buktit  ođđa  áiggi  ovdáneami  doaresbeale  gilážii, muosehuhttet dáiddára go ii bálle beaivet oađđit. Issát ii leat dan dihte muhtin gii geahččá maŋos,  dološ  dábiide  ja  árbemáhttui,  son  geahččá  ovddos  guvlui.  Sus  lea  eará máilmmioaidnu  ja  eará  eallinláhki  ja  dát  ruossalasvuohta  loaktá  su  návccaid  go  son  álo dovdá ahte earát eai ádde su dili ja barggu. Orrut Máhtebáikkis čatná Issáha vássánáigái, man  son  lea  geahččalan  guođđit.  Báhtareamis  datte  ii  leat  ávki  jos  ii  birgehatta vássánáiggi dáhpáhusaid váikkuhusaiguin.  <em type="italic">Árbbolaččat </em>nuppi oasi loahpas Heaika vuohttá ahte Issát lea váibagoahtán, son lea nohkkogoahtán  málenfáttáin  (ÁII,  253).  Málenbargu  ii  leat  nu  mo  eará  bargu,  earát  eai ádde  ja  dan  son  geardduha  máŋgii  teavsttas.  Heaika  dovddasta  ahte  son  ii  ge  dáidde áddet, muhto rávve Issáha murrestallat rándahis vai jurdagat čilget (ÁII, 256). Olgoáibmu dahká  buori  váiban  govvačeahppái  muhto  su  dilli  dađistaga  vearrána.  Áidna  persovdna geasa  Issát  čatná  buriid  čanastagaid,  lea  Birgget.  Gaskavuođas  Birggehii  ii  leat  Issát headju, son lea baicce doarjja ja jeđđehussan kránnjánissonii go sus lea lossa eallindilli. Ustitvuohta  Issáhiin  viiddida  árbevirolaš  dálueamida  Birggeha  eallinperspektiivvaid. Birggehii  gilvojuvvo  muhtin  áigái  jurdda  ahte  eallimis  sáhtášii  eará  sisdoallu  go Máhtebáikki dálueamidin ge. Birgget lea muhtin gii dárbbaša Issáha ja son vuorrástuvvá go Issát álgá apmasit hállat. Lossa áiggis Birgget jurddaša ahte Issát lea áidna olmmoš gii ádde  nuppi  (ÁIII,  13).  Dialoga  Birggeha  ja  Issáha  gaskkas  čájeha  Issáha eahpesihkkarvuođa:  </p>
    <p type="listitem">– Lihkus dát mu málenhommát eai leat dálkkiid duohken. Mun gal málen. Lei dal</p>
    <p>biegga dahje borga. Ii mihkkige sáhte mu bissetit, jáhkatgo? – Dat han lea buorre ahte  olbmos  lea  bargomiella.  –  Sihkkarit  joatkkan  gitta  loahpa  rádjái.  –  Donhan gal várra. – Gáddet ahte mun dál váibban ja heaittan. – Na mii du heaittitivčče. – Ii  mihkkige,  mu  ii  bisset  ii  mihkkige.  –  Boađe  sisa  káfe  juhkat,  besse  háleštit! (ÁIII, 13)  Leat guokte ságastallama doaibmamin oktanaga: Birgget guhte háliida gullat ahte buot lea nu go láve, Issát lea son gii ádde ja jeđđe su go son dárbbaša doarjaga. Son ii gula, dahje ii  dáhto  oaidnit,  ahte  Issáhis  lea  lossa  dilli.  Jurddaša  ahte  Issát  lea  dušše  veahá  váiban. Issát gis viggá muitalit ahte eallin ii leat sutnje ge nu álki, son lea eahpesihkkar iežas dili hárrái ja háliida Birggehis gullat ahte buot lea ortnegis. Guktuid eahpesihkkarvuohta ihtá dán dialogas.</p>
    <p>
      <em type="italic">Sámi servodaga vuoittáhallit </em>
    </p>
    <p>Nuppi  <em type="italic">Árbbolaččat  </em>ravddabeale  persovnna  lossa  dilli  govviduvvo  duogášpersovnna Heaikka-Máret  Hánssa  vártnuhis  dilis.  Artihkkalis  <span type="quote">«Myhta  eamiálbmogiid  lagaš oktiigullevašvuođas  goaridišgoahtán  sámeálbmoga  ovdáneami!»</span>  cuiggoda  Jovnna-Ánde Vest  dálá  sámi  servodaga.  Su  mielas  sámi  politihkkárat  beroštit  eanet  riikkaidgaskasaš álgoálbmotbarggus,  eai  ge  fuolat  doarvái  bures  sámiid  geat  báhcet  stuorraservodaga olggobeallái  go  eai  birge  nu  bures  ođđa  áiggi  boahtima  dihte.  Son  jearrá  lea  go eamiálbmogiid  gávnnadeamis  leamaš  ávki.  Son  oaivvilda  ahte  álggus  gal  leamaš  ávki midjiide  sámiide,  identitehta  duddjojeaddjin  (Vest  2002b:  176).  Dasto  lea  su  mielas álgoálbmotáššiid  liiggálaš  vuoruheapmi  ludden  sámeservodaga  ja  son  juohká  roavvásit sámiid  njealje  sadjái:  Vuosttas  jovkui  gullet  sii  geat  leat  beassan  bures  sisa sápmelašvuhtii ja leat áŋgirit mielde organisašuvnnain ja servviin. Nuppi jovkui gullet dat sámit  geat  dihtet  iežaset  sápmelažžan,  geat  sámástit  danin  go  leat  dása  hárjánan mánnávuođa  rájes  muhto  eai  baljo  beroš  sámi  áššiin.  Goalmmát  jovkui  gis  gullet boarrásat  geat  ellet  boares  hárjánumiset  mielde  beivviideaset  lohppii,  iežaset eallinfilosofiijain.  Njealját  jovkui  gullet  sii  geat  leat  gahččan  dahje  gahččamin  ollásit servodaga  olggobeallái  (ibid:  181).  Jovnna-Ánde  Vest  čállá  maid  nuppi  artihkkalis  mo sámeservodat  juohkásišgoahtá  vuitiide  ja  vuoittáhalliide  (Vest  2012).  Heaikka-Máret Hánsa gullá njealját joavkku vuoittáhalliid jovkui. Dát ráhkada intertekstuála oktavuođa Vesta servodatberošteaddji teavsttaid ja fikšuvdnateavstta gaskkas. Heaikka-Máret Hánsa lea duogášpersovdna geas<em type="italic"> </em>teavsttas lea dehálaš rolla. Son lea juhkki, sus ii leat iežas visti, ja  son  lea  govva  das  mo  sáhttá  geavvat  olbmui  gii  ii  fidne  coavcci  eallimis  ii  ge  birge nuppástusaiguin  mat  dáhpáhuvvet  servodagas.  Girjjálašvuođa  dutki  Åsebrit  Sundquist (2012: 209) čállá mo kultuvra speadjalastojuvvo fikšuvdnateavsttas. Son lea guorahallan mo  davviamerihká  ja  sámi  čálliid  fikšuvdnapersovnnaid  govvádusat  leat  vilges  olbmuid ja  dáža  čálliid  govvádusaid  ektui.  Sundquist  gávnnaha  ahte  lea  viehka  jáhkehahtti  ahte mađi  buoret  fikšuvdnačálli  dovdá  kultuvrra  ja  álbmoga,  dađi  unnit  stereotiippa govvádusaid  son  ráhkada  iežas  teakstadujiin.  <em type="italic">Árbbolaččat  </em>muitalusas  oaidná  ge  mo Heaikka-Máret Hánsii leat addon stereotiippa govvádusat, muhto son ovddasta tiippa geas lea  vásedin  rolla  muitalusas.  Heaikka-Máret  Hánsa  ihtá  vuosttas  geardde  teavsttas  go fitná gárremin hoteallas, gos son dan vuođđudeami rájes lea juhkan iežas váivvážin (ÁII, 60–61).  Go  Eatnogátti  geaidnobarggut  álggahuvvojit  1970-logu  álgogeahčen,  de Heaikka-Máret  Hánsa  lea  fidnen  barggu  koahkaguoktá  ja  baráhkaid  čorgejeaddji gohčostahkan. Gárredettiin buđehiid, Heaikka-Máret Hánsa muittaša iežas mánnávuođa: <span type="quote">“Ruoktu  lei  geafi,  muhto  ii  mánnávuođa  lihkoheapmenge  sáhttán  dadjat.  Lei  eadni  ja áhčči ja ráhkisvuohta dan mađe go dat dalá dilis lei vejolaš, seammalágan mánnávuođat gávdnojedje  máŋga  earáge  eatnogáttis”</span>  (ÁII,  182).  Muitaleaddji  olggobeale  posišuvdna fas doaibmá čálli Jovnna-Ándde jietnan mii čujuha su servodatberošteaddji artihkkaliidda ja  sámi  servodahkii,  viiddit  dási  perspektiivvas.  Vaikko  Heaikka-Máret  Hánsa  ihtá teavsttas  viehka  coages  persovdnan,  de  su  eallin  doaibmá  motiivan  čujuhan  dihte duođalaš  tematihkkii:  sámiid  váttis  dilli,  jos  leat  gártan  olggobeallái  servodaga  dábálaš doaimmaid. Mánnávuođa čilgejumis deattuhuvvo ahte vaikko gii sáhtášii gártat seammá dillái  go  son,  ja  ahte  dát  olbmot  maiddái  ánssášivčče  buoret  veahki,  beassat  buoret eallimii.  Visuála  govva  mii  ihtá  olggobeale  muitaleaddji  posišuvnnas  buorre  muddui definere  Heaikka-Máret  Hánssa  rolla  muitalusas:  <span type="quote">“[D]asgo  nu  lei  rávžan  ja  goarránan Hánsa golgosis ahte čuzii dalán olbmo čalbmái”</span> (ÁII, 182). Heaikka-Máret Hánsa ádde makkár vártnuhis dilis son lea:  <span type="quote">“Čoddaga  čárvvui  ilgadit,  go  fihttii  makkár  dilis  lei  dál.  Son  ii  dohkken  šat  ii almmáiolbmuid bargguidege, muhto šattai dáppe gievkkančiegas dego suoli garret buđehiid.  Vaikko  son  lei  vuollin,  de  liikká  sus  gávdnui  vel  dan  mađe  ieščeavli ahte heahpanit áddii”</span> (ÁII, 182).  Heaika  lea  dán  govvádusas  guovddáš  persovdna  go  son  čuovvu  olbmuid  muitalusaid mielde  geaidnobargguid  ovdáneami  ja  merkesta  buot  beaivegirjái  (ÁII,  182).  Heaikka deaivvadeapmi  Heaikka-Máret  Hánssain  dákkár  dilis,  nanne  Hánssa  heahpatvuođa.  Dat maid  nanne  Jovnna-Ándde  ja  Heaikka  oktavuođa  servodaga  dárkkisteaddjin:  <span type="quote">“Heaika bahkkestii  gáržžes  gievkkanii  borramušlievlla  sisa  ja  áiccai  Heaikka-Máret  Hánssa čiegastis  firkkal  badjelis  buđehiid  gárremin”</span>  (ÁII,  184).  Hánsii  lea  vel  symbolalaččat addon  iežas  sadji,  čiegastis,  man  oamastangeažus-geavaheapmi  vissásit  nanne  Hánssa čihkii  gullevažžan,  báiki  mii  lea  várrejuvvon  heajumussii.  Muđui  láve  measta  beare beatnagis čiegas fásta sadji. Heaika viggá jeđđet Hánssa go dadjá: <span type="quote">“– Hánsa lea beassan geahppa sisbargguide, árvalii Heaika ja válddii káffegohpa gihtii. – Naa. – Mii dat gal dás lea gulul barggadit, ii dárbbaš leat doppe dan ipmilmeahttun mášenjura siste. – Aisttan. Ii dárbbaš leat doppe”</span> (ÁII, 184).  </p>
    <p>Vrd. Wood 2008: 6, mas son čállá mo autorála buotdiehtti stiila orru stivremin lohkki fuomášumi teavstta</p>
    <p>čállái ja mo son guođđá iežas mearkkaid tekstii.</p>
    <p>Jovnna-Ánde  Vesta  servodatkritihkka  dávistuvvo  Heaikka  dárkkisteamis  go  son guorahallá  Heaikka-Máret  Hánssa  vártnuhis  eallima:  <span type="quote">“Jos  lei  ođđa  áigi  viiddidan eallinvuođu,  de  lei  buktán  máŋga  baháge.  Soapmásat  ledje  juo  bázahallagoahtán.  Ja  go áiggit  vásset,  de  gávdnojit  eanet  ja  eanet  Hánssa-lágan  vuoittahallit”</span>  (ÁII,  186). Vuoittáhalli  govva  geardduhuvvo  nuppi  girjji  loahpas.  Heaikka-Máret  Hánsa  šaddá  eret barggustis  go  gávnnahallá  oaivvesnaga  bargoáiggi  (ÁII,  247).  Ođđa  áiggi  boahtin  ja servodaga ovdáneapmi šaddet hirbmat kontrástan Hánssa dillái dán teakstaoasis:  Geaidnomašiinnaid jurra ja šaldebargiid dearpanjienat váido easkka maŋŋiteahket, go váiban bargit heite dan beaivái ja manadedje liegga baráhkaide nohkkat. Dan botta  go  geaidnobargit  juo  ođđe  njálgáseamos  nahkáriid,  de  juhkan  HeaikkaMáret Hánsa čádjádalai Girkosiiddas ja vikkai oahpes olbmuid lusa liegga stohpui idjii,  muhto  ii  oktage  gullan  dahje  beroštan,  go  son  suolggaid  čoalkkuhii olgouvssa duohken. (ÁII, 249)  Olggobeale muitaleaddji buktá gova mas bargit geat manadit <span type="quote">“liegga baráhkaide nohkkat”</span> maŋŋil  go  beaivvi  leat  bargan  servodaga  ovdáneami  ovddas,  ja  sii  ođđet  <span type="quote">“njálgáseamos nahkáriid”</span>.  Hánsa  dasto,  lea  <span type="quote">“juhkan”</span>,  ja  juhkan  olmmoš  ii  sáhte  maidege  áktánasaid bargat  servodaga  buorrin.  Sátni  <span type="quote">“čádjádalai”</span>  frekventatiivva  hápmi  stuorida  Hánssa čádjidan  olbmo  govvan.  Geaidnobargiid  sajádat,  man  <span type="quote">“manadedje”</span><span type="quote">”-vearbba frekventatiivva  hápmi  bidjá  dynamalaš  joavkun  mii  birge,  šaddá  kontrástan  Hánssa, oktonas,  oarbbes  dillái.  Liegga  stobut  ja  oktavuohta  olbmuid  gaskkas  doibmet vuostegovvan  Hánssa  goalus  eallimii,  son  lea  olggobealde  daid  sihke  rumašlaččat,  go  ii beasa  sisa,  ja  olmmošlaččat,  go  ii  oktage  gula  ii  ge  beroš  sus  go  ii  ge  beasa  “oahpes olbmuid lusa”</span><span type="quote">“oahpes olbmuid lusa”</span>. Heaikka-Máret Hánssa eahpelihkostuvvan govva nannejuvvo viidáseappot teavsttas. Ii son dan konteavsttas sáhte sivahallat earáid go su iežas go lea gártan dakkár dillái, nu mo govviduvvo maŋŋil go geaidnobarggut leat nohkan:  Heaikka-Máret Hánsage lei barggu haga, muhto ii lean jurddašan gosage bargui. Son  lei  oanehis  áiggis  juhkan  buot  dietnasiiddis  ja  lei  dál  ollásit  golgosis Girkosiiddas.  Nappo  son  jos  gii  livččii  galgan  smiehtastit  ahte  mo  dás  duohko, muhto ii lean dálá dilistis dádjadan nu guhkás jurddašit. Barggus eret šaddan lei čuohcan  eallimis  eahpelihkostuvvan  albmá  heajos  iešdovdui  ja  dolvon  sus maŋimušge geahččalanmiela. (ÁII, 257)  Buotdiehtti muitaleaddji váldá dán sitáhtas morálalaš servodatlahtu posišuvnna. HeaikkaMáret Hánsa viggá persovdnan ovdánit. Son fidne barggu ovtta gaskka muhto ii mudde juhkandábiidis ja bissu sajádagas mas son álggus juo govviduvvo: juhkkin gii ii doaimma beaivválaš  servodateallimis.  Heaikka-Máret  Hánsa  persovdna  vástida  daidda  geaid Jovnna-Ánde Vest gohčoda sámelihkadusa vuoittáhallin: <span type="quote">“[V]vuosttažettiin dat boarrásat, oktonas  olbmot,  bargguheamet  ja  eará  heađálaččat,  geaid  dárbbuide  virggálaš sámeservodat  ii  šat  olahan,  dasgo  dat  šattai  bargat  stuorát  áššiiguin”</span>  (Vest  2012:  16). Sámelihkadus  ii  leat  iešalddis  guovddáš  tematihkka  <em type="italic">Árbbolaččat-</em>ráiddus,  muhto  dat namuhuvvo.  <em type="italic">Árbbolaččat </em>goalmmát  oasis,  mas  Heaikka-Máret  Hánssa  govvádusat  leat, leat  dáhpáhusat  1980-logu  álgogeahčen,  áiggis  goas  sámelihkadus  juo  doaimmai riikkaidgaskasaččat  Davviriikkain  ja  njunnošat  ledje  nuorra  sámi  akademihkkarat. Jovnna-Ánde Vesta sániid mielde: <span type="quote">“Nuba sámelihkadus lei viehka oanehis áiggis lávken báikkálaš  dásis  njuolgga  universumii”</span>  (ibid).  Go  juo  gearddi  lea  nu  vuollin  go  olmmoš oba  sáhttá  ge,  nu  mo  Heaikka-Máret  Hánsa  lea  <em type="italic">Árbbolaččat </em>muitalusas,  de  dalle  áinnas dárbbašivččii servodaga veahki.  <em type="italic">Árbbolaččat</em> loahpas, nu mo álggus ge, Hánsa govviduvvo álo olggobealde ruovttu oadjebas  birrasa.  Eai  leat  vuorddekeahtes,  positiivva  dáhpáhusat  čadnon  su  persovdnii. Son lea olgobáikkis, heajos bargodilis dahje golgamin šilju mielde dego beana ja loahpas váldopersovnna Heaikka vilbeali Lemeha kafeauksanjálmmis, <span type="quote">”[...] gos lei buot álkimus vázzilit,  jos  gohčohalai  olggos”</span>  (ÁIII,  53).  Maŋimuš  govva  Heaikka-Máret  Hánssas  lea justa  Lemet  gácci  kafeas,  Tunturin  Helmis,  mas  lea  leamaš  gieldda  guolástangottiid oktasaš  čoahkkin:  <span type="quote">”Tunturin  Helmi  lei  čoahkkima  maŋŋá  viehka  guorus.  Ii  lean  go soames  vuorrasut  olmmoš  ja  Heaikka-Máret  Hánsa  das  uksanjálmmis”</span>  (ÁIII,  204).  Lea vuot  Heaika  gii  fuomáša  Hánssa  go  son  lea  vuolgimin  gávnnadit  iežas  sáhttolaččain  gii galgá  doalvulit  su  ruoktut  maŋŋil  čoahkkima.  Heaikka-Máret  Hánsa  čadnojuvvo  dán maŋimuš  govas  sámepolitihkalaš  lihkadussii,  sihke<em type="italic">  Árbbolaččat</em>  konteavsttas  ja historjjálaš  konteavsttas,  maid  Jovnna-Ánde  gieđahallá  namuhuvvon  artihkkaliin. Váldopersovdna  Heaika  lea  álggu  rájes  leamaš  mielde  Sámesearvvis,  maiddái  go  ođđa searvvis  ealáska  sápmelašvuohta  ja  šaddá  eanet  oktavuohta  eará  álgoálbmogiidda.  Dát leat  Heaikka  mielas  gelddolaš  áiggit.  Son  dárko  buot  mii  dáhpáhuvvá,  govvida sámevuođa  ovdáneami  ja  oaidná  mo  Máhtebáikkis  ge  leat  nuppástusat  (ÁIII,  67–68). Girjeárvvoštalli  Jouni  Kitti  (2004)  čatná  <em type="italic">Árbbolaččat  </em>Deanuleagi  historjjálaš dáhpáhusaide:  <span type="quote">“Girjjit  addetge  buori  gova  Deanuleagi  rikkis  máŋggabealálaš sámikultuvrras  ja  dain  sáhttá  oaidnit  maiddái  mat  leat  dat  guovddáš  geađgejuolggit, maidda sámegiela ovdáneapmi ja seailun mieigá”</span>. Máŋggabealat servodagas leat maiddái sevdnjes bealit. Heaikka-Máret Hánsa ovddasta <em type="italic">Árbbolaččat </em>teavsttas olbmuid geat ellet olggobealde  dábálaš  servodaga.  Tunturin  Helmis  lágiduvvojit  ođđa  sámesearvvi čoahkkimat ja eará čoahkkimat main guovllu olbmot gieđahallet sámi áššiid ja servodaga boahtteáiggi.  Heaikka-Máret  Hánsa  ii  leat  persovdna  gii  lea  mielde  stivremin  ja váikkuheamen man ge ášši. Su gávdná doppe gos olbmot leat vuolgán, iežaset ruovttuide, go sus ii leat ruoktu gosa sáhtášii vuolgit. Ráiddu loahpageahčen lea Hánsa dušše muhtin gii  oidno  uksanjálmmis,  ii  ge  dieđe  sáhttá  go  lávket  šielmmá  badjel.  Eai  Heaikka merkestemiid bokte eai ge teavstta muitaleaddji posišuvnnaid bokte šat govviduvvo dađi eanet  Hánssa  dagut,  jurdagat  ja  váivvit.  Son  lea  okta  servodaga  vuoittáhalliin,  JovnnaÁnde  Vesta  sániid  mielde:  <span type="quote">“[S]ervodaga  siste  gávdnojit  álo  vuoittáhallit,  ná  lea  leamaš álo ja ná šaddá leat álo”</span> (Vest 2002b: 182). </p>
    <p>
      <em type="italic">Nohkavaš lea olbmo áigi </em>
    </p>
    <p>Go  geahččá  mo  Issáha  dilli  ovdána,  de  oaidná  ahte  mađi  guhkit  áiggi  son  ássá Máhtebáikkis,  dađi  losit  šaddá  su  eallin.  Seammás  su  dáidda  beaggá  olgomáilbmái. Heaika kommentere: <span type="quote">“Issát johtá ja Issáha birra hállet, ollu buorige. Issát lea mis áidna, gean  dovdet  vehá  dobbelisge”</span>  (ÁIII,  40).  Issát  ovddasta  Máhtebáikki  stuorraservodagas muhto  ieš  ii  eale  giláža  dáhpáhusaid  guovdu.  Dát  govvida  Issáha  rolla  <em type="italic">Árbbolaččat </em>dáiddárin  sullii  nu  mo  Harald  Gaski  oaidná  dáiddára  rolla  Áillohačča  girjji  <em type="italic">Beaivi áhčážan  </em>divtta  nr.  272  analysas.  Divttas  leat  guokte  bohcco  mat  leat  ealu  ravddas, čuožžumin ealu vuostá, geahččamin nuppe guvlui. Bohccot doibmet dárkkisteaddjin, mii lea  dáiddára  (ja  noaiddi)  parallealla  (Gaski  2008a:  98).  Issát  de  livččii  dáiddárin dáhpáhusaid  dárkkuheaddjin,  báikegoddelahttun  ja  seammás  veahá  ravddabealde, eaidanas  eallin  ja  okta  sis.  Issáha  sajádat  <em type="italic">Árbbolaččat-</em>ráiddus  lea  eanas  áiggi  báikkálaš servodaga  ravddabealde.  Paradoksa  lea  ahte  dušše  dan  áiggi  go  son  okto  ássá  boares barttas, orru son ieš ge atnimin iežas oassin guovllu servodagas; doppe lea son dáluisit gii ollásit hálddaša ja doaimmaha áššiid ja beassá ráfis bargat iežas miela miel barggu. Dát lea guovddáš dovdomearka Issáha persovnnas: oktoássin son lea hárjánan dasa ahte buot galgá  dáhpáhuvvat  justa  nu  mo  son  ieš  lea  jurddašan  (ÁIII,  44).  Son  ii  dego  máhte  šat vuogáiduvvat  earáid  vuohkái.  Dát  govviduvvo  bures  go  Issáha  nieida  Kristiina  fitná gallemin  áhčis  isidiin  ja  mánáin  muhtin  juovllaid.  Sii  orrot  Nillá  geahčen  go  sus  lea stuorát  viessu.  Beaivvi  maŋŋil  go  leat  joavdan,  Issát  mášoheamit  vuordá  sin  boahtit iđitkáfe  juhkat.  Go  eai  dihtto  dalle  go  Issát  jurddaša,  son  gáddá  ahte  sii  leat  juhkan iđitkáfe  Nillá  geahčen.  Sivva  lea  baicce  dat  ahte  sii  leat  guhkit  oađđán,  guhkes  mátkki maŋŋá.  Olggobeale  muitaleaddji  perspektiivvas  govviduvvo  vuot  Issáha  dakkár oktavuođas:  <span type="quote">“Uhcage  spiehkasteapmi  das  sáhtii  ollásit  muosehuhttit  su  mielaráfi  ja  dan maŋŋá  lei  fas  váttis  beassat  albmaláhkai  álgui”</span>  (ÁIII,  44–45).  Issát  joraha  dakkár spiehkasteami negatiivva guvlui, gáddá áššiid mat eai leat ja stuorida iežas rolla oaffarin. Kristiina  lea  lohpidan  iežas  isidii  ahte  lea  maŋimuš  geardde  go  fitnet  ávdin meahccegilážis.  Teavsttas  dát  lea  geahčastat  ovddos  guvlui,  dáhpáhusaide  mat  bohtet. Issát ja Kristiinna isit Sakari šaddaba teavsttas vuostepárat, go soai eaba riekta gulahala go  leaba  nu  goabbatláganat.  Issát  lea  eahpesihkkar,  Sakari  lea  álo  diehtán  maid  háliida. Sudnos  lea  Kristiinnain  ođđa  restoráŋŋa,  muhto  dál  son  ferte  leat  juovllaid  vuohpas luhtte, gos nu Ipmil sealggi duohken. Muitaleaddji vuot geardduha ahte dálá Issát ii máhte leat  guoibmái.  Sus  eai  leat  šat  báljo  skihpárat,  son  lea  okto  gokčojuvvon  máilmmistis (ÁIII,  45).  Kristiinna  ja  Sakari  uhcagánddaš  ge  vieráša  ádjás,  ii  moktege  áiggu  su  lusa. Olggobeale muitaleaddji kommentára dása nanne Issáha heajos miela: <span type="quote">“Hearkkes almmái lei  váldán  dan  hui  lossadit”</span>  (ÁIII,  46).  Kristiinna  lohpádus  isidii,  ahte  livččii  maŋimuš geardde  go  fitnet  Sámis  Máhtebáikkis,  dávistuvvo  mállásiin  maid  Issát  lea  dáhtton Birggehis veahki doallat. Buot Máhtebáikki fuolkkit leat bovdejuvvon. Issát dadjá ahte sii leat álo su bures vuostáiváldán ja biebman, dál lea su vuorru sin bovdet. Son lasiha vel: <span type="quote">“– Ii dat leat go dán oktii dušše, eat leačča šat goassege ná ovttas, dajai Issát ja nivkalii Birggehii”</span>  (ÁIII,  46).  Dát  lea  dego  Biibalallušuvdna,  mas  joavku  lea  čoahkkanan maŋimuš mállásiidda, ovdal go Jesus dolvojuvvo eret, oaffarin.  <em type="italic">Árbbolaččat </em>goalmmát  oasis  Issát  láhtte  apmasut  ja  apmasut.  Son  dovdá  ahte  lea massán  iežas  nieiddaid:  <span type="quote">“Son  lei  gávdnan  sudno  ja  fas  massán”</span>  (ÁIII,  73).  Son  gáidá eanet ja eanet eará olbmuin, son illá fitná gean ge gallemin ii ge dáhto olbmuid fitnat su geahčen.  Dušše  Birggehiin  muhtumin  hálešta.  Issáha  mielas  buohkat  earát  leat čalmmeheamit,  eai  ge  ádde  mii  máilmmis  duođaid  mearkkaša  juoidá.  Son  beassá  eallit dievaslaš eallima iežas barggu čađa, earát eai beasa. Birgget oaidná Issáha stuorástallama nuppe  láhkai.  Son  oaidná  ahte  govvačeahppi  lea  oalát  nuppástuvvan.  <span type="quote">“–  orui  nu  uhcci oaidnit, lei dego čoahkkái snorranan, su stuorra gáttuin iežas erenoamášvuhtii ii vuhtton šat ii mearkage”</span> (ÁIII, 74). Muitaleaddji vuot buktá gova mii ávašta muhtinlágan loahpa: <span type="quote">“Son doamai dego doapmá dakkár, gii diehtá man nohkavaš lea olbmo áigi”</span> (ÁIII, 75). Issát  fitná  dávjá  boares  bartta  luhtte  geahččamin.  Ii  leat  goassege  su  jurdagiin  vuovdit dan, man son atná iežas vuoiŋŋalaš ruoktun. Issát ballá ahte vierrásat galget doppe fitnat ja jurddaša fáktegoahtit dan (ÁIII, 87).  Issát  rievtti  mielde  lihkostuvvá  šaddat  buresbirgejeaddji  dáiddárin.  Mađi  eanet dovddusin son šaddá olggobealde Máhtebáikki, dađi eanet kontrásta šaddá Issáha dáhtuid ja  Máhtebáikki  eallima  gaskkas.  Dás  šaddá  vel  čielgaseappot  ahte  báiki  gos  son  orru  ii leat  su  ruoktu.  Son  lea  boahtán  ruovttoluotta  šaddanbáikái  muhto  lea  guođđán  iežas ruovttu.  Jurddašit  ja  fáktet  boares  bartta  ja  jurddašaddat  mo  sus  lea  riekta  ja  earát  eai ádde,  ii  buvtte  buori.  Buot  dát  loaktá  Issáha  návccaid  ja  sieluráfi.  Maŋŋil  go  Issát  fárre boares barttas, lea su birgengoansta nu ahte son viggá nannet iežas áddejumi eallimis ja sivahallá  earáid  go  sus  manná  funet.  Son  ádde  eallima,  earát  dušše  šluppardit.  Su sieluháviid  ii  sáhte  oktage  dálkkodit,  ii  son  ieš  ge.  Boares  barta  doaibmá  báhtareami, friddjavuođa ja oadjebasvuođa metaforan, muhto dat lea aŋkke dušše materiálalaš ávnnas.  <em type="italic">Árbbolaččat  </em>goalmmát  oasi  gaskamuttus  eallin  jorggiha  muđui  buoret  guvlui sidjiide  geat  iešguđet  sivas  leat  rahčan  muhtin  áiggi.  Moadde  nuora  jotket  árbevirolaš dálolažžan  ja  Máhtebáikki  olbmot  jáhkkigohtet  fas  boahtteáigái.  Birggeha  eallindilli  lea oalát  nuppástuvvan  go  váhkarnieida  Biret-Káre  ja  su  isit  váldiba  badjelasaska  dálu.  Dát addá eadnái fas eallinmovtta. Dán oktavuođas Issáha amas láhtten muosehuhttá buohkaid. Lohkkái govviduvvo dát Birggeha perspektiivvas. Birgget ii ádde manne Issát dán moatti jagis  lea  oalát  nuppástuvvan,  ii  ge  ádde  mii  lea  dáhpáhuvvan  govvačehpiin:  <span type="quote">“Issát  lei jámma  soaiggus  balddonassan  giláža  eallinráfi  áitimin”</span>  (ÁIII,  132).  Dát  govvida  Issáha báikegoddelahttun,  vaikko  mo  son  ieš  dán  ášši  oaidná.  Dán  oktavuođas  Issáha  láhtten čuohcá  báikegoddái  seammaláhkai  go  Máhte-Máhte  dilli  ge,  go  son  buohccá,  ja  go Birggehis lea lossa dilli ii ge doaimma dálueamidin ja giláža áittadeaddjin. Ovdamearka dás  lea  teavsttas  go  Máhte-Máhte  bárdni  Beahkká  vuorrástuvvá  go  son  áigu  addit  iežas moarsái  nu  buori  gova  ruovttubáikkis  go  vejolaš,  muhto  lea  váttis  go  dilli  lea  ná  (ÁIII, 132). Issát lea persovdnan okta sis, su persovnnalaš balddonasat ja váttisvuođat givssidit su  ovttaskas  olmmožin,  olles  báikegoddekollektiivva  ja  velá  olbmuid  geat  orrot olggobealde Máhtebáikki.  “Ádjagaččat ledje juo golggiidan várrevilttiin, go Issáha dolvo máttás. HeargenjárLásse  dološ  stohpobirrasa  ii  lean  šat  oktage  gáhttemin”  (ÁIII,  134).  Poehtalaččat, čujuheamen  jahkodagaid  molsašuvvamii,  govviduvvo  beaivi  go  Issáha  dolvot buohccevissui máddin. Son nu ballá vierrásiid bilideamis bartta ahte loahpas son mearrida orrut bartta olggobealde, fákten dihte dan. Olbmot dihtet juo ahte Issát lea buohccán. Issát ii  guldal  ovttage,  earret  Ristena,  gii  ovttas  Jyrkiin  oažžu  Issáha  miehtat  buohccevissui </p>
    <p>Gč. kapihttaliid <span type="quote">«Čearddalašvuohta, báiki ja ruovttuiduvvan»</span>, «Soga áittardeaddji duostu eallima</p>
    <p>hástalusaid» ja <span type="quote">«Boahtteáigi lea čuovgat, muhto... »</span>.</p>
    <p>vuolgit.  Máhtebáikki  olbmuid  kollektiivva  vuoigŋa  lea  dán  oktavuođas  nanus.  Issáha vuolgin čuohcá buohkaide, sii ohcalit govvačeahpi. Sii háliidit dušše ahte eallin joatkkášii beaivválaš bargguin ja ahte nuorat joatkkášedje sin barggu. Sii leat dál álgán eahpidit – naba jos buot ii mana nu mo sii leat jurddašan? (ÁIII, 134). Siidaguoimmit vurdet Issáha ruovttoluotta  boahtit.  Heaika,  Ándde  guovttos  Birggehiin  ja  Issáha  skihpár  Eetu  vulget máttás Issáha geahččat, vai dearvvasmuvašii johtileappot ja sii besset leat fas ovttas. Issát veahá  mášohuvvá  go  Máhtebáikki  sáttagoddi  ihtá  buohccevissui.  Buohcceviesus  Issát lágida málenkurssa ja dadjá alddis ollu oahppit, oahppit geat beroštit. Son dadjá fulkkiide geat vurdet su fas ruovttoluotta Máhtebáikái, ahte son jurddaša fárret, hukset ođđa vistti eará viessosadjái. Son ii leat ieš dárbbašan rahčat árbeviesu ovdii, ja háliida juoidá mii lea su. Birgget heađástuvvá ja dadjá sus dakkár buorre visti Máhtebáikkis. Heaika ge nanne ahte  sii  vurdet  su  Máhtebáikkis.  Issát  de  vuosttas  geardde  njuolgga  dadjá  ahte  sii  dušše dohkkehit  su  danne  go  son  lea  fuolki.  Sii  eai  ádde  su,  buohcceviesus  leat  olbmot  geat oidnet  su  máhtus  árvvu  ja  háliidit  leat  su  lahka  (ÁIII,  136–137).  Issáhis  leat  ollu  bahča dovddut  ruovttoguovllu  olbmuide.  Máhtebáikkis  ii  oktage,  earret  Birgget,  dárbbaš  su. Issáha  ja  Birggeha  gaskavuohta  ii  leat  vuođđuduvvon  málemii,  dat  doaibmá  olmmošlaš dásis, olbmuid gaskkas geat dárbbašeaba goabbat guoimmiska danin go eallin lea lossat. Birggehis lea dál buorránan eallindilli go eallin vuot doaibmá nu mo dábálaččat, nuorat geardi  joatká  sudno  Ándde  barggu  ja  eallima  riekkis  jorrá.  Issát  ii  gávnna  iežas  saji dakkár servodagas. Issát gávdná su duohta sajádaga buohcceviesus, eará buhcciid gaskkas</p>
    <p type="listitem">– ja makkár boahtteáigi ba dat gis lea? Geasi  maŋŋá  boahtá  jápmasáhka,  Issát  lea  harcen  iežas.  Justa  dalle  go  son,</p>
    <p>doaktáriid mielde, lea dearvvas ja sáhttá mannat fas ruoktut. Doavttir lea eanas behtton go su  terapiijavuohki  ii  oro  doaibman.  Issát  lea  juo  goalmmát  gii  vuolgá  nie  fáhkka  su ossodaga terapiijajoavkkus. Buohccedivššár muitala Máhtebáikki gussiide terapiijavuogi birra  maŋŋil  go  sii  leat  fitnan  Issáha  gallemin.  Lea  dikšunvuohki  mii  teoriijas  galgá doaibmat buhcciid iežas eavttuid mielde, nannoseappot dorjot rašibuid. Issát lea joavkkus mas  dát  vuohki  vuosttas  geardde  geahččaluvvo.  Beaivválaš  anus  dat  ii  gusto  doaimma. Maŋimuš  teakstaoassi,  mas  boahtá  ovdan  ahte  Issát  lea  jápmán,  doaibmá čoahkkáigeassun  mii  govvida  kontrásttaid  gaskal  Issáha  ja  báikegotti:  Máhtebáikkis olbmot  barget  lájuin  ja  beaivválaš  hommáid.  Borgemánus  dihtet  ahte  Issát  dál  beassá fargga  ruoktut.  De  boahtá  jápmasáhka.  Ládju,  Máhtebáikki  árbevirolaš  eallima šattolašvuođa mearka mii addá eallima elliide ja olbmuide, šaddá kontrástan jápmasáhkii.</p>
    <p>Issáha  eallin  lea  agibeaivái  nohkan.  Dan  botta  go  earát  leat  bárisin  doaimmaheamen oanehis  geasi  dehálaš  bargguid,  Issát  vállje  eallima  rieggá  guođđit.  Nu  mo  ovdal  ge, Issáha eallin ja láhtten váikkuhit Máhtebáikki olbmuide, báiki jaskkoda (ÁIII, 138).  Ándde-Márgget,  Gutnel  ja  Risten  vulget  mátkái,  háleštit  singuin  geat  leat  dikšon Issáha  ja  fitnat  hávddi  luhtte.  Njunušdoavttir  muitala  ahte  Issáha  iešsorbmen  lea  sutnje hirbmat beahttašupmi. Issát lea hállan fárrenjurdaga birra. Sus ledje lohkameahttun balut mat dolle su fáŋgan, son balai ahte vierrásat ožžo válddi su badjelii ii ge bastán bissovaš olmmošgaskavuođaide.  Doavttir  lea  beassan  gullat  soađi  bilideaddji  váikkuhusaid  birra. Issát čállá reivves ahte son háliida hávdáduvvot dovdameahttumiid eatnamii, ii ge dáhto dolvojuvvot dohko gos su máttut leat eallán (ÁIII, 140–141). Nu mo Issat dovddai iežas dovdameahttun  eallimis,  áigu  son  dovdameahttumin  ge  nuppe  beallái  mannat.  Ristena dovddut  hávddi  luhtte  govvidit  heajos  oamedovddu  maid  máŋggas  dovdet:  <span type="quote">“Son  čierui, go jurddašii maid sii ledje dahkan Issáhii”</span> (ÁIII, 142). Heaikka kommentára Issáha niidii Tytti-Liisu, lea oanehaš, ii áibbas dievaslaš čilgehus dása mii Issáhii lea geavan : <span type="quote">“– Ii dat lean  dudno  sivva.  Issát  ii  lean  álkis  olmmoš.  Ii  earáiguin  iige  iežainis.  Ballen  ahte geavašii  vel  nie.  Ii  oktage  sáhttán  su  veahkehit”</span>  (ÁIII,  200).  Sitáhta  lea  Heaikka perspektiivvas  muhto  maŋimuš  cealkagis  ihtá  buotdiehtti  muitaleaddji  jietna, duođašteamen lohkkái ahte nu lea ášši.  Máhtebáiki lea guhká jaskat ovdal go eallin fas jorragoahtá dábálaš vuogi mielde. <em type="italic">Árbbolaččat </em>goalmmát oasis Issát ihtá fas oalle erenoamáš vuogi mielde áibbas maŋimuš teakstaoasis.  Eallin  lea  vuot  buoret  guvlui  jorggihan  Máhtebáikki  olbmuide.  Birgget  ja Sire leaba váccašeamen mielleravddas. Issáha jurdagat doppe nuppi bealde, govviduvvon mun-muitaleddjiin, čájehit ahte son lea johtán guhkes mátkki geahččan dihte mo manná Máhtebáikki olbmuiguin. Son lea ilus go Heaikkain manná bures ja go Birgget viimmat lea áddegoahtán eallima. Lea geassi, Birgget lea ilus ja láhttesta vel Sirii: <span type="quote">“– Jos Issát dál dás,  de  málešii  mis  čáppa  gova”</span>  (ÁIII,  238).  Issát  áiddo  nu  dahká,  go  <em type="italic">Árbbolaččat </em>muitalusa<em type="italic"> </em>loahpalaš  jurdagat  leat  govvádusat  main  leat  šerres  ja  ilolaš  ivnnit.  Birgget  ja Sire  veadjiba  guktot  bures,  sudno  nuorat  mánát  joatkiba  dálolažžan,  soai  leaba  áhkkun šaddan ja lea boahtteáiggi doaivva, goit muhtin áiggi. Teaksta loahppá ge doppe gos dat álgá:  Heaikka  viesu  luhtte.  <em type="italic">Árbbolaččat  </em>vuosttas  oasis  lea  dálvi,  ollu  áššit  leat eahpesihkkaris  vuođu  alde,  Heaikkas  lea  čállinprošeakta  mainna  garrasit  bargá.  Dál  lea geassi, viessu lea ođasmahtton, Heaika lea gárvvistan čállinprošeavtta ja Birgget lea bures sajáiduvvan iežas ja giláža eallimii. </p>
    <p>
      <em type="italic">Čoahkkáigeassu </em>
    </p>
    <p>Issáha birgengoansttat leat, nu mo eará <em type="italic">Árbbolaččat</em> persovnnaide, čadnon man nu lágan praksisii, muhto áibbas earálágán praksisii go eanas Máhtebáikki olbmuide. Son dárbbaša leat  oktonassii,  vai  oažžu  bargoráfi  –  mii  lea  eará  go  dálolaččaid  kollektiivva bargovuoigŋa  man  oaidná  ovdamearkka  dihte  ládjoáiggi,  go  lea  eanemus  bargu.  Dalle siidaguoimmit veahkehit guhtet guimmiideaset. Maŋŋil go Issát fas fárre Máhtebáikái de son  lea  doppe,  muhto  ii  searvva  dáidda  bargguide,  son  oađđá  beaivet  ja  bargá  ijaid. Siidaguoimmit aŋkke duhtet go son dušše lea doppe. Maŋŋil go Issát fárre Máhtebáikái eai govviduvvo eará persovnnain ollu jurdagat Issáha rolla birra Máhtebáikkis, eai ge su barggu  hárrái.  Issáha  máilbmi  lea  nu  amas  sidjiide,  son  govviduvvo  iešláganin  eará siidaguimmiid  ektui.  Heaika  lea  áidna  gii  ádde  Issáha,  ja  danin  ii  sáhte  ge  sus  nu  lagaš gaskavuohta  vilbeliin  go  dat  deattašii  su  ge  menddo  ollu.  Issát  ii  ge  oainne  dan  maid Heaika  deattuha  go  Heaika  jurddašaddá  káfestallama  árvvu  (ÁII,  155),  ahte  gáržžes birrasis  ovttastallan  lea  dehálaš.  Issát  geassáda  vuoiŋŋalaččat  dán  gáržžes  birrasis.  Son vállje  dáiddára  ja  oktonas  persovnna  ravdasajádaga,  dan  sadjái  go  ovttasbarggu, birgejumi  dáfus.  Issáha  persovnna  oktavuođas  geardduhuvvojit  ge  siskkáldas  hástalusat, su váivves soahtevásáhusat, mat givssidit su eallinagi ja main ii goassege beasa. Issát ieš geardduha  ahte  sus  ii  leat  goassege  lihkku  ja  son  dávjá  jurddaša  buot  maid  lea  massán. Issát  lea  persovdna  gii  máŋgii  vállje  heajos  doaimmaid  maidda  sehkke  iežas  ja  son báhtara  eallima  čuolmmain  dan  sadjái  go  geahččalit  daid  čoavdit.  Lemet-vilbealli  lea áidna gii dovdá Issáha heahpatbeali, muhto ii son ge sáhte veahkehit eará go dainna ahte addit  Issáhii  orrunsaji  go  dan  dárbbaša.  Lagamuččaid  buorredáhtolašvuođa  sivas  son muitalusa  álggus  ceavzá  ge,  sus  lea  dorvu,  muhto  seammás  dat  borrá  su  návccaid  go  ii beasa  ovddidit  ii  ge  beasa  atnit  ávkin  iežas  attáldagaid  nu  mo  dáhttu.  Issát  ii  šatta goassege áibbas harmonalaš olmmožin daid bottaid go fulkkiid siste eallá. Issát  ieš  áigu  beassat  eallimis  álgui  ja  skáhppo  alcces  ruovttu,  boares  barta Eatnogáttis.  Issáha  iežas  ruoktu  šaddá  symbolan  das  ahte  ruoktu  ii  leat  álo  dat  mii materiálalaččat  orru  buoremus,  ruovttu  sisdoallu  lea  dat  maid  son  gii  doppe  ássá  bidjá dasa  sisdoallun.  Issát  govviduvvo  govvačeahppin,  son  lea  buorre  muddui  dakkár  gean Aimo  Aikio  gohčoda  ovtta  barggu  olmmožin,  muhto  ii  áibbas,  go  Issát  han  maiddái murrestallá  ja  doallá  dálu  go  lea  ruovttus.  Boares  barttas  Issát  maid  govviduvvo  eanet smáđáhkes olmmožin go muđui muitalusas, son lea guoibmái ja guossuha olbmuid geat fitnet galledeamen. Barta šaddá metaforan das mo Issáha eallin buorrána ja fas hedjona, go ii šat oro doppe.  Issáha  rolla  govvačeahppin  sáhttá  oaidnit  sámi  servodaga  historjjálaš  konteavstta oktavuođas. Dat čujuha ovddos guvlui ja čájeha, nu mo Heaikka ja Heandaraga dáfus ge, mo  son  guhte  dovdá  iežas  vierisin  vuođđoealáhusas  viggá  ođđa  geainnuid  ohcat.  Sámi vuosttas  ámmátdáiddárat  leat  ge  gártan  njáskat  geainnu  ja  leat  ofelažžan  sidjiide  geat otnábeaivvi  váldet  oahpu  ja  iešguđet  láhkai  sáhttet  háhkat  alcceset  láibegeaži  iežaset dáidagiin.  Measta  buot  eará  persovnnat  <em type="italic">Árbbolaččat</em>-ráiddus  leat  kontrásttat  Issáha persovdnii,  maiddái  su  iežas  viellja  Biehtár.  Heaika  ja  Heandarat  dovddadeaba vuoiŋŋalaččat suinna, muhto leaba eanet vuollegaš tiippat. Issát sáhttá veahá stuorástallat ja bajidit iežas, juoga mii lea su vuohki čiehkat stuorra baluid ja eahpesihkkarvuođa mat váivvidit  su.  Duogášpersovnna  Heaikka-Máret  Hánssa  govvádusat  buktet  lasi  áddejumi das mo sámi servodaga ravddabeali ášši ja vuoittáhalli dilli sáhttá leat. Su persovnna ektui leat ollu intertekstuála čujuhusat Jovnna-Ánde Veasta servodatberošteaddji artihkkaliidda.<em type="italic"> </em>Paradoksa  lea  go  Issát  buohccá,  easkka  dalle  son  deaivá  olbmuid,  eará  buohcci olbmuid,  geat  duođaid  beroštit  su  máhtus  ja  háliidit  oahppat  sus.  Dakkár  árvvu  son  ii dovdda  iežas  ruovttuguovllus.  Issát  ieš  ja  su  dáidda  šaddet  suoivana  siste,  eai  ge  leat sidjiide olámuttus. Issáha dávvalat báhcet liikká sus mearkan, dego luohti, mat muitalit su leahkima birra máilmmis ja maiguin olbmot sáhttet su muittašit. <em type="italic">Árbbolaččat</em>-románaráidduin  Jovnna-Ánde  Vest  máidnu  ruovttuguovllu  olbmuid searaid  ja  birgenhálu  garra  áiggiin,  maiddái  go  áiggit  nuppástuvvet  ja  olbmot  fertejit rievdadišgoahtit  vieruideaset  ja  eallinlágiid.  Man  nu  sivas  olbmot  birgejit  váttis  áiggiin maid. Gerald Vizenor (1994: 16) dadjá ge deaivilit: <span type="quote">“Decidedly, the stories that turn the tribes  tragic  are  not  their  own  stories”</span>.  Dát  lea  bures  govviduvvon  <em type="italic">Árbbolaččat </em>muitalusas  váldopersovnna  Heaikka  prošeavttaid  bokte.  Heaika  vállje  <em type="italic">Árbbolaččat</em><em type="italic">Árbbolaččat  </em>loahpageahčen  dáidet  dávistit  dákkár jurdagiid:  <span type="quote">« [...] Nu ahte buot buohkanassii lean vásihan ovtta ja nuppi dán eallimis – eanet go  olmmoš  gáttášii.  Jos  dás  duohkoge  bargonávccat  ja  dearvvasvuohta,  de  dáid mu  vásáhusaid  vuođul  sáhtášii  čállit  juoidá,  juogalágan  eallingearddi, dokumeantta ovtta olbmos ja áigodagas, ráhkisvuođamuitalussange sáhtášii lohkat ... »</span>. (ÁIII, 208) Fikšuvdnamuitalusas  Jovnna-Ánde  čájeha  čáppa  áššiid  geafes  áiggis  vaikko  son  maid govvida  sámi  servodaga  sevdnjes  beali  persovnnaid  bokte  geat  eai  beasa  albmaláhkai eallimis álgui. muitalusas čállit iežas ja guovllu olbmuid muitalusa. Dákkár čállinbargu maid sáhttá leat vuohki  čállit  sihke  fiinna  ja  váttis  ge  áššiid  birra,  nu  mo  girjjálašvuođa  dutki  H.  Porter Abbot  (2008:  102)  čilge:  <span type="quote">”Narrative  is  one  way  of  creating  order  out  of  chaos  [...]”</span>. Heaikka  beaivegirjemerkesteamit  </p>
    <p>
      <em type="bold">Fáhcca </em>
    </p>
    <p>
      <em type="bold">IV Loahppasátni </em>
    </p>
    <p><em type="italic">Árbbolaččat  </em>persovnnaid  birgengoansttat  vulget  das  mo  iešguđet  persovdna  beassá eallimis álgui. Dat geardduhuvvo máŋgii teavsttas ja lea elemeanta mii ovddida muitalusa ja juona. <em type="italic">Árbbolaččat </em>birgengoansttat leat dasto čadnon dasa mo persovnnat háhket alcces eallámuša ja dan oktavuođas lea muhtin persovnnaide velá dehálaš gávdnat iežaset miela miel barggu. Smávva sámi giláš Máhtebáiki lea dáhpáhusaid váldobáiki. Máhtebáiki, mii ii boldojuvvon nuppi máilmmisoađi loahpas, addá muitalussii symbolalaš ráma mas dološ materiálalaš biras ja olbmuid máilmmioaidnu šaddet kontrástan ođđa áiggi boahtimii, mas stuorra servodaga jurdagat veagal nuppástuhttet giláža eallima. Románaráiddus leat ollu persovnnat. Bajit perspektiivvas sáhttá dadjat ahte lea olles sámi servodaga ovdáneapmi mii  govviduvvo  muitalusas.  Dajan  Harald  Gaski  mielde  ahte  girjjiin  lea  oktasaš olmmošlaš mearkkašupmi mii guoská viidát go dušše čálli guovllu govvideapmin (Gaski 2006:  40).  <em type="italic">Árbbolaččat-</em>románat  leat  kollektiivva  románat  čállojuvvon  realisttalaš árbevierus, juoga mii lea dábálaš ovdamearkka dihte davviamerihká álgoálbmotgirjjálašvuođas. Ii leat dušše okta sáŋgár ja okta fáddá muitalusas, mas sáŋgára konfliktadássi ja mo son konflivttaid čoavdá leat áidna guovddáš dáhpáhusat (vrd. Allen 1990:  5–6).  <em type="italic">Árbbolaččat  </em>muitalusas<em type="italic">  </em>leat  dakkár  elemeanttat  maiddái,  muhto  leat  sihke olles  báikegotti  sielueallin  ja  iešguđet  persovnna  persovnnalaš  jietna  mat  guddet muitalusa ovdáneami.  Lean  geavahan  sámi  luohteteoriija  teorehtalaš  vuođđun  čilgen  dihte  ovttaskas olbmo  sajádaga  joavkkus  ja  báikegottis.  Dát  lea  juoga  mii  lea  ođas  sámi  prosaanalysas. Lea  várra  dát  mii  mu  dutkosis  lea  leamaš  stuorámus  hástalus,  ja  maiddái  dat  mii  lea eanemus  ođasmahtti.  Lean  guorahallamis  deattuhan  luohteárbevieru  kontekstuála  beali, mo  sámi  eallinfilosofiija  ja  máilmmioaidnu  muitalit  olbmo  leahkima  birra  smávva  sámi servodagas.  Čanan  luohteteoriija  sajádaga  akademiijas  dasa  mo  dekoloniseren  lea ovddiduvvon  akademiijas,  ovddeš  koloniserejuvvon  afrihká  kulturaktivisttain  ja  dasto oassin álgoálbmotduktiid barggus ovddidit sierra álgoálbmotmetodologiija ja -paradigma. Konteakstuála teakstalahkaneapmi, masa gullet sámi historjjálaš, kultuvrralaš ja mu iežan persovnnalaš  konteaksta,  lea  guorahallama  geađgejuolgi.  Teoriijavuođu  guovddáš doahpagat  leat  <em type="italic">luohtehahtti relašunalitehta</em>  –  mo  metodologiija  lea  čadnon  báikegoddái iešguđet  gaskavuođaid  bokte,  <em type="italic">epistemologiija</em>  –  go  jearan  buktá  go  luohteteoriija  sierra máhttoáddejumi  sámi  báikegoddeeallimis  ja  máilmmioainnus,  <em type="italic">relašunalitehta</em>  –mo  buot tiŋggat  gullet  oktii  ja  <em type="italic">siiidaguoibmi  </em>–  makkár  mearkkašupmi  lea  das  árbevirolaš  sámi servodagas ja mo doaibmá dat <em type="italic">Árbboalččat</em>-muitalusas. Luohteárbevieru birgengoansttaid čilgehusat  sohpet  veahkkin  <em type="italic">Árbbolaččat</em>  guorahallamis,  čájehit  mo  persovnnaid gaskavuođat  ja  gulahallan  doibmet,  mo  sii  árvvoštallojuvvojit  ja  doibmet  olmmožin  ja siidaguoibmin. ovttaskas olmmožin, báikegoddelahttun ja oassin stuorraservodagas. Ráiddu  váldopersovdna  Heaika  lea  son  gii  lea  ožžon  eanemus  fuomášumi  dán dutkosis.  Heaika  čállinprošeavttat  leat  guovddáš  motiiva  <em type="italic">Árbbolaččat  </em>muitalusas  ja  su váldoprošeakta  lea  šaddat  čállin.  Heaikka  vuosttas  ja  nuppi  čállinprošeakta,  Eanuleagi historjá-  ja  sohkagirji  ja  Heargenjár-Lásse  eallingeardemuitalus,  gusket  vássánáigái. Heaikka  čállinproseassa  lea  motiiva  teavsttas  mii  su  čalmmiiguin  oahpásmahttá  lohkki <em type="italic">Árbbolaččat  </em>muitalusa  dálááiggi  olbmuid  gaskavuođaide  ja  servodaga  ovdáneapmái. Muitalus  deattuha  eanemus  sin  geat  leat  eallimin.  Dát  jurddašaddamat  ihtet  ge  Heaikka maŋimuš čállinprošeavttas, mii lea čállit beaivegirjjiid. Daid son čállá oktanaga nuppiid prošeavttaid.  Beaivegirjjiide  Heaika  čállá  iežas  mearkkašumiid  eallima,  dáhpáhusaid  ja siidaguimmiid  hárrái.  Heaika  lea  persovdna  gii  čatná  áiggiid  oktii  go  son  čállimiin ovttastahttá dalá-, dálá- ja boahtteáiggi. Dehálaš oasit proseassas leat Heaikka áigumušat, su vázzin dáluid mielde ja su gulahallanvuogit- ja dáiddut, oassin su birgengoansttain. Teakstadásis  lea  muitaleaddji  posišuvdna  okta  somámus  stiilagaskaomiin. Siskkabeale  muitaleaddjiposišuvnnas  ihtet  persovnnaid  iešvuođat,  jurdagat,  báikkálaš giella, geažideamit ja eará gaskkalaš gulahallanvuogit. Goalmmátpersovnna muitaleaddji<em type="italic">Árbbolaččat  </em>muitalusas  leat  ollu  dáhpáhusat  mat  čujuhit  ovddos  guvlui, ovdamearkka  dihte  mo  Heaikka  doaibma  čállin,  mo  nissonrolla  rievdá,  feministtalaš jurdagat,  sámepolitihkalaš  ovdáneapmi,  mekanihkalaš  ovdáneapmi,  nuorat  buolvvaid válljen  ja  muhtin  persovnnaid  váttis  dilli  ge  govviduvvo  ođđa  áiggi  boahtima  olis.  Dát govviduvvo  persovnnaid  ovdáneamis  ja  jurdagiin.  Heaika  lea  okta  persovnnain  gii lihkostuvvá  vuogáiduvvat  báikegoddái  gos  son  orru,  vaikko  sus  lea  earálágan eallinvuohki  go  sis  geat  leat  dálonat.  Son  beassá,  máŋggageardásaš  árbbolažžan,  bargat iežas  miela  miel  barggu,  mii  lea  dutkat  ja  čállit  guovllu  ja  olbmuid  historjjá.  Heaika doaibmá ovttaskas olbmo dásis ja báikegoddedásis. Son máhttá vuogáiduvvat báikegotti dábiide  ja  eallimii  ja  sus  lea  buorre  gaskavuohta  siidaguimmiiguin.  Sus  lea  maid oktavuohta  stuorát  máilmmiin  ja  muitalusa  loahpas  Heaika  lihkostuvvá  muhtin  muddui háhkat oasi árbemáhtus mainna oppa áiggi rahčá, namalassii joga bivdit.  Dutkosis Hemmo ja Máhte-Máhtte ovddastit almmáiolbmuid árbevirolaš eallima ja máilmmigovaid. Soai leaba guktot persovnnat guđet ealliba olles eallima Máhtebáikkis ja guđet muitalusas doibmet báikegoddedásis. Nana nissonpersovnnat leat soga gilieatnit ja čoavddaolbmot,  Áhkku  (Biret-Káre),  Birgget  ja  Risten.  Boaresnieida  Ándde-Márgget šaddá  árbevirolaš  nissonrolla  kontrástan.  Son  buktá  ođđa  áiggi  jurdagiid  muitalussii  ja hásttuha  dološ  eallinvuogi  ja  máilmmioainnu  iežas  feministtalaš  jurdagiiguin.  Issát  lea dáiddár  gii  persovdnan  buot  eanemus  doaibmá  ovttaskas  olbmo  dásis.  Su  luondu  ja doaimmat  gullet  stuorra  servodaga  dássái  eanet  go  sámi  giláža  báikegoddedássái. Erenoamážit Issáha persovdnagovvideamis oaidná ahte <em type="italic">Árbbolaččat </em>muitalusas ii leat álki hállat  eallima  váttisvuođaid  birra.  Vuođđoealáhusservodagas  lea  garra  eallin,  lea  oppa áiggi sáhka birgemis, juohkehaš ferte háhkat alcces ja bearrašii eallámuša. Gii birget áigu, galgá leat nanus ja kievra, psyhkalaš váttisvuođaid birra lea vel váddáseappot hállat. Go olmmoš ii sáhte oaidnit mii lea sivva su váttisvuođaide, de son guoddá dáid iežas siste ja hávit lea dábálaččat maiddái olbmo siste. Bargu govviduvvo dálkkasin dasa vel muhto eai buot  barggut  leat  olbmuid  miela  mielde,  eai  ge  dat  váidut  buot  bákčasiid. Duogášpersovdna Heaikka-Máret Hánsa lea gis persovdna mii ovddasta sámi servodaga vuoittáhalliid  posišuvnna,  mii  lea  intertekstuála  čujuhus  Jovnna-Ánde  Vesta servodatberosteaddji beallái. <em type="italic">Árbbolaččat </em>muitalusas ihtet moanat persovnnat geaid sáhttá dadjat riegádan <span type="quote">“ovdal sin  áiggi”</span>  ja  dan  dihte  dovdet  iežaset  govssahallan  eallimis.  Dát  guoská  maid  eará persovnnaide, geain livčče beroštumit ja áigumušat mat čujuhit áigái mii boahtá: Heaika ja Heandarat áiguba čállit, Niillá gii háliidivččii juristan lohkat, Ándde-Márgget gii buktá feministtalaš ja sámeaktivisttalaš jurdagiid guvlui ovdal go olbmot oidnet daid dárbbu ja árvvu,  Ándde  ja  Birggeha  nieida  Máret-Ánne,  gii  earrána  ja  šaddá  oktofuolaheaddjin muhtin  logináre  jagi  ovdal  go  dat  šattai  eanet  dábálaš  ja  Issát,  gii  áigu  eallit  dáiddárin. Sáhttá  dadjat  ahte  dát  persovnnat  leat  sii  geat  vuos  buktet  ođđa  áiggi  jurdagiid Máhtebáikái.  Sii  rahpet  geainnuid  ja  bidjet  jurdagiid  johtui  smávva  sámi  gilážis.  Eanas <em type="italic">Árbbolaččat</em>  persovnnat,  geaid  lean  erenoamážit  gieđahallan,  leat  iešguđet  lágan  tiippat mat  dattege  ovdánit  ja  nektet  ealli  olmmožin.  Eanet  coagis  persovdna  lea duogášpersovdna  Heaikka-Máret  Hánsa  ja  muhtin  muddui  oalgepersovdna  Ándde<em type="italic">Árbbolaččat  </em>muitalusa  persovnnain  lea  dovdu  ahte  sii  leat juoidá  massán  eallimis.<em type="bold">  </em>Heaika  lea  massán  oadjebas  mánnávuođa  ja  dehálaš  árbevirolaš oahpu go lea bajásšaddan áhčis haga, ii ge oktage eará leat oahpahan sutnje árbevirolaš bargguid. Sus leat dattege ollu vuordámušat eallimii, erenoamážit iežas čállinprošeavttaid čađaheapmái ja dan ahte oahppat árbevirolaš Eanu guollebivddu. Son oažžu muhtinlágan buhtadusa  ollesolmmožin  go  árbe  sihke  ruđa  ja  eatnamiid.  Heaika  massii  iežas  máná ovdal go lei riegádan, ja dainna nohká maid Heaikka moarsi Birgitta ráhkisvuohta Heikii. Vaikko  Heaika  muhtimin  dovdá  ahte  son  lea  dubmejuvvon  Máhtebáikkis  eallit,  son dattege  beassá  eallimis  álgui  ja  šaddá  guollebivdin  ja  buresbirgejeaddjin  eallima loahpageahčen.  Heaika  kránnjá  Káhtarin  dovdá  iežas  suoivvanin  Máhtebáikki dálueamidin.  Heaikka  čállinprošeakta  Heargenjár-Lásse  birra  buktá  sutnje  ge vuordámušaid  ja  doaivaga  beaggit  olggobealde  giláža  maid.  Dát  ii  lihkostuva  áibbas  nu mo  Káhtarin  sávvá,  muhto  son  ferte  dušše  dan  dohkkehit.  Máhte-Máhtte  eallá buresbirgejeaddji  heastaalmmájin  muhto  massá  iežas  eallinvuođu  go  heastaáigi  nohká guovllus.  Máhtes  lea  lihkku  go  ii  leat  okto;  eamit  Sire  lea  nana  olmmoš,  sus  lea  buorre doarjja  muđui  ge  bearrašis  ja  Heaikkas  ja  son  diktá  ge  earáid  su  doarjut  ja  veahkehit. Áhkku lea boares olmmoš ja lea juo eallán stuorát oasi iežas eallimis. Son massá nuorra eadnin  iežas  isida  muhto  lea  nana  olmmoš  gii  birge  ja  veahkeha  earáid  ge.  Áhkus  leat stuorra  vuordámušat  ođđa  áiggi  boahtima  vejolašvuođaide  ja  geahččá  ovddos  guvlui. Birgget  lea  duđavaš  dálueamit  muhto  massá  measta  oalát  eallinilu  go  bárdni  ii  váldde badjelasas  vánhemiid  dálu.  Árbevierru  ja  Birggeha  vuordámušat  áidnabárdnái  leat rihkkon, ja Birgget šlundu. Sus gis lea lihkku go leat eanet mánát ja váhkarnieida váldiba isidiin  badjelasaska  dálu  ja  deavdiba  dan  eallinmovttain  ja  mánáidjienaiguin.  Issát  lea mánnán  dahje  nuorran  juo  massán  eatnis.  Son  lea  maid  nuorran  massá  iešdovddu  ja ollesolmmožin son massá bearraša ja boares bartta, su ođđa ruovttu. Guorahallan čájeha ahte  Ándde-Márgget,  Issát  ja  Heaikka-Máret  Hánsa  leat  sii  geat  leat  eanemus  massán. Heaikka-Máret Hánsa lea duogášpersovdna, ii ge lohkki dieđe makkár vejolašvuođat eai ge  makkár  vuordámušat  sus  livčče.  Dat  geat  unnimusat  gillájit  <em type="italic">Árbbolaččat </em>muitalusas leaba  Hemmo  ja  Risten.  Hemmo  eallá  boares  olmmožin  nu  mo  álo  lea  dahkan,  iežas dáhtuid  ja  eavttuid  mielde.  Son  lea  nanus  ja  ceaggái  ii  ge  divtte  ođđa  áiggi  boahtin ráfehuhttit  su,  vaikko  nuonddahallá  son  ge,  go  boarásmuvvá.  Risten  govviduvvo  čađat dorvogovvan.  Son  váldá  vára  bearrašis  ja  muhtin  funiidbirgejeddjiin  ja  lea  oppalohkái duhtavaš eallimii. Muitu  lea  elemeanta  mii  geardduhuvvo  muitalusas  ja  lea  dehálaš  muhtin persovnnaide.  Dán  sáhttá  oaidnit  paralleallan  luohteárbevirrui:  bidjat  luođi  muhtimii máksá ahte gávdno nubbi gii háliida nuppi muittašit. Luohti sáhttá maid govvidit olbmo iežas  dáhttu  muitojuvvot.  Muitu  doaibmá  dan  láhkai  kollektiivva  dialogan  <em type="italic">Árbbolaččat </em>muitalusas,  teakstadásis  persovnnaid  ja  buolvvaid  gaskkas,  ja  viiddit  konteavstta  dásis teavstta  ja  lohkki  gaskkas.  Heaika  ja  Káhtarin  leaba  persovnnat  guđet  eksplisihta ovddideaba  dákkár  dáhtu  muitojuvvot  maŋit  áigái.  Issát  háliida  ahte  olbmot  oidnet  su erenoamáš  attáldagaid  dalle  ealedettiin,  muhto  su  dávvalat  báhcet  aŋkke  su  muitun maŋŋil  go  son  jápmá.  <em type="italic">Árbbolaččat  </em>muitalus,  persovnnaid  muitalusat  ja  intertekstuála čujuhusat  mat  leat  teavsttas,  báhcet  muitun  ovtta  áigodagas  goas  ođđa  áiggi  boahtima váikkuhusat  nuppástuhttet  árbevirolaš  sámi  eallinvuogi.  Lea  áigi  goas  olmmoš,  muhtin muddui, sáhttá leat dihtolágan, ja vaikko mat iešlágan. Earát dovdet su mihtilmasvuođaid vaikko  eai  dovdda  sin  siskkimus  jurdagiid  ja  dovdduid.  Seammás  buohkain  lea  sierra doaibma  kollektiivva  siskkabealde,  maiddái  sii  guđet  háliidit  rasttidit  rámaid  ja  buktit ođđa  jurdagiid  báikegoddái.  <em type="italic">Árbbolaččat </em>prosateavsttas  olbmuid  birgengoansttat  čájehit sin  dáidduid  vuogáiduvvat  dán  guovttegeardásaš  sajádahkii.  Son  guhte  bures  birge <em type="italic">Árbbolaččat  </em>muitalusas  čájeha  ahte  sus  lea  mo  nu  jáhkku  alcces  ja  boahtteáigái,  son máhttá vuogáiduvvat iežas ja kollektiivva dárbbuide ja heivehit iežas ođđa dillái.  <em type="italic">Árbbolaččat</em> álgo- ja loahppadáhpáhusat leat seammá sajis, Máhtebáikkis, Heaikka viesu  luhtte.  Álggus  dálvet  viesu  siste,  váldopersovnna  čállinprošeavttain  ja  loahpas olgun  geasset,  Issáha  jurdagiiguin.  Heaikka  prošeavttaid  dáfus  sáhttá  dadjat  ahte čállinprošeavttaid  ávkkálašvuohta  geardduhuvvo  muitalusas  sihke  váldopersovnna Heaikka  ja  sámeservodaga  viiddit  perspektiivvas.  Sohkagirjjit  ja  olbmuid  eallingeardeposišuvnnas  ihtet  sihke  persovnna  iežas  jietna,  teavstta  bajit  dási  muitaleaddji  ja  čálli jietna,  muhtumin  buotdiehtti  hámis  ge.  Dát  olggobeale  muitaleaddji  bidjá  áššiid  ja dáhpáhusaid  historjjálaš  perspektiivii,  ja  doaibmá  jietnan  mii  láide  lohkki  servodaga ovdáneami hárrái ja bidjá lohkki jurdagiid johtui.  Márgget, muhto sudnos ge leat vásedin rollat muitalusas, govvidan dihte sámi servodaga historjjá, ovdáneami ja hástalusaid.  Mihtilmas  ášši  ollu  muitalusat muitalit min oktasaš historjjá ja leahkima birra olmmožin ja álbmogin, juoga mii  otná  beaivvi  konteavsttas  lea  hui  áigeguovdil  buotlágan  oamastanvuoigatvuođaid digaštallamiid  siste,  muhto  vuosttažettiin  kultuvrra  muitalussan.  Measta  buot  ráiddu persovnnat  birgejit  mo  nu.  Sis  leat  iešguđet  birgengoansttat  ja  vuogit  mo  sii  geavahit dáidduideaset,  mo  sii  vuogáiduvvet  ja  birgehaddet  eallima  hástalusaiguin  ja  ođđa  áiggi boahtimiin.  Muhtin  persovnnain  leat  iežaset  prošeavttat  ovttaskas  olmmožin,  earát doibmet  ollásit  báikegotti  dásis.  Sii  guđet  gártet  okto,  leat  sii  guđet  eanemusat láittastuvvet.  </p>
    <p><em type="italic">Árbbolaččat  </em>loahpas  lea  geassi.  Máhtebáikkis  leat  fas  bearašolbmot  ja  mánáid reaškkas  gullo,  lea  buorre  vuoigŋa.  <em type="italic">Árbbolaččat-</em>trilogiija  buktá  filosofalaš jurddašaddamiid  ovttaskas  olbmo,  báikegotti  ja  stuorra  servodaga  dásis,  ođđa  áiggi boahtima  ja  birgehaddama  oktavuođas.  <em type="italic">Árbbolaččat </em>muitalusmálmmis  gullojit  máŋggat iešguđet jienat. Juohke áidna persovnnas leat stuorit ja unnit hástalusat maid ferte duostut ja čoavdit. Čálli ieš dadjá ahte su áigumuš ráidduin lea govvidit geafes áiggi čáppa beliid, ja  dan  dahká  ge  –  muhto  dát  ii  mávsse  ahte  buot  persovnnaide  leat  duddjojuvvon  álkes eallingovvádusat.  Čálli  stiilla  sáhttá  dahkat  ahte  lohkki  oažžu  muitalusas  harmoniija<em type="italic">Árbbolaččat </em>persovnnain birgejit mo nu loahpas, nuohtahis luođi eallingovvádussan. gova, go Jovnna-Ánddes lea nana ja buorre sámegiella, ja gaskkohagaid leat sus maid hui poehtalaš govvádusat. Eanas </p>
  </body>
</document>
