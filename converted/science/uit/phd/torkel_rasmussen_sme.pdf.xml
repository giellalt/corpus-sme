<document xml:lang="sme" id="no_id"><header><title>“Go ealáska, de lea váttis dápmat”. Davvisámegiela etnolingvisttalaš ceavzinnávccaid guorahallan guovtti gránnjágielddas Deanus ja Ohcejogas 2000-logu álggus</title><genre code="science"/><author><person firstname="Torkel" lastname="Rasmussen" sex="m" born="" nationality="NO"/></author><year>2013</year><wordcount>83379</wordcount><conversion_status type="standard"/><availability><license type="standard"/></availability><origFileName>https://munin.uit.no/bitstream/handle/10037/5593/thesis.pdf</origFileName><metadata><uncomplete/></metadata><version>XSLtemplate $Revision: 150288 $; file-specific xsl  Revision; common.xsl  $Revision$; </version></header><body><p><em type="italic"><span type="quote">“Go ealáska, de lea váttis dápmat”</span> </em>~ I ~ </p>
<p><em type="bold">Ovdasátni </em></p>
<p>Dát nákkosgirji lea boađus Sámi allaskuvlla prošeavttas <span type="quote">”Sámegiela sirdáseapmi muhtin konteavsttain”</span>, maid Norgga dutkanráđđi lea ruhtadan. Seammás Sámi prošeakta lea oassin riikkaidgaskasaš polára jagi prošeavttas <em type="italic">Glokaliseren (globaliseren lokaliserema vuostá) – giella, girjjálašvuohta ja media inuihtaid ja sámiid gaskkas </em>. Sámi giellasosiologaid lassin dasa serve inuihtagielaid njunuš giellasosiologat. Prošeavtta álggus ožžon maid fálaldaga searvat NORFACE-semináraráidui masa Oarje-Eurohpá njunuš sosiolingvisttat ja giellasosiologat oassálaste. Datge leat váikkuhan mu dutkamuša čađaheapmái. </p>
<p>Munnje lea leamaš stuorra hástalus ja illu beassat bargat fáttáiguin main lean duođalaččat beroštuvvan ja velá lassin lean beassan geavahit buot bargoáiggi dasa. Mun lean maid ožžon vejolašvuođa johtit ja oahpásmuvvat earáide, geat barget seammasullasaš áššiiguin Eurohpás ja sirkumpolára guovllus. Lean duođaid loaktán áiggi hirbmat bures ja deaividan fágalaš hástalusaiguin.</p>
<p>Lean ožžon erenoamáš buori fágalaš doarjaga iežan bagadalli guoktás – professor Mikael Svonnis ja professor Anna-Riitta Lindgrenis Romssa Universitehtas. Sudnos lea nana fágalaš áššedovdámuš giellasosiologiijas. Lean olles áigge dovdan ahte soai berošteaba duođalaččat mu fáttás ja danne bagadallamatge leat leamaš movttiidahttit ja suohttasat. Mun giittán sudno go leaba veahkehan mu ahtanuššat dutkin.</p>
<p>Giittán maid prošeaktajođiheaddji professor Jon Todal Sámi allaskuvllas. Son lea leamaš sihke hoavda guhte čovddii geavatlaš áššiid, fágalaš ovddasvástideaddji guhte čehpet neavvui dutkamis ja buorre skibir guhte movttiidahtii mu joatkit go ledjen cohkkon.</p>
<p>Mus lea leamaš masá beaivválaš oktavuohta Erika Sarivaarain ja Pigga Keskitaloin geat leigga doavttirgrádahasat oktanaga muinna. Mii beasaimet buohkat orrut ja dutkat iešguhtege báikkis viiddes Sámi eatnamis. Liikká mii leat doallan buori oktavuođa ja leat eanemusat digaštallan Skype ja epoasttaid bokte. Min oktasaš movttiidahttindeaivvadeamitge leat bidjan fártta guđet guimmiideamet dutkanbargui ja nákkosgirjjiid čállimii. Sudno veahki haga ii dáidde mu nákkosgirji leat velá gárvvis.</p>
<p>Bearrašii erenoamáš giitu nana doarjagis sihke eamidii Katii gándda guoktái Erke Ovllái ja Ánot Rástii ja niidii Mággá Biret Ánnii ja váhkarii Áigin Áslakii.</p>
<p>Dán nákkosgirjji livččii lean áibbas veadjemeahttun čállit informánttaid veahki haga. Giittán Deanuleagi skuvllaid jođiheaddjiid, oahpaheaddjiid ja oahppiid, geat leat váldán mu vuostá ja vástidan buot mu gažaldagaide. Seamma váimmolaččat giittán dan 12 bearraša mat válde mu vuostá ja serve dárkilis jearahallamiidda. Dávjá jearahallamiin čielggai ahte áššit eai lean juste nugo mun gádden. Olbmuin ledje mávssolaš dieđut, mat dahket mu nákkosgirjji miellagiddevaččabun. Mun lean lohpidan doallat dáid olbmuid anonymitehta ja danne in namut sin namaiguin, muhto geavahan liibba giitit sin.</p>
<p>Veahčak njukčamánu 15. beaivvi 2013</p>
<p>Torkel Rasmussen <em type="italic"><span type="quote">“Go ealáska, de lea váttis dápmat”</span> </em>1 <em type="bold">1 Láidehus </em><em type="bold">1.1 Dulvebárru </em></p>
<p>Guorahalan dán nákkosdutkamušas sámegiela ceavzima, giellamolsuma ja giellamolsuma jorgalahttima.</p>
<p>Mun dutkagohten dáid fáttáid dannego giellamolsun ja giellamolsuma jorgalahttin leat mearkkašahtti proseassat sámi servodagas ja dat vedjet mearridit sámegiela boahtteáiggi. Giellamolsun lea proseassa goas olbmot heitet geavaheames iežaset árbegiela ja geavahišgohtet ođđa giela, ovddimusat fámolut giela gielaid hierarkiijas (Huss ja Lindgren 2011: 2). Go olbmot geavahišgohtet árbegiela ođđasis, de sii leat jorgalahttimin giellamolsuma (Fishman 1991: 1).</p>
<p>Sápmelaččat hárve geavahit sáni <em type="italic">giellamolsun </em>, muhto gohčodit dán proseassa dáruiduhttimin dahje suomaiduhttimin ássanriikka váldogiela mielde. Dáid doahpagiid duogážis lea assimilerema albmaneapmi, masa laktása historjjálaš proseassa giela ja kultuvrra jávkadahttimis ja dađe mielde maiddái eahpesymmetralaš váldeoktavuođat. Giellamolsun sáhttá leat okta assimilerema albmanemiin. </p>
<p>Norgga bealde govviditge dávjá giellamolsunproseassa <em type="italic">dáruiduhttinbárrun </em>, dárogillii <span type="quote">“fornorskningsbølgen”</span>. Dát bárru deaivvai Sámi máttariddui áigá dolin. Dasto bárru jođii davás rittu mielde. Álggus dat jávkadii giela rittus, maŋŋá bahkkii vuonaide ja hávkadii sámegiela eanaš mearrasámi báikkiin. Loahpas dáruiduhttinbárru govččai johkasápmelaččaid legiid ja ollii duoddarii. Dat duššadii ollu mátkkistis, muhto alla eatnamat njoahcudedje gielalaš ja kultuvrralaš duššadanbáru leavttu ja go dulvi lei joavdan alimus dássái, dat coahkugođii njozet. Guovllut mat gárte maŋimužžan čáze vuollái, ledje maid guovllut mat ovddimusat ihtigohte čáhcegierragii, ja leat dan dihte guovllut mat leat vásihan unnimus vahágiid. (Borgos 1999: 28–29; Rasmussen ja Nolan 2011: 35–36.) </p>
<p>Norgga dáruiduhttinpolitihkka šattai almmolaš politihkkan 150 jagi dassái. Dalle sápmelaččaid giellamolsun dáiddii lean juo álgán (Borgos 1999: 28–29). Suomas lei sámegiella dalle muhtin guovlluin jo jávkan ja muhtin guovlluin jávkamin (Sammallahti 1998: 26;</p>
<p>Tegengren 1952). Dulvebáru lundui gullá ahte dat ahccá alimus muddui ja loahpas jorggiha. Giellamolsuma luondu lea nuppelágan. Dat joatkašuvvá gitta dassážii go giella lea molsašuvvan, ja álgogielas ii leat šat oktage hálli. Almmatge sápmelaččaid giellamolsun ii leat buot sámegielaid dáfus ollásit čađahuvvon. Vaikko giellamolsun álggii maiddái bajimus duoddariin 50 jagi áigi, de dat váidugođii 30–40 jagi dás ovdal. Dat dáidá ain joatkašuvvat eanaš daid sohkabuolvvaid mánáid ja mánáidmánáid gaskkas geaid váhnemat leat <em type="italic"><span type="quote">“Go ealáska, de lea váttis dápmat”</span> </em>2 manahan gielaset 1950-logus ja dan maŋŋá. Giellamolsuma bisáneapmi dáhpáhuvai oktanaga riikkadási politihkalaš nuppástusaiguin mat doarjugohte sámegiela. Gululdaga dulvebárru geassádišgođii ruovttoluotta merrii. Eatnamat ihtigohte. Doppe gosa dulvebárru joavddai maŋimuš ja dagai maid uhcimusat vahágiid, doppe álge maid ealáskahttinbarggut ovddimusat. <em type="bold">1.2 Dutkanguovllu nuppástusat </em></p>
<p>Mu dutkanguovlun leat guokte gieldda Deanuleagis: Deanu gielda Norgga bealde ja Ohcejoga gielda</p>
<p>Suoma bealde. Dán dutkamušas lea sáhka davvisámegiela birra, mii veadjá buot buoremusat sámegielaid gaskkas. Dutkit almmuhedje dattetge 1970-logu álggus, ahte giellamolsun lei joavdan guhkás sihke Deanus ja Ohcejogas. Dat mearkkaša ahte sámegiella molsašuvai dárogiellan Norgga bealde ja suomagiellan Suoma bealde. Wilhelm Aubert (1978) čilgii ahte vuollel 30-jahkásaš sápmelaččain njiedjá sámegiela eatnigiellan hálliid oassi johtilit. Sullii goalmmadasas vuollel logijahkásaš sámemánáin lei sámegiella vuosttašgiellan Deanu gielddas 1970:</p>
<p><em type="italic">Fra 30-årene og nedover synker frekvensen av samisk morsmål nokså bratt og jevnt, skjønt mer </em><em type="italic">enn tredjeparten av barn under 10 år har samisk som førstespråk. </em>(Aubert 1978: 45) </p>
<p>Anna-Riitta Lindgren guovttos Marjut Aikioin almmuheigga seammasullasaš váruhusa Ohcejoga gielddas seamma áigge, namalassii ahte sámegiela dilli lei hedjoneamen. Soai čálliba ahte dasa ledje guokte váldosiva: suomagielat skuvla ja ásodat ja guvlui fárren suopmelaččat. Suomagiela stáhtus lei sakka loktanan, nu ahte olbmot ledje suomastišgoahtán čeavláivuođain gaskaneaset ja iežaset mánáide:</p>
<p><em type="italic">Saamenkielen asema on kuitenkin viime aikoina alkanut heikentyä. Tähän on kaksi pääsyytä: </em><em type="italic">suomenkielen koulu ja asuntola sekä alueelle muuttaneet suomalaiset (...) Utsjoen kirkonkylässä </em><em type="italic">ja osittain Nuorgamissa ja Karigasniemellä on suomen kielestä alkanut tulla ylpeiden aihe, </em><em type="italic">eräänlainen statussymboli, niin että itseään parempina pitävät saamelaiset ovat alkaneet puhua </em><em type="italic">keskenään ja lapsilleenkin suomea. </em>(Aikio ja Lindgren 1973: 290) </p>
<p>Dilli lea goittotge nuppástuvvan 1970-logu rájes 2000-logu rádjai. Mun čállen iežan váldofága bargočájánasa “ <em type="italic">Jávohuvvá ja ealáska. Davvisápmelaččaid demografiija ja buolvvaidgaskasaš </em><em type="italic">sirdáseapmi Norggas ja Suomas </em>” jagi 2005. Dalle gávnnahin ahte eanet skuvlamánát Deanu gielddas <em type="italic"><span type="quote">“Go ealáska, de lea váttis dápmat”</span> </em>3 máhtte sámegiela go 18–30-jahkásaš nuorat. Dan mun atnen mearkan das, ahte giellamolsun lei jorgalahttojuvvon. Maiddái Ohcejogas eanaš sámi mánát máhtte sámegiela ja árvalin, ahte giellamolsun várra lei jorgalahttojuvvon maid Ohcejoga gielddas 2000-logu álggus. (Rasmussen 2005: 73; 154.) <em type="bold">1.3 Máilmmiviidosaš proseassat </em></p>
<p>Sápmelaččaid giellamolsun Deanus ja Ohcejogas mas dutkit váruhedje juo 1970-logus, lea oassin máilmmiviidosaš giellamolsunproseassas. Álgoálbmotgielat ja gielalaš vehádagaid gielat leat áitojuvvon.</p>
<p>Muhtimat árvalit ahte badjel bealli, muhtimat ahte olles 90 proseantta máilmmi 6 909 gielas leat áitojuvvon (Kraus 1992; 1997; Ethnologue 2009; UNESCO 2009). Giellamolsun dáhpáhuvvá dávjjimusat dakkár dilis mas vehádatgielas lea vuollegis stáhtus ja geavahuvvo uhccán almmolaš giellašiljuin. Giela hállit atnigohtet áiggi mielde buorebun oahpahit mánáide dušše fámolut giela ja heitet sirdimis vehádatgielaid ođđa buolvvaide. Hálliid lohku geahppána dađistaga, ja loahpaloahpas gielaid hállit leat vuoras olbmot. Áiggi mielde gielat jávket go maŋimuš hállit vádjolit eret. (Huss ja Lindgren 2011: 2; Todal 2002: 37—40.)</p>
<p>Seammás dáhpáhuvvá nubbi eará proseassa dadjat juo miehtá máilmmi - giellaealáskahttin. Olbmot vigget nannet ja doalahit álgoálbmot- ja eará vehádatgielaid. Muhtimin lea sáhka giellamolsuma jorgalahttimis. Muhtin vehádatgielaid hállit vigget fas dahkat eallaseabbon gielaid maid olbmot ain hállet, muhto geavahit uhccán. Sii dávjá vigget lasihit hálliide geavahanvejolašvuođaid ja váldet gielaideaset atnui ođđa giellašiljuin. (Hinton ja Hale 2001; Huss ja Lindgren 2011, Fishman 1991; 1992; 2001; King 2009.) Huss ja Lindgren fállaba <em type="italic">emansipašuvdna </em>-doahpaga reaidun áddet vehádatgielaid ealáskahttima ja giellamolsuma jorgalahttima. Soai lohkaba ahte emansipašuvdna lea giellaealáskahttima ja giellamolsuma jorgalahttima ideologalaš bealli. Sudno ipmárdusa mielde lea emansipašuvdna proseassa, mas politihkalaš doaibmabijuiguin ja giellaplánemiin buoridit vuollegis stáhtusa giela dili. Dat lea proseassa mas giella ja olbmuid gielalaš biras nuppástuvvá nu ahte dásseárvvohis struktuvrrat cuvkejuvvojit ja ráhkaduvvo dilli mii ovddida dásseárvosašvuođa: <em type="italic">... (it is) improving the position of an underprivileged language through political efforts and </em><em type="italic">language planning. It is a process where the language and the linguistic environment of the </em><em type="italic">people are changing so that the structures of inequality are broken down and circumstances </em><em type="italic">favorable to equality are created </em>. (Huss ja Lindgren 2011: 2) <em type="italic"><span type="quote">“Go ealáska, de lea váttis dápmat”</span> </em>4 </p>
<p>Emansipašuvdna mearkkaša beassat mas nu friddjan. Individuála dásis emansipašuvdna lea vuohki beassat errui ovddešáigge fuonášemiin ja stigmas. Go ealáskahttá giela ja jorgalahttá giellamolsuma, de olmmoš beassá eret vealáheames ja šaddá friddjan. (Huss ja Lindgren 2011: 7–8.) <em type="bold">1.4 Riikkadási nuppástusat </em></p>
<p>Dávjá álgoálbmot ja gielalaš vehádagat leat vuostálastán gielalaš ja kultuvrralaš fuonášeami ja vealaheami. Gáibádusat stáhta eiseválddiide ja stáhtaid fálaldagat álgoálbmogiidda ja gielalaš vehádagaide bohtet ovdan earret eará riikkaidgaskasaš soahpamušain dego ILO-konvenšuvnnas 169</p>
<p>Eamiálbmogiid ja čearddalaš álbmogiid hárrái, Ovttastuvvan Našuvnnaid Álgoálbmotjulggaštusas ja</p>
<p>Eurohpá Ráđi Eurohpálaš regionála ja minoritehta gielaid vuođđogirjjis. Álgoálbmogat ja gielalaš vehádagat háliidit dávjá: Dohkkeheami álbmogin, álgoálbmogin ja/dahje gielalaš vehádahkan, muhtinlágan autonomiija dahjege iešstivrejumi ja giellalágaid mat nannejit sáhkavuloš gielaid árvvu ja addet vejolašvuođa geavahit daid gielaid almmolaš oktavuođain, goittotge báikkálaš dásis dahje viidásut guovllus, vaikko vel riikkadási almmolašvuođas. Dávjá háliidit iežaset gielaid maid mánáidgárddiide ja skuvllaide ja mediafálaldagaid iežaset gielaide.</p>
<p>Bajábeale gáibádusat eai lean ollašuvvan sápmelaččaid guovdu Norggas ja Suomas 1970-logu álggus.</p>
<p>Sámegiella ii lean almmolaš giella dutkanguovllus, sámegielas ii lean láhkasuodjalus, sápmelaččat eai lean dohkkehuvvon sierra álbmogin eaige álgoálbmogin. Sámegiella ii geavahuvvon mánáidgárddiin iige eanaš skuvllain lean oahpahus sámegillii. Mediafálaldat lei moadde diimmu rádiosáddagat vahkus (Lehtola 2001: 142). Nuppelot jagi maŋŋá fuopmášahttá David Corson (1997: 80) ahte Norgga giellapolitihkka ovddiduvvon riikkadásis sámi álbmoga várás, lea máilmmi dási viidámusaid ja beaktilepmosiid gaskkas:</p>
<p><em type="italic">Norway’s language policies. Developed at national level for the Sámi people, are among the </em><em type="italic">most comprehensive and the most effective in the world. </em>(Corson 1997: 80) </p>
<p>Suomasge leamašan sullii seammalágan ovdáneapmi. Politihkka sápmelaččaid guovdu lea ođasmahtton ja nuppástuvvan (Aikio-Puoskari ja Pentikäinen 2001). Dalle go čohkkejin dieđuid dán nákkosgirjji várás jagiid 2008–09, ledje sápmelaččat máinnašuvvon Suoma vuođđolágas álgoálbmogin ja Norgga vuođđolágas sierra álbmogin, Norga lei dohkkehan sápmelaččaid álgoálbmogin go ratifiserii ILO-konvenšuvnna 169, Sámedikkit ledje ásahuvvon, sámi giellalágat ledje boahtán fápmui ja dutkanguovllu <em type="italic"><span type="quote">“Go ealáska, de lea váttis dápmat”</span> </em>5 guokte gieldda ledje guovttegielagat: sáme- ja dárogielat ja sáme- ja suomagielat. Sámegielagiin lei giellalágaid mielde vuoigatvuohta geavahit sámegiela guovllu ja regionála eiseválddiiguin. Sámegiella lei nappo almmolaš giella ja máŋgga virggi virgáibidjamis lei sámegiela máhttu juogo gáibádussan dahje adnojuvvui ánsun. Daid lassin lei sámegiella váldogiellan muhtin mánáidgárddiin ja dat geavahuvvui oahpahusgiellan muhtin skuvllain. (Rasmussen 2005.) </p>
<p>Nuppástusat maidda Corson (1997) ja Aikio-Puoskari ja Pentikäinen (2001) čujuhit, leat dáhpáhuvvan mákrodásis riikka láhkaaddi orgánain, Suoma Riikkabeivviin ja Norgga Stuorradikkis. Sáhttá dadjat ahte sápmelaččaid ja erenoamážit sámegielagiid dilli lei álfárot nuppástuvvan. Dieđalaš máilmmis čilgejuvvojit dákkár dáhpáhusat dainna, ahte lea dáhpáhuvvan paradigmamolsun Norgga ja Suoma sámepolitihkas. <em type="bold">1.5 Dutkančuolmma ásaheapmi </em></p>
<p>Sámepolitihkalaš paradigmamolsun lea servodatlaš nuppástusat mat dáidet váikkuhit olbmuid gielalaš geavadiidda. Mu dutkanáigumuššan lea gávdnat ođđa dieđuid das, mo politihkka váikkuha olbmuid giellaválljemii ja erenoamážit mánáid sámegiela oččodeapmái. Guovddážis lea dákko bokte guorahallat, mo ođđa politihkka lea ollašuvvan dutkanguovllus, bearrašiid giellageavaheames ja váhnemiid oainnuin dálá gielladilis. Nákkosgirjji váldodutkančuolbman lean válljen gažaldagaid mas guorahalan mákrodási gielladili váikkuhusa mikrodássái: 1. Leatgo mákrodási nuppástusat sápmelaččaid ja sámegiela hárrái váikkuhan sámegiela geavaheapmái olbmuid gaskkas? 2. Bohtetgo mákrodási nuppástusat ovdan dutkanguovllus ja erenoamážit mikrodásis mánáid bajásgeassimis?</p>
<p>Lean válljen lahkonit dáid namuhuvvon gažaldagaid golmma vuolggasajis. Daid bokte gidden fuopmášumi sámegiela mákrodási rámmaeavttuide ja čađaheapmái, mánáide ja váhnemiidda. Daid vuolggasajiid bokte geahččalan gávnnahit: 1. Mat leat mákrodási rámmaeavttut ja mo leat eavttut ollašuhtton? Lean válljen ovttastahttit muhtin vuogáiduvvan teoriijaid mat árvvoštallet veahádatgielaid ceavzinnávccaid. Mun lean maid lasihan muhtin ođđa ákkaid daidda teoriijaide (gč. kapihttala 2). Teoriijaid bokte árvvoštalan sámegiela ceavzinnávccaid Norggas ja Suomas mákrodási rámmaeavttuid ektui. Mun guorahalan sámegiela <em type="italic"><span type="quote">“Go ealáska, de lea váttis dápmat”</span> </em>6 infrastruktuvrra sámi servodatdásis ja geahčadan man muddui mesodási, dutkanguovllu guovtti gieldda, báikkálaš hálddahusvuogádagat leat ásahan sámegiela ovddidandoaimmaid mákrodási rámmaeavttuid mielde. 2. Mii lea dutkanguovllu mánáid gielladilli? Dán dutkamušas guorahalan kvantitatiiva metodaiguin mánáid gielladili. Guorahallamis geavahan gažadanskovi. Dutkanguovllus leat 271 máná ja nuora gieldda skuvllaid gaska- ja nuoraidceahkis. 71 proseantta dahjege 193 máná ja nuora leat searvan guorahallamii informántan. Sin gažadeames lean čielggadan golmma buolvva giellamáhtu: informánttaid giellamáhttu, sin váhnemiid ja sin áhkuid/ádjáid giellamáhttu. Daid lassin lean jearran dieđuid informánttaid giellaoahpahusas ja giellageavaheames iešguđege giellašiljus, sin doaladumiin giela hárrái ja etnihkalaš etnisitehtas. Analiisaoasis lean gidden fuopmášumi dasa ahte mii erohusaid lea informánttain sin sámegiela máhtu ektui: Manne máhttet muhtimat sámegiela bures ja nuppit viehka bures, nuppit veaháš ja muhtimat eai veahášge? Kvalitatiiva dutkanjearahallamiin lean jearran muhtin gažaldagaid kvantitatiiva dutkamušas dárkilabbot ja geahččalan oažžut vástádusa muhtin áššiide mat báhce eahpečielggasin kvantitatiiva dutkamis. Jerren ovdamearkka dihtii, mii mearrida informánttaid hállangiela válljema ja mánáid ja nuoraid mediagiela válljema. 3. Mo váhnemat vásihit guovllu gielladili? Kvalitatiiva dutkanjearahallamiin lean jearahan 13 máná váhnemiid duogáža ja ruovttuid giellageavaheami. Lean gidden erenoamáš fuopmášumi váhnemiid gielalaš fierpmádagaide ja guorahallan oktavuođa gielalaš fierpmádagain ja sámegiela sirdáseames mánáide. Lean guorahallan maid makkár vugiiguin váhnemat nannejit mánáideaset sámegiela máhtu. </p>
<p>Seammás lean viggan váldit čielgasa das man duđavaččat váhnemat leat sámegiela sirdáseami rámmaeavttuide nugo sii vásihit daid báikkálaš dásis. Mun lean beroštuvvan gávnnahit, mo ja manne váhnemat sámástit mánáiguin dahje mo leat fuolahan ahte mánát ohppet sámegiela eará vugiid mielde dahje manne eai sámás mánáiguin. Dasa lassin lean háliidan diehtit, mo sii ieža vásihit sámegiela dili dutkanguovllus. <em type="bold">1.6 Teorehtalaš lahkoneapmi </em></p>
<p>Nákkosgirjji bajimus teorehtalaš lahkonanvuohki lea giellasosiologalaš. Dutkamuša duogášulbmilin lea čielggadit dan, mo sáhttá árvvoštallat etnolingvisttalaš ceavzinnávccaid. Dutkit leatge earuhišgoahtán objektiiva ja subjektiiva etnolingvisttalaš ceavzinnávccaid. Objektiiva etnolingvisttalaš ceavzinnávccat leat meroštallon etnihkalaš joavkku duohta ceavzinnávccaid joavkun. Dat leat deskriptiiva čilgehusat <em type="italic"><span type="quote">“Go ealáska, de lea váttis dápmat”</span> </em>7 gielladilis nugo gielladilli objektiivvalaččat lea. Subjektiiva etnolingvisttalaš ceavzinnávccat čujuhit dasa, mo vehádatgiela hállit ieža áddejit daid objektiiva ceavzinnávccaid dahje mo muhtin eará joavkku lahtut geaiguin vehádatálbmot lea oktavuođas, áddejit veahádatgiela objektiiva ceavzinnávccaid. (Ehala 2009: 124–25.) </p>
<p>Etnolingvisttalaš ceavzinnávccaid árvvoštallan lea giellaplánema oassi ja danne árvvoštallama ulbmilin lea váldit čielgasa, mo duohtadilli lea ja dan vuođul hábmet ođđa giellapolitihka ja doaimmaid mat sáhtášedje nannet vehádaga giela. Professor Jon Todal guhte lea dutkan sámegiela vitaliserema Norggas 1990-logus, lea gávnnahan ahte giellasosiologiija dehálaš hástalussan lea ovddidit suorggi teoriijavuođu:</p>
<p><em type="italic">Teoriutvikling er ei av dei store utforderingane i faget </em>(2002: 21). Teoriijaovddideapmi ii leat giellasosiologiijalaš hástalussan dušše Sámis. Todal (2002: 21) čujuha dán oktavuođas Miquel Strubellii (2001: 260) guhte dadjá, ahte teoriijaovdáneapmi lea bisánan. Dán dutkamuša hástalussan lea ain dat, ahte ii leamašan nu viiddes teoriijaovddideami Todal ja Strubell čuoččuhusaid maŋŋáge, ja teorehtalaš modeallat leat ain váilevaččat. Mun čoavddán oasi dán čuolmmas dainna, ahte čujuhan eará giellasosiologalaš dutkamušaide mat válddahallet sullii seammalágan dutkančuolmmaid. </p>
<p>Mu dutkamuša teorehtalaš lahkonanvuođđu doarjala Joshua A. Fishman (1991; 2001) teoriijas dan, mo sáhttá jorgalahttit giellamolsuma. Guovddážis lea maid Hyltenstam et al. (1991; 1999) taksonomiija oktan fáktoriiguin mat váikkuhit vehádat- ja majoritehtagielaid gaskavuođaide. Dehálaš osiid mun vieččan maid UNESCO (2003) dokumeanttas <em type="italic">Language Vitality and Endangerment </em>, mas UNESCO áitojuvvon gielaid áššedovdiidjoavku lea suokkardallan vehádatgielaid vejolašvuođaid ceavzit. </p>
<p>Dokumeanttas leat evttohuvvon ovcci fáktora man mielde sáhttá mihtidit giela ceavzinnávccaid. Mun guorahalan maid Martin Ehala ja Katrin Niglas (2007) ja Ehala (2009) bargguid maid áigumuš lea gárggiidahttit ođđa modealla, mainna sáhttá árvvoštallat vehádatgielaid ceavzinnávccaid nu ahte váldá vuhtii vehádatgiela subjektiiva ceavzinnávccaid. Ođas dán modeallas lea ahte soai deattuheaba ovddimusat subjektiiva ceavzinnávccaid.</p>
<p>Mun árvvoštalan skuvllaid ja mánáidgárddiid giellaoahpahusmálliid Colin Baker (2001) kategoriijaid mielde. Baker lea kategoriseren oahpahusmálliid mat geavahuvvojit vehádatgielaid oahpahusas: láivves oahpahusmálliid maid boađus ii leat guovttegielatvuohta ja beaktilis oahpahusmálliid maid boađus lea guovttegielatvuohta.</p>
<p>Váhnenjearahallamiid analiissas geavahan ovddimusat teoriijaid maid lean viežžan sosiologiijas. Mu vuolggasadji lea postmodernisttalaš konstruktivisttalaš lahkoneapmi mas mun vikkan áddet <em type="italic"><span type="quote">“Go ealáska, de lea váttis dápmat”</span> </em>8 informánttaid oaiviliid, lebbet oaiviliid olbmuid vásáhusain ja almmustahttit sin eallinmáilmmi (Kvale 2002: 17). Guorahalan dan, maid olbmot oaivvildit sámegiela seailumis. Anán dan guovddáš gažaldahkan mii mearrida mo sii láhttejit giellaválljendilálašvuođain. Dáid vástádusaid dulkomis vieččan maid doarjaga giellasosiologaid emansipašuvnna teoriijas go geahččalan áddet, manne olbmot doalahit ja ealáskahttet vehádatgiela, sámegiela. Muhtimin in nagat analyseret informánttaid postmodernisttalaš konstruktivisttalaš lahkonanvuogi mielde, dannego sin vástádusat eai heiveše postmodernisttaid jurddamáilbmái. Dalle geavahan eará lohkanvuogi, kompleaksasensitiverema, maid sosiála interakšunisttat leat ovddidan. Mun vikkan Dorte Staunæs (2007: 262) ávžžuhusa mielde leahkkut vejolašvuođa movttegit ja doaivagiin guorahallat eanet siskkobealde doaibmi návccaid, eanet ruossalasvuođaid ja eanet lihkastagaid. Dasa lassin anán muhtimin informánttaid muitalusaid ja muitalanvuogi dego ákkastallamin <span type="quote">”accounting”</span> dahjege iežasgádjaleapmin <span type="quote">”face working”</span>. Dat leat tendeanssat maid sosiála dahkkit geavahit legitimeret, čilget ja vuoiggalažžan dahkat láhttemiid ja mearrádusaid. Olbmot geahččalit gádjalit iežaset ja čájehit ahte sii leat morálalaš olbmot geat máhttet láhttet riekta. Ja jos ii leat čuvvon dohkkehuvvon geainnu, de lea láhttemiidda buorre sivva. (Järvinen 2001: 268; 2003: 4.) </p>
<p>Mun lean geahččalan čohkket olles teoriija nuppi kapihttalii, muhto moatti dáhpáhusas lean válljen buktit ovdan oanehis teorehtalaš gurgadasaid dakko gokko analyseren dutkanmateriála vai šaddá álkit teoriijaid vehkiin lohkat analiissa. <em type="bold">1.7 Dutkamuša sajádat </em></p>
<p>Mu nákkosgirji lea oassin Sámi allaskuvlla dutkanprošeavttas <span type="quote">“Sámegiela buolvvaidgaskasaš sirdáseapmi muhtin konteavsttain”</span> maid professor Jon Todal jođiha. Todal dutká máttasápmelaččaid gielalaš ealáskahttima. Prošeavttas lea maid nubbi eará doavttirgráda stipendiáhta, Erika Sarivaara, guhte dutká stáhtusmeahttun sápmelaččaid sajáiduhttima sápmelašvuođa rájás (Sarivaara 2012).</p>
<p>Sámi prošeavtta ulbmilin lea geahčadit dárkilabbot muhtin báikkálaš sámi servodagaid ja dutkat makkár doaibma sámegielas lea olbmuide dain servodagain. Prošeakta gidde fuopmášumi giellamolsumii ja giellamolsuma jorgalahttimii. Váldočuolbman namahuvvo ahte lea uhccán diehtu das makkár doaladumit leat ja makkár vejolaš nuppástusat leat giellageavaheames mikrodásis sámi servodagain dan maŋŋá go sámegiela almmolaš árvu buoriduvvui 1990-logu álggus. Prošeakta lokte njeallje gažaldaga: <em type="italic"><span type="quote">“Go ealáska, de lea váttis dápmat”</span> </em>9 </p>
<p>Manin atnet giellaservodaga lahtut báikkálaš giela boahtteáiggi?</p>
<p>Mo sii vásihit iežaset báikkálaš giela dehálašvuođa?</p>
<p>Man rolla sii háliidit báikkálaš gielas leat?</p>
<p>Man rolla sii atnet realisttalažžan?</p>
<p>Mun lean vuhtiiváldán vuosttaš gažaldaga go hábmejin kvantitatiiva guorahallama gažadanskovi ja buot gažaldagaid váhnenjearahallamiid jearahallanláidesteaddji ráhkadeames (mildosat 1 ja 6).</p>
<p><em type="italic">Riikkaidgaskasaš polárajagi prošeakta </em></p>
<p>Dát Sámi allaskuvlla prošeakta lea oasseprošeakta Riikkaidgaskasaš Polárajagi (IPY) dutkanprošeavttas nr <em type="italic">123 Glokaliseren (globaliseren lokaliserema vuostá) – giella, girjjálašvuohta ja media inuihtaid ja sámiid </em><em type="italic">gaskkas </em>, mii vuodju 1. giellaplánemii, 2. dihtor teknologiija gielalaš čovdosiidda, 3. njálmmálaš árbevieru sirdimis dálá rapáigodahkii, 4. stáhtalahttovuhtii, konsumerismii ja mediai. </p>
<p><em type="italic">Glocalization – Language, Literature and Media among Inuit and Sami people 1. Language </em></p>
<p><em type="italic">Planning, 2. Computer Assisted Linguistics, 3. From Oral Tradition to Rap, 4. Citizenship, </em></p>
<p><em type="italic">Consumerism and Media </em>(IPY prošeakta 123 2006). </p>
<p>Prošeakta dutká arktalaš guovlluid álgoálbmotgielaid njealji vuolggasajis, ja Sámi allaskuvlla lassin leat fárus USA:s: <em type="italic">Fairbanks Universitehta </em><em type="italic">Alaskan Native Language Centre </em>ja Kanádas: <em type="italic">Université Laval </em>, </p>
<p><em type="italic">Isummasaqvik School </em>, <em type="italic">Uivvamiut Committee </em>ja <em type="italic">Nunavut Literacy Council </em>. Daid lassin leat fárus </p>
<p>Ruonáeatnama universitehta ja Københámmana universitehta. Sámi allaskuvlla prošeakta gullá vuosttaš oasseprošektii – giellaplánemiidda. Dán oasseprošeavttas leat dutkanprošeavttat Sámis ja inuihtaguovlluin Ruonáeatnamis, Kanádas, Alaskas ja Ruoššas. Oasseprošeavtta ulbmilin lea dutkat báikegottiid oainnuid/áigumušaid arktalaš gielaid ja daid boahtteáiggi hárrái ja buohtastaddat dutkamušain ovdanboahtán vuođđodieđuid miehtá arktalaš guovllu - Ruonáeatnamis, Kanádas, Alaskas,</p>
<p>Ruoššas ja Sámis. (IPY prošeakta 123 2006.)</p>
<p>IPY-prošeavtta oassálastit leat deaivvadan golmma háve dieđalaš lágidemiid oktavuođas: Inuit Study konfereanssas 2006 Parisas Frankriikkas, bargobájis Fairbanksas Alaskas 2007 man fáddá lei <em type="italic">Ulbmilat ja </em><em type="italic"><span type="quote">“Go ealáska, de lea váttis dápmat”</span> </em>10 <em type="italic">hástalusat arktalaš gielaid seailumis ja ealáskahttimis </em>ja konfereanssas <em type="italic">The Sixth International Congress </em><em type="italic">of Arctic Social Sciences </em>2008 Nuukas Ruonáeatnamis. Mun lean oassálastán buot lágidemiide ja buktán ovdan iežan ja Sámi allaskuvlla dutkanplánaid dán prošeavtta olis. Mun lean maid hábmen iežan dutkamuša muhtin muddui eará dutkiid plánaid ektui nu ahte livččii vejolaš buohtastaddat bohtosiid. </p>
<p>Geavatlaš sivaid geažil in leat vuhtiiváldán dákkár buohtastaddi perspektiivva dán dutkamuša bohtosiid ovdanbuktimis, muhto anán vejolažžan ja miellagiddevažžan buohtastaddat iežan bohtosiid eará arktalaš guovllu bohtosiiguin boahtteáiggis. <em type="bold">1.8 Dutkanfáttá válljen </em></p>
<p>Mun lean válljen dutkat Deanu ja Ohcejoga gielddaid dannego boarrásut dutkamušat ja čielggadusat čájehit, ahte giellamolsun lei álgán doppe 1970-logus (Aikio ja Lindgren 1973; Aubert 1978; Partanen 1994). Seammás mu váldofága bargočájánas (Rasmussen 2005) čájeha ahte giellamolsun sáhttá leat bisánan dutkanguovllu sámegielagiid gaskkas ja muhtin muddui jorgalahttojuvvon daid gaskkas guđet leat massán giela. Mun dihten fáttá válljedettiin ahte dat attášii munnje vejolašvuođa dutkat dakkár dili mii máilmmis ii leat dábálaš - álgoálbmotgiela giellamolsuma jorgalahttin. Dan anán erenoamáš beroštahtti albmaneapmin.</p>
<p>Dutkančuolmma ásaheames bajábealde boahtá ovdan, ahte háliidan dutkat sámegiela rámmaeavttuid dihto guovllus. Mun gidden erenoamáš fuopmášumi mánáid giellamáhttui ja sin vejolašvuhtii ja beroštupmái leat giellaguoddit boahtteáiggis ja váhnemiid giellageavadiidda ja áššiide mat leat daidda váikkuhan.</p>
<p>Dáinna fáddáválljemiin čielgá maiddái mu sajádat dutkin. Mun lean daid gielladutkiid gaskkas geat háliidit leat ovddideamen máilmmi áitojuvvon gielaid ja sihkkarastimin, ahte dát sáhttet eallit boahtteáiggis gulahallangaskaoapmin olbmuid gaskkas. Lean válljen fáttá, teoriijavuođuštusa ja dutkanmetodaid nu ahte oaččun ovdan dieđuid mat mu mielas lea dehálaččat giellaplánemis ja doaivvun, ahte mu dutkan váikkuha giellapolitihkalaš mearrádusaide. <em type="italic"><span type="quote">“Go ealáska, de lea váttis dápmat”</span> </em>11 <em type="bold">1.9 Nákkosgirjji huksehus </em></p>
<p>Nákkosgirjjis leat guokte oasi ja das leat oktiibuot gávcci kapihttala. Vuosttaš oasis lea láidesteapmi dutkamuššii ja mun buvttán ovdan teoriijaid ja metodaid maid geavahan nákkosgirjjis. Nuppi oasis válddahalan dutkanmateriála ja buvttán ovdan bohtosiid.</p>
<p>Vuosttaš kapihttala álggus čilgen dutkamuša áigumuša. Mun muitalan muhtin giellasosiologalaš nuppástusaid birra dutkanguovllus ja riikkadásis, ja maid ahte dát lea oassi máilmmiviidosaš proseassain.</p>
<p>Mun ásahan dutkančuolmma, čilgen iežan teorehtalaš lahkoneami, dutkamuša sajádaga ja manne mun lean válljen dán dutkanfátta.</p>
<p>Nuppi kapihttalis lea teorehtalaš čielggadeapmi. Mun válddahalan giellasosiologalaš teoriijaid maiguin sáhttá analyseret vehádatgiela ceavzinnávccaid ja giellamolsuma jorgalahttima. Rámmaeavttut mákrodásis, sámi servodaga dásis, mesodási guovtti gielddas ja mikrodásis leat guovddážis. Mun dutkkan erenoamážit vehádatgiela buolvvaidgaskasaš sirdáseami ja dákkár sirdáseami eavttuid. Mun geahčadan maid sosiologalaš teoriijaid maiguin sáhttá čilget olbmuid láhttema ja emansipašuvnna rolla vehádatgiela ealáskahttimis.</p>
<p>Goalmmát kapihttalis čilgen daid metodaid maid lean válljen geavahit dutkamušas. Kapihtal lea juhkkojuvvon golmma lunddolaš oassái: Dokumeantaanaliisa, kvantitatiiva metoda ja kvalitatiiva metoda. Mun čilgen mo mun lean čohkken dutkanmateriála, muitalan iežan giellageavaheami birra ja loahpas ságaškušan muhtin ehtalaš beliid.</p>
<p>Buvttán ovdan dutkanmateriála bohtosiid 4.–6. kapihttaliin. Dáid kapihttaliid loahpas lea lunddolaš geardduhit bohtosiid ja árvvoštallat daid oanehaččat nu ahte lea álkit oažžut áddejumi dutkamuša ovdáneames. Dainna geahččalan láidet lohkki čállosa lohppii, dahkat lohkama álkibun ja čatnat nákkosgirjji kapihttaliid ja osiid oktii.</p>
<p>Njealját kapihttalis govvidan sámegiela dili Norggas ja Suomas. Lavttán dasa oasážiid riikkaidgaskasaš ovdáneames vehádatgielaid ja álgoálbmotgielaid suodjaleames. Dasa lassin čilgen Sámi servodatdási ovdáneami ja dutkanguovllu demografiija, giellahistorjjá, sámegiela dálá stáhtusa, almmolaš giellageavaheami ja man muddui dutkanguovllus leat giellaovddidandoaimmat sámegillii.</p>
<p>Viđát kapihttalis <span type="quote">“Mánáid ja nuoraid sámegiela ceavzinnávccat”</span> buvttán ovdan kvantitatiiva dutkanmateriála skuvlaguorahallamis ja analyseren daid bohtosiid. Mun dievasmahtán dán kapihttala dieđuiguin maid oahppit leat addán munnje kvalitatiiva jearahallamiin. Dán kapihttalis čájehan oahppiid <em type="italic"><span type="quote">“Go ealáska, de lea váttis dápmat”</span> </em>12 gielalaš repertuára – mii mearkkaša maid gielaid sii máhttet ja man bures sii máhttet: dárogiela, eaŋgalsgiela, sámegiela ja suomagiela. Analyseren sin sámegiela máhtu čuovvovaš dieđuid vuođul: goas sii leat oahppan giela, mat gielat geavahuvvojedje mánáidgárddis, maid gielaid sii ohppet skuvllas ja mii gielaid lea oahpahusgiellan. Kapihttalis boahtá maid ovdan oahppiid gielalaš historjá váhnemiid ja áhkuid/ádjáid giellamáhtu bokte. Čájehan sihke giellamolsuma ja giellamolsuma jorgalahttima golmma buolvva áigge, ja maid giellaseailuma mas buolvvaidgaskasaš sirdáseapmi joatkašuvvá almmá boatkaneami haga. Informánttaid giellageavaheapmi analyserejuvvo giellašiljuid mielde. Das boahtá ovdan man muddui informánttat geavahit sámegiela ja eará gielaid: ruovttus váhnemiiguin, oarbiniiguin3 ja áhkuiguin ja ádjáiguin, skuvllas oahpaheaddjiiguin ja eará oahppiiguin, asttuáiggis fulkkiiguin, eará ollesolbmuiguin ja skihpáriiguin, ja informánttaid giellaválljen mediageavaheames. Kapihttala loahpas válddahalan informánttaid gielladoaladumiid: Man ollu jáhkket iežaset šaddat geavahit iešguđege giela boahtteáiggis ja man bures liikojit gullat iešguđege giela. Informánttaid etnihkalaš etnisitehta ovdanbuktojuvvo maid. Informánttain lea leamaš vejolašvuohta merket máŋggabealat etnihkalaš etnisitehta, ja sámi etnisitehta nanusvuohta analyserejuvvo informánttaid sámegiela máhtu ektui. </p>
<p>Guđát kapihttalis <span type="quote">“Váhnemat muitalit”</span> buvttán ovdan ja analyseren kvantitatiiva jearahallamiid bohtosiid. Mun gidden fuopmášumi váhnemiid gielalaš fierpmádagaide, mo ja manne váhnemat leat válljen hállat dahje manne eai leat válljen hállat sámegiela mánáide ja mo sii bajásgeassimis leat viggan ja vigget nannet ja ovddidit mánáid sámegiela. Dán kapihttalis boahtá maid ovdan, mo sii árvvoštallet sámegiela dili ja rámmaeavttuid sámegiela buolvvaidgaskasaš sirdáseames báikkálaš dásis. Dán oasi analiissas guovddáš doaban lea subjektiiva etnolingvisttalaš ceavzinnávccat.</p>
<p>Čihččet kapihttalis ságaškušan bohtosiid oppalaš ságastallamis ja geahččalan čujuhit tendeanssaide maid lean gávdnan. Guovddáš gažaldagat maidda geahččalan vástidit leat: nagadango addit dárkilis ja deaivilis gova dutkanguovllu gielladilis - dáhpáhuvvágo sihke giellamolsun ja giellamolsuma jorgalahttin dutkanguovllus - mat leat daidda proseassaide sivvan? Gávccát kapihttalis analyseren nákkosgirjji bohtosiid ja evttohan, mo sáhttá čuovvulahttit bohtosiid: Mat doaibmabijut livčče dárbbašlaččat nannet sámegiela dili dutkanguovllus ja makkár joatkkadutkamušaide livččii dárbu. 3 Oarbinat leat oappát ja vieljat. <em type="italic"><span type="quote">“Go ealáska, de lea váttis dápmat”</span> </em>13 <em type="bold">2 Giellasosiologalaš dutkanteoriija </em><em type="bold">2.1 Dutkamuša teorehtalaš vuolggasadji </em></p>
<p>Dát dutkamuš gullá giellasosiologiija suorgái. Giellasosiologiija dutkansuorgi guorahallá earret eará guovtte- ja máŋggagielatvuođa, giellamolsuma ja giellamolsuma jorgalahttima. Giellasosiologat dutket manne olbmot doalahit giela, molsot giela dahje vigget jorgalahttit giellamolsuma. (Todal 2002: 17.) Dán dutkamušas guorahalan sámegiela dili servodagas, ja dutkamuš guoskkaha máŋga beali bajábealde namuhuvvon fáttáin. Dát dutkamuš lea máŋggabealat, mun guorahalan sámegiela servodatlaš dili iešguđege dásis servodagas; majoritehta servodaga bajit dásis, sámi servodagas, dutkanguovllu guovtti gielddas ja ovttaskas olbmuin.</p>
<p>Giellasosiologalaš dutkanteoriija kapihttalis meroštalan dán dutkamuša guovddáš doahpagiid.</p>
<p>Guorahalan maiddái teoriijaid maiguin sáhttá dutkat vehádatgiela ceavzinvejolašvuođaid. Dán nákkosgirjji guovddášteoriijat leat Fishman (1991; 2001), Hyltenstam et al. (1991; 1999), UNESCO (2003) ja Ehala (2009) dutkamušat. Dát teoriijat doibmet veahkkin teorehtalaš lahkoneames dasgo mu dutkamuša áigumuššan lea teorehtalaččat vuođuštit vehádatgiela giellamolsuma, seailuma ja giellamolsuma jorgalahttima.</p>
<p>Amerihkálaš professor Joshua A. Fishman adnojuvvo giellasosiologiija árbevieru vuođđudeaddjin (Carcia et al. 2006: 4). Fishman meroštalai 1971, ahte giellasosiologiija áigumuššan lea guorahallat buotlágan fáttáid mat čatnasit gielalaš láhttema sosiála organisašuvdnii. Ii galgga beroštit dušše gielas, muhto maiddái gielladoaladumiin ja oaidninvuogis giela ja giellageavaheaddjiid ektui. <em type="italic">… focus upon the entire gamut of topics related to the social organization of language behavior, </em><em type="italic">including not only language per se but also language attitudes and overt behaviors towards the </em><em type="italic">language and the language users </em>(Fishman 1971: 217). </p>
<p>Fishman lea ovddidan giellasosiologiija dutkansuorggi dan guvlui, ahte dat čiekŋu erenoamážit giellamolsuma jorgalahttima dutkamii. Su dutkanbarggu boađusin leat šaddan maiddái geavatlaš rávvagat das, mo sáhttá jorgalahttit vehádatgiela giellamolsuma. Fishman girji <em type="italic">Reversing Language Shift </em>(1991) lea giellasosiologalaš dutkansuorggi geađgejuolgi. Son oamasta olles girjji dasa, ahte fállá teorehtalaš ja geavatlaš veahki giellaservodagaide maid árbegielat leat áitojuvvon, dannego gielaid <em type="italic"><span type="quote">“Go ealáska, de lea váttis dápmat”</span> </em>14 buolvvaidgaskasaš joatkevašvuohta sotná nu ahte leat uhcit ahte uhcit geavaheaddjit (hállit, lohkkit, čállit ja velá áddejeaddjit) ja geavaheapmi juohke ođđa buolvvas. (1991:1.) </p>
<p>Nuppit eará dutkit vihkkedallet etnolingvisttalaš ceavzinnávccaid taksonomiijaid bokte vehádatgiela vejolašvuođa ceavzit (Giles et al. 1977; Hyltenstam et al. 1991; 1999; UNESCO 2003). Dutkit árvvoštallet iešguđetlágan áššiid mat čájehit vehádatgiela dili. Ovdamearkan leago riikkas giellaláhka mii suddje vehádatgiela? Gállis hállet vehádatgiela ja ohppetgo mánát vehádatgiela ruovttus? Eará áššit mat čájehit vehádatgiela dili leat, man muddui giella geavahuvvo iešguđege giellašiljus ja makkár doaladumit leat vehádagas iežaset giela hárrái. Ehala ja Niglas (2007) earuheaba fas objektiiva ja subjektiiva etnolingvisttalaš ceavzinnávccaid ja Ehala (2009) lea gárgiidahttán vuogi mainna sáhttá mihtidit vehádatgiela subjektiiva etnolingvisttalaš ceavzinnávccaid.</p>
<p>Ii leat dušše akademalaš sáhkkiivuohta mii lea hásttuhan dutkiid ovddidit giellasosiologalaš dutkanárbevieru ja dasa gullevaš teoriija ja metodologiija. Dutkit lohket dávjá iežaset beroštuvvan suodjalit buorebut máilmmi gielalaš máŋggabealatvuođa. Kendall A. King (2009:10–12) oaidná guoktin áššin dan maid mii diehtit giellamassima ja -ealáskahttima birra, namalassii ahte giellamassin ja giellajápmin leat viiddes ja máilmmiviidosaš albmaneamit, ja giellamassin mielddisbuktá mearkkašahtti persovnnalaš váikkuhusaid ovttaskas olbmuide. Ehala (2009:123) fas julggašta ahte máilmmi gielalaš máŋggabealatvuođa suodjaleami dihte lea dárbu etnolingvisttalaš ceavzinnávccaid oppalaš mállii. <em type="bold">2.2 Guovddáš doahpagat </em><em type="bold">2.2.1 Etnolingvisttalaš ceavzinnávccat </em></p>
<p>Dutkit leat badjel 40 jagi viggan ovddidit teorehtalaš vuođuid ja geavatlaš málliid, maiguin sáhttá čilget manne muhtin gielat seilot ja muhtin gielat jávket. Howard Giles, Richard Yvon Bourhis ja Donald M.</p>
<p>Taylor ovddidedje juo 1970-logus doahpaga <em type="italic">Ethnolinguistic Vitality </em>– man sámegillii sáhttá gohčodit <em type="italic">etnolingvisttalaš ceavzinnákcan </em>. Gillii čadnojuvvon stáhtusfáktorat, demográfalaš ovddasteamit ja ásahuslaš doarjaga struktuvrralaš iešvuođat dahket vehádatgiela etnolingvisttalaš ceavzinnávccaid. (Giles et al. 1977: 307.) Heajos etnolingvisttalaš ceavzinnávccat sáhttet dagahit fámolut gillii molsuma go fas nana etnolingvisttalaš ceavzinnávccaid boađusin vehádatgiella veadjá seailut. <em type="italic"><span type="quote">“Go ealáska, de lea váttis dápmat”</span> </em>15 </p>
<p>Dárkileamos ja viidámus viggamušat mihtidit sámegielaid4 etnolingvisttalaš ceavzinnávccaid dahkkojuvvojedje Ruoŧa bealde 1990-logu álggus ja loahpas. Ruoŧŧelaš dutki guovttos Hyltenstam ja</p>
<p>Strauss (1991) ovddideigga ja heiveheigga sámi diliide earret earet bajábealde čilgejuvvon Giles et al. taksonomiija. Soai juohkiba etnolingvisttalaš ceavzinnávccaid fáktoriid dakkáriidda mat váikkuhit vehádatgiela ceavzinnávccaide servodaga dásis, joavkku dásis ja ovttaskas olbmuid dásis (gč. govvosa 2.1). Hyltenstam ja Strauss dutkkaiga vuos sámegielaid ceavzinnávccaid Ruoŧas 1990-logu álggus dán taksonomiija mielde. Ovttas sápmelaš gielladutkiin professor Mikael Svonniin (Hyltenstam et al. 1999) sii árvvoštalle sámegiela etnolingvisttalaš ceavzinnávccaid Ruoŧas ođđasis 1990-logu loahpas. Hyltenstam et al. (1999: 50) ákkastallet, ahte man muddui ovttaskas vehádatlahtut geavahit vehádatgiela, ii leat dušše gažaldat ovttaskas olbmui, gulahallamii dahje doaladumiide huksejuvvon válljemis. Giellaválljen baicce speadjalastá dan stáhtusa mii gielas lea joavkkus ja servodagas oppalaččat.</p>
<p>Mu beroštupmi dutkat davvisámegiela etnolingvisttalaš ceavzinnávccaid vuolgá das, ahte jos nagadivččii mihtidit davvisámegiela áittadási, de sáhtášii maid evttohit doaimmaid maiguin sáhtášii nannet davvisámegiela ceavzinnávccaid. Dáinna lágiin sáhtášii geahpedit davvisámegiela áittadási nu ahte giella seillošii. Mun anán maid vejolažžan ahte dán vuogi sáhtášii geavahit maid sámegielaid dili mihtideames eará sámi servodagain ja sámi servodagas oppalaččat. Dákkár guorahallama vuođul sáhtášii fas evttohit doaimmaid mat geahpedivčče sámegiela áittadási earáge sámeguovlluin. Geavatlaš sivaid geažil geavahan dás duohko tearpma sámegiella go oaivvildan davvisámegiela ja namuhan sámegiela dárkilabbot dalle go dasa lea dárbbu. <em type="bold">2.2.2 Giellaekologiija </em></p>
<p>Mu giellasosiologalaš oidnui leat váikkuhan maid giellaekologat, dannego fállet holisttalaš lahkonanvuogi ja atnet giellageavaheaddjiid ja giellabirrasa seamma ášši guoktin beallin. Einar Haugen lea juo 1972 meroštallan doahpaga giellaekologiija dakkár áššin mii dutká giellageavaheami ja giellabirrasa vuorrováikkuhusa. Giela duođalaš biras lea servodat mii geavaha giela. Giella eallá dušše giellageavaheaddjiid oaivvis, ja giela áidna doaibma lea čatnat giellageavaheaddjiid guhtet 4 Čálli guovttos geavaheaba ovttaidlogu, muhto mun válljen geavahit máŋggaidlogu dannego soai árvvoštallaba buot Ruoŧas hállojuvvon sámegielaid dili. <em type="italic"><span type="quote">“Go ealáska, de lea váttis dápmat”</span> </em>16 guimmiidasaset ja lundui mii dás mearkkaša giellageavaheaddjiid sosiála ja lunddolaš birrasa. Danne giellaekologiija lea belohahkii psykologalaš albmaneapmi: Giella doaibmá ovttas eará gielaiguin guovtte- ja máŋggagielat olbmuid oaivvis. Belohahkii giellaekologiija lea sosiologalaš albmaneapmi. Giella doaibmá ovttas servodagain mas dat geavahuvvo gulahallanreaidun. Giela ekologiija mearridit olbmot geat oččodit dan, geavahit dan ja sirdet dan eará olbmuide. (Haugen 1972: 325.) Lunddolaš čuovvumuš das lea ahte giela ii sáhte seailluhit, muhto giela ekologiija sáhttá seailluhit nu ahte giella sáhttá seailut (Peter Mühlhäusler 1996: 2). Go dutká sámegiela etnolingvisttalaš ceavzinnávccaid, de dutká seammás máŋga albmaneami maid giellaekologat atnet dehálažžan giela seailumis, ja sii bidjet fuopmášumi giellageavaheaddjiide ja giellabirrasii. Giellaekologalaš vuolggasadji stivre mu dutkanfuopmášumi dihto guvlui, namalassii dasa ahte guorahaladettiin ozan doaimmaid mat buoridivčče sámegiela dili. </p>
<p><em type="italic">The ecological metaphor in my view is action oriented. It shifts the attention from linguists being </em><em type="italic">players of academic language games to becoming shop stewards for linguistic diversity, and to </em><em type="italic">addressing moral, economic and other 'non-linguistic' issues. </em>(Mühlhäusler 1996: 2) </p>
<p>Dutki rolla ii leat dušše buktit oidnosii deskriptiiva dieđuid. Dutki guorahallá maid eará áššiid mat eai gula lingvistihkkii, muhto hábmejit dutkanguovllu sámegiela ekologiija. <em type="bold">2.2.3 Giellamolsun ja giellamolsuma jorgalahttin </em></p>
<p><em type="italic">Giellamolsun </em>-doaba geavahuvvo dán dutkamušas čilget dakkár dili, ahte olbmot heitet geavaheames ovtta giela, ovdamearkka dihte eai hála giela mánáidasaset. Lunddolaš čuovvumuš lea ahte giela hálliid lohku geahppána buolvvas bulvii. Dákkár albmaneapmi lea leamaš oidnosis máŋgga sámi servodagas ja ovdamearkka dihte Marjut Aikio gieđahallá iežas nákkosgirjjis <em type="italic">Saamelaiset kielenvaihdon kierteessä </em>(1988) dan, mo sápmelaččat molso giela sámegielas suomagillii. G <em type="italic">iellamolsuma jorgalahttin </em>govvidadakkár dili go olbmot iešguđetlágan doaimmaiguin geahččalit lasihit giela hálliid logu. Sihke </p>
<p>Leena Huss (1999), Mikael Svonni (1993) ja Annika Jansson (2005) dutkamušain leat ovdamearkkat das, ahte sápmelaččat vigget jorgalahttit giellamolsuma. Einar Haugen fas čájeha, mo dáža sisafárrejeaddjiid servodagat Davvi-Amerihkás dávjá ledje guovttegielagat goalmmát buolvva rádjai ja molso giela ollásit njealját buolvvas, vaikko giellamolsun sáhttá dáhpáhuvvat maid johtilabbot (Haugen 1953: kap. 10–11).</p>
<p>Su málle čájehit giellamolsuma lea šaddan viehka dovddusin (1953: 370–371).</p>
<p>A Ab  AB  aB B <em type="italic"><span type="quote">“Go ealáska, de lea váttis dápmat”</span> </em>17 </p>
<p>Govadagas bajábealde oaidnit ahte ovttagielat buolva máhtii dušše A-giela. Vuosttaš guovttegielat buolva oahpai dohkálaččat B-giela fárrema maŋŋá. Nubbi guovttegielat buolva máhttá sihke A-giela ja B-giela bures. Goalmmát guovttegielat buolva ii hálddaš A-giela bures, muhto baicce B-giela bures.</p>
<p>Čuovvovaš buolva ii máhte šat eará go B-giela. Vaikko Haugen dás čállá sisafárrejeaddjiid birra, de dáinna málliin sáhttá čilget dutkanguovllu giellamolsuma sámegielas suomagillii dahje dárogillii.</p>
<p>Mun lean gárgedan Haugena málle vai sáhtán čájehit gielalaš seailuma ja giellamolsuma jorgalahttima (Rasmussen 2005). Čájehan njeljiin govadagain vulobealde, mo giellamolsuma jorgalahttin sáhttá dáhpáhuvvat:</p>
<p>Juogo: A  Ab  aB  B  aB  AB</p>
<p>Dahje: A  Ab  aB  B  AB</p>
<p>Dahje: A  Ab  aB  AB</p>
<p>Dahje: A  Ab  AB</p>
<p>Guokte bajit málle čájehit, mo A-olmmoš – vehádahkii gullevaš olmmoš – lea massán giela ja ealáskahttá dan moatti buolvvas nu ahte boađus loahpaloahpas lea ollásit guovttegielat A- ja B-gielas. Guokte vuolit málle čájehit, mo A-olmmoš seailluha A-giela ja šaddá ollásit guovttegielagin. Buot golbma bajimus málle čájehit álggahuvvon dahje čađahuvvon giellamolsumiid, main goitge okta buolva máhttá A-giela heajubut go B-giela. Áitojuvvon vehádatgielaid ealáskahttima vuođđojurdda lea ásahit dakkár dili mas</p>
<p>AB-guovttegielatvuohta bissu buolvvas bulvii iige sirdás ovtta giela ovttagielatvuođas nuppi giela ovttagielatvuhtii. Mu gárgedan mállet eai atte dattetge dievaslaš gova dutkanguovllu gielladilis, dannego muhtin olbmot leat golmma- ja njealjegielagat ja buot nuorat máhttet maid muhtin muddui eaŋgalsgiela. Daid málliiguin geahččalan ovddimusat čájehit, mo giellamolsuma jorgalahttin sáhttá dáhpáhuvvat. <em type="bold">2.2.4 Gielalaš ealáskahttin </em></p>
<p>Sátni <em type="italic">ealáskahttin </em>lea sajáiduvvan beaivválaš hállangielas eaŋgalsgiela sáni <em type="italic">revitalisation </em>(the act of giving new live) sadjái. Dattetge lea sámegiela sánis veahá eará mearkkašupmi go eaŋgalsgiela sánis. </p>
<p>Ealáskahttin ii mearkkaš dušše ođđa heakka addima jápmán sivdnádussii, muhto ovdamearkka dihte jiellut galmmastuvvan olbmo (Nielsen 1979: Vol 3–862). Gielalaš ealáskahttin geavahuvvoge dálá <em type="italic"><span type="quote">“Go ealáska, de lea váttis dápmat”</span> </em>18 sámegielas maid buot viggamušain dahkat sámegiela eanet ealli giellan – sihke bossut heakka sámegillii dain guovlluin gos lea jávkan dahje jávkamin, oahpahit sámegiela daidda geat eai máhte ja váldit sámegiela atnui ođđa giellašiljuin dego mánáidgárddis, skuvllas, almmolaš oktavuođain dego čoahkkimiin, mediain ja báikkálaš ja regionála hálddahusain. Huss lea dutkan sámegielaid, kveanagiela ja meänkieli ealáskahttima Norggas, Suomas ja Ruoŧas. Son geavaha Christina Bratt Paulston et al. (1993) ealáskahttinmeroštallama ja čilge ealáskahttima dihtomielalaš viggamuššan eastadit suddamis oktii nuppi gillii dan giela man geavaheapmi lea dađistaga geahppánan ja addit dasa ođđa eallima ja návccaid. </p>
<p>Čuovvumuššan das lea ahte gielalaš ealáskahttima sáhttá čilget <span type="quote">“positiiva giellamolsumin”</span> dahje gielalaš oktiisuddamin mii dáhpáhuvvá nuppegežiid. Dat albmaneapmi lea šaddan dábálaččabun maŋimuš logemat jagi áigge. (Huss 1999 :24.) Kendall A. King (2009: 18) fuopmášahttá fas ahte gielalaš ealáskahttin lea viiddes doaba mii sáhttá sisttisdoallat máŋga áddejumi ja dákkár ealáskahttimis leat iešguđetgelágan meroštallamat. Dávjá atnet giellaealáskahttima eahpelihkostuvvan, jos áitatvuloš giella ii leat ođđasis šaddan ruovttuid ja lagasservodaga váldogiellan. Muhto King váruha geavaheames dan lihkostuvvama mearkan. Son atná dehálažžan gávnnahit vuogas meroštallama das mii lea lihkostuvvan ealáskahttin, ja nanne ahte áitatvuloš giela oamasteaddjit, álbmot, galgá mearridit lihkostuvvama mearkkaid.</p>
<p><em type="italic">Guovtti dási ealáskahttin </em></p>
<p>Huss earuha ealáskahttimis ovttaskas olbmuid dási ja servodaga dási. Ovttaskas olbmuid dásis gielalaš ealáskahttin sáhttá leat juogo dat ahte giellamolsuma vásihan olbmot oahppagohtet árbegiela ođđasis dahje dat ahte olbmot geat ovdal geavahedje iežaset árbegiela dušše hállangiellan oahppagohtet dál lohkat ja čállit dan giela. Servodaga dásis gielalaš ealáskahttin sáhttá mearkkašit, ahte áitatvuloš vehádatgiella oččoda saji ođđa giellašiljuide dego oahpahussii ja mediaide gos majoritehtagiella lea ráđđen ovdal. Huss fuopmášahttá maid ahte gielalaš ealáskahttinproseassat ovttaskas olbmuid dásis ja servodaga dásis leat nannosit gitta nubbi nuppis ja váikkuhit goabbat guoibmásis. Go geavahišgoahtá áitatvuloš giela ođđa giellašiljuin main lea eanet prestiša dahjege árvofápmu, de eanet ahte eanet olbmot geat ovdal leat mahkaluššan geavaheames giela, geavahišgohtet dan. Aktiiva hállit fas nannejit giela geavaheami aiddo olahuvvon giellašiljuin. (Huss 1999: 24.) <em type="italic"><span type="quote">“Go ealáska, de lea váttis dápmat”</span> </em>19 </p>
<p>Dávjá giellamolsun- ja ealáskahttinproseassa johtiba rattát seamma guovllus. Huss govvida dáid proseassaid viehkangilvun. Go sihke gielalaš ealáskahttin ja giellamolsun dáhpáhuvvet oktanaga servodagas, de lea váttis ávaštit goabbá vuoitá.</p>
<p><em type="italic">Nevertheless, it is typical of the revitalization process that it is not unidirectional, but that both </em><em type="italic">assimilation and conscious revitalization within the minority group occur side by side and the </em><em type="italic">whole process can be viewed as a race between these two tendencies. </em>(Huss 1999: 24) </p>
<p>Sámegiela buolvvaidgaskasaš sirdáseapmi ii leat dattetge goassege álfárot bisánan miehtá mu dutkanguovllu. Sáhttá leat nu ahte visot sámegiela geavaheapmi ii leat dihtomielalaš ealáskahttin.</p>
<p>Muhtin olbmot sáhttet leat sámástan dannego álo leat sámástan dihto olbmuiguin, ja de leat atnán lunddolažžan sámástit mánáideasetguin. <em type="bold">2.2.5 Emansipašuvdna ealáskahttima vuođđun </em></p>
<p>Dutkanguovllus dáhpáhuvai giellamolsun goit 1990 rádjai (Partanen 1994; Ravna 2000; Rasmussen 2005). Fágagirjjálašvuođas gávdnáge ollu teoriijaid maid vuođul sáhttá čilget, manne olbmot válljejit molsut giela dakkár dilis mas sámegiella badjelgehččojuvvo ja gielas váilu árvu lingvisttalaš márkanis. Ii leat seamma álki gávdnat fágagirjjálašvuođas čilgehusaid das, manne olbmot válljejit oahppat vehádatgiela ja šaddet guovttegielagin majoritehtagielas ja vehádatgielas. Danne geavahan emansipašuvdna-doahpaga veahkkin áddet olbmuid geat molsot <span type="quote">“boastto”</span> guvlui lingvisttalaš hierarkiijas. Emansipašuvnna sáhttá čilget sámegillii <span type="quote">“friddjan dahkkin”</span> ja ealáskahttin lea prošeakta dahje proseassa, mas olbmot besset friddjavuođa guvlui eret fápmovuogádagas mii deaddá sin.</p>
<p>Vehádatgielain lea dávjá uhccán prestiša, ja seammás vehádatgiela hállit leat badjelgehččojuvvon.</p>
<p>Ealáskahttinproseassas vehádatgiella olaha stuorát árvvu ja eanet geavahusa. Danne giellajovkui gullevaš olbmuid árvu maid lassána ja olbmot besset eret ovddeš áiggi fuonášeames. Giella fállá olbmuide reaiddu cuvket fápmogaskavuođaid servodagas. Go vuoigatmeahttun fápmostruktuvrrat cuvkejuvvojit, de gielat ja giellašiljut sáhttet leat giettit gos nuppástusat dáhpáhuvvet. (Huss ja Lindgren 2011: 2.)</p>
<p>Huss ja Lindgren čujuheaba dasa ahte emansipašuvdnaproseassa dábálaččat čuovvu vissis ministara.</p>
<p>Giella mas lea uhccán árvu, emansiperejuvvo dainna ahte dat oažžu almmolaš stáhtusa láhkaaddima bokte. Dat váldojuvvo atnui njálmmálaččat ja čálalaččat almmolaš eallimis ovtta dahje eanet giellašiljuin <em type="italic"><span type="quote">“Go ealáska, de lea váttis dápmat”</span> </em>20 gos ii leat ovdal geavahuvvon. Vuollegis stáhtusa giela árvu árvvoštallojuvvo ođđasis ja giella adnojuvvogoahtá árvvus sihke giela hálliid joavkku siskkobealde ja olggobealde. Emansipašuvnna čuovvovaš lávki lea dávjá korpusplánen mas ovddiduvvo čálalaš standárda ja iešguđege giellašilju sátnevuorká. Dasto čállojuvvojit giellaoahpat ja sátnegirjjit, ja dainnalágiin ásahuvvo ođđaáigásaš infrastruktuvra gillii. Dasto giellamolsun mii dáhpáhuvvá vuollegis stáhtusa gielas alla stáhtusa gillii priváhta eallimis, bisána ja jorgala. Servodaga dásis giellamolsun álggahuvvo alla stáhtusa gielas vuollegis stáhtusa gillii dainna ulbmiliin ahte dat buoridivččii vuollegis stáhtusa sajádaga servodagas. (2011: 3.) <em type="bold">2.3 Dutkamuša guovddáš teoriijat </em></p>
<p>Kendall K. King (2009: 9) gohčoda oasi giellasosiologiijas <em type="italic">The field of endangerous languages </em>ja árvvoštallá, ahte dat lea johtilit ovdánan maŋimuš 20–30 jagi áigge. Álggus dutkansuorggi ovddideaddjit váruhedje vehádatgielaid massiiva jápmimis. Dasto šattai hirbmat mediaberoštupmi vehádatgielaid maŋimuš hálliide, ja de dutkit leat ovddidan ja buoridan vugiid mihtidit lingvisttalaš dearvvasvuođa ja áittadási. Fishman (1991), Hyltenstam et al. (1991; 1999), UNESCO áššedovdiid joavku (2003) ja Ehala (2009) leat ovdamearkkat dain geat leat geahččalan ovddidit vugiid maiguin sáhttá mihtidit vehádatgielaid <span type="quote">“dearvvasvuođa ja áittadási”</span>. Dáid dutkiid teoriijaiguin áiggun guorahallat sámegiela etnolingvisttalaš ceavzinnávccaid dutkanguovllus. Eanaš teoriijaid oktasaš áššin lea, ahte sáhttá árvvoštallat vehádatgiela etnolingvisttalaš ceavzinnávccaid vuđolaš analiissain mas váldá vuhtii fáktoriid iešguđege dásis servodagas. Analiissa vuođul sáhttá evttohit doaimmaid mat nannejit vehádatgiela ceavzinnávccaid. <em type="bold">2.3.1 Fishman gávcci ceahki </em></p>
<p>Fishman (1991: 81–114) čilge giellamolsuma proseassan mas giella massá doaimmaidis, hálliidis ja gaskaomiidis cehkiid mielde. Son juohká ealli áitojuvvon gielaid dili gávcci ceahkkái, dat lea dego ráidalas maid ferte goargŋut, jos áigu olahit buoret gielladili. Son gohčoda dán ráidalasa <em type="italic">Graded </em></p>
<p><em type="italic">Intergenerational Disruption Scale for Threatened Languages (GIDS). </em>Ealáskahttin lea su mielas vuohki jorgalit proseassa dan láhkai, ahte gizzu fas daid massojuvvon cehkiid ja dainna jorgalahttá giellamolsuma. Fishman gávcci ceahki sáhttá juohkit guovtti oassái. 5.–8. ceahkis leat ealáskahttindoaimmat ovttaskas olbmuid dásis ja vehádaga joavkodásis ja ulbmilin lea diglossiija olaheapmi. Bajit cehkiin lea rahčamuš vuoitit ođđa giellašiljuid vehádatgielat olbmuide, ja dainna lágiin <em type="italic"><span type="quote">“Go ealáska, de lea váttis dápmat”</span> </em>21 mannat diglosiija meaddil alit dássái mii muhtin muddui lea dássálaga majoritehtagielain. Dalle viidásut ovdáneapmi lea servodatásahusaid duohken ja vehádatálbmot ferte ovttasbargat lagasservodagain ja oažžut sis doarjaga ealáskahttimii. (Hyltenstam et al. 1999: 91.) </p>
<p>Tom Moring ja Francois Grin (2002) leaba geavahan Fishman taksonomiija klassifiseret Eurohpá</p>
<p>Uniovnna vehádatgielaid. Sihke Ole Henrik Magga (2002 ) ja Leena Huss (1999) leaba geavahan Fishman taksonomiija sámegielaid dili árvvoštallamis. Fishman teoriija orru dattetge veaháš boarásmuvvan iige heive ollásit árvvoštallat giellaealáskahttima guovllus gos dat lea dáhpáhuvvan 20–30 jagi. Huss (1999: 186) fuopmášahttá ahte sámegiela ealáskahttin ii dáhpáhuva álo Fishman cehkiid mielde. Sámegiella ii leat álo álggus ožžon coavcci bearrašiin ja lagasguovllus, ja dasto čáhkkehan saji almmolaš giellašiljuid geavaheames, muhto dilli lea baicce ovdánan nuppeláhkai. Sámegiela ealáskahttit leat álggus nannen sámegiela sajádaga almmolaš oktavuođain ja dasto ođđasis geavahišgoahtán sámegiela ruovttuin.</p>
<p>Richard Benton ja Nena Eslao Benton (2001: 426–429) čujuheabages, ahte seammalágan albmaneapmi lea maoriin Aotearoas gos eanaš maorigielat mánát ohppet maorigiela giellabesiin ja giellalávgunskuvllain vaikko váhnemat eai hála maori mánáide. Maiddái King (2009: 18) fuopmášahttá ahte lihkostuvvan giellaealáskahttin meroštallojuvvo iešguđetláhkai iešguđege giellaservodagas. Su mielas ii sáhte čuoččuhit, ahte giellaealáskahttin lea eahpelihkostuvvan, jos vehádatgiella ii šatta dehálamos ruovttu- ja servodatgiellan nugo Fishman vikkaha. Mun geavahan liikká Fishman teoriija, dannego dat addá buori vuođu árvvoštallat sámegielat skuvlavuogádaga, sámegiela geavaheami bargoeallimis ja sámegiela sajádaga almmolaš hálddahusain ja medias. <em type="bold">2.3.2 Sámegielaid etnolingvisttalaš ceavzinnávccat </em></p>
<p>Hyltenstam et al. (1991; 1999) guorahallet sámegiela ceavzinnávccaid golmma dásis: servodaga dásis, joavkku dásis ja ovttaskas olbmo dásis. Dutkit leat ovddidan Giles et al. teoriijaid (1977) ja heivehan taksonomiija davviriikkalaš ja sámi diliide (gč. govvosa 2.1). Mun gieđahalan iežan dutkamušas davvisámegiela etnolingvisttalaš ceavzinnávccaid guovtti gielddas guovtti Davviriikkas ja danne</p>
<p>Hyltenstam et al. taksonomiija lea buorre vuolggasadji dán dutkamuša teorehtalaš lahkoneapmái. <em type="italic"><span type="quote">“Go ealáska, de lea váttis dápmat”</span> </em>23 </p>
<p>Hyltenstam et al. (1991; 1999) leat iežaset taksonomiija (govus5 2.1) ovddideames geavahan Marika</p>
<p>Tandefelt (1988) dutkamušaid giellamolsumis ja giellaseailumis Davviriikkain. Tandefeldt analiisareaiddus leat golbma dimenšuvnna: giellamolsunfáktorat, dásit (servodat, joavku ja ovttaskas olbmot) ja áigi. Áigedimenšuvnnas leat golbma komponeantta: ovddešáigi, dálááigi ja boahtteáigi.</p>
<p>Tandefeldt deattuha ahte namahuvvon fáktorat váikkuhit giellamolsunprosessii iešguđetláhkai iešguđet áiggis. Dan váldiba vuhtii maid Hyltenstam ja Strauss (1991: 63). Mun anán earenoamáš dehálažžan</p>
<p>Hyltenstam et al. (1999: 50) ákka das, man muddui ovttaskas vehádatlahtut geavahit vehádatgiela. Ii leat dušše gažaldat ovttaskas olbmui, gulahallamii dahje doaladumiide huksejuvvon válljemis. Giellaválljen baicce speadjalastá stáhtusa mii gielas lea joavkkus ja servodagas oppalaččat. Lea maid lunddolaš vuhtiiváldit áigeperspektiivva. Vássán áiggi dáhpáhusat dego soga ja bearraša giellamolsun, váikkuhit maid dálá dillái. Boahtteáiggi jáhkku sáhttá maid váikkuhit dálááiggi giellageavaheapmái.</p>
<p>Hyltenstam et al. guovtti dutkamuša boađus lea, ahte sámegielaid ceavzinnávccat buorránedje veaháš 1990-logus. Sámegiela professor Ole Henrik Magga (2002) lea geavahan dán taksonomiija árvvoštallat sámi gielaid dili Norggas. Taksonomiija lea geavahuvvon maid Todal (2002) nákkosgirjjis ja guovtti vuolit dási dutkosis: Elisabeth Scheller (2004) dutkkai Guoládaga sápmelaččaid etnolingvisttalaš ceavzinnávccaid, ja mun dutken davvisápmelaččaid demográfalaš nuppástusaid Norggas ja Suomas (Rasmussen 2005). <em type="bold">2.3.3 UNESCO áššedovdiid joavku </em></p>
<p>UNESCO áitojuvvon gielaid áššedovdiid joavkku dokumeanta <em type="italic">Language Vitality and Endangerment </em>(2003) fállá vuogi mainna sáhttá árvvoštallat vehádatgiela áittadási. Dokumeanttas leat ovcci fáktora (gč. govvosa 2.2): 1. buolvvaidgaskasaš giellasirdáseapmi, 2. servodaga lahtuid doaladumit iežaset giela hárrái, 3. treanddat dálá giellašiljuid giellageavaheames, 4. ráđđehuslaš ja ásahuslaš doaladumit ja politihkka, 5. dokumentašuvnna šlájat ja dárbbut, 6. ođđa giellašiljuid ja media vuostáiváldin, 7. hálliid joavkku sturrodat iežas álbmoga gaskkas, 8. giellaoahpu ja lohkan- ja čállinoahpu materiála ja 9. giela hálliidjoavkku oppalaš sturrodat. 5 Mun gohčodan nákkosgirjjis buot tabeallaid ja govvosiid govusin. Danne visot tabealla- ja govusteavsttat tabeallaid ja govvosiid vuolábealde leat gohčoduvvon govusin. <em type="italic"><span type="quote">“Go ealáska, de lea váttis dápmat”</span> </em>24 </p>
<p>Govus 2.2 UNESCO vehádatgielaid etnolingvisttalaš ceavzinnávccaid mihttárat. Ovcciin fáktoriin sáhttá guorahallat vehádatgielaid áittadási.</p>
<p>Gáldu: UNESCO 2009</p>
<p>UNESCO áššedovdiid joavku deattuha ahte ii ovttage fáktora mielde sáhte mearridit giellaservodaga stáhtusa, muhto go árvvoštallá buot ovcci fáktora ovttas, de sáhttá mearridit giela ceavzinnávccaid, giela doaimma servodagas ja daid doaibmabijuid mat leat dárbbašlaččat seailluhit dahje ealáskahttit sáhkavuloš giela. UNESCO áššedovdiid joavku ii árvvoštala lahkage nu ollu fáktoriid go Hyltenstam et al.</p>
<p>Mun anán dattetge buorrin vuohkin ahte áittadási čielggadeames UNESCO áššedovdiid joavku addá nummira eanaš fáktoriin 0–5 skálas. Skála 5 čájeha ahte giella lea dorvvolaš dilis, 4 ahte lea dorvvuhis dilis, 3 mearkkaša ahte lea čielgasit áitojuvvon, 2 ahte lea hirbmadit áitojuvvon, 1 ahte lea ollásit áitojuvvon ja 0 ahte giella lea jávkan. UNESCO lea ieš geavahan dán málle eanaš vehádatgielaid gielalaš ceavzinnávccaid árvvoštallamis ja lea almmuhan bohtosiid interneahttasiiddus “UNESCO Atlas of the</p>
<p>World's Languages in Danger” (UNESCO 2011). Helssega universitehta dutki Tapani Salminen (2011) lea árvvoštallan áittadási sámegielaid dáfus ja gávnnahan, ahte davvisámegiella lei čielgasit áitojuvvon sihke</p>
<p>Norggas, Suomas ja Ruoŧas. <em type="bold">2.3.4 Teoriijaváili </em></p>
<p>Máŋggat dutkit leat vásihan ahte dutkansuorggi teorehtalaš ovddideapmi lea leamaš váilevaš, vaikko giellasosiologiija lea ovdánan 1970-logu rájes. Sii cuigot vuogáiduvvan teoriijaid earret eará dannego eai atte buori vejolašvuođa ávaštit giellamolsuma ja giellamolsuma jorgalahttima. Collin Williams váruha ahte mis eai leat rivttes dieđut ja danne eat ádde dynamihka gielain mat leat oktavuođas: <em type="italic"><span type="quote">“Go ealáska, de lea váttis dápmat”</span> </em>25 <em type="italic">...data inadequacies are a major stumbling block to the understanding of the dynamics of </em><em type="italic">languages in contact. </em>(Williams 2009: 16) </p>
<p>Todal čálii nákkosgirjji sámegiela ealáskahttima birra Norggas 1990-logus. Son čuoččuha ahte teoriijaovddideapmi dán fáttás lea váilevaš ja njulgestaga bisánan (2002: 21). Son čujuha Strubellii guhte atná earenoamážin, ahte dakkár álkit áicojuvvon ja álkit báddejuvvon fenomena – ovttaskas olbmuid giellaválljen – ii leat vel šaddan teorehtalaš innovašuvnna dutkansuorggi mihtilmas áššin. <em type="italic">...it is extraordinary that such an easily observed and recorded phenomenon – language choice </em><em type="italic">among individuals – has not yet become the benchmark for theoretical innovation in these fields. </em>(Strubell 2001: 260) </p>
<p>Maiddái Ruošša njunuš giellasosiologa, professor Nikolai Vakhtin fuopmášahttá man váttis lea áddet giellamolsuma ja giellaseailuma dynamihka. Son deattuha ahte guokte giellaservodaga mat orrot leamen juste seamma dilis buot vejolaš fáktoriid dáfus, sáhttet ovdánit ollásit goappat guvlui.</p>
<p><em type="italic">Language communities might be in what appear to be exact the same situations, but as one of </em><em type="italic">them shifts language rapidly to a dominant language, the latter remain their ancestors’ </em><em type="italic">language. And we can’t explain why. </em>(Vakhtin 2009) </p>
<p>Vakhtin dadjá vel álkit ja oktageardánit ahte orru leamen nu ahte jos hállit ieža jáhkket ahte giella seailu, de dat seailu. Jos eai jáhke, de giella jávká. <em type="bold">2.3.5 Subjektiiva etnolingvisttalaš ceavzinnávccat </em></p>
<p>Esttelaš lingvistihka professor Martin Ehala lea ovttas Katrin Niglasiin (2007: 428) árvvoštallan sajáiduvvan teoriijaid ja ákkastallá ahte eanaš modeallain, maiguin guorahallá etnolingvisttalaš ceavzinnávccaid, lea beroštupmi ovddimusat objektiiva etnolingvisttalaš ceavzinnávccain, muhto jos háliida váldit čielgasa vehádatgiela duođalaš dilis, de leat subjektiiva etnolingvisttalaš ceavzinnávccat dehálaččabut. Son meroštallá ahte objektiiva etnolingvisttalaš ceavzinnávccat leat deskriptiiva čilgehusat gielladilis nugo gielladilli objektiivvalaččat lea. Subjektiiva etnolingvisttalaš ceavzinnávccat leatge dat, mo etnolingvisttalaš joavkku lahtut áddejit daid objektiiva ceavzinnávccaid dahje mo muhtin eará joavkku lahtut, geaiguin vehádat álbmot lea oktavuođas, áddejit objektiiva ceavzinnávccaid. Subjektiiva <em type="italic"><span type="quote">“Go ealáska, de lea váttis dápmat”</span> </em>26 ceavzinnávccat leat nappo dakkár dilli, mo vehádat ieš ádde iežas gielladili ja mo majoritehta álbmot ádde vehádaga gielladili. Ehala (2009: 124) fuopmášahttá ahte muhtin dutkit, dego Richard Yvon </p>
<p>Bourhis, Howard Giles ja Doreen Rosenthal (Bourhis et al. 1981), leat juo 1980-logu álggus earuhišgoahtán objektiiva ja subjektiiva etnolingvisttalaš ceavzinnávccaid. Dattetge ođđasut áiggi bargguin leat beroštan uhcit dán erohusas. Ehala ovddida ieš málle, mainna son árvvoštallá subjektiiva etnolingvisttalaš ceavzinnávccaid, ja mun válddánge Ehala teoriija ovddideami fuopmášupmái dán dutkamušas. Ehala (2009:131) geassá ovdan ahte subjektiiva kultuvrralaš mássaerohus vehádatjoavkku ja majoritehta joavkku gaskkas lea deháleamos mihttár etnolingvisttalaš ceavzinnávccaid mihtideames.</p>
<p>Su metoda lea dutkat dán mássaerohusa gažadanskoviin ja su hypotesa lea, ahte olbmot mearridit iežaset gielalaš láhttema dan vuođul maid sii dihtet ja dovdet iežaset giela dillin. Vehádatgiela objektiiva etnolingvisttalaš ceavzinnávccat dieđusge váikkuhit olbmuid jáhkuide ja dovdduide, muhto objektiiva ceavzinnávccat eai sáhte leat áidna fámut mat váikkuhit gielalaš láhttemii. Subjektiiva etnolingvisttalaš ceavzinnávccain lea maid dehálaš rolla. Ehala teoriija ja metoda leat uhccán geavahuvvon dutkamis ja danne lea menddo árrat diehtit, leago son fuobmán buoret vuogi árvvoštallat etnolingvisttalaš ceavzinnávccaid. <em type="bold">2.4 Dutkanguovllu etnolingvisttalaš ceavzinnávccat </em></p>
<p>Sámegiela etnolingvisttalaš ceavzinnávccaid guorahallamis dutkanguovllus bijan fuopmášumi dan njealji albmaneapmái maid bajábealde namahuvvon teoriijat atnet dehálažžan. 1. servodaga dási fáktorat, 2. joavkodási fáktorat, 3. ovttaskas olbmo fáktorat ja 4. subjektiiva etnolingvisttalaš ceavzinnávccat.</p>
<p>Mun geavahan iežan analiissas doahpagiid maid lean viežžan sosiologiijas ja sosioantropologiijas: mákro-, meso- ja mikrodássi, čilget iešguđet servodatproseassa dási (Andresen et al. 2011 kap. 1; Barth 1994: 183–191; Korsnes et al. 2001: 189; Schiefloe 2011: 13). Dasa lassin geavahan doahpaga sámi servodatdássi. Mákrodássái gullet ovddimusat stáhta, muhto maiddái riikkaidgaskasaš orgánat. Dat váikkuhit stáhta vehádatpolitihkkii iežaset konvenšuvnnaiguin ja julggaštusaiguin. Riikkaidgaskasaš soahpamušat fas bidjet unnimus meriid stáhtaid vehádatpolitihkkii. Sámi ovddasteaddjithan vigget váikkuhit riikkadási politihkkii ja álgoálbmogiid riikkaidgaskasaš lihkadusa oassálastimis vigget maid váikkuhit riikkaidgaskasaš politihkkii. Mesodássi lea sosiologiija áddejumis omd. muhtun gielda dahje gilli, ja mun gohčodan dán dutkamuša dutkanguovllu mesodássin. Mikrodásis leat uhcit ovttadagat dego <em type="italic"><span type="quote">“Go ealáska, de lea váttis dápmat”</span> </em>27 skuvlaluohkká, bearaš dahje sohka ja dáid ovttadagaid ovttaskas olbmot. Go dutkkan bearrašiid ja ovttaskas olbmuid giellaválljema ja giellageavaheami, de dat lea čielga mikrodási dutkan. </p>
<p>Sámi servodat vástida Hyltenstam et al. (1991; 1999) joavkodási. Sámi servodat lea geográfalaččat viidát go dutkanguovllu gielddat iige gula čielgasit mesodássái iige mákrodássái. Sámi servodat ja sámepolitihkalaš vuogádat oktan iežas ásahusaiguin leat riikkaviidosaš ja riikkaidgaskasaš albmaneamit.</p>
<p>Dehálaš oasit stáhta vehádatpolitihka čađaheames dáhpáhuvvet dál sámi servodaga ásahusain.</p>
<p>Muhtimin sámi orgánat mearridit maid áššiin mat váikkuhit dán dutkamuša mesodássái. Danne sámi servodat lea muhtinlágan Sámi mákrodássi. Seammás sápmelaččain ii leat autonomiija, ja sápmelaččat leat dábálaš ássin iežaset ássanriikkain. Stáhta mearrida mealgadit sápmelaččaid siskkáldas áššiid rámmaeavttuid, ja dat čujuha dasa ahte sámi servodat gullá mesodássái.</p>
<p>Mesodási gielddain ja eará almmolaš dahkkiin dutkanguovllus lea ovddasvástádus máŋgga áššis mat gullet stáhta vehádatpolitihka ollašuhttimii. Sihke meso- ja mikrodásis lea etnihkalaš dimenšuvdna: sápmelaččat ja earát. Dutkanguovllus ásset sihke sápmelaččat ja eará olbmot, ja gielddat ollašuhttet iežaset stivrenorgánaiguin mákrodási mearrádusaid mat gustojit sihke sápmelaččaide ja earáide.</p>
<p>Maiddái mikrodási bearrašiin ja sogain sáhttá leat dákkár etnihkalaš juohkáseapmi ja loahpaloahpas sáhttet individuála dásis leat ovttaskas olbmot geain lea sihke etnihkalaš sápmelaš identitehta ja majoritehta identitehta. Mun in áiggo eambbo vuodjut dáidda teorehtalaš váttisvuođaide. Mun fuopmášahtán, ahte etnihkalaš dimenšuvdna lea dehálaš dán dutkamušas ja dutkkan stáhta sámepolitihka ollašuhttinma guovtti dásis: sámi servodatdásis ja mesodásis. <em type="bold">2.4.1 Mákrodássi </em></p>
<p>Sámegiela etnolingvisttalaš ceavzinnávccaid guorahallan sáhttá álggahuvvot mákrodásis.</p>
<p>Servodatproseassat mat dáhpáhuvvet stáhta ja riikkaidgaskasaš orgánaid dásis, váikkuhit sámegiela dillái servodagas. Dát proseassat hábmejit sihke sámegiela ekologiija dutkanguovllus ja sámegiela etnolingvisttalaš ceavzinnávccaid. UNESCO áššedovdiid joavku čilge ahte ráđđehusain ja almmolaš ásahusain lea čielga politihkka ja/dahje implisihtta doaladumit fámolaš ja fámohis gielaide (2003: 13).</p>
<p>Vehádatgiela stáhtus sáhttá oažžut fámolaš gielain ovttadássásaš suoji dahje dat sáhttá vaikko leat gildojuvvon. Áššedovdiid joavku juohká almmolaš doaladumiid giela ektui guđa dássái (gč. govvosa 2.3). <em type="italic"><span type="quote">“Go ealáska, de lea váttis dápmat”</span> </em>28 </p>
<p>Doarjaga dássi</p>
<p>Gráda</p>
<p>Almmolaš doaladumit giela ektui</p>
<p>Ovttadássásaš doarjja 5</p>
<p>Buot gielat leat suodjaluvvon</p>
<p>Earuhuvvon doarjja 4</p>
<p>Vehádatgiella lea suodjaluvvon ovddimusat priváhta giellašiljuid giellan. Dan geavaheames lea alla árvu (prestiša).</p>
<p>Passiiva assimilašuvdna 3</p>
<p>Ii leat čielga politihkka vehádatgiela guovdu. Fámolaš giella vuoitá almmolaš giellašiljuin.</p>
<p>Aktiiva assimilašuvdna 2</p>
<p>Eiseválddit ovddidit assimilašuvnna fámolaš gillii. Vehádatgielas ii leat suodjaleapmi.</p>
<p>Bákkolaš assimilašuvdna 1</p>
<p>Fámolaš giella lea áidna almmolaš giella, seammás go fámohis gielat eai leat dovddastuvvon eaige suodjaluvvon.</p>
<p>Gielddus 0</p>
<p>Vehádatgiella lea gildojuvvon.</p>
<p>Govus 2.3 Ráđđehuslaš ja ásahuslaš doaladumit ja politihkka</p>
<p>Gáldu: UNESCO 2003: 14</p>
<p>Sámegiela stáhtus Norgga ja Suoma lága mielde lea bajimus dásis UNESCO mihttáris maid dat gohčoda <em type="italic">ovttadássásaš doarjjan </em>. Stáhtaid láhkavuogádaga mielde sámegielas lea ovttadássásaš árvu riikkagielaid ektui vissis guovllus ja dutkanguovllu gielddat gullet dákkár guvlui. Sámegiella ja dárogiella leat ovttadássásaš gielat Deanu gielddas, ja suomagiella ja sámegiella Ohcejoga gielddas. Sáhttá goit dadjat ahte mákrodásis guktot gielat leat suodjaluvvon lága bokte, ja eiseválddiin lea čielga politihkka guktuid gielaid seailluheami várás. Mu gieddebargu ja guorahallamat leat čájehan ahte UNESCO meroštallamat eai dattetge heive dan dili govvádussan mii lea dutkanguovllus. Sámegiela ii sáhte geavahit buot giellašiljuin nugo riikkagiela, vaikko sámegiella lea suodjaluvvon lága mielde. <em type="italic">Earuhuvvon doarjja </em>livččii heivvolut doaba. UNESCO meroštallama mielde dat govvida dili mas eiseválddit suodjalit fámohis gielaid, ja lea čielga erohus das goas geavaha fámolaš giela ja goas fámohis giela. UNESCO (2003: 13) ovdamearka dákkár earuhuvvon doarjagis lea, ahte eiseválddit ávžžuhit etnolingvisttalaš joavkkuid seailluhit ja geavahit iežaset gielaid ovddimusat priváhta giellašiljuin. Ii dákkár meroštallange govvit dili dutkanguovllus, gos sihke stáhta ja gielddat galget láhčit dili sámegiela geavaheapmái almmolaš giellašiljuin ovdamearkka dihte vuođđoskuvllas ja báikkálaš politihkas. </p>
<p>Giellaláhka ii leat áidna láhka mii mearrida sápmelaččaid ja sámegiela árvvu ja geavaheami servodagas.</p>
<p>Sámegiela ceavzinnávccaid árvvoštallamis ferte maid guorahallat politihka ja doaladumiid mat bohtet ovdan eará lágain ja njuolggadusain, ja maiddái riikkaidgaskasaš soahpamušain maid riikkat leat dohkkehan. Danne gidden fuopmášumi riikkaidgaskasaš soahpamušaide ja mo dat leat duohtandahkkojuvvon láhkavuogádagas. Mun bijan maid erenoamáš fuopmášumi sámeoahpahusa sajádahkii skuvllain nugo boahtá ovdan láhkavuogádagas. Dasa lassin guorahalan sámi sisdoalu <em type="italic"><span type="quote">“Go ealáska, de lea váttis dápmat”</span> </em>29 vuođđooahpahusa oahppoplánain. Dáid fáktoriid lassin anán dehálažžan fátmmastit áigeperspektiivva dutkamuššii, dannego sihke Norgga ja Suoma sámepolitihka lea sakka nuppástuvvan, ja mun lean dutkamin ođđa sámepolitihka váikkuhusaid mikrodásis. Danne lea maid dehálaš váldit čielgasa, makkár lei sámegiela dilli dalle go ođđa sámepolitihkalaš áigodat álggii 1980-logu loahpas. </p>
<p><em type="italic">Ekonomalaš fáktorat </em></p>
<p>Sámegiela etnolingvisttalaš ceavzinnávccaid árvvoštallamis lea ekonomiija dehálaš fáktor. Dákkár analiissa galggašii dahkat vuos servodaga bajit dásis. Hyltenstam et al. (1991: 83–85) áddejumi mielde lea dávjá nu ahte dain guovlluin, gos vehádat lihkostuvvá bures doalahit iežas giela, ii leat ekonomalaš eahpedássedeaddu vehádaga ja majoritehta gaskkas. Ovdamearkka dihte katalána- ja báskagielagiin</p>
<p>Spánias leat gievrras ekonomalaš joavkkut iežaset ássanriikkas. Dákkár dilli ii leat dábálaš. Dávjjit lea majoritehtas sihke ekonomalaš ja politihkalaš fápmu, ja vehádatgiela ovttaskas hálliid ekonomalaš lihkostuvvan lea majoritehtagiela máhtus gitta. Vehádatgielat álbmoga ássanguovlu lea maid dávjá boaittobeale guovlu mii lea uhccán ovdánan riikka eará osiid ektui. Dákkár dilis lea ovdamunni, jos vehádagas leat erenoamáš ealáhusat main sii birgejit buorebut go earát. Dattetge giellamolsun ii vealtameahttumit dáhpáhuva ekonomalaš dili geažil, muhto ekonomiija váikkuha bargovejolašvuođaide ja vehádatguovllu demografiijai. Okta vejolašvuohta lea ahte vehádatgiela hállit fertejit fárret barggu maŋis majoritehtaguvlui (gč. omd. King 2009: 15). Vehádatgielagiin geat báhcet vehádatgiela guvlui, šaddáges bonju ahke- ja sohkabeallejuohku dannego nissoniid ja albmáid birgenláhki dávjá ii leat seamma buorre vehádatgiela guovllus. Dannego guovllus leat uhccán nuorra olbmot, de dat váikkuha riegádanloguide, ja sosiála fierpmádagat mat geavahit vehádatgiela geahppánit. Nubbi vejolašvuohta lea ahte majoritehta, mas lea politihkalaš ja ekonomalaš fápmu, ásaha bargosajiid vehádatgiela guvlui mat geasuhit majoritehtagielat bargiid (gč. omd. Landweer 2008). Vehádatgiela guvlui ásahuvvojit urbána guovddážat gos majoritehta lea eanetlogus, oktavuohta majoritehta ja vehádaga gaskkas lassána ja vehádatgiela guovlu gáržu dahje hádjána. <em type="bold">2.4.2 Vehádatgiela servodaga klassifiseren </em></p>
<p>Fágagirjjálašvuođas leat máŋga viggamuša klassifiseret, man muttus giellaservodat lea giellamolsunproseassas. Ovddit dutkamušain (Aikio ja Lindgren 1973; Aubert 1978; Partanen 1994;</p>
<p>Ravna 2000; Rasmussen 2005) bohtet ovdan stuorra erohusat dutkanguovllu siskkobealde sámegiela <em type="italic"><span type="quote">“Go ealáska, de lea váttis dápmat”</span> </em>30 giellamolsunproseassas ja sámegiela ealáskahttimis. Muhtin osiin mu dutkanguovllus giellamolsun ii álgán ovdalgo 1980-logus. Muhtun osiin lei giellamolsun álgán juo 1900-logu álggus. Fishman (1991: 88–95) čilge golmmain cehkiin iežas gávcci ceahki skálas, gokko giella sáhttá leat giellamolsunproseassas. </p>
<p>Gávccát ceahkki lea eanemus áitojuvvon dilli mas ealli giella sáhttá leat. Giella ii geavahuvvo albma giellaservodagas. Dušše muhtin boares olbmot máhttet giela. Sii leat sosiálalaččat isolerejuvvon eaige leat oktavuođas gaskaneaset. Čihččet ceahkis leat eanaš giellageavaheaddjit sosiálalaččat integrerejuvvon ja etnolingvisttalaččat aktiiva olbmot, muhto riegádahttinagi boarrásabbot. Stuorámus erohus čihččet ja gávccát ceahki gaskkas lea, ahte čihččet ceahki giellageavaheaddjit hállet ain áitatvuloš giela eará vuoras olbmuiguin. Guđát ceahkis giella sirdašuvvá mánáide, ja dán ceahkkái mihtilmas ášši leage ahte giellaservodaga lahtut nagadit doalahit buolvvaidgaskasaš giellasirdáseami. Fishman ákkastallá ahte vehádatgiella sáhttá seailut vaikko ii olat alit cehkiide, jos buot ahkásaččat geavahit giela lunddolaš ja eahpeformála vuogi mielde ruovttuin ja báikegottiin. Jos álbmot ássá čoahkis, de stuorra servodaga vehádatgiella sáhttá šaddat báikkálaš majoritehtagiellan. Fishman mielas lea dán ceahki olaheapmi deháleamos ášši giellamolsuma jorgalahttimis.</p>
<p><em type="italic">Hálliid joavkku sturrodat iežas álbmoga gaskkas </em></p>
<p>UNESCO áššedovdit (2003: 9) atnet vehádatgiela hálliid joavkku sturrodaga dehálaš čujuheaddjin dasa man buorit ceavzinnávccat gielas leat. Hálliid joavku leat dán dutkamušas davvisámegiela hállit oktiibuot ja dutkanguovllus. Galle olbmo hállet giela, ii leat dutkiid mielas dattetge deháleamos ášši. Dat atnet dehálut áššin dan, man stuorra oassi vehádagas hállá iežas giela (gč. govvosa 2.4).</p>
<p>Áittadássi</p>
<p>Gráda</p>
<p>Hálliid joavkku sturrodat iežas álbmoga gaskkas</p>
<p>Dorvvolaš 5</p>
<p>Buohkat hállet giela</p>
<p>Dorvvuheapmi 4</p>
<p>Measta buohkat hállet giela</p>
<p>Čielgasit áitojuvvon 3</p>
<p>Eanetlohku hállá giela</p>
<p>Hirbmadit áitojuvvon 2</p>
<p>Unnitlohku hállá giela</p>
<p>Ollásit áitojuvvon 1</p>
<p>Dušše muhtimat hállet giela</p>
<p>Jávkan 0</p>
<p>Ii leat oktage hálli</p>
<p>Govus 2.4 Hálliid joavkku sturrodat iežas álbmoga gaskkas</p>
<p>Gáldu: UNESCO 2003: 9</p>
<p>UNESCO áššedovdiid joavku árvvoštallá áittadási aiddo dan mielde, man stuorra oassi vehádaga álbmogis hállá iežas giela. Govvosis 2.4 oaidná, ahte giella lea <em type="italic">dorvvolaš </em>dilis, jos olles álbmot hállá dan. </p>
<p>Dilli lea <em type="italic">dorvvuheapmi, </em>jos measta buohkat hállet dan. Giella lea <em type="italic">čielgasit áitojuvvon, </em>jos eanetlohku <em type="italic"><span type="quote">“Go ealáska, de lea váttis dápmat”</span> </em>31 hállá dan ja <em type="italic">hirbmadit áitojuvvon, </em>jos unnitlohku álbmogis hállá dan. Jos dušše muhtimat hállet giela, de lea giella <em type="italic">ollásit áitojuvvon </em>ja dat lea <em type="italic">jávkan, </em>jos ii oktage hála dan. Sihke Fishman ja UNESCO mihttáriin bajábealde leat viehka galjes fierbmečalmmit ja danne lea váttis árvvoštallat gielladili dušše daid mielde. </p>
<p>Eará dutkit, dego Fishman (1991), eai oba gieđahalage dakkár gažaldaga go man stuorra oassi vehádatgielat váhnemiin hállá giela mánáidasaset ovdalgo giella lea dorvvolaš.</p>
<p>Michael Krauss (1992; 1997: 25–26) leage dutkamušaid vuođul USA:s ja Kanádas klassifiseren álgoálbmogiid giellaservodagaid giellasirdáseami mielde (gč. govvosa 2.5), ja Trond Trosterud (2008) lea geavahan dán málle árvvoštallat sámegielaid ja Davvi-Ruošša álgoálbmotgielaid etnolingvisttalaš ceavzinnávccaid. </p>
<p>Giellaservodaga klassifiseren </p>
<p>Giellaservodaga klassifiserema čilgehus <span type="quote">“a”</span> servodagat <span type="quote">“a”</span> servodagain buot buolvvaide gulli olbmot hállet giela ja buot dahje meastá buot mánát hállet álgoálbmotgiela. <span type="quote">“b”</span> servodagat <span type="quote">“b”</span> servodagain hállet buot ollesolbmot váhnenbuolvva rájes giela, muhto uhccán dahje ii oktage mánná hála giela. “b-“ servodagat “b-“ servodagain hállet ollesolbmot geat leat badjel 30 jagi giela, muhto nuorra váhnemat eai hála giela eaige dáidde mánátge hállat. <span type="quote">“c”</span> servodagat <span type="quote">“c”</span> servodagain hállet gaskaahkásaččat ja boarrásabbot giela, muhto nuorabut eai. “c-“ servodagat “c-“ servodagain leat hállit badjel 50 jagi <span type="quote">“-d”</span> servodagat <span type="quote">“-d”</span> servodagain leat hállit badjel 60 jagi <span type="quote">“d”</span> servodagat <span type="quote">“d”</span> servodagain leat hállit badjel 70 jagi “d-“ servodagat “d-“ servodagain leat hállit badjel 70 jagi ja sin lohku lea uhcit go logi <span type="quote">“e”</span> servodagat <span type="quote">“e”</span> servodagain giella lea jávkan </p>
<p>Govus 2.5 Álgoálbmot giellaservodagaid klassifiseren buolvvaidgaskasaš sirdáseami ja nuoramus hálliid mielde.</p>
<p>Gáldu: Krauss 1997: 25–26</p>
<p>Krauss addá servodagaide árvosániid bustávaiguin dan mielde, man nuorat nuoramus hállit leat ja earuha servodagaid dan mielde, man dábálaš lea ahte mánát hállet giela. Eai dán árvvoštallamisge leat nu baskkes fierbmečalmmit ahte heive buot diliide, muhto son addá veaháš buoret reaiddu go earát.</p>
<p>Krauss reaidduin sáhttá árvvoštallat sámegiela dili mu dutkanguovllus ja dutkanguovllu osiin. Krauss ii váldde dattetge vuhtii, ahte gielalaš ealáskahttin ja giellamolsuma jorgalahttin sáhttá dáhpáhuvvat.</p>
<p>Danne ii ane vejolažžan ahte mánáid ja boarrásut olbmuid gaskii báhcá okta dahje guokte buolvva geat eai máhte giela. Dakkár dilli lea Sámis omd. anáraččain (Jansson 2005: 124–127). Hyltenstam et al. (1991: 85) mielas lea fas dehálaš makkár ahkejuohku vehádatgielagiin leat. Dat rahpá vejolašvuođa <em type="italic"><span type="quote">“Go ealáska, de lea váttis dápmat”</span> </em>32 guorahallat juste dakkár dili, ahte giellasirdáseapmi lea bisánan ja fas álgán. Krauss fállá liikká dárkilut mihttára go earát. Das leat njeallje vejolašvuođa mánáid giellaoččodeami mearis: 1. buot dahje eanaš mánát máhttet giela, 2. uhccán mánát oččodit giela, 3. mánát eai dáidde oččodit giela ja 4. mánát eai máhte giela. <em type="bold">2.4.3 Buolvvaidgaskasaš sirdáseapmi </em></p>
<p>Buot teorehtalaš lahkonemiin adnojuvvo vehádatgiela buolvvaidgaskasaš sirdáseapmi dehálažžan giela ceavzinnávccaide. Hyltenstam et al. (1999: 92) oainnu mielde giellaseailluheami váibmosis lea dat ahte ovttaskas olbmot duođaid geavahit giela, ja buot deháleamos ahte mánáid šaddadeames giella sirdása čuovvovaš bulvii lunddolaš vuogi mielde. Fishman (1991: 95) atná buolvvaidgaskasaš sirdáseami nu dehálažžan, ahte ii ane dárbbašlažžan gáibidišgoahtit vehádatgillii almmolaš fálaldagaid, giela oahpaheami skuvllas dahje mediafálaldagaid vehádatgillii ovdalgo buolvvaidgaskasaš sirdáseapmi dáhpáhuvvá ruovttuin. UNESCO áššedovdiid joavku fuopmášahttá, ahte buolvvaidgaskasaš sirdáseapmi lea eanemusat geavahuvvon fáktor etnolingvisttalaš ceavzinnávccaid árvvoštallamis ja atná dan dehálažžan.</p>
<p>Áittadássi</p>
<p>Gráda</p>
<p>Giellaservodat</p>
<p>Dorvvolaš 5</p>
<p>Buot ahkásaččat geavahit giela, mánáid rájes.</p>
<p>Dorvvuheapmi 4</p>
<p>Muhtin mánát hállet giela buot giellašiljuin. Buot mánát hállet giela muhtin giellašiljuin.</p>
<p>Čielgasit áitojuvvon 3</p>
<p>Giela hállet ovddimusat ollesolbmot váhnenbuolvva rájes.</p>
<p>Hirbmadit áitojuvvon 2</p>
<p>Giela hállet ovddimusat vuoras olbmot ádjá-/áhkubuolvva rájes</p>
<p>Ollásit áitojuvvon 1</p>
<p>Giela hállá muhtun boares olmmoš máttarváhnenbuolvva rájes</p>
<p>Jávkan 0</p>
<p>Ii leat oktage hálli</p>
<p>Govus 2.6 Buolvvaidgaskasaš sirdáseapmi</p>
<p>Gáldu: UNESCO 2003: 8</p>
<p>UNESCO áššedovdiid joavku váldá vuhtii sihke ahkejuogu ja man dávjá mánát hállet vehádatgiela go árvvoštallá vehádatgiela áittadási (gč. govus 2.6). Muđuige sii juhket áittadási dan mielde man boarrásat nuoramus hállit leat. UNESCO áššedovdiid joavku lea juohkán <em type="italic">dorvvolaš </em>dili guovtti sadjái 5:žii ja 5–:i (2003: 7). Juohkimis árvvoštallá leago eará giella rivven vehádatgielas saji dehálaš giellašiljuin vai ii. </p>
<p>Giella lea <em type="italic">dorvvolaš </em>dilis, jos buot buolvvat hállet giela, eará gielat eai áitte moktege, ja <em type="italic"><span type="quote">“Go ealáska, de lea váttis dápmat”</span> </em>33 buolvvaidgaskasaš sirdáseapmi orru leamen lávgat. Gielladilli lea <em type="italic">stáđis </em>muhto áitatvuloš, jos buot buolvvat hállet giela eanaš oktavuođain ja buolvvaidgaskasaš sirdáseapmi ii leat boatkanan. Áittatvuložin adnojuvvo dannego máŋggagielatvuohta vehádatgielas ja ovtta dominántagielas dahje vehádatgielas ja moatti dominántagielas lea rievidan saji dehálaš gulahallanoktavuođain. UNESCO áššedovdiid joavku dattetge fuopmášahttá ahte máŋggagielatvuohta ieš ii leat vealtameahttumit miige áitagiid gillii. </p>
<p>UNESCO áššedovdiid joavku atná gielladili <em type="italic">dorvvuheapmin, </em>jos eanaš muhto eai buot mánát dahje bearrašat servodagas hála giela vuosttaš giellan. Giellageavaheapmi sáhttá leat ráddjejuvvon dihto sosiála giellašiljuide dego ruktui gos mánát hállet váhnemiiguin, áhkuin ja ádjáin. UNESCO áššedovdiid joavku atná giela <em type="italic">čielgasit áitojuvvon, </em>jos mánát eai oahpa šat giela eatnigiellan ruovttus ja nuoramus hállit leat váhnemiid agis. Dán dásis váhnemat sáhttet hállat giela mánáidasaset, muhto dábálaččat mánát eai vástit dán gillii. Giella lea <em type="italic">hirbmadit áitojuvvon, </em>jos giela hállá dušše vuorrasut buolva, áhkut, ádját ja vel boarrásabbot. Váhnenbuolva sáhttá ain áddet giela, muhto dábálaččat váhnemat eai hála giela mánáidasaset. <em type="italic">Ollásit áitojuvvon </em>lea giella go nuoramus hállit leat máttarváhnenbuolvvas iige giella geavahuvvo šat beaivválaš gulahallamis. Dát boarrásat dávjá muitet dušše oasážiid gielas, muhto eai geavat dan, dannego eai leat háleštallanskihpárat. Giella lea <em type="italic">jávkan </em>go ii oktage máhte šat hállat giela dahje muitte dan. </p>
<p>Mu dutkanguovllus lea máŋggabealat gielladilli ja doppe sáhttá deaividit gielladili mii vástida eanaš cehkiid UNESCO buolvvaidgaskasaš sirdáseami mihttáris. Ođđasut áiggis lea maiddái buolvvaidgaskasaš sirdáseami dehálašvuođas ságastallon. King (2009: 13–15) guhte atná buolvvaidgaskasaš sirdáseami kritihkalaš áššin vehádatgiela seailuma dáfus, ákkastallá dutkamušaid vuođul ahte buolvvaidgaskasaš sirdáseapmi ii leat visot. Son čujuha dasa ahte ođđaáigásaš ja globála máilbmi buktá ođđa oainnuid ja áddejumi das, goas ja gos mánát ohppet vehádaga giela, ja son jearrá maid gii galgá oahpahit, mo ja manin? Dutkit atnet dávjá čielga áššin, ahte buolvvaidgaskasaš sirdáseapmi galgá dáhpáhuvvat ruovttuin ovddimusat eatnis mánnái, muhto maiddái áhčis ja áhku guoktáin. Duohta dilis mánát geavahit olu áiggi ruovttu olggobealde juo árramánnávuođa rájes ja uhcit áiggi ruovttus váhnemiiguin. Sámisge lea sámegiela oččodeapmi muhtin muddui institutionaliserejuvvon nu ahte dat sáhttá dáhpáhuvvat mánáidgárddis, giellabesiin ja skuvllas, vaikko mánát eai oahpa sámegiela ruovttus. Etnolingvisttalaš ceavzinnávccaid guorahallamis ferte váldit vuhtii dákkár áššiid ja guorahallat, mo mánát leat oahppan sámegiela ja man bures sii máhttet giela. <em type="italic"><span type="quote">“Go ealáska, de lea váttis dápmat”</span> </em>34 <em type="bold">2.4.4 Oppalaš giellamáhttu </em></p>
<p>Man dábálaš lea hálliid guovttegielatvuohta ja mii giellamáhtuid lea joavkkus? Dát leat guokte fáktora</p>
<p>Hyltenstam et al. taksonomiijas, mainna árvvoštallet etnolingvisttalaš ceavzinnávccaid. Sihke ovddeš dutkamušat ja mu vásáhusat čájehit, ahte dutkanguovllu sámegiela hállit leat unnimusat guovttegielagat. Olbmot máhttet muhtimin golbma, njeallje dahje vihtta giela. Dán dilis ii leat beroštahtti dutkat sámegiela geavaheami dušše riikkagiela geavaheami ektui. Orru leamen lunddolabbo dutkat veahkadaga oppalaš giellamáhtu – álbmoga nu gohčoduvvon gielalaš repertuára. Ehala (2009: 127–128) ákkastallá ahte galgá guorahallat vehádatgiela etnolingvisttalaš ceavzinnávccaid buot gielaid ektui maiguin álbmogis lea oktavuohta. Sivvan dasa lea ahte gielalaš prestišaguovddážat leat sirdásan.</p>
<p>Ovdal ledje deháleamos prestišaguovddážat nationálastáhtat. Dát dilli lei 2000-logu álggus nuppástuvvan nu ahte máilmmiviidosaš kultuvra ja máilmmi fámoleamos gielat ledje šaddan prestišaguovddážin maiddái vehádatgielat olbmuide. Ođđa dilli ii leat vealtameahttumit heajosmahttán vehádatgiela ceavzinnávccaid. Go nationálastáhtaid gielat eai leat šat nu dehálaččat, de lea erohus vehádaga ja majoritehta gaskkas geahppánan. Mu dutkanguovllus leat eaŋgalsgiella ja amerihkálaš kultuvra eahpitkeahttá dákkár prestišaguovddážat maid galgá váldit vuhtii etnolingvisttalaš ceavzinnávccaid árvvoštallamis. Danne galggašii sámegiela ja riikkagiela máhtu ja geavaheami lassin guorahallat maid gránnjáriikka gielaid ja eaŋgalsgiela máhtu ja geavaheami, go dutká sámegiela ceavzinnávccaid. Riikkagiella mearkkaša dárogiela Deanu gielddas ja suomagiela Ohcejoga gielddas.</p>
<p>Gránnjáriikka giella lea suomagiella Deanu gielddas ja dárogiella Ohcejoga gielddas.</p>
<p>Eará dutkamušat leat čájehan ahte buot sámegiela hállit eai máhte sámegiela buorebut dahje seamma bures go nuppi giela (Svonni 1993; Ravna 2000: 6). Dákkár dilli orru leamen dábálaš eará vehádatgielat servodagainge. Sally Boyd ja Karl Erland Gadelii (1999: 301) čilgeba dábálaš dili vehádatgiela hálliin leat, ahte muhtimat hállet vehádatgiela bures ja njuovžilit, muhtin hállit eai hála vehádatgiela seamma bures go nuppi giela, muhtin olbmot áddejit vehádatgiela, muhto eai máhte hállat dan. Muhtimat fas máhttet dušše veaháš vehádatgiela. Mii sáhttitge vuordit ahte dutkanguovllu sámegielagat leat heterogena joavku, mii sihke giellageavaheami ja giellagelbbolašvuođa dáfus lea oalle iešguđetlágan. Danne dutkamuš ferte sisttisdoallat guorahallama sámegiela máhtu dásis. <em type="bold">2.4.5 Sámegiela ásahusat ja sámegiella bargoeallimis </em></p>
<p>Dehálaš oassin riikka vehádatpolitihka čađaheames sáhttá leat cegget ásahusaid mat fuolahit vehádatgielat oahpahusáššiid, oskkuáššiid, giellaplánema, dutkama ja kultuvrra. Iežasgielat mediat ja <em type="italic"><span type="quote">“Go ealáska, de lea váttis dápmat”</span> </em>35 kulturčalmmusteamit adnojuvvojit maid dehálažžan etnolingvisttalaš ceavzinnávccaid dáfus. (Hyltenstam et al. 1991: 101–103.) Dán dutkamušas ferte árvvoštallat dáid fáktoriid guovtti dásis. Leatgo sápmelaččain dákkár ásahusat ja leatgo dákkár ásahusat dutkanguovllus? Guorahaladettiin sámegiela etnolingvisttalaš ceavzinnávccaid analyseren guktuid dásiid, dannego ođđa sámepolitihka ollašuhttin viehka muddui lea dán guovtti dási ovddasvástádussan. Ovdamearkka dihte sámi ásahusaid ovddasvástádus lea ráhkadit oahppomateriála ja mediafálaldaga sámegillii. Báikkálaš ásahusain fas lea ovttasvástádus sosiála- ja dearvvasvuohtafálaldagain, dábálaš skuvllain ja mánáidgárddiin ja eanaš eará almmolaš bálvalusain. </p>
<p>Hyltenstam et al. taksonomiijas adnojuvvo buorrin, jos vehádatgielat joavkkus leat dákkár ásahusat ja dađe buoret lea mađe nannosabbot ásahusat leat vehádaga hálddašeames ja iešstivremis. Iešalddis lea sáhka man stuorra autonomiija vehádatgielat joavkkus lea iežas áššiin. Fishman lea bidjan oahpahusáššiid iežas GRID-skála njealját ja viđát ceahkkái (gč. kapihttala 2.4.6) ja vehádatgielat mediafálaldagaid ja almmolaš ásahusaid fálaldagaid sihke vuosttaš, nuppi ja goalmmát ceahkkái. Su jurdda lea ahte vehádatgiella háhká alcces vuos saji vehádatgielat báikegottis, dasto dat viggá olahit goalmmát ceahki. Dán ceahki mihtilmas áššit leat ahte vehádatgielagat besset hállat iežaset giela gaskaneaset bargoeallimis olggobealde lagasservodaga, vehádatgiella geavahuvvo maid vehádatgielagiid ja majoritehtagielagiid gulahallamis, ja majoritehtagielagat fertejit geavahit vehádatgiela go fállet bálvalusaid ja gálvvuid vehádatálbmogii. Sáhka lea sihke priváhta, beallái almmolaš ja ollásit almmolaš bálvalusain ja gálvvuin dego gávppiin, báŋkkus, poasttas ja dearvvasvuohtaguovddážis. Nuppi ceahkis báikkálaš hálddahusat ja mediat geavahit giela, muhto ii goabbáge bajit dásis, ja vuosttaš ceahkis giella geavahuvvo buot doaimmain, maiddái alitoahpahusas, stáhta hálddahusas ja riikka mediain. Fishman mielas dát lea alimus dássi maid vehádatgiella sáhttá olahit. Sáhka lea muhtinlágan kultuvrralaš iešstivrema olaheames, muhto vehádatgiella ain gilvala nannosit majoritehtagielain. Vehádatgiela sajádat ii leat sihkkarastojuvvon go majoritehtagielas leat ain eanet resurssat. (Fishman 1991: 108.)</p>
<p>Vehádatgiela etnolingvisttalaš ceavzinnávccaid vuđolaš guorahallamis lea nappo bargoeallin okta dehálaš giellašillju. Das sáhttá guorahallat, man muddui sihke priváhta ja almmolaš suorggis vehádatgiella geavahuvvo bálvalusaid fállamis ja gálvvuid vuovdimis. <em type="italic"><span type="quote">“Go ealáska, de lea váttis dápmat”</span> </em>36 <em type="bold">2.4.6 Oahpahusvuogádat </em></p>
<p>Dutkit atnet oahpahusgiela ja vejolašvuođa oažžut oahpahusa vehádatgillii dahje vehádatgielas skuvlafágan dehálažžan etnolingvisttalaš ceavzinnávccaid dáfus. Fishman njealját ceahkki gieđahallá oahpahusa vehádatgillii. Son bidjá eaktun ahte dákkár oahpahus dáhpáhuvvá skuvllain mat devdet geatnegahtton oahpahusa gáibádusaid. Fishman earuha dán ceahkis a- ja b-skuvllaid. 4a-skuvllat leat oalle muddui vehádatgielagiid hálddus ja máksojuvvojit vehádatgielagiid ruhtarájuiguin. 4b-skuvllat leat majoritehtaálbmoga hálddus ja máksojuvvojit dán álbmoga doarjagiin, muhto oahpahus čađahuvvo goitge muhtin muddui vehádatálbmoga gillii. Fishman árvvoštallama mielde lea váddásabbo ealáskahttit vehádatgiela 4b-skuvllain go 4a-skuvllain. (Fishman 1991: 100.) Mu dutkanguovllus lea gielddaid ovddasvástádus lágidit mánáidgárdefálaldaga ja vuođđooahpahusa. Dattetge leat guovllus maid priváhta mánáidgárde- ja vuođđoskuvlalágideaddjit ja sámegiela ceavzinnávccaid dutkanguovllus galgá guorahallat sihke priváhta ja almmolaš oahppofálaldagain. Colin Baker (2001) fállá reaiddu, mainna sáhttá árvvoštallat oahpahusprográmmaid ja daid giellageavaheami. Baker vuođđuda iežas dutkama guovttegielat oahpahusmálliin mat geavahuvvojit máilmmis (2001: 184). Son earuha das beaktilis ja láivves málliid. Anán miellagiddevažžan guorahallat dáid málliid erohusa.</p>
<p><em type="italic">Láivves guovttegielat hállan- ja čállinoahpahusmállet </em></p>
<p>Láivves guovttegielat hállan- ja čállinoahpahusmálliin deattuhit dušše ovtta giela, dábálaččat majoritehtagiela, muhto muhtin málliin maid dušše vehádatgiela (gč. govvosa nr 2.7). Boađus lea ovttagielatvuohta dahje ráddjejuvvon guovttegielatvuohta. Baker čájeha mo servodaga oahpahusulbmil váikkuha oahpahusmálliid válljemii ja gielalaš bohtosiidda. Servodaga ulbmil sáhttá leat assimileren, apartheid, muhtin muddui gielalaš riggodat ja stuorát friddjavuohta dahje iešstivren. Baker namuha guokte prográmma maid gohčoda giellahávkadanmállen. Dain majoritehtagiella geavahuvvo oahpahusgiellan vehádatgielat mánáide. Nuppi málles ii geavahuvvo álggage vehádatgiella. Nuppi málles oahpahuvvo vehádatgiella veaháš nubbigiellan. Ulbmil lea dattetge assimileren ja boađus lea ovttagielatvuohta. Čuoldin ja sirren leat guokte oahpahusmálle main vehádatgielat mánáid oahpahusgiellan lea dušše vehádatgiella eaige oahppit sáhte válljet majoritehtagiela. Čuoldimis lea apartheid servodaga ulbmil oahpahusain. Sirremis lea ulbmil stuorát friddjavuohta dahje iešstivren.</p>
<p>Oahpahusa boađus lea čuoldimis ovttagielatvuohta ja sirremis rájálaš guovttegielatvuohta. <em type="italic"><span type="quote">“Go ealáska, de lea váttis dápmat”</span> </em>37 </p>
<p>Prográmmamálle</p>
<p>Mánnákategoriija</p>
<p>Luohkkálanja giella</p>
<p>Servodaga oahpahusulbmil</p>
<p>Gielalaš bohtosa ulbmil</p>
<p>GIELLAHÁVKADAN</p>
<p>Gielalaš minoritehta</p>
<p>Majoritehtagiella</p>
<p>Assimileren</p>
<p>Ovttagielalašvuohta</p>
<p>GIELLAHÁVKADAN</p>
<p>Gielalaš minoritehta</p>
<p>Majoritehtagiella mii oahpahuvvo veaháš 2. giellan</p>
<p>Assimileren</p>
<p>Ovttagielalašvuohta</p>
<p>ČUOLDIN</p>
<p>Gielalaš minoritehta</p>
<p>Minoritehtagiella (ii leat vejolaš válljet)</p>
<p>Apartheid</p>
<p>Ovttagielalašvuohta</p>
<p>GASKABODDASAŠ MODEALLA</p>
<p>Gielalaš minoritehta</p>
<p>Minoritehtagiella álggos, ja maŋŋil majoritehtagiella</p>
<p>Assimileren</p>
<p>Buoremuddui ovttagielalašvuohta</p>
<p>DÁBÁLAŠ MAJORITEHTA-OAHPAHUS JA VIERROGIELLA</p>
<p>Gielalaš majoritehta</p>
<p>Majoritehtagiella, muhto minoritehtagiella fágan</p>
<p>Muhtun muddui gielalaš riggodat</p>
<p>Ráddjejuvvon guovttegielalašvuohta</p>
<p>SIRREN</p>
<p>Gielalaš minoritehta</p>
<p>Minoritehtagiella (ii leat vejolaš válljet eret)</p>
<p>Stuorát friddjavuohta/ iešstivrejupmi</p>
<p>Ráddjejuvvon guovttegielalašvuohta</p>
<p>Govus 2.7 Láivves guovttegielalaš oahpahusmállet: Láivves guovttegielat hállan- ja čállinoahpahusmálliid prográmmamálle, mánnákategoriija, luohkkálanja giella, servodaga oahpahusulbmil ja gielalaš bohtosiid ulbmil.</p>
<p>Gáldu: Baker 2001:194 Sámás: Ánne Ristiinna Hætta</p>
<p>Bakera terminologiija mielde gaskaboddasaš málle lea oahpahusvuohki mas geavahuvvo vehádatgiella álggus, muhto maŋŋá oahpahusgiella nuppástuvvá majoritehtagiellan. Servodaga oahpahusulbmil lea assimileren ja boađus lea buorremuddui ovttagielatvuohta. <em type="italic">Dábálaš majoritehtaoahpahus ja vierrogiella </em>-málles lea oahpahusmálle mii geavahuvvo majoritehtagielat mánáide. Dalle majoritehtagiella geavahuvvo oahpahusgiellan ja vehádatgiella oahpahuvvo fágan. Servodaga ulbmil lea muhtin muddui gielalaš riggodat ja boađus lea ráddjejuvvon guovttegielatvuohta. </p>
<p><em type="italic">Beaktilis guovttegielat hállan- ja čállinoahpahusmállet </em></p>
<p>Beaktilis guovttegielat hállan- ja čállinoahpahusmállmálle deattuha oahpahusas eanemusat vehádatgiela dahje vehádatgiela ja majoritehtagiela seamma ollu (gč. govvosa nr 2.8). Boađus lea guovttegielatvuohta sihke čállimis ja hállamis. Dásge mearrida servodaga oahpahusulbmil sihke oahpahusgiela ja gielalaš bohtosiid. Dáin málliin eai leat ovddimusat erohusat ulbmiliin ja gielalaš bohtosiin muhto mánnákategoriijain. Mánát geat ožžot oahpahusa beaktilis guovttegielat hállan- ja čállinoahpahusmálliid mielde, sáhttet leat sihke gielalaš majoritehta ja gielalaš vehádaga mánát. <em type="italic"><span type="quote">“Go ealáska, de lea váttis dápmat”</span> </em>38 </p>
<p>Prográmmamálle</p>
<p>Mánnákategoriija</p>
<p>Luohkkálanja giella Servodaga oahpahusulbmil</p>
<p>Gielalaš bohtosa ulbmil</p>
<p>GIELLALÁVGUN</p>
<p>Gielalaš majoritehta</p>
<p>Guokte giela ja deaddu lea nubbigielas</p>
<p>Pluralisma ja gielalaš riggodat</p>
<p>Guovttegielalašvuohta hupmamis ja čállimis</p>
<p>BISUHANMODEALLA Gielalaš minoritehta</p>
<p>Guokte giela ja deaddu lea vuosttašgielas</p>
<p>Bisuheapmi, pluralisma ja gielalaš riggodat</p>
<p>Guovttegielalašvuohta hupmamis ja čállimis</p>
<p>GUOVTTEGUVLLOT MODEALLA</p>
<p>Gielalaš minoritehta ja majoritehta seahkálaga</p>
<p>Sihke majoritehtagiella ja minoritehtagiella.</p>
<p>Bisuheapmi, pluralisma ja gielalaš riggodat</p>
<p>Guovttegielalašvuohta hupmamis ja čállimis</p>
<p>GUOVTTEGIELALAŠ MAJORITEHTA-MODELLA</p>
<p>Gielalaš majoritehta</p>
<p>Guokte majoritehtagiela</p>
<p>Bisuheapmi, pluralisma ja gielalaš riggodat</p>
<p>Guovttegielalašvuohta hupmamis ja čállimis</p>
<p>Govus 2.8 Beaktilis guovttegielat hupman- ja čállinoahpahusmállet: Beaktilis guovttegielat hállan- ja čállinoahpahusmálliid prográmmamálle, mánnákategoriija, luohkkálanja giella, servodaga oahpahusulbmil ja gielalaš bohtosiid ulbmil.</p>
<p>Gáldu: Baker 2001: 194, sámás: Ánne Ristiinna Hætta</p>
<p>Giellalávgun lea oaivvilduvvon majoritehtagielat mánáide. Oahpahusgiellan lea sihke majoritehtagiella ja vehádatgiella ja deaddu lea nubbigielas, vehádatgielas. Ulbmil lea pluralisma ja gielalaš riggodat ja dego buot eará beaktilis oahpahusmálliin lea gielalaš bohtosa ulbmil guovttegielatvuohta hállamis ja čállimis.</p>
<p>Bisuhanmálle fas lea oaivvilduvvon vehádatgielat mánáide. Oahpahusgiella lea sihke majoritehtagiella ja vehádatgiella ja deaddu lea vuosttašgielas namalassii vehádatgielas. Ulbmil lea vehádatgiela bisuheapmi, pluralisma ja gielalaš riggodat. Guovtteguvllot málle lea oaivvilduvvon sihke majoritehtagielat ja vehádatgielat mánáide. Oahpahusgiellan lea sihke majoritehtagiella ja vehádatgiella. Buot oahppit galget oahppat guktuid gielaid. Ulbmil lea bisuheapmi, pluralisma ja gielalaš riggodat. Guovttegielat majoritehtagiellamálle lea oaivvilduvvon majoritehtagielat mánáide. Sii ožžot oahpahusa guovtti majoritehtagillii ja ohppet guktuid gielaid. Oahpahusa boađus lea bisuheapmi, pluralisma ja gielalaš riggodat. Dát málle ii leat áigeguovdil mu dutkanguovllus, muhto livččii vejolaš smiehttat, ahte guovllus livččii dáro-suomagielat skuvla mii geavaha guovtti majoritehtagielat oahpahusmálle.</p>
<p><em type="italic">Dutkanguovllu oahpahusmállet </em></p>
<p>Dutkanguovllu oahpahusmálliid árvvoštallamis Baker juogut láivves ja beaktilis guovttegielat oahpahusmálliide leat ávkkálaš reaiddut, dannego sámegiela seailumis ja ealáskahttimis lea oahpahusa <em type="italic"><span type="quote">“Go ealáska, de lea váttis dápmat”</span> </em>39 boađus dehálaš. Guovddáš gažaldagat leat: Leatgo dutkanguovllus oahpahusmállet mat ovddidit sámegielat mánáid sámegiela, ja ohppetgo mánát ja nuorat geain ii leat sámegiella eatnigiellan, sámegiela nu bures skuvllas ahte šaddet sámegiela hállin? </p>
<p>Giellamolsun lea dáhpáhuvvan dalle go mákrodási sámepolitihkka ii dorjon sámegiela nugo dál. Dan dilis muhtin dutkanguovllu sápmelaččat molso giela. Go dutkkan ođđa politihka mearkkašumi, de dutkkan maid ođđa politihka mearkkašumi olbmuide geat leat massán gielaset. Geavatlaččat dat máksá ahte dutkkan, man muddui ođđa politihkka addá sidjiide ja sin mánáide vejolašvuođa oahppat sámegiela.</p>
<p>Sámis leat maid sakka deattuhan mánáidgárddiid rolla sámegiela sirdimis mánáide ja giela ealáskahttimis, ja máŋgga báikkis leat ásahan sámegielat mánáidgárddiid vai sámemánáid gielladáidu nanosmuvvá ja ovdána (gč. Storjord 2000 ja 2008). Maiddái mánáidgárddiid sáhttá juohkit Baker oahpahusmodeallaid mielde láivves ja beaktilis oahpahusmálliide. Sámegielat mánáidgárddit sámegiela hálli mánáide livččii okta dakkár beaktilis oahpahusmálle. Muhto eará beaktilis oahpahusmállet geavahuvvojit maid vuollel skuvlaahkásaš mánáide. Dásge sáhttá čujuhit anáraččaid lihkostuvvan ealáskahttimii anárašgielat giellabesiin. Doppe suomagielat mánát ožžot beaivedivššu anárašgielat birrasis gos bargit hállet dušše anárašgiela sidjiide. (Jansson 2005: 124–127.) Nuppe dáfus láivves oahpahusmállin sáhttá atnit dan go fállá sámegielat mánáide saji riikkagielat mánáidgárddiin gos eai gula sámegiela, ja láivves oahpahusmállin sáhtášii maid atnit dan go sámegielat mánát ožžot moadde diimmu eatnigielat divššu vahkus riikkagielat mánáidgárddiin. Láivves oahpahusmálle mánáidgárddis livččii maid sámegiela oahpahus moadde diimmu vahkus riikkagielat mánáide.</p>
<p>Eará guovlluin máilmmis dego Aotearoas ja Hawaiis leat oaidnán ahte skuvlla ja mánáidgárddi giellafálaldagat leat deháleamos vuohki oahpahit álgoálbmotgiela mánáide. Eandalit lea šaddan nu dalle go giellamolsun lea joavdan nu guhkás, ahte váhnemat eai máhte hállat álgoálbmotgiela mánáiguin. (Ođasmahttin-, hálddahus- ja girkodepartemeanta 2011: 22–23.) <em type="bold">2.4.7 Etnisitehta šlájat </em></p>
<p>Hyltenstam et al. (1999: 76) mielas vehádaga etnihkalaš nanusvuohta lea dehálaš giela seailuma dáfus.</p>
<p>Joavkkut mat etnihkalaš vuođu alde vigget ásahit sierra sosiála ja kultuvrralaš ásahusaid ja áŋgiruššet háhkat alcceset vissis autonomiija, lihkostuvvet dábálaččat iežaset giela seailluheames. Dannego sápmelaš lihkadus barggai áŋgirit dákkár figgamušaiguin Ruoŧas 1990-logus, atnet dutkit ahte sámegiela ceavzinnávccat buorránedje dan áigodagas. Sii bidjet dattetge gažaldatmearkka dasa ahte leibat dát <em type="italic"><span type="quote">“Go ealáska, de lea váttis dápmat”</span> </em>40 dakkár elihtalihkadus mii ii olus váikkuhan dábálaš olbmuide iige sápmelaš etnisitehta oppalaččat nanosmuvvan. Seammás atnet vejolažžan ahte elihta láhtten váikkuha nu ahte etnihkalaš dihtomielalašvuohta lassána áiggi mielde ja dat buoridivččii sámegiela seailuma. Sáhttá váldit vuhtii dákkár vuolggasaji sihke dalle go guorahallá sámi ásahusaid ásahemiid ja álbmoga etnisitehta. </p>
<p>Etnisitehta sáhttá maid guorahallat veaháš eará vuolggasajis go ovdalis bajábealde lea čilgejuvvon.</p>
<p>Eandalit go guorahallá dutkanguovllu mánáid ja nuoraid identitehta, de ii dáidde govva leat nu čielggas ahte leago sápmelaš vai ii. Ođđasut dutkamušat sápmelaš etnisitehtas leat čájehan ahte máŋggabealat identitehta lea dábálaš muhtin sámeguovlluin. Ollu olbmot atnet iežaset uhcit ahte eanet sihke sápmelažžan, dážan ja juoga nu earán. (Hovland 1996: 85; Sollid 2009: 49; Johansen et al. 2003;</p>
<p>Johansen 2009.) Mun čuovun Clyne et al. (2002: 134. Dás Solli mielde 2009: 48) etnisitehta áddejumi man mielde etnihkalaš identifikašuvdna lea dakkár kontiniuma mas muhtin olbmot identifiserejit iežaset nannosit etnihkalaš joavkkuin ja muhtumiin lea geahnohut identifikašuvdna etnihkalaš joavkkuin. Anán maid vejolažžan ahte olbmuin leat eanet go okta etnihkalaš etnisitehta. Čuovvumuš das lea ahte etnolingvisttalaš ceavzinnávccaid guorahallamis ferte váldit čielgasa álbmoga etnisitehta šlájain ja mo dát albmaneamit váikkuhit sámegielagiid giellageavaheapmái ja moktii oahppat sámástit dain geat eai máhte sámegiela. <em type="bold">2.4.8 Ođđa giellašiljuid ja media vuostáiváldán </em></p>
<p>UNESCO áššedovdit (2003: 11) fuopmášahttet ahte ii sáhte guorahallat vehádatgiela ceavzinnávccaid dušše árbevirolaš giellašiljuin dego ruovttus ja lagasservodagas. Ođđa áigi buktá maid ođđa giellašiljuid.</p>
<p>Ovdamearkkat das leat TV, giehtatelefovnnat ja mánáidgárddit. Go servodat ja olbmuid eallindilli nuppástuvvá, de sáhttet maid ođđa giellašiljut ihtit. Muhtin giellaservodagat lihkostuvvet viiddidit iežaset gielaid geavaheami ođđa giellašiljuide, muhto eanaš áitojuvvon gielaid servodagat eai nagat dahkat dan. Dábáleamos dilli lea ahte skuvllat, ođđa bargobirrasat, ođđa mediat oktan áibmomediaiguin ja interneahtta dušše lasihit fámolaš gielaid fámu ja geavaheami. Vehádatgielaid geavaheapmi geahppána ja vuoittahallá gilvvus.</p>
<p><em type="italic">Although no existing domains of the endangered language may be lost, the use of the dominant </em><em type="italic">language in the new domain has mesmerizing power, as with television. </em>(UNESCO 2003: 11) <em type="italic"><span type="quote">“Go ealáska, de lea váttis dápmat”</span> </em>41 </p>
<p>Jos giellaservodagas ii duostto modernitehta hástalusaid iežas gielain, de giella šaddá eanet ahte eanet berošmeahttumin ja dat stigmatiserejuvvo. Sámegiela ceavzinnávccaid mihtideames anán sámegiela geavaheami ođđa giellašiljuin ja mediain áigeguovdilin. Dán dutkamušas geahčadange erenoamážit, mo nuorra informánttat – 10–16-jahkásaččat – geavahit sámegiela ja eará gielaid ođđaáigásaš mediain. Dat addá gova das, man bures sámegiella lea nagadan ráhkadit saji nuorra olbmuid eallimis dehálaš giellašiljuide.</p>
<p>Áittadássi</p>
<p>Gráda</p>
<p>Áitatvuloš giela geavaheapmi ođđa giellašiljuin ja mediain</p>
<p>Dynámalaš 5</p>
<p>Giella geavahuvvo buot ođđa giellašiljuin</p>
<p>Nanus/aktiiva 4</p>
<p>Giella geavahuvvo eanaš ođđa giellašiljuin</p>
<p>Vuostáiváldi 3</p>
<p>Giella geavahuvvo ollu ođđa giellašiljuin</p>
<p>Njoahci 2</p>
<p>Giella geavahuvvo muhtin ođđa giellašiljuin</p>
<p>Uhcimus 1</p>
<p>Giella geavahuvvo dušše muhtin hárvenas ođđa giellašiljuin</p>
<p>Ii mihkkege 0</p>
<p>Giella ii geavahuvvo álgage ođđa giellašiljuin</p>
<p>Govus 2.9 Ođđa giellašiljuid ja media vuostáiváldin</p>
<p>Gáldu: UNESCO 2003: 11</p>
<p>UNESCO áššedovdiid joavku atná giellaservodaga <em type="italic">dynámalažžan, </em>jos vehádatgiella geavahuvvo buot ođđa giellašiljuin ja <em type="italic">nanusin, </em>jos giella geavahuvvo eanaš ođđa giellašiljuin (gč. govvosa 2.9). </p>
<p>Giellaservodat lea <em type="italic">vuostáiváldi, </em>jos giella geavahuvvo eanaš ođđa giellašiljuin ja <em type="italic">njoahci, </em>jos giella geavahuvvo muhtin ođđa giellašiljuin. UNESCO atná vejolažžan dili mii Sámis lea dábálaš, namalassii ahte skuvla ja ođđaáigásaš bargoeallin sáhttet leat ođđa giellašiljut gos vehádatgielas sáhttá leat sajádat (2003: 11). Dattetge lea dárbu problematiseret UNESCO vuogi klassifiseret giellaservodagaid. </p>
<p>Ovdamearkka dihte skuvla ii leat ođđa albmaneapmi mu dutkanguovllus, muhto moderniseren-proseassas mii dáhpáhuvai 2. máilmmesoađi maŋŋá šattai skuvla dehálabbon go ovdal. Ovdal mánát geavahedje uhcit áiggi skuvllas ja eanaš mánát ohppe fidnu váhnemiin ruovttus. Danne ii lean skuvlla giellageavaheapmi nu dehálaš sámegiela seailuma dáfus dolin go nuppi máilmmesoađi maŋŋá lea leamaš. Dán áigodagas lea skuvla ja internáhtat leamaš riikkagielat giellašiljut main sámegielas lei uhccán sadji. (Lindgren 2010: 85–86.) Lea baicce ođđa áiggi dáhpáhus ahte sámegiella geavahuvvo vuođđoskuvllas oahpahusgiellan ja oahpahuvvo nubbi-/vierrogiellan. Dan dáfus skuvla lea ođđa sámegielat giellašillju ja sáhttáge guorahallat sámegiela ceavzinnávccaid skuvlla giellageavaheames ja oahppiid giellageavaheames skuvllas. Sámegiela nannosut sajádat almmolašvuođas dáidá leat maid <em type="italic"><span type="quote">“Go ealáska, de lea váttis dápmat”</span> </em>42 lasihan sámegiela geavaheami muhtin bargosajiin. Sámegielat almmolaš bargosajit dáidet leat ođđa giellašiljut dutkanguovllus. Man muddui sámegiella geavahuvvo ođđa priváhta bargosajiin, livččii fas goalmmát giellašillju. Dihtor, giehtatelefovnnat ja elektrovnnalaš spealut livčče fas nuppit ođđa giellašiljut main sáhttá dutkat sámegiela sajádaga. <em type="bold">2.4.9 Dálá giellašiljuid trenda </em></p>
<p>UNESCO (2003: 10) áššedovdiid joavkku árvvoštallama mielde bohtet etnolingvisttalaš ceavzinnávccat ovdan go dutká treanddaid vehádatgiela geavaheames iešguđege giellašiljus. Áššedovdiid mielas lea čielga oktavuohta buolvvaidgaskasaš sirdáseames ja dálá giellašiljuid treanddain. Gos, geaiguin ja maid fáttáin giella geavahuvvo, váikkuha dasa sirdašuvvágo giella čuovvovaš bulvii vai ii. Sii leat juohkán dálá giellašiljuid guđa dássái (gč. govus 2.10) ja árvvoštallet áittadási dan mielde, man ollu vehádatgiella geavahuvvo iešguđege giellašiljus ja doaimmas ja man ollu eará gielat geavahuvvojit. UNESCO áššedovdiid joavku deattuha ahte máŋggagielatvuohta lea dábálaš dilli eanaš guovlluin máilmmis. Giela hállit eai dárbbaš leat ovttagielagat vai gielas livčče buorit ceavzinnávccat. Muhto giela ceavzinnávccaide lea mearrideaddji, ahte vehádatgielas lea mihtilmas doaibma kultuvrralaččat dehálaš giellašiljuin. (2003: 11.)</p>
<p>Áittadássi</p>
<p>Gráda</p>
<p>Giellašiljut ja doaimmat</p>
<p>Dievaslaš geavaheapmi 5</p>
<p>Giella geavahuvvo buot giellašiljuin ja buot doaimmain</p>
<p>Máŋggagielat ovttadássásašvuohta 4</p>
<p>Guokte dahje eanet gielat geavahuvvojit eanaš sosiála giellašiljuin ja eanaš doaimmain</p>
<p>Sodni giellašiljut 3</p>
<p>Giella geavahuvvo ruovttu giellašiljus ja olu doaimmain, muhto váldoálbmoga giella lea čáhkkegoahtán alcces saji maiddái ruovttuin</p>
<p>Ráddjejuvvon dahje formála giellašiljut 2</p>
<p>Giella geavahuvvo ráddjejuvvon sosiála giellašiljuin ja olu doaimmain</p>
<p>Garrasit ráddjejuvvon doaimmain 1</p>
<p>Giella geavahuvvo dušše muhtin ráddjejuvvon giellašiljuin ja uhccán doaimmain</p>
<p>Jápmán 0</p>
<p>Giella ii geavahuvvo mange giellašiljus iige guđege doaimmas</p>
<p>Govus 2.10 Dálá giellašiljuid treanda</p>
<p>Gáldu: UNESCO 2003: 10</p>
<p>Anán váttisin dutkat treanddaid dálá giellašiljuin UNESCO čilgehusaid mielde. Doahpagat maiguin sii árvvoštallet áittadási leat vuohkkasat, muhto čilgehusat eai heive dan duohtadillái mii lea mu <em type="italic"><span type="quote">“Go ealáska, de lea váttis dápmat”</span> </em>43 dutkanguovllus. Treanddat sámegiela giellašiljuin leat maid iešguđetláganat dutkanguovllus, ja molsašuddet gilážis gilážii. UNESCO áššedovdiid joavkku árvvoštallama mielde lea vehádatgielas <em type="italic">dievaslaš geavaheapmi, </em>jos giella geavahuvvo buot giellašiljuin ja buot doaimmain. Áššedovdiid joavku gohčoda dili mas guokte dahje eanet gielat geavahuvvojit eanaš sosiála giellašiljuin ja eanaš doaimmain <em type="italic">máŋggagielat ovttadássásašvuohtan </em>. Áššedovdiid joavkku čilgehusas boahtá ovdan ahte dat leat ovddimusat smiehttan diglossiija birra: Fámolut giella geavahuvvo eanaš almmolaš oktavuođain earret eará skuvllas. Vehádatgiella fas geavahuvvo árbevirolaš ásahusain, báikkálaš gávppiin ja eará sajiin gos báikegotti olbmot deaivvadit. </p>
<p><em type="italic">One or more dominant languages, rather than the language of the ethnolinguistic group, is/are </em><em type="italic">the primary language(s) in most official domains: government, public offices, and educational </em><em type="italic">institutions. The language in question, however, may well continue to be integral to a number of </em><em type="italic">public domains, especially in traditional religious institutions, local stores, and those places </em><em type="italic">where members of the community socialize. </em>(UNESCO 2003: 9) </p>
<p>Dákkár gielladili boađusin lea ahte vehádatgiela hállit geavahit iešguđege giela iešguđetlágan doaimmain. Vehádatgiella geavahuvvo eahpeformála dilálašvuođain ja ruovttuin, majoritehtagiella almmolaš oktavuođain, hálddahusas, almmolaš kantuvrrain, skuvllain ja nu ain. Dutkanguovllus ii leat álo sáhka <em type="italic">dákkár </em>máŋggagielat ovttadássásašvuođas. Oidnen iežan gieddebargguin, oassálasti observašuvnnain, informánttaid jearahallamiin ja dokumeanttaid guorahallamis, ahte máŋgga báikkis sihke sámegiella ja riikkagielat geavahuvvojedje sihke almmolaš ja eahpealmmolaš giellašiljuin. </p>
<p>Sámegielat olbmot geavahedje sámegiela maiddái formála giellašiljuin dego skuvllas, politihkalaš čoahkkimiin, almmolaš kantuvrrain ja priváhta fitnodagain. Dattetge ii lean sáhka dievaslaš geavaheames, dannego sii molsot giela riikkagiellan go dihtet ahte nubbi olmmoš ii máhte sámegiela.</p>
<p>UNESCO (2003: 10) áššedovdiid joavkku meroštallama mielde <em type="italic">sodni giellašiljut </em>lea dilli mas vehádatgiella manaha sajádaga, ja ruovttuin váhnemat geavahišgohtet majoritehtagiela mánáiguin árgabeaivvi eallimis. Mánát fas sáddet beallegielagin (semi speakers) iežaset gielas. Váhnemat ja boarrásut olbmot leat dávjá guovttegielagat. Sii áddejit ja hállet guktuid gielaid. Guovttegielat mánát sáhtášedje leat dakkár bearrašiin main aktiivvalaččat geavahit vehádaga giela. UNESCO áššedovdiid joavku atná dás čielga áittan dan ahte majoritehtagiella beassá ruovttuide. Dát ii leat áibbas vuogas čilgehus dilis mii lei mu dutkanguovllus 2007–09 go dutkamuš dahkkojuvvui. Áššedovdiid joavkku čilgehus heive buorebut dillái mii lei muhtin gilážiin dutkanguovllus gitta dassážii go ealáskahttináigodat álggii 1990-logu álggus. <em type="italic"><span type="quote">“Go ealáska, de lea váttis dápmat”</span> </em>44 </p>
<p>Dalle eai hállan sámegiela mánáide máŋgga ruovttus, vaikko ollesolbmot sámástedje gaskaneaset. Dan maŋŋá lea šaddan vierrun, ahte sámegielat olbmot hállet sámegiela mánáiguin sihke dalle go guktot váhnemat máhttet sámástit ja maiddái dalle go nubbi váhnen ii máhte. Dat ahte mánát ohppet sámegiela dušše nuppi váhnemis ja riikkagiela (dahje eará giela) nuppis ii oro leamen ovdamearka das, ahte riikkagiella lea bahkken ođđa giellašilljui namalassii ruovttuide, muhto ovdamearka das ahte sámegiella lea lávken ođđa giellašilljui go sirdašuvvá mánáide seahkálasgielat ruovttuin.</p>
<p>UNESCO (2003: 10) áššedovdiid joavku gohčoda dili mas vehádatgiella geavahuvvo ovddimusat formála giellašiljuin, dego rituálain ja hálddahusas, <em type="italic">ráddjejuvvon dahje formála giellašilljun </em>. Giella sáhttá geavahuvvot servodatguovddážiin, festiválain ja meanuin gos servodaga boaresolbmot deaivvadit. </p>
<p>Ráddjejuvvon giellašiljuide sáhttet maid gullat ruovttut gos áhku guoktá buolvva ahkásaččat ja boarrásut olbmot ásset, ja boaresolbmuid eará árbevirolaš deaivvadanbáikkit. Ollu olbmot áddejit giela, muhto eai máhte hállat dan. Dannego giellamolsun lea dáhpáhuvvan dutkanguovllu ollu bearrašiin, de leat olbmot geat mánnávuođa rájes leat gullan sámegiela ja áddejit dan, muhto eai sámás ieža. Nancy Dorian (1981) ákkastallá ahte olbmot geat leat dákkár dilis, sáhttet gullat giellaservodahkii vaikko ieža eai hála vehádatgiela. Mu dutkanguovllus dákkár olbmot deaivvadit sámegielain formála giellašiljuin maid dego almmolaš čoahkkimiin, ipmilbálvalusain ja Davviriikkalaš Sámi TV-ođđasiin. Dattetge dát ovdamearkkat eai dáidde leat symbolalaš giellageavaheami ovdamearkkat, nugo UNESCO áššedovdiid joavku lea dan oaivvildan, muhto baicce ovdamearkan das ahte individuála dásis besset sii geat dušše áddejit sámegiela, gullat sámegiela almmolaš giellašiljuin main lea alla árvu. Čuovvumuš das sáhttáge leat ahte olbmot geain lea passiiva máhttu sámegielas, hállagohtet sámegiela aktiivvalaččat.</p>
<p>UNESCO (2003: 10) áššedovdiid joavkku mielas vehádatgielas leat heajos ceavzinnávccat, jos dat geavahuvvo <em type="italic">dušše garrasit ráddjejuvvon giellašiljuin </em>. Dákkár giellašiljut sáhttet leat erenoamáš dáhpáhusat. Dábálaččat leat servodagas duođaid uhccán maiddái giellageavaheaddjit, ovdamearkka dihte rituálaid jođiheaddjit geat hállet giela dušše dihto meanuid lágideames. Muhtin eará olbmot sáhttet muitit oasážiid gielas. Muhtin osiin dutkanguovllus – eandalit davit oasis leat gilážat gos dušše muhtin olbmot muitet oasážiid sámegielas. Giela hállit leat uhccán ja sii leat boarrásat. Eará olbmuid sámegiela geavaheapmi lea fas ráddjejuvvon dearvvahemiide. Sáhtášii dearvvaheami maid gohčodit rituála geavaheapmin, vaikko UNESCO áššedovdit orrot atnimin vehádatgiela geavaheami oskku meanuin rituála geavaheapmin. <em type="italic"><span type="quote">“Go ealáska, de lea váttis dápmat”</span> </em>45 <em type="bold">2.4.10 Eará gielaid hállit ja sámegiella </em></p>
<p>Guovddáš gažaldat etnolingvisttalaš ceavzinnávccaid árvvoštallamis lea, makkár vejolašvuođat vehádatgielat olbmuin lea geavahit giela. Dehálaš ášši dan oktavuođas lea, ohppetgo eará olbmot go vehádatlahtut ieža vehádatgiela. Lynn Landweer (2008) árvvoštallá Papua Ođđa Guinea máŋggagielatvuođa seailuma gávcci etnolingvisttalaš ceavzinnávccaid mihttára ektui maid <em type="italic">Summer </em></p>
<p><em type="italic">School of Linquistics </em>lea ovddidan lagabui 300 giellaservodaga dutkamis Papua Ođđa Guineas. Landweer buktá ovtta ođđa mihttára digaštallamii, namalassii sisafárrejeaddjiid giellageavaheami. Son maid geavaha doahpaga <em type="italic">core of fluent speakers </em>dahjege nana giellahálddašeaddjiid joavku. Landweer ákkastallá ahte giellaservodahkii fárren olbmuid giellageavaheapmi váikkuha dasa, man nana giellahálddašeaddjiid joavku dorjojuvvo dahje billistuvvo. Giellaservodahkii fárrema sivvan sáhttet leat bargu, gávpeoktavuođat ja náitalanvierut. </p>
<p><em type="italic">One of the ways that core of fluent speakers is either supported or undermined is through the </em><em type="italic">language use characteristics of those who immigrate to a speech community (whether through </em><em type="italic">employment, trade alliances, or marriage patterns). </em>(Landweer 2008) </p>
<p>Landweer mielas fertejit leat doarvái nana giellahálddašeaddjit vai etnolingvisttalaš joavku nagadivččii doalahit vehádatgiela. Báhcetgo doarvái nana giellahálddašeaddjit, lea gitta das maid sisafárrejeaddjit muhtin giellaservodahkii dahket. Papua Ođđa Guineas fárrejit dávjá oahpaheaddjit, báhpat, dearvvašvuohtabargit ja eanadoallospesialisttat iežaset giellaguovllus eará guovlluide. Nuorra olbmot gávdnetge dávjá earágielat guimmiid ásodatskuvllain dahje bargoeallimis eará giellaguovlluin. Landweer atná dáid olbmuid giellaválljema kritihkalažžan vehádatgielaid seailuma dáfus, ja son fuopmášahttá njeallje giellaválljema: 1. Sisafárrejeaddjit leat aktiiva guovttegielagat. Sii hállet iežaset ođđa ruovttuguovllu árbegiela. 2. Sisafárrejeaddjit leat passiiva guovttegielagat. Sii áddejit iežaset ođđa ruovttuguovllu árbegiela, muhto geavahit muhtin <em type="italic">lingua franca </em>dahje iežaset eatnigiela. 3. </p>
<p>Sisafárrejeaddjit eai máhte ođđa ruovttu árbegiela ja gulahallet dušše muhtin <em type="italic">lingua franca </em>dahje gávppašangiela (trade language) bokte. 4. Sisafárrejeaddjit doalahit iežaset eatnigiela ja gáibidit ahte nuppit olbmot dán ođđa ruovttuguovllus galget dan hállat singuin. </p>
<p>Man muddui eará olbmot ohppet vehádatgiela, váikkuhit nappo etnolingvisttalaš ceavzinnávccaide dannego dat váikkuha vehádatálbmoga vejolašvuhtii geavahit iežaset giela. Eanemus vaháguhttin muhtin guovllu árbegillii atná Landweer njealját molssaeavttu, mas sisafárrejeaddjit eai oahpa giela ja oččodit guovllu árbegiela hálliid baicce geavahit sisafárrejeaddjiid giela. Giellamolsundilis ja eandalit <em type="italic"><span type="quote">“Go ealáska, de lea váttis dápmat”</span> </em>46 giellamolsuma jorgalahttimis ii leat dehálaš dušše, ohppetgo olggobeale álbmogii gulli olbmot vehádatgiela. Lea maid dehálaš ohppetgo vehádatálbmogii gulli olbmot geat leat vásihan giellamolsuma, vehádatgiela. Landweer ieš juohká sisafárrejeaddjiid guovtti jovkui: allastáhtusa bargguide gullevaš olbmot dego oahpaheaddjit, báhpat, dearvvašvuohtabargit ja spesialisttat ja eará giellajovkui gullevaš náittosguoimmit. Dákkár juohku ii oro leamen ávkkálaš mu dutkanguovllus. Ovttaskas olbmot sáhttet ja dávjá gulletge goappašiid joavkkuide, degomat suopmelaš doavttir guhte lea náitalan sápmelaččain. </p>
<p>Muhto dannego giellamolsun lea dáhpáhuvvan dutkanguovllus, de sáhtášii leat ávkkálaš dutkat dan maid dakkár sápmelaččat dahket geat leat massán giela. Ohppetgo sii sámegiela ieža? Hálletgo mánáide jos leat oahppan giela? Atnetgo fuola das ahte iežaset mánát ohppet sámegiela, jos ieža eai hála/eai máhte hállat sámegiela mánáideasetguin? <em type="bold">2.4.11 Mikrodássi </em></p>
<p>Ovttaskas olbmo dásis leat guokte fáktora Hyltenstam et al. taksonomiijas: giellaválljen ja sosialisašuvdna. Giellaválljemis lea sáhka das, goappá giela guovttegielat olbmot válljejit hállat eará guovttegielagiiguin. Sosialiseremis lea sáhka das, goappá giela váhnemat válljejit hállat iežaset mánáide šaddadeames? Mis lea uhccán diehtu das, mo sámi váhnemat dahket giellaválljema mánáide ja válljejit bajásgeassit mánáid sámegielagin dahje guovttegielagin. Eanaš dutkamušat leat dahkkojuvvon giellamolsundilis ja gieđahallet, manne sápmelaččat eai sirdde sámegiela mánáide (Aikio ja Lindgren 1973; Aikio 1988; Johansen 2009).</p>
<p>Huss (1999) ja Jansson (2005) leaba fas guorahallan, manne olbmot válljejit sámástit mánáiguin. Huss čilge ahte sámegiela sirdáseapmi mánáide sáhttá leat gielalaš emansipašuvdna. Todal (2002) fas lea dutkan, manne olbmot válljejit skuvlafága <em type="italic">sámegiella nubbigiellan </em>mánáide ja gávnnahii, ahte kulturseailluheapmi lea dehálaš motiiva, muhto maiddái mánáid integrašuvdna sámegielat servodahkii lea dehálaš daidda olbmuide. Leat vel uhcit dutkamušat mat guorahallet, manne guovtte- ja máŋggagielat sápmelaččat válljejit hállat sámegiela eará guovtte- ja máŋggagielat olbmuiguin. Elina </p>
<p>Helander-Renvall (1984) dutkamuš Badje-Sohpparis Ruoŧa bealde čájeha, ahte olbmot doalahit giellavieruid mat leat árrat sajáiduvvan. Sámegielagat sámástit daiguin geat máhttet sámegiela, dannego leat hárjánan sámástit dihto olbmuiguin. Landry, Allard ja Henry (Landry et al. 1996: 447) fas geavaheaba doahpaga <em type="italic">Individual network of linguistic contacts </em>– dás duohko sámegillii: <em type="italic">lingvisttalaš oktavuođaid </em><em type="italic">individuála fierpmádat </em>. Mun anán dán doahpaga miellagiddevažžan, dannego das gávdno čilgehus, mo <em type="italic"><span type="quote">“Go ealáska, de lea váttis dápmat”</span> </em>47 olbmot doalahit dahje masset vehádatgiela. Lingvisttalaš oktavuođaid individuála fierpmádat lea guovddáš biras, gos olmmoš oččoda gielalaš máhtu ja maiddái doaladumi giela hárrái. Dát psykologalaš fáktorat váikkuhišgohtet olbmo gielalaš láhttemiidda mat iešalddes váikkuhišgohtet olbmo <em type="italic">lingvisttalaš </em><em type="italic">oktavuođaid individuála fierpmádahkii </em>. Fierpmádat lea oassin stuorát giellaservodagas ja nuppástusat ovttaskas olbmuid lingvisttalaš oktavuođaid individuála fierpmádahkii šaddet loahpaloahpas váikkuhit olles joavkku etnolingvisttalaš ceavzinnávccaide, mii dasto addá dieđu ruovttoluotta sosiopsykologalaš dássái. Jos ollugat geavahit giela, de lea buorre váikkuhus sosiopsykologalaš dássái. Jos ollugat heitet geavaheames giela, goitge dehálaš giellašiljuin dego mánáiguin, de dat dilli váikkuha heittogit sosiopsykologalaš dássái. </p>
<p>Maiddái sámegiela seailumis ja ealáskahttimis ferte olbmuid individuála lingvisttalaš oktavuođain leat dehálaš rolla. Jos olbmot doalahit ja viiddidit sámegiela fierpmádaga, de dat dáidá leat nana etnolingvisttalaš ceavzinnávccaid mearka. Nuppe lágan albmaneapmi, ahte olbmot heitet hállamis giela ja lingvisttalaš oktavuođaid individuála fierpmádagat uhccot dahje cuovkanit, dáidá čájehit heajos etnolingvisttalaš ceavzinnávccaid. <em type="bold">2.4.12 Servodaga lahtuid doaladumit iežaset giela hárrái </em></p>
<p>UNESCO (2003: 14) áššedovdiid joavku lea gieđahallan giellaservodaga lahtuid doaladumiid iežaset giela hárrái ja fuopmášahttá, ahte dain leat dávjá individuála erohusat (gč. govvosa 2.11).</p>
<p>Gráda</p>
<p>Servodaga lahtuid doaladumit iežaset giela hárrái 5</p>
<p>Buot lahtut atnet iežaset giela árvvus ja dorjot dan ovddideami 4</p>
<p>Eanaš lahtut dorjot iežaset giela seailluheami 3</p>
<p>Ollu lahtut dorjot iežaset giela seailluheami, nuppit mahkaluššet dahje sáhttet vel doarjut giellajávkama 2</p>
<p>Muhtin lahtut dorjot iežaset giela seailluheami, nuppit mahkaluššet dahje sáhttet vel doarjut giela jávkama 1</p>
<p>Dušše muhtin hárvenas lahtut dorjot iežaset giela seailluheami, nuppit mahkaluššet dahje sáhttet vel doarjut giellajávkama 0</p>
<p>Ii oktage beroš das jos giella jávká. Buohkat millosepmosit geavahit fámolut giela.</p>
<p>Govus 2.11 Servodaga lahtuid doaladumit iežaset giela hárrái</p>
<p>Gáldu: UNESCO 2003: 15</p>
<p>Giellaservodaga lahtut eai leat dábálaččat bealátmeahttumat iežaset giela hárrái. Dat sáhttet atnit dan mihtilmas áššin iežaset servodahkii ja identitehtii ja doarjut dan ovddideami. Dat sáhttet geavahit giela <em type="italic"><span type="quote">“Go ealáska, de lea váttis dápmat”</span> </em>48 almmá doarjjokeahttá dan ovddideami, dat sáhttet heahpanit iežaset giela dihte ja danin eai doarjjo dan ovddideami, dahje dat sáhttet atnit iežaset giela giksin ja danin dat aktiivvalaččat garvet dan geavaheami. UNESCO áššedovdiid joavku atná buoremussan vehádatgiela ceavzinnávccaide dan, ahte buot lahtut atnet iežaset giela árvvus ja dorjot dan ovddideami. Nubbin buoremussan atná ahte eanaš lahtut dorjot dan ovddideami. Vearrámus dilli lea ahte ii oktage beroš, jos giella jávká ja buot hállit geavahit millosepmosit eará, fámolut giela. Vaikko UNESCO atná joavkku lahtuid doaladumiid dehálaččabun go eará olbmuid doaladumiid, de orru leamen čielggas ahte guovllus gos ásset sihke vehádatgielagat ja eará olbmot, de eará olbmuid doaladumit váikkuhit maid vehádatgiela ceavzinnávccaide. Danne anán dehálažžan sámegiela ceavzinnávccaid guorahallamis dutkat maid doaladumiid vehádatgielagat vásihit sihke iežaset joavkku lahtuin ja eará olbmuin. <em type="bold">2.4.13 Subjektiiva etnolingvisttalaš ceavzinnávccat </em></p>
<p>Vehádatgielaid giellamolsun, giellaseailun ja giellamolsuma jorgalahttin leat máŋggabealat albmaneamit maid dutkit eai ádde dievaslaččat. Mikrodásis sáhttá háhkat lasi dieđuid ja áddejumi dutkanjearahallamiiguin (gč. maid kapihttala 3.4.3 ). Lea vejolaš jearrat váhnemiin, manne sii leat válljen hállat dahje manne eai leat válljen hállat sámegiela mánáiguin. Válljema vuođđu soaitá leat, makkárin sii subjektiivvalaččat atnet sámegiela dili ja dehálašvuođa. Mun gávnnan doarjaga dákkár jurddašeapmái</p>
<p>Ehala guoktá Niglasiin (2007) ja Ehala (2009) čállosiin subjektiiva etnolingvisttalaš ceavzinnávccaid birra.</p>
<p>Subjektiiva etnolingvisttalaš ceavzinnávccat leat ovddimusat dilli nugo vehádat ieš ádde iežas gielladili ja mo majoritehta álbmot ádde vehádaga gielladili. Vehádaga ja majoritehta vuorrováikkuhusas ovdánit dahje hedjonit vehádaga subjektiiva etnolingvisttalaš ceavzinnávccat. Doaba lea čuožžilan juo 1980-logus go Bourhis et al. (1981) fuopmášedje ahte etnolingvisttalaš ceavzinnávccain lea maiddái psykologalaš bealli ja joavkku áddejupmi iežas ceavzinnávccain ii álo čuovo objektiiva ceavzinnávccaid fáktoriid (Ehala ja Niglas 2007: 248).</p>
<p>Ehala (2009: 128) ákkastallá ahte subjektiiva etnolingvisttalaš ceavzinnávccat leat dehálabbot go objektiiva etnolingvisttalaš ceavzinnávccat, dannego buotlágan gielalaš infrastruktuvra, ásahusat ja eará fáktorat eai sáhte dáhkidit giellaservodaga joatkevašvuođa, jos dan lahtuide lea cieggan dakkár jurdda ahte sin giella lea hehttehussan mobiila ja gilvaleaddji birrasis. Danne ideologalaš ja symbolalaš fáktorat, regionála solidaritehta, alla dahje vuollegis kultuvrralaš iešdovdu, medias ráhkaduvvon ja viidát muitaluvvon boahtteáiggi višuvnnat, sáhttet šaddat mealgat dehálabbo fáktoran giellaseailuma dáfus go <em type="italic"><span type="quote">“Go ealáska, de lea váttis dápmat”</span> </em>49 ledje ovdal. Čuovvumuššan das lea ahte mii dárbbašit eanet gárgeduvvon mihttáriid etnolingvisttalaš ceavzinnávccaid mihtideapmái, erenoamážit daid gielaid dáfus mat objektiiva eavttuid mielde orrot ceavzimin vuohkkasit ja bures. Sáhtášiige leat nu ahte sámegiela objektiiva ceavzinnávccat leat buorit dutkanguovllus, muhto liikká leat subjektiiva ceavzinnávccat heajut. Danne anán dehálažžan dutkat, mo sámegiela geavaheaddjit ieža árvvoštallat iežaset dili. Vuosttamužžan dannego giellamolsun lea váikkuhus moanaid olbmuid persovnnalaš mearrádusas ja dát olbmot eai dáidde mearridit daid objektiiva etnolingvisttalaš ceavzinnávccaid vuođul. Sii mearridit iežaset subjektiivvalaš árvvoštallama vuođul dan, mo sii atnet sámegielagiid birgemin gilvvus eará joavkkuiguin. </p>
<p>Dieđalaš čilgehus objektiiva etnolingvisttalaš ceavzinnávccain ii dáidde šaddat dievaslaš čilgehus duohta dilis. Jos boahtá ovdan ahte giellamolsuma jorgalahttin dáhpáhuvvá, de dákkár albmaneapmi sáhttá leat maid moanaid ovttaskas olbmuid dihtomielalaš válljen. Sii sáhttet leat maid válljen iežaset gielalaš láhttema dan vuođul maid atnet buoremussan alcceseaset ja iežaset mánáide. Ehala ja Niglas (2007) leaba dutkan Estteeatnama vehádatgiela võrugiela subjektiiva etnolingvisttalaš ceavzinnávccaid dan málle mielde maid Ehala ovddida čállosis: <em type="italic">An Evaluation Matrix for Ethnolinquistic Vitality ( </em>Ehala 2009). </p>
<p>Deháleamos mihttár Ehala matrikssas lea kultuvrralaš mássaerohus vehádaga ja majoritehta gaskkas. Jos vehádatálbmot atná iežas kultuvrralaš mássa fuonibun go majoritehtaálbmoga kultuvrralaš mássa, de leat etnolingvisttalaš ceavzinnávccat negatiivvalaččat ja giellamolsun sáhttá dáhpáhuvvat.</p>
<p>Govus 2.12 Kultuvrralaš mássa erohus. Kultuvrralaš mássa erohusa gávdná go árvvoštallá vehádaga, joavku 1, ja majoritehta, joavku 2, kultuvrralaš mássaid M1 ja M2.</p>
<p>Gáldu: Ehala 2009: 133</p>
<p>Joavku 2</p>
<p><em type="bold">Joavku 1 </em></p>
<p>M2</p>
<p>M1 <em type="italic"><span type="quote">“Go ealáska, de lea váttis dápmat”</span> </em>50 </p>
<p>Etnokultuvrralaš mássa mihtideames lea vuođđun ahte olbmot árvvoštallet iežaset siskkáldas joavkku (Joavku 1) fámolut olggobeale joavkku (Joavku 2) ektui (gč. govvosa 2.12). Dát árvvoštallan dahkkojuvvo sihke kultuvrralaš, politihkalaš, ekonomalaš ja demográfalaš givrodaga ja stáhtusa dáfus. Dán árvvoštallama boađus lea joavkku iežas kultuvrralaš mássa M2 ja fámolut joavkku kultuvrralaš mássa</p>
<p>M1. (2009: 131.) Mun anán doahpaga <em type="italic">etnokultuvrralaš mássa </em>beroštahttin dán dutkamušas, muhto geavatlaš sivaid geažil in dutkka etnokultuvrralaš mássa buot gažaldagaiguin maid Ehala lea gárgedan dákkár dutkama várás. Dattetge galggašii sámegiela etnolingvisttalaš ceavzinnávccaid guorahallama oktavuođas guorahallat maid beliid main kultuvrralaš mássaerohus boađášii ovdan. Oainnut ja jáhkut mat čájehit kultuvrralaš mássaerohusa, sáhttet boahtit ovdan go jearrá olbmuin sin ovddeš ja dálá giellageavaheames, mo sii leat válljen giela(id) mánáide, man duđavaččat sii leat sámegielat fálaldagaide ja mo sii vásihit eará olbmuid doaladumi sámegiela hárrái. Subjektiiva etnolingvisttalaš ceavzinnávccaid mearkkat sáhttet maid boahtit ovdan go jearrá mánáin ja nuorain, makkár doaladumit sis leat sámegiela hárrái ja man ollu sii jáhkket iežaset šaddat geavahit sámegiela boahtteáiggis. <em type="bold">2.5 Teoriijaid árvvoštallan </em></p>
<p>Dán kapihttala ulbmil lea gávdnat teorehtalaš vuođu árvvoštallat sámegiela etnolingvisttalaš návccaid dutkanguovllus. Sajáiduvvan teoriijaid gieđahallamis leat boahtán ovdan erohusat. Hyltenstam et al. (1991; 1999) deattuhit čielgasit mákrodási dili mearkkašumi etnolingvisttalaš ceavzinnávccaide. Sin mielas servodaga bajit dássi váikkuha sápmelaččaid joavkodássái ja mikrodássái ja sii ákkastallet, ahte lea dehálut rievdadit fáktoriid servodaga dásis vai váfistivččii sámegiela seailuma (1999: 90). Man muddui ovttaskas vehádatlahtut geavahit vehádatgiela, ii leat dušše gažaldat ovttaskas olbmui, gulahallamii dahje doaladumiide huksejuvvon válljemis. Sin giellaválljen baicce speadjalastá stáhtusa mii gielas lea joavkkus ja servodagas oppalaččat (Hyltenstam et al. 1999: 50). Giellaseailuma váibmosis lea dattetge dat, ahte ovttaskas olbmot duođaid geavahit giela, ja buot deháleamos ahte mánáid šaddadeames sirdása giella čuovvovaš bulvii lunddolaš vuogi mielde (1999: 92). Sihke Fishman (1991) ja</p>
<p>UNESCO (2003) leat muhtin muddui Hyltenstam vuostebealit go deattuhit ovddimusat mikrodási fáktoriid vehádatgiela etnolingvisttalaš ceavzinnávccaid árvvoštallamis (gč. maiddái Todal 2002:36).</p>
<p>Sámis leat dattetge muhtin ealáskahttindoaimmat leamašan 30–40 jagi, ja danne sámegiela dilli dutkanguovllus ii heive álo árvvoštallat buot UNESCO ja Fishman fáktoriid mielde. Mun anán Fishman gávcci ceahki ja UNESCO ovcci mihttára ávkkálaš instrumeantan, maiguin sáhtán árvvoštallat dehálaš <em type="italic"><span type="quote">“Go ealáska, de lea váttis dápmat”</span> </em>51 beliid vehádatgiela dilis, muhto daid vugiid lassin dárbbašan teorehtalaš lahkoneami áddet mii dáhpáhuvvá mákrodásis nugo Hyltenstam et al. fállet. </p>
<p>Ehala ja Niglas (2007) ja Ehala (2009) cuigejit ahte eanaš viggamušain árvvoštallat etnolingvisttalaš ceavzinnávccaid lea giddejuvvon fuopmášupmi objektiiva etnolingvisttalaš ceavzinnávccaide. Dutkit eai leat viggan árvvoštallat, mo giela hállit ieža árvvoštallet subjektiivvalaččat iežaset giela ceavzinnávccaid.</p>
<p>Danne dutkit eai nagat áddet vehádatgiela duohta dili eaige deaivva go vigget árvvoštallat giela boahtteáiggi: Molsotgo giela hállit giela vai eai? Ehala teoriija ja vuohki dutkat subjektiiva etnolingvisttalaš ceavzinnávccaid lea uhccán geavahuvvon ja danne lea menddo árrat diehtit leago su vuohki buoret go earáid vuogit. Anán dattetge Ehala jurdaga miellagiddevažžan, dannego su ákkastallan orru leamen lunddolaš: Olbmot mearridit iežaset gielalaš láhttema dan vuođul makkárin sii dovdet iežaset giela dili leat. Vehádatgiela objektiiva etnolingvisttalaš ceavzinnávccat dieđusge váikkuhit olbmuid jáhkuide ja dovdduide, muhto objektiiva ceavzinnávccat eai sáhte leat áidna fámut mat váikkuhit gielalaš láhttemii. Etnolingvisttalaš ceavzinnávccat ja giellaekologiija fas leat doahpagat mat leat lahkalaga. Guktuin lea lingvisttalaš ja psykologalaš bealit. Guktot leat čadnon politihkalaš ja ekonomalaš fápmostruktuvrraide ja guktuin lea váibmosis dat ahte gielas leat hállit geat máhttet ja háliidit geavahit giela. Danne orru lunddolaš guorahallat daid albmanemiid máŋgga dásis: mákrodásis, sámi servodatdásis, mesodásis ja mikrodásis. <em type="italic"><span type="quote">“Go ealáska, de lea váttis dápmat”</span> </em>52 <em type="bold">3 Metoda </em></p>
<p>Giellasosiologiija lea fágaidrasttildeaddji dutkansuorgi, mii lea luoikkahan olu dutkanmetodaid servodatdieđalaš dutkamis. Sámisge giellasosiologat geavahit dávjá servodatdieđalaš dutkamis oahpes metodaid dego gažadanskovi (Helander-Renvall 1984; Todal 2002; Scheller 2004), áiccademiid (Huss 1999; Lindgren 2000; Jansson 2005), dokumeantaanaliissa (Todal 2002; Scheller 2004; Rasmussen 2005), ja dutkanjearahallama iešguđege vuogi mielde, strukturerejuvvon, beallestrukturerejuvvon dahje rabas ságastallama (Helander-Renvall 1984; Aikio 1988; Partanen 1994; Lakomäki 1997; Lindgren 2000). Okta vuohki meroštallat dutkama ulbmila lea dadjat, ahte dutkan lea dihtomielalaš ja systemáhtalaš doaibma mainna gávdná ođđa dieđuid. Dáid dieđuid háhkamis ja gieđahallamis sáhttá geavahit máŋggaid vugiid.</p>
<p>Danne lea bággu válljet ja mearridit, makkár metodat heivejit dutkančuolmma lahkoneapmái ja čoavdimii. Metodaválljen mearrida mo dutki bargá ođđa dieđuid háhkamiin. Mun čuovun dás</p>
<p>Halvorsena guhte dadjá, ahte metoda lea gáržžit meroštallojuvvon dieđalaš doaimmaid giehtaduodji dahje dárkilabbot čilgejuvvon oahppu bargoneavvuid birra maid geavaha go čoaggá dieđuid:</p>
<p><em type="italic">Metode er snevert definert den håndverksmessige siden av vitenskapelig virksomhet, eller mer </em><em type="italic">presist læreren om de verktøy en kan benytte for å samle inn informasjon. </em>(Halvorsen 2003: 12) </p>
<p>Čilgen ja árvvoštalan dán kapihttalis daid válljemiid maid lean dahkan dutkanproseassas, namalassii mo mun lean čoaggán dieđuid ja gieđahalan daid. Mun lean sihke dieđuid háhkamis dutkamuššii ja dieđuid juohkimis dutkamuša birra geavahan golbma giela: dáro-, sáme- ja suomagiela. Dán kapihttalis buvttán ovdan dutkanbarggu giellageavaheami. Guorahalan loahpas daid ehtalaš árvvoštallamiid maid lean dahkan dutkkadettiin. <em type="bold">3.1 Metodaválljen </em></p>
<p>Metodologalaš válljen dán dutkamušas lea giellasosiologalaš gieddebargu mii sisdoallá sihke áiccademiid, dokumeantaguorahallama, áššejearahallamiid, gažadanskoviin kvantitatiiva jearahallamiid ja kvalitatiiva dutkanjearahallamiid. Dát dutkan čuovvu dan árbevieru mii álggahuvvui 1970-logus Sámis (Aikio ja Lindgren 1973). Metodat leat ovddiduvvon Sámis máŋgga giellasosiologalaš dutkanprošeavttas (ee. Helander-Renvall 1984; Aikio 1988; Partanen 1994; Lakomäki 1997; Todal 1998; 2002; Huss 1999 ;</p>
<p>Svonni 1999; Lindgren 2000; Scheller 2004; Jansson 2005; Rasmussen 2005). Gieddebargu lea <em type="italic"><span type="quote">“Go ealáska, de lea váttis dápmat”</span> </em>53 juhkkojuvvon golmma oassái. Lahkonan golmma iešguđetlágan vuogi mielde dutkanulbmila, ja danne geavahan golbma dutkanmetodage. Dutkkan sápmelaččaid ja sámegiela sajádaga mákrodásis, sámi servodagas ja dutkanguovllu guovtti gielddas ovddimusat dokumeantaanaliissain ja áššejearahallamiiguin. Mánáid ja nuoraid giellaguorahallamis geavahan kvantitatiiva guorahallanvuogi mas mun gažadanskoviin čohkken dieđu ja gieđahalan daid SPSS-statistihkkaprográmmain dihtoris. </p>
<p>Váhnemiid jearahallamis geavahan kvalitatiiva metoda mas čohkken dieđuid dutkanjearahallamiiguin.</p>
<p>Mun lean maid jearahallan 13 nuora kvalitatiiva jearahallanmetodaiguin. <em type="bold">3.2 Dokumeantaanaliisa </em></p>
<p>Dokumeantaanaliisa lea deháleamos dutkanmetoda dutkamuša njealját kapihttalis gos árvvoštalan sápmelaččaid ja sámegiela sajádaga mákrodásis Norggas ja Suomas. Dat metoda lea maid guovddážis go árvvoštalan sámegiela etnolingvisttalaš ceavzinnávccaid sámi servodaga dásis ja dutkanguovllu guovtti gielddas, Ohcejogas ja Deanus. Čálalaš dokumeanttat addet vejolašvuođa hermeneutihkalaš lahkonanvuohkái man ulbmil lea dulkot teavsttaid. Dulkodettiin čájehan sámegiela oppalaš dili sihke</p>
<p>Norggas, Suomas ja dutkanguovllus. Dáinna bohtet ovdan rámmaeavttut mat leat sámegiela sirdáseames mánáide dán guovllus, ja dát rámmaeavttut čilgejit máŋga beali sámegiela objektiiva etnolingvisttalaš ceavzinnávccain. Deskriptiiva dieđut mat bohtet ovdan skuvlaguorahallamis, dievasmahttet objektiiva ceavzinnávccaid gova, dasgo dáin dieđuin bohtet ovdan man ollu mánát ja nuorat máhttet sámegiela ja man bures nuorat geardi máhttá giela. Mun geavahan maid muhtin bohtosiid kvantitatiiva ja kvalitatiiva guorahallamiin kártet sámegiela subjektiiva etnolingvisttalaš ceavzinnávccaid, maid veardidan objektiiva ceavzinnávccaiguin mat bohtet ovdan dokumeantaanaliissas ja áššejearahallamiin (gč. maiddái kapihttaliid 5 ja 6).</p>
<p>Dokumeanttaid maid geavahan, sáhttá juohkit guovtti oassái. Vuosttaš jovkui gullet formála dokumeanttat dego riikkaidgaskasaš soahpamušat, almmolaš čielggadusat, vuođđolágat ja eará lágat,</p>
<p>Sámedikkiid čielggadusat ja mearrádusat, gielddaid politihkalaš mearrádusat ja statistihkkaguovddážiid veahkadatdieđut. Nuppi jovkui gullet juridihkka- ja servodatdutkiid dutkamušat oktan ovddeš giellasosiologalaš dutkamušaiguin. Muhtimin ii leat leamaš vejolaš gávdnat vástádusaid dihto gažaldagaide čálalaš gálduin, ja dalle lean áššejearahallamiin háhkan dárbbašlaš dieđuid.</p>
<p>Áššejearahallamiin lean dáhtton fáktadieđuid dihto áššiid birra olbmuin geain lea buorre diehtu juste dáin áššiin. Sivvan dasa sáhttá leat ahte sin bargui gullá diehtit daid áššiid birra. Ovdamearkka dihte lean <em type="italic"><span type="quote">“Go ealáska, de lea váttis dápmat”</span> </em>54 dihtoštan Deanu ráđđealbmás Jørn Aslaksenis (2008) sámegiela geavaheami birra Deanu gieldda politihkalaš čoahkkimiin ja áššebáhpáriin. Lean maiddái gažadan Ohcejoga beaiveruovttu jođiheaddji </p>
<p>Sari Inkisa (2009) gieldda sámegielat beaiveruovttuid ovddideames. <em type="bold">3.3 Kvantitatiiva dutkan </em></p>
<p>Dutkamuša kvantitatiiva oassi lea guorahallan, maid lean dahkan Ohcejoga ja Deanu gielddaid gávcci gielddalaš vuođđoskuvllas. Danne gohčodan dutkamuša skuvlaguorahallamin. Dán gávcci skuvllas golbma leat Ohcejoga gielddas: Gáregasnjárgga skuvla, Ohcejohnjálmmi skuvla ja Njuorggáma skuvla.</p>
<p>Vihtta skuvlla fas leat Deanu gielddas: Sirpmá skuvla, Deanu Sámeskuvla, Sieiddá skuvla, Bovccá skuvla ja</p>
<p>Juovlavuona skuvla. Skuvlaguorahallamii oassálaste 193 informántta. Sii vázze 4.–9 luohkáid Ohcejoga gielddas ja 5. –10. luohkáid Deanu gielddas. Oahppit ledje dattetge seamma agis, 10–16 jagi, dannego</p>
<p>Norggas mánát álget vuosttaš luohkkái guđajahkásažžan ja Suomas čiežajahkásažžan. Informánttat dahke 71 proseantta dan gávcci skuvlla oahppiin geat ledje ulbmiljoavkkus. (Skuvllaid luohkkálisttut 2007–08.) Hellevik (1999: 110) mielas leat kvantitatiiva dutkanvuogi iešvuođat juste dat, ahte dutki háhká stuorát ovttadagain dieđuid maid sáhttá buohtastahttit, son buktá dáid dieđuid ovdan nummiriiguin ja čađaha statistihkalaš analiissa diehtomatriissa loguguin. Mun lean viežžan dieđuid dutkanguovllu 10–16-jahkásaččain. Daid dieđuid lean bidjan SPSS-statistihkkaprográmmii dihtoris, ja mun geavahan dan prográmma materiála analyseremis.</p>
<p>Skuvlaguorahallan lea veahkadatguorahallan mii lea čielgasit ráddjejuvvon dihto veahkadahkii. Dán veahkadagas leat 271 olbmo ja 193 dahjege 71 proseantta sis leat mielde guorahallamis. Danne ii sáhte rehkenastit guorahallama vástádusain signifikánttaid ja generaliseret bohtosiid stuorát veahkadahkii.</p>
<p>Bohtosat mat bohtet ovdan, leat informánttaid vástádusat ja analiisa lea dahkkojuvvo informánttaid vástádusaid vuođul. <em type="bold">3.3.1 Gažadanskovi gažaldagat </em></p>
<p>Skuvlaguorahallamis lean geavahan 13-siidosaš gažadanskovi (mielddus 1) man gažaldagaiguin lean váldán čielgasa informánttaid giellamáhtu ja giellageavaheami. Lean jearahallan sihke njálmmálaš giellageavaheames ja maid gielaid informánttat válljejit go geavahit iešguđetlágan mediaid. Muhtin gažaldagaiguin lean dutkan informánttaid doaladumiid daid gielaid hárrái maid olbmot hállet</p>
<p>Deanuleagis: dárogiella, sámegiella ja suomagiella. Daid gielaid lassin lea maid eaŋgalsgiella fárus, <em type="italic"><span type="quote">“Go ealáska, de lea váttis dápmat”</span> </em>55 dannego lea oidnosis máŋgga sajis mánáid ja nuoraid eallimis (gč. maiddái kapihttala 2.4.4). Loahpas lei gažaldat informánttaid etnihkalaš identitehta birra. </p>
<p><em type="italic">Gielalaš historjá </em></p>
<p>Gažadanskovi gažaldagaiguin lean guorahallan informánttaid bearrašiid gielalaš historjjá golmma buolvvas. Maid gielaid sii ieža máhttet ja sin oarbinat, maid gielaid váhnemat ja áhkut ja ádját máhttet.</p>
<p>Analiissas guorahalan leago giellamolsun ja giellamolsuma jorgalahttin dáhpáhuvvan. Mun lean guorahallan informánttaid historjjás sivaid, manne sis lea iešguđetlágan máhttu sámegielas, ja lean geavahan dasa gažaldagaid dego gos sii leat ássan, maid gielaid geavahedje mánáidgárddis, leatgo máhttán giela uhccin maid eai šat máhte hállat, mii lea oahpahusgiellan skuvllas ja maid gielaid ohppet skuvllas fágan.</p>
<p><em type="italic">Njálmmálaš giellageavaheapmi </em></p>
<p>Muhtin gažaldagat ledje hábmejuvvon nu ahte dat čájehit mánáid árgabeaivvi njálmmálaš giellageavaheami iešguđet giellašiljus dego bearrašis váhnemiiguin, áhkuiguin ja ádjáiguin, oarbiniiguin ja eará fulkkiiguin. Mun lean jearran maid gielaid sii hállet skuvllas oahpaheaddjiiguin ja skuvlaskihpáriiguin, ja asttuáiggis skihpáriiguin ja ollesolbmuiguin. Ulbmilin lei guorahallat treanddaid njálmmálaš giellageavaheames ja dutkat informánttaid lingvisttalaš oktavuođaid individuála fierpmádagaid (gč. maiddái kapihttala 2.4.11).</p>
<p><em type="italic">Media geavaheapmi </em></p>
<p>Čieža gažaldaga ledje informánttaid elektrovnnalaš mediaid geavaheami birra ja makkár gielaid sii válljejit dákkár mediaid geavaheames. Das lei sáhka rádio guldaleames, dihtorspealuid speallamis, TV geahččamis, DVD- ja videofilmmaid geahččamis, interneahttasiidduid lohkamis ja telefovnnaid teakstadieđuid čállimis. Jurddan lei guorahallat informánttaid sámegiela geavaheami mediain ja ođđa giellašiljuin, dannego vehádatgiela geavaheapmi medias ja ođđa giellašiljuid vuostáiváldin adnojuvvo dehálažžan vehádatgiela etnolingvisttalaš ceavzinnávccaid árvvoštallamis (gč. maiddái kapihttala 2.4.8). <em type="italic"><span type="quote">“Go ealáska, de lea váttis dápmat”</span> </em>56 </p>
<p><em type="italic">Doaladumit gielaid ektui </em></p>
<p>Guvttiin gažaldagain guorahallen informánttaid doaladumid dárogiela, eaŋgalsgiela, sámegiela ja suomagiela hárrái. Nuppiin gažaldagain guorahallen man ollu sii jáhkket iežaset šaddat geavahit iešguđege giela boahtteáiggis. Nuppiin gažaldagain guorahallen man bures sii liikojit gullat iešguđetge gielaid. Dainna gažaldagain guorahallen doaladumiid mat sáhttet váikkuhit sámegiela geavaheapmái, ja mainna sáhtášii ávaštit sihke ealáskahttima ja giellamolsuma (gč. maiddái kapihttala 2.4.12).</p>
<p><em type="italic">Etnihkalaš etnisitehta </em></p>
<p>Gažadanskovi loahpas lei okta gažaldat informánttaid etnihkalaš identitehta birra ja dasa lei vejolaš merket máŋggabealat etnisitehta. Jurddan lei ahte informánttat eai dárbbaš válljet ovtta váldoetnisitehta. Sii sáhtte baicce merket man nanus iešguđege etnisitehta lei ja válljet sihke dáža, sápmelaš, suopmelaš ja eará etnisitehta, jos ieža dovde alddiset lean eanet go ovtta etnisitehta. Dat gažaldat rabai maid vejolašvuođa guorahallat oktavuođa informánttaid etnisitehta ja iežas, váhnemiid ja áhku guoktá giellamáhtu gaskkas ja oktavuođa informánta giellamáhtu, etnihkalaš etnisitehta ja giellageavaheami gaskkas (gč. maiddái kapihttala 2.4.7). <em type="bold">3.3.2 Kategoriijaide juohkin </em></p>
<p>Etnolingvisttalaš ceavzinnávccaid guorahallamis adnojuvvo mánáid sámegiela máhttu miellagiddevažžan.</p>
<p>Mun anán beroštahttin gávnnahit man bures dutkanguovllu nuorat geardi máhttá sámegiela ja analiissas guorahalan, manne sin sámegiela máhttu lea iešguđege dásis. Danne lean válljen geavahit skuvlaguorahallama informánttaid sámegiela máhtu dego siskkimus sadjin rieggás man birra analiisa jorrá. Gažadanskovis ledje golbma gažaldaga mat čájehit informánttaid sámegiela máhtu: 1. Man bures hálat sámegiela? Lei vejolaš vástidit: <span type="quote">“Mun hálan bures”</span>, <span type="quote">“Mun hálan viehka bures”</span>, <span type="quote">“Mun hálan veaháš”</span> ja <span type="quote">“Mun in máhte hállat”</span>. (Gč. gažadanskovi s, 2. Mielddus 1.) 2. Man bures áddet sámegiela? Lei vejolaš vástidit: : <span type="quote">“Mun ádden bures”</span>, <span type="quote">“Mun ádden viehka bures”</span>, <span type="quote">“Mun ádden veaháš”</span> ja <span type="quote">“Mun in ádde”</span>. (Gč. gažadanskovi s, 2. Mielddus 1.) 3. Čuoččuhusat iežas giellamáhtu birra. Molssaeavttut ledje: <span type="quote">“Mun hálan muhtin gielaid seamma bures. Namut daid gielaid:”</span>, <span type="quote">“Mun hálan dárogiela buoremusat”</span>, <span type="quote">“Mun hálan sámegiela buoremusat”</span>, <span type="quote">“Mun hálan suomagiela buoremusat”</span> ja “Mun hálan buoremusat eará giela go <em type="italic"><span type="quote">“Go ealáska, de lea váttis dápmat”</span> </em>57 dárogiela, sámegiela dahje suomagiela. Makkár giellabat dat lea?” (Gč. gažadanskovi s, 7. </p>
<p>Mielddus 1.)</p>
<p>Lean válljen ráhkadit informántakategoriijaid dán golmma gažaldaga vuođul, dannego dáid gažaldagaid ovttastahttin dahká vejolažžan kategoriseret informánttaid buorebut ja riektásut go dušše ovtta bajábeale namahuvvon gažaldaga vuođul.</p>
<p><em type="italic">Kategoriijameroštallamat </em></p>
<p>Mun geavahan njeallje kategoriija ja gohčodan informánttaid Sámegiela 1 -joavkun, Sámegiela 2 -joavkun, Sámegiela 3 -joavkun ja Sámegiela 4 -joavkun. Sámegiela 1 -joavkku informánttat leat vástidan, ahte sii áddejit ja hállet sámegiela bures dahje viehka bures ja leat merken, ahte hállet sámegiela buorebut dahje seamma bures go eará giela. Dán joavkku informánttain lea sámegiela dominánta dahje dássedis guovttegielatvuohta. Sámegiela 2 -joavkku informánttat hállet ja áddejit sámegiela bures ja viehka bures, muhto oaivvildit iežaset hállat eará giela(id) buorebut go sámegiela. Sis lea riikkagiela dominánta guovttegielatvuohta. Sámegiela 3 -joavkku informánttat hállet ja/dahje áddejit veaháš sámegiela. Dahje sii leat merken ahte hállet veaháš sámegiela ja áddejit giela viehka bures. Dahje sii leat merken ahte eai sámás, muhto áddejit sámegiela viehka bures dahje veaháš. Sii leat buohkat merken, ahte hállet eará giela(id) buorebut go sámegiela. Sin guovttegielatvuohta sámegielas ja riikkagielas lea uhccán ovdánan. Sámegiela 4 -joavkku informánttat eai hála eaige ádde sámegiela.</p>
<p><em type="italic">Kategoriijaid subjektiiva bealli </em></p>
<p>Informánttaid juohkin njealji kategoriijai dahká vejolažžan sirret informánttaid vuohkkasit dan analiissa várás mas dutkkan manne informánttain lea iešguđetlágan máhttu sámegielas. Deattuhan ahte juohkin kategoriijaide lea dahkkojuvvon informánttaid vástádusaid vuođul, ja dainna lágiin boahtá ovdan informánttaid subjektiiva áddejupmi giellamáhtus. Jos livččen dutkan informánttaid hállanmáhtu sámegielas ja nuppi gielas lingvisttalaš dutkanmetodaiguin, de dat soaittášii addán eará bohtosiid. Nubbi eará dutkamuš (Svonni 1993) čájeha dattetge, ahte mánát leat čeahpit árvvoštallat iežaset sámegiela ja riikkagiela máhtu. Mun anánge informánttaid subjektiiva árvvoštallama giellamáhtus dehálaččabun go olggobeale olbmo árvvoštallama informánttaid giellamáhtus. Dán dutkamušas guorahalan informánttaid giellageavaheami iešguđetlágan giellašiljuin sámegiela kategoriijaid mielde. Dáin giellašiljuin subjektiiva dovdu dáidá leat fárus mearrideamen informánttaid giellageavaheami iige objektiiva árvvoštallan <em type="italic"><span type="quote">“Go ealáska, de lea váttis dápmat”</span> </em>58 giellamáhtus. Mun gidden erenoamáš fuopmášumi Sámegiela 1 ja 2 -joavkkuid erohusaide giellageavaheames ja dutkkan erohusaid dán guovtti joavkku lingvisttalaš oktavuođaid individuála fierpmádagain. <em type="bold">3.3.3 Guorahallama čađaheapmi </em></p>
<p>Ovdalgo čađahin kvantitatiiva guorahallama skuvllain, ásahin uhca refereansajoavkku. Joavkkus ledje golbma máná/nuora dutkanguovllu gránnjágielddain. Joavkkus ledje 11-jahkásaš gánda, 13-jahkásaš gánda ja 15-jahkásaš nieida. Sin giellamáhttu vástidii dutkamuša kategoriijaid Sámegiela 1, Sámegiela 2 ja Sámegiela 3. Guokte informántta ásaiga Norgga bealde ja okta Suoma bealde. Sii devde gaskaboddasaš gažadanskovi iehčanassii, muhto sáhtte mus dáhttut veahki. Dat lei seamma metoda maid mun maŋŋá geavahin skuvllain. Mii árvvoštalaimet refereansajoavkku lahtuiguin ovttaid mielde skovi hámi (layout), eaŋkil gažaldagaid sisdoaluid ja informántta iežas vástádusaid. Sin cuiggodusaid ja evttohusaid vuođul buoridin gažadanskovi.</p>
<p>Mun čađahin guorahallama Deanu ja Ohcejoga gielddaid skuvllain 2008 giđđadálvve. Ohcejoga gieldda <em type="italic">rektor ja čuvgehusdoaimma jođiheaddji </em>Arja Alaraudanjoki ja Deanu gieldda <em type="italic">bajásšaddanhoavda </em>Geir </p>
<p>Tvare leigga addán lobi čađahit skuvlaguorahallama gieldda skuvllain. Soai leigga maid addán dieđu skuvllaid jođiheaddjiide, ahte dutkanlohpi lei mieđihuvvon. Moadde vahku ovdalgo čađahin guorahallama dihto skuvllas, fitnen doppe hálešteamen oahpaheaddjiiguin ja jođiheaddjiiguin. Dalle sohppojuvvui maid, ahte oahpaheaddjit sáddejedje diehtoreivve skuvlaguorahallama birra váhnemiidda ja ahte sii čogge miehtancealkámušaid go mánát máhcahedje daid. Mus lei álo telefovnnas oktavuohta sihke skuvllaid jođiheaddjiiguin ja oahpaheaddjiiguin ovdalgo bohten skuvlii čađahit guorahallama.</p>
<p>Juohke báikkis diehtojuohkin váhnemiidda manai bures. Skuvlla bargit čuvvo njálmmálaš soahpamuša dárkilit ja fuolalaččat. Sii muittuhedje oahppiid guorahallama birra ja čogge munnje miehtancealkámušaid. Vásihin ovttasbarggu skuvllaiguin erenomáš buorrin.</p>
<p><em type="italic">Diehtojuohkin váhnemiidda ja lobi mieđiheapmi </em></p>
<p>Dušše oahppit geat ledje ožžon lobi ruovttus searvat dutkamuššii, besse fárrui skuvlaguorahallamii. Dát lei eaktun sihke Norgga ja Suoma dutkanlobi mieđiheames. Váhnemat ožžo diehtoreive <span type="quote">“Deanu nuoraid giellaguorahallan”</span> (mielddus 2), mas miehtancealkámuš lei oassin. Reivves ledjen čilgen mas mun jearan skuvlaguorahallamis ja masa mun áiggun geavahit dieđuid. Mun deattuhin ahte guorahallamii searvan <em type="italic"><span type="quote">“Go ealáska, de lea váttis dápmat”</span> </em>59 lei eaktodáhtolaš, ja ahte mánná sáhtii goas beare geassádit guorahallamis iige dárbbašan čilget manne geassádii. Váhnen/fuolaheaddji oaččui mus gažadanskovi ovddalgihtii jos háliidii. Diehtoreivves bođii maid ovdan ahte ii lean mihkkege váikkuhusaid mánnái jos ii searvan guorahallamii. Lohpidin maid anonymiseret ovttaskas oahppi dainna lágiin, ahte in čále dutkamuššii dieđuid inge earáláhkai juogat dieđuid, maid sáhttá guorrat ruovttoluotta dihto ovttaskas olbmui. Muitalin maid ahte in atte dieđu ovttaskas oahppi birra eará olbmuide dego ovdamearkka dihte oahpaheaddjiide dahje skuvlla jođiheaddjiide. Čilgejin maid ahte diehtomateriála dego skovit maidda oahppit leat vástidan, duššaduvvo dutkanprošeavtta loahpas. Okta váhnen háliidii oaidnit gažadanskovi ja dan son oaččui mus. Nuppi eará váhnemis bohte gažaldagat guorahallama birra e-poasttas ja mun vástidin daidda. Guktot váhnemat attiiga mánnái lobi searvat guorahallamii. </p>
<p><em type="italic">Guorahallama čađaheapmi skuvllain </em></p>
<p>Skuvlaguorahallan čađahuvvui skuvllas oahpahusdiimmu áigge. Mun ledjen fárus juohke luohkás ja jođihin guorahallama ieš. Eanaš luohkáin lei oahpaheaddji maid fárus ja muitalii álggus, ahte dál lea dutki boahtán. Dasto mun dearvvahin oahppiid. Mun čilgejin álo guorahallama ulbmila ja muhtin eará geavatlaš ášši dego ahte ii oktage oaččo diehtit juste maid eaŋkil oahppi lea vástidan ja maiddái ahte lei lohpi geassádit, jos man nu siva geažil ii háliidan deavdit skovi dahje deavddedettiin háliidii heaitit vástideames. Okta oahppi geassádii vaikko sus lei lohpi oassálastit. Buot eará oahppit vástidedje gažaldagaide, sii ledje maid ožžon lobi ruovttus. Mun muitalin maid oahppiide ahte sáhttá mus dáhttut veahki, jos ii ádde gažaldagaid dahje jos imaštallá maid nu. Okta čuolbma lei ahte jerren dakkár áššiid birra maid vástádusaid oahppit eai álo diehtán. Dat šattai čuolbman, ovdamearkka dihte go jerren áhkuid ja ádjáid giellamáhtuid birra. Muhtimat dadje juo luohkkálanjas ahte eai diehtán, ja muhtimat leat čállán skovvái kommentáran ahte eai dieđe maid gielaid áhkut ja ádját máhtte. Dákkár váttisvuođaide čujuhan go buvttán ovdan skuvlaguorahallama bohtosiid. Bajit luohkáid oahppit devde skovi sullii 15–20 minuhtas, vuolit luohkáid oahppit geavahedje dávjá olles diimmu, ja uhcit mánáin ledje maid eanet gažaldagat skovi birra go bajit luohkáid nuorain. Njealji skuvllas: Ohcejohnjálmmi skuvllas,</p>
<p>Deanu Sámeskuvllas, Sieiddá skuvllas ja Juovlavuona skuvllas, fitnen guktii čađaheamen guorahallama, dannego muhtin oahppit ledje ožžon lobi ruovttus searvat, muhto eai lean skuvllas dalle go mun čađahin guorahallama vuosttaš háve. Eará skuvllain eai livčče eanebut searvan vaikko livččen nuppes fitnan. <em type="italic"><span type="quote">“Go ealáska, de lea váttis dápmat”</span> </em>60 <em type="bold">3.3.4 Dieđuid gieđahallan </em></p>
<p>Gažadanskoviid dieđuid lean bidjan SPSS-statistihkkaprográmmii Veršuvdna 18:ai Windows várás, ja lean dainna huksen diehtomatriissa maid lean analyseren SPSS-prográmmas. Mun lean diehtomatriissas viežžan deskriptiiva dieđuid mat earret eará čájehit informánttaid, sin oarbiniid, váhnemiid ja áhku guoktá ádjáin oppalaš gielalaš repertuára. Cross tab -funkšuvnnain lean ohcan oktavuođa mánáid sámegiela máhtu ja eará fáktoriid gaskkas, ovdamearkka dihte áhku guoktá ja váhnemiid giellamáhtus, oahpahusgielas ja mánáidgárddi gielas. Seammaláhkai lea informánttaid sámegiela kategoriija leamaš guovddážis, go lean guorahallan sin sámegiela geavaheami sihke njálmmálaš giellašiljuin ja mediagiela válljemis. Maiddái gažaldagat mat guorahallet informánttaid doaladumiid gielaid ektui ja informánttaid etnihkalaš etnisitehta, leat analyserejuvvon mánáid sámegiela máhtu hárrái. Juohke háve go lean guorahallan informánttaid sámegiela máhtu eará fáktora ektui, lean maid ohcan kausálaoktavuođa informántta sohkabeali, ruovttugieldda ja skuvladási (gaskacehkiid ja nuoraidcehkiid dahje gaska- ja badjedási) hárrái. Dakkár oktavuođat namuhuvvojit ovdanbuktimis dalle go leat gávdnon.</p>
<p>Gažadanskovvái lei vejolaš merket lasi dieđuid máŋgga gažaldaga olis. Informánttat leat viššalit geavahan dan vejolašvuođa ja leat ovdamearkka dihte merken maid eará gielaid váhnemat máhttet, mat giellavierut sis leat iežaset oarbiniiguin dahje makkár máŋggabealat etnihkalaš identitehta sis lea.</p>
<p>Gažadanskovi loahpas lea sierra kommentáraoassi masa máŋgasat leat čállán oanehis kommentáraid.</p>
<p>Buot kommentáraid lean čohkken sierra dokumentii ja buvttán osiid dain ovdan dain vuollekapihttaliin gosa gullet. <em type="bold">3.3.5 Skuvllat, oahpahusgiella ja oassálastin </em></p>
<p>Dutkanguovllus leat gávcci gieldda skuvlla ja okta priváhta skuvla. Buot gávcci gieldda skuvllas oassálaste oahppit guorahallamii. Okta priváhta skuvla Norga bealde, Montesori skuvla Luovttejogas, ii leat fárus guorahallamis (gč. <em type="italic">Montesori skuvla – </em>vuollekapihttala vuolábealde). Go joatkagis geavahan doahpaga dutkanguovllu skuvllat, de oaivvildan gieldda skuvllaid mat leat fárus guorahallamis, in leat dalle váldimin Montesori skuvlla fárrui ovdamearkka dihte oassálastinproseantta árvvoštallamis. Dan árvvoštallamis geavahin luohkkálisttuid main ledje buot oahppiid namat luohkáid mielde. Mun ožžon skuvllain luohkkálisttuid maid geavahin go čađahin guorahallama skuvllain ja geavahan luohkkálisttuid das maid go rehkenasttán oassálastinproseantta oppalaččat ja eará fáktoriid ektui dego oahpahusgiela, sohkabeali ja agi. (Skuvllaid luohkkálisttut 2007–08.) <em type="italic"><span type="quote">“Go ealáska, de lea váttis dápmat”</span> </em>61 </p>
<p><em type="italic">Oahppit ja oahpahusgiella </em></p>
<p>Dutkanguovllu skuvllain lea dárogiella áidna oahpahusgiella Bovccá, Juovlavuona ja Sieiddá skuvllas.</p>
<p>Deanu Sámeskuvllas ja Sirpmá skuvllas lea fas sámegiella áidna oahpahusgiella. Buot Suoma beale skuvllain: Gáregasnjárgga, Ohcejohnjálmmi ja Njuorggáma skuvllain, lea sihke sámegiella ja suomagiella oahpahusgiellan ja oahppit leat sirrejuvvon oahpahusgiela mielde nu ahte sámegielat oahpahus ja suomagielat oahpahus leat sierra luohkáin. Dutkanguovllus 80 oahppi ožžo oahpahusa sámegillii viđa skuvllas. Suoma beale golmma skuvllas ledje 30 oahppi sámegielat oahpahusas: Gáregasnjárggas 14,</p>
<p>Ohcejohnjálmmis 14 ja Njuorggámis guokte. Norgga bealde ledje 50 oahppi sámegielat oahpahusas guovtti skuvllas, namalassii Sirpmá skuvllas ja Deanu Sámeskuvllas Deanušalddis. Sirpmás ledje 15 oahppi ja Deanu Sámeskuvllas 35 oahppi. Norgga bealde ožžo 157 oahppi oahpahusa dárogillii golmma skuvllas: 81 Sieiddás, 44 Bovccás ja 32 Juovlavuonas. Suomagielat oahpahusas ledje 34 oahppi golmma</p>
<p>Suoma beale skuvllas: 12 Gáregasnjárggas, 15 Ohcejohnjálmmi skuvllas ja čieža Njuorggáma skuvllas.</p>
<p><em type="italic">Skuvllat ja guorahallama oassálastin </em></p>
<p>Dutkanguovllu gávcci skuvllas ledje oktiibuot 271 oahppi guorahallon luohkáin. Suoma bealde Ohcejoga gieldda skuvllain ledje 64 oahppi ja Norgga bealde Deanu gieldda skuvllain 207 oahppi (Skuvllaid luohkkálisttut 2007 <em type="italic">– </em>08). </p>
<p><em type="bold">Gielda </em></p>
<p><em type="bold">Skuvlla namma </em></p>
<p><em type="bold">Oahppiid mearri </em></p>
<p><em type="bold">Oassálastit </em></p>
<p><em type="bold">Oassálastinproseanta </em></p>
<p>Ohcejoga gielda</p>
<p>Gáregasnjárga 26 17 65</p>
<p>Ohcejohnjálbmi 29 28 97</p>
<p>Njuorggán 9 9 100</p>
<p>Ohcejoga gielddas oktiibuot 64 54 84</p>
<p>Deanu gielda</p>
<p>Sirbmá 15 14 93</p>
<p>Deanu Sámeskuvla 35 32 91</p>
<p>Sieiddá 81 49 60</p>
<p>Bovccá 44 30 68</p>
<p>Juovlavuotna 32 14 44</p>
<p>Deanu gielddas oktiibuot 207 139 67</p>
<p>Dutkanguovllus oktiibuot 271 193 71</p>
<p>Govus 3.1 Skuvllat, oahppiidmearri ja oassálastin: Ohcejoga gieldda ja Deanu gieldda skuvllaid oahppiidmearri, oassálastinlohku ja oassálastinproseanta. Dutkanguovllu oahppiidmearri oktiibuot, oassálastinlohku ja oassálastinproseanta.</p>
<p>Gáldu: Skuvllaid luohkkálisttut 2007 <em type="italic">– </em>08 ja skuvlaguorahallama diehtomatriisa <em type="italic"><span type="quote">“Go ealáska, de lea váttis dápmat”</span> </em>62 </p>
<p>Govvosis 3.1 oidno ahte 193 oahppi oassálaste guorahallamii, mii dahká 71 proseanta olles oahppiidmearis. Ohcejoga gieldda skuvllain oassálaste 54 oahppi 64 oahppis mii dahká 84 proseantta.</p>
<p>Deanu gieldda skuvllain 207 oahppis oassálaste 139, mii dahká 67 proseantta. Oassálastinproseanta lea stuorámus Njuorggáma skuvllas gos buot ovcci oahppi dahjege 100 proseantta oahppiin oassálaste.</p>
<p>Suoma bealde Ohcejohnjálmmi skuvllas oassálaste 28 oahppi 29 oahppis dahjege 97 proseantta, ja</p>
<p>Gáregasnjárgga skuvllas oassálaste 17 oahppi 26 oahppis mii dahká 65 proseantta. Norgga bealde Deanu gieldda skuvllain lea oassálastinproseanta alimus Sirpmá skuvllas gos 14 oahppi 15 oahppis dahjege 93 proseantta oassálaste.</p>
<p>Deanu Sámeskuvlla 35 oahppis 32 oassálaste guorahallamii mii dahká 91 proseantta. Sieiddá skuvla lea dutkanguovllu stuorámus skuvla. Das 49 oahppi 81 oahppis serve guorahallamii mii dahká oassálastinproseantta 60. Bovccá skuvlla 44 oahppis 30:s oassálaste guorahallamii mii dahká 68 proseantta. Juovlavuona skuvllas lei oassálastinproseanta unnimus. Skuvlla 32 oahppis 14:s serve guorahallamii, mii dahká 44 proseantta. In leat ožžon dieđuid manne lea nu vuollegis proseanta eará skuvllaid ektui.</p>
<p><em type="italic">Sohkabeale erohus, oahpahusgiella ja oassálastin </em></p>
<p>Dutkanguovllu skuvllain ledje 141 gándda ja 130 nieidda guorahallojuvvon luohkáin. Guorahallamis leat fárus 96 gándda ja 97 nieidda. Nieiddain oassálaste 75 proseantta ja gánddain 68 proseantta. In leat guorahallan dán erohusa sivaid.</p>
<p>Oahpahusgiella</p>
<p>Oahppiid mearri</p>
<p>Oassálastiid mearri</p>
<p>Oassálastinproseanta</p>
<p>Dárogiella 157 93 59</p>
<p>Sámegiella 80 72 90</p>
<p>Suomagiella 34 28 82</p>
<p>Oktiibuot 271 193 71</p>
<p>Govus 3.2 Oahpahusgiella ja oassálastin. Govvosis boahtá ovdan galle oahppi leat dárogielat, sámegielat ja suomagielat oahpahusas, gallis serve guorahallamii oahpahusgiela mielde ja oassálastinproseanta iešguđege gielat oahpahusas.</p>
<p>Gáldu: Skuvllaid luohkkálisttut 2007–08 ja skuvlaguorahallama diehtomatriisa</p>
<p>Govvosis 3.2 boahtá ovdan ahte oahpahusgielaid gaskkas leat čielga erohusat informánttaid oassálastimis. Sámegielat oahpahusa 80 oahppis serve 72:s informántan, mii dahká 90 proseantta.</p>
<p>Suomagielat oahpahusa 34 oahppis serve 28:s informántan, mii dahká 82 proseantta. Dárogielat <em type="italic"><span type="quote">“Go ealáska, de lea váttis dápmat”</span> </em>63 oahpahusa 157 oahppis serve 93:s informántan, mii dahká 59 proseantta. Suoma ja Norgga beale sámegielat luohkáin lea uhca erohus oassálastimis. Suoma bealde sámegielat oahpahusa 30 oahppis 26:s serve guorahallamii, ja Norgga bealde sámegielat oahpahusa 50 oahppis 46:s serve. Sámegielat oahpahusa oahppiid oassálastin lei Norgga bealde 92 proseantta ja Suoma bealde 87 proseantta. </p>
<p><em type="italic">Oassálastin badjedásis ja vuolledásis </em></p>
<p>Norgga ja Suoma bealde geavahit iešguđetlágan namahusa skuvlla dásiin dahjege cehkiin. Mun geavahan dás dohko doahpagiid <span type="quote">“gaskadássi”</span> ja <span type="quote">“badjedássi”</span>. Dat doahpagat geavahuvvojit Suoma bealde ja vástidit doahpagiidda <span type="quote">“gaskaceahkit”</span> ja <span type="quote">“nuoraidceahkit”</span> Norgga bealde. Gaskadásis leat 4.–6. luohkát Suoma bealde ja 5.–7. luohkát Norgga bealde. Badjedássi fátmmasta 7.–9. luohkáid Suoma bealde ja 8.–10. luohkáid Norgga bealde.</p>
<p>Oahpahusgiella</p>
<p>Gaskadássi</p>
<p>Gaskadási oassálastinproseanta</p>
<p>Badjedássi</p>
<p>Badjedási oassálastinproseanta</p>
<p>Dárogiella 50 (61) 82 43 (96) 45</p>
<p>Sámegiella 42 (43) 98 30 (37) 81</p>
<p>Suomagiella 14 (14) 100 14 (20) 70</p>
<p>Oktiibuot 106 (118) 90 87 (153) 57</p>
<p>Govus 3.3 Gaskadási ja badjedási oahppiid oassálastin. Gaskadási ja badjedási oahppiid oassálastinmearri guorahallamis oahpahusgielaid mielde, ja guorahallamii oassálastinproseanttat. Ruođuid siste oahppiid ollislaš mearri.</p>
<p>Gáldu: Skuvllaid luohkkálisttut 2007 <em type="italic">– </em>08 </p>
<p>Govvosis 3.3 boahtá ovdan ahte oassálastimis lea čielgga erohus gaska- ja badjedási gaskkas.</p>
<p>Dutkanguovllus ledje 118 oahppi gaskadásis ja 153 oahppi badjedásis. Gaskadási oahppiin oassálaste 106 oahppi dahjege 90 proseantta guorahallamii. Badjedásis oassálaste 87 oahppi dahjege 57 proseantta guorahallamii. Oahpahusgielainge ledje stuorát erohusat gaska- ja badjedási gaskkas. Badjedási dárogielat oahpahusa oahppit oassálaste buot uhcimusat guorahallamii, ja dannego ledje eanemus oahppit dán joavkkus, de dat váikkuha maid dasa, ahte sihke oppalaš oassálastinproseanta šaddá uhcit go eará oahpahusgiela ja skuvladási joavkkuin. Gaskadásis oassálaste guorahallamii 82 proseantta oahppiin geain lei oahpahus dárogillii, 98 proseantta oahppiin geain lei oahpahus sámegillii ja 100 proseantta oahppiin geain lei oahpahus suomagillii. Badjedásis oassálaste 43 proseantta oahppiin geain <em type="italic"><span type="quote">“Go ealáska, de lea váttis dápmat”</span> </em>64 lei oahpahus dárogillii, 87 proseantta oahppiin geain lei oahpahus sámegillii ja 70 proseantta oahppiin geain lei oahpahus suomagillii. </p>
<p><em type="italic">Oassálastima bohtosiid guorahallan </em></p>
<p>Leat muhtin čielga erohusat oahppiid oassálastimis. Nieiddat serve viššalabbot go gánddat dán guorahallamii. Nieiddaid oassálastinproseanta lea 75 proseantta ja gánddain 68 proseantta. Dávjá nieiddat beroštitge eanet giellafágain skuvllas ja gánddatges luonddufágain ja matematihkas. Dat sáhttá leat sivvan dasa, ahte stuorát proseanta nieiddain leat searvan guorahallamii go gánddat.</p>
<p>Dárogielat oahpahusa oahppit eai searvan proseanttaid mielde informántan seamma viššalit go sámegielat ja suomagielat oahpahusa oahppit. Maiddái gaskadási oahppit serve viššalabbot guorahallamii go badjedási oahppit. Stuorámus erohus boahtá dattetge ovdan go sirre gaskadási ja badjedási oahppiid oahpahusgiela mielde. Dalle čielgá ahte erenoamážit badjedási dárogielat oahpahusa oahppit eai leat searvan nu viššalit guorahallamii go sámegiela ja suomagiela oahpahusa oahppit. Muhto sámegielat ja suomagielat oahpahusas maid lea seamma tendeansa, badjedásis eai oassálastán seamma ollu oahppit go gaskadásis. Sámegielat oahpahusa oahppiid oassálastinproseanta gahččá 98 proseanttas 81 prosentii gaskadásis badjedássái ja suomagielat oahpahusa oahppiid oassálastin gahččá 100 proseanttas 70 prosentii gaskadásis badjedássái. Ii leat vejolaš čujuhit čielga sivaid mat čilgehivčče dáid erohusaid. Sáhttá leat nu ahte oahppit geat ožžo oahpahusa vehádatgillii, sámegillii, millosepmosit oassálaste guorahallamii gielaid ja daid geavaheami birra go oahppit geat ožžo oahpahusa majoritehtagielaide, suomagillii ja dárogillii. Dutkanguovllu geografiija soaitá leat váikkuhan oassálastimii. Dárogielat oahpahus addojuvvui golmma skuvllas Vuolle-Deanus gos sámegiella ii geavahuvvo nu ollu servodagas go Badje-Deanus gos skuvllat fállet oahpahusa sihke sámegillii ja suomagillii dahje dušše sámegillii. Dát sáhtášii mielddisbuktit ahte máŋggagielat problematihkka lei oahppásabbo ja miellagiddevaččat Badje-Deanu oahppiide go Vuolle-Deanu oahppiide. Muđuige ii leat vejolaš dadjat, ahte leat erohusat dain oahppiin geat serve guorahallamii ja dain geat eai searvan.</p>
<p><em type="italic">Montesori skuvla </em></p>
<p>Montessori skuvla Deanu gielddas lea priváhta skuvla mii ásahuvvui 1999 Sámi oahppoplánaid vuostálastima boađusin (Lund 2007: 286 <em type="italic">– </em>295). Dán skuvlla oahppiid váhnemat ožžo maid gažaldaga mánáid searvamis skuvlaguorahallamii. Dušše guokte oahppi oaččuiga lobi ruovttus searvat, ja danin <em type="italic"><span type="quote">“Go ealáska, de lea váttis dápmat”</span> </em>65 skuvla guđđojuvvui guorahalakeahttá. Vaikko skuvla ásahuvvui juste dannego váhnemat eai háliidan oahpahusa Sámi oahppoplána mielde iežaset mánáide, de eai leat sivat jáhkkit ahte dán skuvlla oahppit earránit eará dárogielat skuvllaid oahppiin Deanu gielddas etnisitehta ja giellamáhtu dáfus. </p>
<p>Dávjá lea Montessori skuvlla oahppiin máŋggabealat etnihkalaš duogáš, sogas sáhttet leat sihke sápmelaččat, dážat ja suopmelaččat. Muhtin oahppiin lea sámegielat váhnen dahje sámegielat/suomagielat ádját ja áhkut. (Johnsen 2008.) Montesori skuvlla stivrajođiheaddji Svein</p>
<p>Kolstrøma dieđuid mielde oahppiin lea dávjá seahkalas etnihkalaš duogáš ja skuvla fállá sihke sámegiela ja suomagiela nubbigiellan. Oahppit válljejit dávjá suomagiela dahje sámegiela nubbigiela oahpahusa iežaset etnihkalaš duogáža mielde. Skuvlla 69 oahppis 15 oahppi lohket sámegiela ja 30 oahppi lohket suomagiela nubbigiellan. (Lund 2007: 295.) <em type="bold">3.4 Kvalitatiiva dutkan </em></p>
<p>Dutkamuša kvalitatiiva oasi dieđut bohtet 12 bearraša jearahallamiin. Jearahallamiidda serve 21 váhnema ja 13 máná ja nuora. Ovtta bearrašis ledje guokte máná fárus, muđui okta. Mun gohčodan dás duohko dáid mánáid ja nuoraid nuorrainformántan ja váhnemiid váhneninformántan. Mun lean jearahallan informánttaid dálvit ja giđđadálvve 2009. Bearrašat ásset iešguđege báikkis dutkanguovllus juogo gielddaid guovddážiin Deanušalddis dahje Ohcejohnjálmmis, dahje gilážiin miehtá dutkanguovllu.</p>
<p>Dutkamuššii leat laktásan anonymitehtagáibádusat ja dan dihte in buvtte ovdan dárkilabbot dakkár áššiid go bearašlahtuid agi, virggi, oahpu ja ássangili dahje mánáid luohkkáceahki. Mun muitalan maid dušše sulaid mielde man guhká mánát leat ássan dálá ássangielddas, jos leat ássan eará sajis ovdal.</p>
<p>Váhnemat leat ožžon dieđu dutkamuša birra reivves <span type="quote">“Dieđut giellaguorahallamis Deanus”</span> (mielddus 3) ja leat čállán vuollái miehtancealkámuša (mielddus 4) mas addet munnje lobi geavahit dutkanjearahallamiid iežan doavttirgráda nákkosgirjjis ja eará dutkanovdanbuktimiin dego raporttain, artihkkaliin ja logaldallamiin. <em type="bold">3.4.1 Informánttaid válljen </em></p>
<p>Kvalitatiiva jearahallamiidda lean válljen bearrašiid nuorrainformánttaid gaskkas daid geat skuvlaguorahallamis leat merken, ahte sii háliidit eará háve leat fárus vuđolut jearahallamis. Lean válljen nuorrainformántan sullii seamma ollu nieiddaid ja gánddaid, sullii seamma ollu gaska- ja badjedási oahppiid ja sullii seamma ollu Sámegiela 1, Sámegiela 2 ja Sámegiela 3 informánttaid (gč. govvosa 3.4). <em type="italic"><span type="quote">“Go ealáska, de lea váttis dápmat”</span> </em>66 </p>
<p>Nieiddat</p>
<p>Gánddat</p>
<p>Gaskadássi</p>
<p>D (Fin) Sámegiela 3 Đ (No) Sámegiela 3 E (No) Sámegiela 3</p>
<p>B (Fin) Sámegiela 2 Č (No) Sámegiela 2 H (No) Sámegiela 3</p>
<p>Badjedássi</p>
<p>Á (No) Sámegiela 3 C (Fin) Sámegiela 1 I (No) Sámegiela 3</p>
<p>A (Fin) Sámegiela 1 G (No) Sámegiela 1 F (No) Sámegiela 1 E (No) Sámegiela 3</p>
<p>Govus 3.4 Kvalitatiiva jearahallamiid nuorrainformánttat. Nuorrainformánttat sohkabeali ja skuvlacehkiid mielde. Ruođuid sisa lea merkejuvvon ássanriika, mas Fin lea Suopma ja No lea Norgga. Juohke informántta buohta lea merkejuvvon nuorrainformántta sámegiela.</p>
<p>Lean skuvlaguorahallama oassálastiid gorrelogu mielde válljen nu ahte sullii goalmmádas informánttain leat Ohcejoga gieldda ássit ja guokte goalmmátoasi Deanu gieldda ássit. Nuorrainformánttaid gaskkas leat guhtta nieidda ja čieža gándda. Guhtta informántta leat vuolledási ja čieža badjedási oahppit.</p>
<p>Njeallje nuorrainformántta ásset Suoma bealde ja ovcci Norgga bealde. Njeallje nuorrainformántta gullet</p>
<p>Sámegiela 1 -jovkui, njeallje nuorrainformántta gullet Sámegiela 2 -jovkui ja vihtta nuorrainformántta gullet Sámegiela 3 -jovkui gulle. Ii oktage gula Sámegiela 4 -jovkui.</p>
<p>Sámegiela 1 ja Sámegiela 2 nuorrainformánttain ii lean eaktun, ahte váhnemat máhttet sámegiela. Mun anán baicce miellagiddevažžan dutkat, mo nuorrainformánttat sáhttet máhttit sámegiela nu bures jos váhnemat eai máhte. Sámegiela 3 ja 4 nuorrainformánttaid válljemis lei eaktun, ahte uhcimustá nubbi váhnen dahje okta áhkku dahje áddjá máhttá sámegiela. Mun lean válljen dákkár eavttu dannego háliidan dutkat sámegielat sogaid giellamolsuma, ja danne háliidan fárrui mánáid geain lea sámegiella iežaset persovnnalaš historjjás. Mus lei áigumuš jearahallat maiddái Sámegiela 4 nuorrainformánttaid ja sin váhnemiid, muhto in ožžon Sámegiela 4 nuorrainformánttaid váhnemiid searvat jearahallamii. Mun válden oktavuođa njeljiin Sámegiela 4 bearrašiin, ja vuhtten ahte váhnemat eai háliidan searvat dutkamuššii. Eai lean eará Sámegiela 4 informánttat geat ledje merken ahte háliidedje leat fárus vuđolut jearahallamis ja muđui devde eavttuid leat fárus dákkár jearahallamis. Čoavddusin lea leamaš jearahallat eanet eará kategoriijaide gulli nuorrainformánttaid ja sin váhnemiid. <em type="bold">3.4.2 Nuorrainformánttaid jearahallamat </em></p>
<p>Nuorrainformánttaid jearahallamat galget trianguleret skuvlaguorahallama dainna lágiin, ahte dat dievasmahttá daid dieđuid mat leat boahtán ovdan skuvlaguorahallamis. Ovdamearkka dihte geavahan <em type="italic"><span type="quote">“Go ealáska, de lea váttis dápmat”</span> </em>67 nuorrainformánttaid kvalitatiiva jearahallamiid diđoštallat, manne muhtin nuorrainformánttat eai sámás eará sámegielat nuoraiguin, man bures dovdet sámegielat mediafálaldagaid dego sámegielat interneahttasiidduid, ja mo sii árvvoštalle ášši go vástidedje gažaldahkii man ollu sii jáhkket iežaset geavahit sámegiela boahtteáiggis. Dáid jearahallamiid várás lean ráhkadan jearahallanofelačča (mielddus 5), muhto in geavahan goassege buot gažaldagaid ofelaččas. Ovdal jearahallamiid lohken dárkilit, maid nuorrainformánta lei vástidan skuvlaguorahallamis, ja mearridin juste maid mun deattuhan jearahallamis. Mun válljejin ofelaččas dušše muhtin gažaldagaid nuorrainformánttaid skuvlaguorahallama vástádusaid vuođul. Eará sániiguin válljejin gažaldagaid mat sáhtášedje addit lasi dieđuid fáttáide maid ledjen lokten skuvlaguorahallamis. <em type="bold">3.4.3 Váhnenjearahallamat </em></p>
<p>Váhneninformánttat leat válljejuvvon mánáid sámegiela máhtu ektui, ja váhnenjoavku lea maid giela dáfus máŋggabealat. Buot bearrašiin lea uhcimustá nubbi sápmelaš váhnen. Muhto buot bearrašiin ii leat sámegiela eatnigiellan hálli, ja guovddáš gažaldat dáin jearahallamiin lei makkár gielalaš historjá sápmelaš váhnemiin lea. Leago giellamolsun sámegielas eará gillii dáhpáhuvvan bearrašis vai leatgo sohkabuolvvat doalahan sámegiela boatkankeahttá? Jearahallamiin dáhtton váhnemiid muitalit iežaset gielladuogáža birra sihke iežaset giellageavaheami miehtá eallima ja sin váhnemiid giellamáhtu ja giellageavaheami birra. Muhtin váhneninformánttat, sihke sápmelaččat ja earát, leat oahppan sámegiela nuorran dahje ollesolmmožin. Sin dáfus lean guorahallan mo ja manne sii ohppe sámegiela ja mo sii geavahit giela árgabeaieallimis. Dutkamušas leat maid fárus váhnemat, sihke sápmelaččat ja earát, geat eai sámás. Sin buohta atnen miellagiddevažžan guorahallat vásáhusaid sámegielain dahje deaivvadeami sámegielain. Lei maid beroštahtti dutkat sin rolla sámegiela sirdáseames mánáide, ja dain ruovttuin gos váhnemat geavahit guokte giela, sin vásáhusaid dákkár dilis.</p>
<p><em type="italic">Jearahallanvuogit </em></p>
<p>Váhnenjearahallamiidda lean ráhkadan jearahallanofelačča (mielddus 6) ja geavahan semistrukturerejuvvon dutkanjearahallanvuogi. Jearahallamat leat seammás eallingearddi jearahallamat mat leat čatnasan gielaide. Semistrukturerejuvvon dutkanjearahallama ulbmil lea viežžat čilgehusaid jearahallon olbmo eallinmáilmmis, dainna ulbmiliin ahte galgá dulkot daid čilgejuvvon albmanemiid. <em type="italic"><span type="quote">“Go ealáska, de lea váttis dápmat”</span> </em>68 </p>
<p><em type="italic">Det halvstrukturerte livsverdenssintervjuet er et intervju som har som mål å innhente </em><em type="italic">beskrivelser av den intervjuedes livsverden, med henblikk på fortolkning av de beskrevne </em><em type="italic">fenomenene. </em>(Kvale 2002: 21) </p>
<p>Semistrukturerejuvvon dutkanjearahallan earuha dábálaš ovttadássásaš oassálastiid ságastallamis dainna, ahte dutki meroštallá ja hálddaša dilálašvuođa go čađaha dutkanjearahallama. Dutki mearrida jearahallama fáttáid ja čuovvu kritihkalaččat jearahallon olbmo vástádusaid. Dutki ferte jearahaladettiin jearrat ja guldalit. (Kvale 2002: 21.) Maiddái dat dilli váikkuha mu sátnegeavaheapmái go gohčodan jearahallon olbmuid informántan. Mun anán váhnemiid ovddimusat informántan geat addet munnje dieđuid iežaset eallima birra, mun fas dutkin stivren hálešteami. Dutkin šattan mun ieš dutkaninstrumeantan go dutkanjearahallamiiguin hágan dieđuid olbmuin. Man muddui dutkanjearahallan lihkostuvvá, lea maid gažaldat das man čeahppi dutki lea jearahallat. Okta eaktu lihkostuvvamis lea man áicil dutki lea informánttaid dieđuid guldaleames, ja man bures son máhttá čuovvulit dieđuid ođđa gažaldagaiguin. (Kvale 2002: 91 <em type="italic">– </em>93.) Mun čállen logga sihke ovdal jearahallamiid ja dalán maŋŋá. Loggas čilgejin maid mun deattuhin jearahallamis, ja árvvoštallen informánttaid ja iežan oassálastima jearahallamii. </p>
<p><em type="italic">Jearahallamiid čađaheapmi </em></p>
<p>Mun jearahallen sihke váhnen- ja nuorrainformánttaid ruovttus, báddejin buot jearahallamiid digitála báddenrusttegiin ja littererejin daid maŋŋá. Dáinna lágiin sáhtánge raporttas čájehit juste maid olbmot leat jearahallamis dadjan. Mun lean guorahallan littererejuvvon jearahallamiid ja kategoriseren vástádusaid nu ahte sáhtán ovdanbuktit dutkanraporttas dieđuid fáttáin dego informánttaid lingvisttalaš oktavuođaid individuála fierpmádagain, mo giellaválljen dáhpáhuvai ja manin váhneninformánttat árvvoštallet sámegiela dálá dili ja boahtteáiggi.</p>
<p>Buot galledeamit čuvvo vissis minstara. Dávjá ledje báikkis maiddái bearraša eará mánát, ja mun dearvvahin buohkaid. Dasto muitalin dutkama birra ja dárkkistin, ahte ledjen ožžon lobi jearahallat sihke váhnemiid ja máná. Muhtimin fertejin gulaskuddat váhnemiin jearahallama giellageavaheames. Guktii soabaimet dárustit dannego náittosguoibmi ii ádden sámegiela. Golbmii geavahin dáro- ja sámegiela seamma jearahallamis. Dan dahken dannego váhnen guhte ii máhttán sámástit, logai iežas áddet sámegiela nu bures ahte sáhtiime sámástit sámegielat guimmiin. Muhtimin jearahallen <em type="italic"><span type="quote">“Go ealáska, de lea váttis dápmat”</span> </em>69 nuorrainformántta ovdal váhnemiid, muhtimin maŋŋá. Váhnenjearahallamat biste 40 <em type="italic">– </em>75 minuhta. </p>
<p>Nuoraidjearahallamat biste fas 15 <em type="italic">– </em>30 minuhta. Go ledjen geargan jearahallamis, lávejin vel jearrat: </p>
<p>Leago juoidá maid háliidat/háliideahppi lasihit? Go ledjen gullan vástádusa, jáddadin báddenmášiinna ja mii hálešteimmet veaháš jearahallama birra. Muhtimin álggiimet juhkat káfe juo jearahallanbottu áigge, muhtimin jugaimet káfe easkka jearahallamiid maŋŋá. Ságat jorre dávjá ain sámegiela dili birra ja golbmii dáhtton lobi báddegoahtit lasi, dannego informánttat ledje buktán miellagiddevaš lassidieđuid.</p>
<p>Mun ožžon álo lobi, ja informánta geardduhii maid lei dadjan. Muđui in leat dutkanraporttas geavahan dakkár dieđuid maid gullen iežamet luovosságastallamiin káffebeavddi guoras.</p>
<p><em type="italic">Joavko- ja individuálajearahallamat </em></p>
<p>Guđa bearrašis serve guktot váhnemat joavkojearahallamii nu ahte jearahallen sudno oktanaga.</p>
<p>Golmma eará bearrašis lean jearahallan guktuid váhnemiid, muhto sierralaga. Sivvan dasa lei guovtti bearrasis ahte váhnenguovttos eaba háliidan searvat jearahallamii ovttas. Goalmmát bearrašis ii heiven guktuide oktanaga barggu dihte, ja danin jearahallen eatni ja áhči sierra. Golmma bearrašis lean jearahallan dušše nuppi váhnema. Dutkamuša anonymitehtagáibádusa dihte in almmut dárkilabbot sivaid dasa ahte in jearahallan guktuid váhnemiid. Dát váhnemat almmatge eai ássan ovttas nuorrainformánttaiguin, ja mun lean nappo álo jearahallan váhnema gean luhtte nuorrainformánta orru.</p>
<p>Nuorrainformánttain ledje álo individuála jearahallamat.</p>
<p>Sihke joavko- ja individuálajearahallamiin leat buorit ja heajut bealit. Halvorsen (2003: 88) čilgehusa mielde lea joavkojearahallan vuohki mii geavahuvvo go háliida oažžut ovdan lateanta doaladumiid, kollektiiva oaiviliid dahje háliida čuvgehit konteavstta mas oaivilat leat čuožžilan. Dehálaš ovdamunni lea ahte oassálastit sáhttet ákkastallat guhtet guimmiideasetguin, lasihit guhtet guimmiideaset ságaide ja ovdamearkka dihte ovttas muittašit muhtin dáhpáhusa. Nuppe dáfus sáhttá jearahallon olmmoš individuála jearahallamis hállat rahpasabbot go ii dárbbaš váldit vuhtii maid nuppit dadjet dáhpáhusa birra, muhto seammás informánttat sáhttet addit ruossalas dieđuid almmá dárbbaškeahttá ákkastallat nuppiin olbmuin das.</p>
<p>Okta vuohki analyseret dákkár ruossalas muitalusaid lea bidjat fuopmášumi doahpagii ákkastallan ( <em type="italic">accounting). </em>Järvinen (2003: 4) čállá ahte ákkastallan geavahuvvo servodatdutkamis duođaštit dan, ahte olbmo láhtten ii leat nu dohkketmeahttun go álggus orru leamen, ja/dahje ahte olbmos ii leat ovddasvástádus dáin láhttemiin. <em type="italic">Ákkastallan </em>čájeha generealla tendeanssa sosiála dahkkiin legitimeret, <em type="italic"><span type="quote">“Go ealáska, de lea váttis dápmat”</span> </em>70 čilget ja vuiget (rettferdiggjøre) láhttemiid ja mearrádusaid. Järvinen (2001: 268) gávnnaha ahte ákkastallan muittuha dan maid Goffman (1972) lea gohčodan namain iežasgádjaleapmi ( <em type="italic">Face-working) </em>mii oktageardánit lea ahte olmmoš geahččala gádjalit iežas <em type="italic">ákkastallama </em>bokte. Olmmoš čájeha ahte son lea morálalaš olmmoš guhte máhttá láhttet riekta, ja jos ii čuovo dohkkehuvvon vuogi, de dasa lea buorre sivva. </p>
<p><em type="italic">Gielalaš fierpmádagaid guorahallan </em></p>
<p>Jearahallamiin guorahallen sámegielat váhnemiid <em type="italic">lingvisttalaš oktavuođaid individuála fierpmádaga </em>. Mo dat leat huksejuvvon, doalahuvvon, viiddiduvvon vai cuovkanan? Mun jerren gažaldagaid nu ahte bođii ovdan goas ja geainna sii leat sámástan eallinagiset áigge. Ledjen juohkán eallingearddi áigodagaide nu ahte sii muitaledje giellageavaheames árramánnávuođas, skuvllaáigge, nuorravuođas ja ollesolmmožin. </p>
<p>Earenoamáš deattu bidjen dasa, mo sámegielagiid giellafierpmádat lea nuppástuvvan. Leatgo váhneninformánttat: 1. Doalahan ovddeš sámegiela fierpmádaga? 2. Doalahan ja viiddidan ovddeš sámegiela fierpmádaga? 3. Massán sámegiela fierpmádaga? dahje 4. Massán ovddeš ja huksen ođđa sámegiela fierpmádaga?</p>
<p><em type="italic">Sámegiela sirdáseapmi mánáide </em></p>
<p>Kritihkalaš eaktu vehádatgiela seailluheames lea mánáid sosialiseren giellabirrasii. Jos vehádatgiela hállit hállet dan giela mánáideasetguin, de dat lea buorre giela ceavzinnávccaide. Adnojuvvo maid buorrin jos sihke vehádatálbmogis ja majoritehtaálbmogis leat positiiva doaladumit vehádatgiela ektui. Danin ledjen ráhkkanan jearrat váhnemiin gažaldagaid mat bukte dáid áššiid oidnosii.</p>
<p>Jos váhneninformánta lei sirdán sámegiela mánáide, de lei gažaldat mo dát sirdin dáhpáhuvai ja manne váhnemat ledje válljen sámástišgoahtit mánáide. Mun lahkonin dán gažaldaga jearahallama gaskamuttus ja máhccen dasa vel jearahallama loahppaoasis. Sámegielat váhnemiidda geat ieža eai lean hállan sámegiela mánáide, ledje gažaldagat mas guorahallen manne eai dahkan dan ja mo dát váhnemat ledje dan válljema dahkan. Mun háliidin gullat guktuid váhnenjoavkkuin, ledjego válljen dihtomielalaččat hállat sámegiela mánáide vai válljejedjego dihtomielalaččat ahte mánát eai galgan oahppat sámegiela.</p>
<p>Ságastedjego váhnenbárat dán válljemis vai dáhpáhuvaigo giellaválljen ságastallama ja gulahallama haga? Åse Mette Johansen (2009: 97) čilge dárogiela válljema mánáide muhtin mearrasámi guovllus dego <span type="quote">“det tause valg”</span> (jávohis válljen). Sámegielat váhnemat eai hállan giellaválljema birra geainnage. Sii <em type="italic"><span type="quote">“Go ealáska, de lea váttis dápmat”</span> </em>71 dušše dárustišgohte mánáide dalán riegádeami maŋŋá. Atnen miellagiddevažžan guorahallat, ledjego seamma mekanismmat anus iežan dutkanguovllus dalle go dán dutkamuša váhneninformánttat dahke giellaválljema. </p>
<p>Dán dutkamuša jearahallamiin lea maid goalmmát joavku fárus, váhnemat geat eai hála sámegiela dahje hállet uhccán sámegiela. Dán joavkkus leat sihke sápmelaččat ja earát. Sin mánát gullet sihke Sámegiela 1, Sámegiela 2 ja Sámegiela 3 -jovkui. Atnen miellagiddevažžan guorahallat dáid váhnemiid oainnu ja rolla sámegiela sirdáseames mánáide. Mun lean daid váhnemiid guovdu guorahallan deaivvadeami sámegielain ja -kultuvrrain, ja mo sidjiide lea leamaš bajásgeassit mánáid guovttegielagin jos mánát máhttet sámegiela. Váhnemiin geain lea sámegielat guoibmi guhte ii leat sámástan mánáide, lean jearran háliidivččego ahte guoibmi livččii hállan mánáide sámegiela. Dávjá šattai dárbu čuovvulit dán gažaldaga, dannego giellaválljen lea leamaš váttis ášši dain ruovttuin.</p>
<p><em type="italic">Váhnemiid oainnut gielladillái </em></p>
<p>Vehádatgiela ceavzinnávccaide adnojuvvo maid dehálažžan, ahte leat ásahusat mat ovddidivčče vehádatgiela. Váhnemiin geat leat fárus jearahallamiin, leat vásáhusat dákkár ásahusain dutkanguovllus.</p>
<p>Mun atnen dehálažžan gullat váhnemiin oaiviliid das, man bures dát ásahusat ovddidit mánáid sámegiela. Danne lean jearahallamiin deattuhan váldit čielgasa váhnemiid oainnuid. Mo váhnemat vásihit sámegiela dili dutkanguovllus, eará olbmuid doaladumiid ja doarjaga go lea sáhka sámegiela sirdimis mánáide ja makkár doarjaga váhnemat leat ožžon ásahusain mat galggašedje nannet sámegiela ja doarjut máná sámegiela oččodeami ja oahpahallama? Lean maid jearran gažaldagaid main oažžu ovdan dan, makkárin váhnemat atnet sámegiela boahtteáiggi oppalaččat, dutkanguovllus ja ruovttubáikkis. Dáinna doivvošin iežan čielggadit muhtin beliid sámegiela subjektiiva ceavzinnávccain. <em type="bold">3.5 Gieddebargu ja giellageavaheapmi </em></p>
<p>Mun lean geavahan dan golbma giela gieddebarggus mat leat beaivválaš geavahusas dutkanguovllus: dáro-, sáme- ja suomagiela. Geavatlaččat dat mearkkaša ahte diehtojuohkin váhnemiidda skuvlaguorahallama birra lei golmma gillii. Váhnemat ožžo diehtoreivve <span type="quote">“Deanu nuoraid giellaguorahallan”</span> (mielddus 2) suoma- ja sámegillii Suoma bealde ja dáro- ja sámegillii Norgga bealde.</p>
<p>Gažadanskovvi (mielddus 1) maid geavahin skuvlaguorahallamis, lei ráhkaduvvon golmma gillii ja oahppit ožžo gažadanskovi oahpahusgillii nu ahte sámegielat luohkáid oahppit ožžo skovi sámegillii, <em type="italic"><span type="quote">“Go ealáska, de lea váttis dápmat”</span> </em>72 dárogielat oahpahusa oahppit ožžo skovi dárogillii ja suomagielat oahpahusa oahppit ožžo skovi suomagillii. Mun lean ieš jorgalan diehtoreivve ja skovi sámegielas dárogillii ja ámmátjorgaleaddji lea jorgalan sámegielas suomagillii. Ovtta skuvllas in čuvvon njuolggadusa ahte oahppit devde skovi oahpahusgillii. Skuvllas ledje dárogielat oahpahusa luohkás sihke dáro-, sáme- ja suomagielat oahppit. </p>
<p>Go ráhkkanin guorahallamii ovttas luohká oahpaheaddjiin, de oahpaheaddji dáhtui mu jearrat oahppiin guđemuš gillii sii háliidedje skovi. Mun mearridin čuovvut oahpaheaddji ávžžuhusa ja jerren oahppiin.</p>
<p>Dalle geavai nu ahte okta válljii suomagielat skovi, golmmas válljejedje sámegielat skovi ja čiežas dárogielat skovi.</p>
<p><em type="italic">Giellageavaheapmi luohkkálanjain </em></p>
<p>Mun hállen ieš sámegiela buot luohkáin gos sámegiella lei oahpahusgiellan, ja dárogiela dain luohkáin gos dárogiella lei oahpahusgiellan. Suomagiela luohkáin geavahin ámmátdulkka vaikko ieš birgešin suomagillii. Mun in hála suomagiela njuovžilit inge háliidan dan váikkuhit heittogit dutkanbohtosiidda ja danne oaivvildin ahte lei buoret geavahit dulkka. Dulkka geavahettiin vásihin ahte muhtin suomagielat oahpahusa oahppit eai dárbbašan dulkka. Dat baicce ieža gažadedje mu sámegillii dan sadjái go geavahedje dulkka. Nuppitges jerre suomagillii, muhto áddejedje mu vástádusa sámegillii nu bures ahte eai vuordán gullat, mo dulka jorgalii suomagillii ovdalgo jotke vástideames gažaldagaid.</p>
<p><em type="italic">Giellageavaheapmi kvalitatiivva jearahallamiin </em></p>
<p>Kvalitatiiva jearahallamiid várás ledjen maid ráhkadan diehtoreivve váhnemiidda <span type="quote">“Dieđut giellaguorahallamis Deanus”</span> ja miehtancealkámuša (mielddus 3 ja 4). Dáid dokumeanttaidge ledjen ieš čállán sámegillii, jorgalan dárogillii ja jorgalahttán suomagillii. Váhnenjearahallamiin sohpen váhnemiiguin giellageavaheames ovddalgihtii jos orui dasa dárbu. Dakkár dárbu lei dáid háviid go nubbi váhnen máhtii sámegiela ja nubbi ii. Oktii sohpen maid geavahit dulkka individuála váhnenjearahallamis ja dutkanjearahallan dahkkojuvvui sáme- ja suomagiela gaskasaš dulkomiin. Mun ledjen ieš soahpan jearahallama suomagielat váhneninformánttain dulkka haga, muhto informánta oaivvildii ahte moai dárbbašeimme dulkka, jos moai galggaime gulahallat albmaláhkai ja dan mun dohkkehin.</p>
<p>Golbma bárrajearahallama dahkkojuvvojedje sáme- ja dárogillii nu ahte nubbi váhnen vástidii dárogillii ja nubbi sámegillii. Váhnemat geat ieža eai sámástan, áddejedje sámegiela nu bures ahte lei vejolaš. Eará jearahallamat dahkkojuvvojedje juogo sámegillii dahje dárogillii. Guktii dárusteimmet joavkojearahallamis, muhto sámásteimme sámegielat váhnemiin jearahallama maŋŋá go jugaimet káfe. <em type="italic"><span type="quote">“Go ealáska, de lea váttis dápmat”</span> </em>73 </p>
<p><em type="italic">Kveanagiella ja/vai suomagiella </em></p>
<p>Deanu gielddas leat ássan kveanat 1700-logu rájes (Solbakk ja Vuolab 2001: 50) ja kveanagiella lea dohkkehuvvon sierra giellan Norggas (Lane 2011: 58). Liikká in leat skuvlaguorahallamis jearran kveanagiela máhtu ja geavaheami birra seammalahkái go dáro-, eaŋgals-, sáme- ja suomagiela birra.</p>
<p>Inge oaivvil ahte kveanagiella lea suomagiella dahje ahte dat ii livčče sierra giella. Mu válljema duohken leat moadde siva. Dutkanguovllu olbmot gohčodit maiddái kveanagiela suomagiellan. Lean dan fuopmášan gieddebarggus ja go lean čuvvon báikkálaš diskurssa media bokte. Skuvllasge lea oahpahus suomagielas nubbigiellan iige kveanagielas nubbigiellan. Danne árvvoštallen ahte skuvlaguorahallama informánttat leat vástidan suomagiela jos ieža, váhnemat dahje áhku guovttos leat hállan kveanagiela dahje suomagiela. Informánttain lei maid vejolašvuohta merket ahte soames hálai eará giela, ja čilget ahte eará giella lei kveanagiella. Ii oktage leat merken gažadanskovvái ahte ieš, váhnemat dahje áhku guovttos hállet kveanagiela. <em type="bold">3.6 Ehtalaš árvvoštallamat </em></p>
<p>Dán dutkamuša fáddá ja metodat buktet ehtalaš árvvoštallamiid ja ehtalaš válljemiid guovddážii.</p>
<p>Dutkamuššii mihtilmas áššit leat ahte dutkamuš dahkkojuvvui Sámi guovllus. Sámegiella ja etnihkalaš identitehta leat guovddáš fáttát dutkamušas. Eanaš informánttatge leat mánát ja vuollel 16-jahkásaš nuorat. Dáin informánttain lean gažadan giellamáhtu, giellageavaheami, etnihkalaš identitehta ja goalmmát olbmuid birra geain ii leat jerron lohpi. Mun lean jearran maid váhnemiin sensitiiva gažaldagaid giellaválljema ja giellageavaheami birra bearrašis. Visot namuhuvvon áššiid dihte dutkamuša ehtalaš árvvoštallamat šaddet dehálažžan. Lea dárbu árvvoštallat ehtalaš beliid olles dutkanproseassas sihke dutkančuolmma ásaheames, gažadanskovi ja jearahallanofelaččaid hábmemis ja guorahallamiid čađaheames skuvllain ja ruovttuin. Maiddái dutkamušraportta čállimii leat čielga gáibádusat informánttaid anonymitehta doallama dáfus. Dan dihte lea maid dárbu árvvoštallat ehtalaš beliid.</p>
<p><em type="italic">Ehtalaš gáibádusaid gáldut, dutkanlobit ja lágat </em></p>
<p>Dutkamuša ehtalaš beliid árvvoštallamis lea leamaš guovddáš dokumeanta <em type="italic">Forskningsetiske </em><em type="italic">retningslinjer for samfunnsvitenskap, humaniora, juss og teologi </em>(Forskningsetiske komiteer 2006). </p>
<p>Nubbi dehálaš gáldu lea leamaš raporta semináras <span type="quote">“Samisk forskning og forskningsetikk”</span> (Forskningsetiske komiteer 2002) mas dutkit guorahallet sámi dutkama ja dán dutkama ehtalaš <em type="italic"><span type="quote">“Go ealáska, de lea váttis dápmat”</span> </em>74 erenoamášvuođa. Čielga gáibádusat dutkamuša čađaheapmái bohtet maid ovdan dutkanlobiin maid </p>
<p><em type="italic">Norgga servodatdieđalaš diehtobálvalusa Dutkamiid persovdnasuodjalanáittardeaddji </em><em type="italic">6 </em>lea addán mu dutkamušaid várás. Dákkár lobiid lean sierra háhkan ja ožžon skuvladutkanprošektii (Namtvedt Kvalheim ja Tenold 2008) ja kvalitatiiva jearahallamiidda (Henrichsen ja Somby 2009). Suoma bealde hálddaša </p>
<p><em type="italic">Diehtosuodjalanáittardeaddji doaimmahat </em>7 diehtosuodjalanlágaid ja árvvoštallá dutkanprošeavttaid persovdnasuodjaleami dárbbuid. Doaimmahat lea vástidan mu čálalaš gažaldahkii, ahte ii leat dárbu ohcat dutkanlobiid čađahit mu dutkamušaid Suoma bealde, muhto doaimmahat bidjá eaktun ahte dutkkadettiinan čuovun Suoma diehtosuodjalanlága ja eará Suoma lágaid (Rasmussen 2008; </p>
<p>Diehtosuodjalanáittardeaddji 2008a; 2008b). </p>
<p><em type="italic">Skuvlaguorahallama lobit </em></p>
<p>Norgga servodatdieđalaš diehtobálvalusa dutkamiid persovdnasuodjaleaddji fertii árvvoštallat skuvlaguorahallama dan sivas, go geavahin nammalisttuid mat čatnet persovdnadieđuid dihto olbmuide, dannego lean čoaggán dieđuid olbmuid etnihkalaš identitehta birra ja informánttain háhkan goalmmát olbmo birra sensitiiva dieđuid. Persovdnaáittardeaddji attii lobi čađahit dutkama daid eavttuiguin, ahte attán dárkilis dieđuid dutkamuša birra váhnemiidda ovdal skuvlaguorahallama ja ahte váhnemat addet čálalaš lobi mánáide searvat guorahallamii. (Namtvedt Kvalheim ja Tenold 2008.) Dáid gáibádusaid lean čuvvon. Mun juhken dieđuid váhnemiidda reivves <span type="quote">“Deanu nuoraid giellaguorahallan”</span> (mielddus nr 2).</p>
<p>Reivve oassin lei miehtancealkámuš mainna váhnemat galge čálalaččat dohkkehit, ahte mánát serve guorahallamii. Dušše mánát geat ledje ruovttus ožžon dákkár čálalaš lobi, leat oassálastán skuvlaguorahallamii. Persovdnasuodjaleaddji gáibádusa mielde lean duššadan nammalisttuid mat sáhttet čatnat ovttaskas olbmuid dihto persovdnadieđuide. Skuvlaguorahallan lea fas geavatlaččat čađahuvvon gieldda skuvllain skuvllaáigge. Danne lei dárbu háhkat lobi báikkálaš skuvlaeiseválddiin maid. Mun lean čálalaččat ohcan lobi čađahit skuvlaguorahallama Ohcejoga ja Deanu gielddain. 8 6 Personvernombud for forskning ved Norsk samfunnsvitenskapelig datatjeneste 7 Tietosuojavaltuutetun toimisto 8 Ohcejoga gieldda rektor ja čuvgehusdoaimma jođiheaddji Arja Alaraudanjoki ja Deanu gieldda bajásšaddanhoavda Geir Tvare leaba addán dakkár lobi <em type="italic"><span type="quote">“Go ealáska, de lea váttis dápmat”</span> </em>75 </p>
<p><em type="italic">Dutkamušas dieđut ruovttoluotta </em></p>
<p>Sámiid ja álgoálbmogiid diskurssas lea dávjá leamaš guovddážis dat, ahte servodat galgá oažžut juoidá ruovttoluotta go dutkit guorahallet servodaga ja dan ássiid. Dutki ii galgga dušše viežžat dieđuid. Son galgá maid ovttasbargat servodagain ja juogadit dieđuid servodaga lahtuiguin. (Gč. omd. Smith 1999: 24 <em type="italic">– </em>25; Bull 2002: 18.) Mu mielas lea dutkiin morálalaš geatnegasvuohta čuovvut dákkár gáibádusa. </p>
<p>Danne lohpidin váhnemiidda ja skuvllaid jođiheaddjiide ja oahpaheaddjiide, ahte boađán ruovttoluotta muitalit skuvlaguorahallama bohtosiid birra jos sii háliidit dan. Mun namuhin dán vejolašvuođa juo diehtoreivves váhnemiidda ovdal guorahallama:</p>
<p><em type="italic">Jos lea beroštupmi, de boađášin maŋŋá muitalit bohtosiid oahppiide, oahpaheaddjiide ja didjiide </em><em type="italic">váhnemiidda </em>(Deanu nuoraid giellaguorahallan 2008. mielddus nr 2). </p>
<p>Mun dikten skuvllaid jođiheaddjiid válljet diehtojuohkindilálašvuođa hámi. Okta skuvla bovdii mu boahtit oahpaheaddjiidčoahkkimii (Sirpmá skuvla), guokte skuvlla bovdejedje mu váhnenčoahkkimii (Deanu sámeskuvla ja Ohcejohnjálmmi skuvla) ja Ohcejoga rektor bovdii mu maid oahpaheaddjiid skuvlenbeaivái, masa serve oahpaheaddjit gieldda golmma vuođđoskuvllas ja logahagas. Čoahkkimiid oassálastit bukte olu kommentáraid ja gažadedje viššalit dutkamuša birra. Máŋgii bođii ovdan ahte sii atne dutkamuša dehálažžan, ja dat movttiidahtii mu. Seammás ledje dát čoahkkimat oassin dutkanproseassas mii ráhkkanahtii mu kvalitatiiva jearahallamiidda váhnemiiguin go gullen mas olbmot beroštit ja maid sii smihttet guovllu gielladili birra.</p>
<p><em type="italic">Kvalitatiiva dutkamuša lobit </em></p>
<p>Norgga dutkamiid persovdnasuodjalanáittardeaddji lea addán lobi čađahit kvalitatiiva jearahallamiid maid (Henrichsen ja Somby 2009). Lei dárbu háhkat dutkanlobi, dannego geavahin jietnabáddenmášiinna ja báddejin buot kvalitatiiva jearahallamiid. Maŋŋá lean littereren jearahallamiid dihtorii. Persovdnasuodjaleaddji bijai eaktun, ahte juogán dárkilis dieđuid dutkamuša birra ovddalgihtii informánttaide, ja váhnemat galge čállit vuollái miehtancealkámuša mas adde lobi geavahit iežaset ja mánáideaset addin dieđuid dieđalaš barggus. Fertejin maid anonymiseret informánttaid ja duššadit jietnabáddemiid ja nammalisttuid prošeavtta loahpas. Transkripšuvnnain galggai sihkkut dahje earáláhkai čállit dieđuid maiguin sáhttá mohkiid bokte guorrat olbmuid identitehta. Mun lean čuvvon dáid gáibádusaid bienasta bitnii. Váhnemat geat serve kvalitatiiva jearahallamiidda, leat ožžon dieđuid <em type="italic"><span type="quote">“Go ealáska, de lea váttis dápmat”</span> </em>76 kvalitatiiva dutkamuša birra sierra reivves <span type="quote">“Dieđut giellaguorahallamis Deanus”</span> (mielddus 3). Sii leat maid čállán vuollái miehtancealkámuša oassálastit dutkanprošektii giela birra (mielddus 4). Mun lean duššadan jietnabáddemiid ja nuppástahttán transkripšuvnnaid nu ahte olbmuid identitehta ii boađe oidnosii. Nákkosgirjji čáledettiin lean fas anonymiseren informánttaid. <em type="italic"><span type="quote">“Go ealáska, de lea váttis dápmat”</span> </em>77 <em type="bold">4 Sámegiela ceavzinnávccat dutkanguovllus </em><em type="bold">4.1 Ceavzinnávccaid guorahallan dokumeantaanaliissain </em></p>
<p>Dán kapihttalis guorahalan sámegiela objektiiva ceavzinnávccaid mákrodásis, sámi servodatdásis ja mesodásis (gč. maiddái kapihttala 2.4). Kapihttala dutkanmetoda lea ovddimusat dokumeantaanaliisa (gč. maiddái kapihttala 3.2). Objektiiva ceavzinnávccaid dutkkadettiin geahččalan váldit čielgasa, makkár rámmaeavttut leat sámegiela buolvvaidgaskasaš sirdáseames ja sámegiela ealáskahttimis dutkanáigodagas jagiid 2008–09. Mun guorahalan riikkaidgaskasaš soahpamušaid ja almmolaš čielggadusaid ja mearrádusaid. Mun dutkkan Suoma ja Norgga Vuođđolágaid ja eará lágaid mat váikkuhit sámegiela geavaheapmái. Mun guorahalan Suoma ja Norgga statistihkkaguovddážiid veahkadagaid dieđuid ja analyseren demográfalaš nuppástusaid dutkanguovllus. Dokumeantaanaliissas geavahan maid juridihkka- ja servodatdutkiid dutkamušaid oktan ovddit giellasosiologalaš dutkamušaiguin. Muhtimin lean háhkan lasi dárbbašlaš dieđuid áššejearahallamiiguin maiguin dievasmahtán dokumeanttaid dieđuid. Áššejearahallamiid fáktadieđuid lean fidnen olbmuin geat virggi dahje beroštumiid bokte dovdet dihto áššiid.</p>
<p><em type="italic">Servodatlaš proseassaid dutkan </em></p>
<p>Sámegiela objektiiva ceavzinnávccat bohtet ovdan go dutká earret eará, makkár vuoigatvuođat ja vejolašvuođat sámegielagiin leat geavahit sámegiela almmolašvuođas, skuvllain ja mánáidgárddiin. Dasa gullet maid demográfalaš dieđut sámegiela hálliid loguin ja hálliidjoavkku ahkepyramiidain. Sámegiela objektiiva ceavzinnávccat leat dutkanáigodagas moanaid servodatlaš proseassaid boađus. Mákrodási dehálaš proseassat leat stáhtaid assimilerenpolitihka loahpaheapmi ja almmolaš politihka nuppástuvvan sámegiela ovddideaddjin. Riikkadási politihka nuppástusat leat dáhpáhuvvan vuorrováikkuhusas riikkaidgaskasaš olmmošvuoigatvuođa ovddidemiin ja sápmelaččaid politihkalaš gáibádusaiguin. (Aarseth 2006; Lehtola 2012.) Mun fuopmášahtán riikkaidgaskasaš dási ovdáneami, muhto in guorahala dárkilit, mo riikkaidgaskasaš soahpamušat leat váikkuhan sáhkavuloš riikkaid sámepolitihkkii. Sivvan dasa lea ahte mun in deattut, manne dálá politihkka lea nugo lea.</p>
<p>Sámi servodatdásis leat maid dáhpáhuvvan proseassat mat váikkuhit sámegiela objektiiva ceavzinnávccaide. Dat proseassat leat sápmelaččaid iežaset organiseren sámi álbmot válljen orgánain, sámi ásahusaid ja sámegiela infrastruktuvrra huksen ja nannen. Mesodásis, dán dutkamuša guovtti <em type="italic"><span type="quote">“Go ealáska, de lea váttis dápmat”</span> </em>78 gielddas, leat maid servodatlaš proseassat dáhpáhuvvan mákrodási sámepolitihka nuppástusaid geažil. </p>
<p>Mun dutkkan mo ođđa sámepolitihkka čađahuvvo almmolaš ásahusain, skuvllain ja mánáidgárddiin ja mo ođđa sámepolitihkka váikkuha bargoeallimii ja giellageavaheapmái bargoeallimis. Mun bijan maid deattu muhtin fáktoriidda mat váikkuhit sámegiela ceavzinnávccaide dutkanguovllus dego guovllu geografiija, demografiija ja dan nuppástusat. Dán oasis geavahan dokumeantaanaliissa ja áššejearahallamiid lassin maiddái gieddebarggu logga ja muhtin dieđuid skuvlaguorahallamis ja kvalitatiiva jearahallamiin. Sihke mákro, sámi servodat- ja mesodási proseassat vedjet váikkuhit sihke sámegiela objektiiva ja subjektiiva ceavzinnávccaide dutkanguovllus, muhto dán kapihttalis gidden fuopmášumi objektiiva ceavzinnávccaide. <em type="bold">4.2 Mákrodási rámmaeavttut </em><em type="bold">4.2.1 Riikkaidgaskasaš soahpamušat </em></p>
<p>Riikkaidgaskasaš politihkas mearridit iešguđetlágan soahpamušaid bokte unnimus standárddaid ovttaskas riikkaid siskkáldas politihkkii, ja vurdet riikka čuovvut daid soahpamušaid maid riika ieš lea dohkkehan. Dan dihte riikkaidgaskasaš vehádat- ja álgoálbmotpolitihkka váikkuha maid riikkaid sámepolitihkkii. Riikkaidgaskasaš olmmošvuoigatvuođain maid riikkat ásahedje 2. máilmmesoađi maŋŋá</p>
<p>Ovttastuvvan Našuvnnain, lea prinsihppan ahte buot olbmot galget leat friddja ja ahte dain leat ovttalágan olmmošlaš vuoigatvuođat ja árvu. Guovddážis riikkaidgaskasaš soahpamušain lea, ahte stáhtat galget jávkadit buotlágan vealaheami čearddalaš, kultuvrralaš, oskkolaš ja gielalaš vehádagaid vuostá9. (Eide 2007: 44.) Stáhtain main lea sáhka dán dutkamušas, Norggas ja Suomas, lea áigumuš doaibmat riikkaidgaskasaš álbmotrievtti mielde, ja adnojuvvojit dávjá ovdagovvan earáide olmmošvuoigatvuođaid ovddideames. Dattetge Suopma ii leat ratifiseren ILO-soahpamuša nr 169 álgoálbmogiid ja čearddalaš álbmogiid birra, vaikko Norga lea dan ratifiseren 1980-logu loahpas. ILO-konvenšuvnnas nannejuvvo ahte galgá váldit vuhtii álgoálbmogiid iešstivrengáibádusaid, kollektiiva 9 ON:a Olmmošvuoigatvuođaid oppamáilmmálaš julggaštus 1948; Álbmotgoddima konvenšuvdna 1948; Nállevealaheami konvenšuvdna 1965; Riikkaidgaskasaš siviila ja politihkalaš vuoigatvuođaid konventa 1966; Riikkaidgaskasaš ekonomalaš, sosiála ja kultuvrralaš vuoigatvuođaid konventa 1966; Nissoniid vealaheami konvenšuvdna 1979: Biinnideami konvenšuvdna 1984: Mánáid konvenšuvdna 1989 ja Sisafárrejeaddji bargiid konvenšuvdna 1990. <em type="italic"><span type="quote">“Go ealáska, de lea váttis dápmat”</span> </em>79 vuoigatvuođaid ja vuoigatvuođa álgoálbmotkultuvrra mielde heivehuvvon oahpahussii (Eide 2007: 46). </p>
<p>Konvenšuvdna geatnegahttá stáhtaid addit lohkan- ja čállinoahpahusa álgoálbmotmánáide eatnigillii dahje dan gillii maid dat joavku geavaha eanemus masa sii gullet. Jus dat ii leat geavatlaččat vejolaš, de ovddasvástideaddji eiseválddit galget ráđđádallat dáiguin álbmogiiguin dán ulbmila joksandoaimmaid birra (ILO-konvenšuvnna artihkal 28.1).</p>
<p>Guktot stáhtat leat dohkkehan ON:a jagi 1992 julggaštusa <em type="italic">Rights of Persons Belonging to National or </em></p>
<p><em type="italic">Ethnic, Religious and Linguistic Minorities, </em>man vuosttaš artihkkalis gáibiduvvo ahte stáhtat galget suodjalit etnihkalaš, kultuvrralaš, oskkolaš ja gielalaš vehádagaid leahkima ja identitehta stáhtaid iežaset territoriijain. Dasa lassin stáhtat galget láhčit diliid nu ahte vehádat sáhttá ovddidit iežas identitehta. </p>
<p>Norga ja Suopma leat maid dohkkehan ON:a Álgoálbmogiid vuoigatvuođaid julggaštusa, mas nannejuvvo kollektiiva, gielalaš ja kultuvrralaš vuoigatvuohta (Åhrén 2007: 115). Julggaštusa 14. artihkkalis nannejuvvo álgoálbmogiid vuoigatvuohta ásahit ja hálddašit iežaset oahpahusvuogádaga mas addet oahpahusa iežaset gillii dakkár vuogi mielde mii heive sin kultuvrii ja oahpahanmállii.</p>
<p><em type="italic">Eurohpálaš soahpamušat </em></p>
<p>Sihke Suopma ja Norga leat fárus Eurohpá Ráđis man deháleamos riikkaidgaskasaš soahpamuš vehádatgielaid hárrái lea Eurohpálaš regionála ja vehádagaid gielaid vuođđogirji10. Vuođđogirji bođii fápmui goappašiid riikkain 1998. Vuođđogirjji nuppi ja goalmmát oasis stáhtat sáhttet válljet, man nana vuoigatvuođaid dat addet gielalaš vehádagaide. Sihke Norga ja Suopma leat válljen dáhkidit oahpahusa sámegillii ja sámegiela oahpahusa ovdaskuvllas, vuođđooahpahusas, joatkkaoahpahusas ja universitehta dásis. Dat leat maid geatnegahttán iežaset geavahit sámegiela mediain ja báikkálaš ja regionála hálddahusas, diggevuogádagas ja dearvvasvuođa suorggis. (Eurohpá Ráđđi 2011: 1–3.) </p>
<p><em type="italic">Davviriikkalaš soahpamušat </em></p>
<p>Davviriikkalaš giellakonvenšuvdna mii sihkkarastá davviriikkaid ássiide vuoigatvuođa geavahit iežaset eatnigiela go leat oktavuođas nuppiid riikkaid eiseválddiiguin, lea leamaš fámus juo 1987 rájes 10 European Charter for Regional or Minority Languages. Dasa lassin lea Suopma ratifiseren <span type="quote">“Framework Convention for the Protection of National Minorities”</span> sámegiela buohta. <em type="italic"><span type="quote">“Go ealáska, de lea váttis dápmat”</span> </em>80 (Davviriikkaid ministtarráđđi 1981). Easkka 2006 gustogođii ođđa davviriikkalaš giellajulggaštus maiddái sámegielagiidda. Dalle addojuvvui ruonáeatnangillii ja sámegiela variánttaide stáhtus servodatguoddi giellan. Julggaštusa mielde davviriikkalaš giellapolitihkas lea ovddasvástádus máilmmiservodaga ovdii erenoamážit daid gielaid beales, mat eai leat gostege našuvnnalaš gielat, vai dat gielat ain ellet ja ahtanuššet ja vai buot vehádatgielat bissot ain geavahusas. (Davviriikkaid ministtarráđđi 2007: 71.) </p>
<p>Norgga, Suoma ja Ruoŧa ráđđehusat ja Sámedikkit leat ráđđádallan dutkanáigodagas Davviriikkalaš</p>
<p>Sámekonvenšuvnna teavstta birra. Konvenšuvnnas leat gieđahallan earret eará sápmelaččaid stáhtusa riikkaid láhkavuogádagas, eananvuoigatvuođaid, sápmelaččaid gielalaš vuoigatvuođaid ja oahpahusáššiid (Smith 2006). Soahpamuša teavsttas oassebeliin ii lean vel 2012 ovttamielalašvuohta. <em type="bold">4.2.2 Geahčastat sámegiela ovddeš sajádahkii </em></p>
<p>Lea váttis áddet sámegiela dálá dili, jos ii dovdda sámi historjjá. Historjjálaš áššithan leat váikkuhan sápmelaččaid stáhtusii servodagas, olmmošjoavkku eallimii ja giellageavaheapmái. Sámi historjjá mearkkašahtti heajudeaddji áššit leat leamaš kolonialisma, mišuneren, stáhtafámuid soađit ja vealaheaddji giella- ja skuvlapolitihkka (Hansen ja Olsen 2004; Lehtola 2012). Dát áššit leat váikkuhan sámegiela ceavzinnávccaidege. Giellamolsun álggii Sámis ovddeš áiggi politihkalaš dili dihte, ja dákkár historjjálaš duohtavuođat sáhttet ain váikkuhit sámegiela ceavzinnávccaide. Lea vejolaš ahte historjjálaš dáhpáhusat čuhcet olbmuid jáhkuide ja historjjálaš duohtavuohta lea, ahte oassi sápmelaččain ii máhte šat sámegiela. Dannego oahpahusa giella ja sisdoallu leat dehálaš oasit dán dutkamušas, mun dutkkan mo sápmelaččaid skuvladilli lea nuppástuvvan ja čilgen mo dilli lea dutkanáigodagas.</p>
<p><em type="italic">Assimilerenpolitihka álgu ja loahppa </em></p>
<p>Norgga stáhta čavgii dáruiduhttinpolitihka 1800-logu loahpas. Sámegiela geavaheapmi skuvllas ii lean ollásit gildojuvvon, muhto 1880 rájes lei lohpi geavahit sámegiela dušše veahkkegiellan seahkálasgiellaguovllus ( <em type="italic">Loven om folkeskolen på Landet </em>, dás Aikio-Puoskari mielde 2001: 212). Suomas daddjui fas jagi 1921 <em type="italic">Laki 7-vuotiaana alkavasta ja 13-vuotiaana päättyvästä oppivelvollisuudesta, </em>ahte oahpahusgielat Suomas ledje suoma- ja ruoŧagiella (Aikio-Puoskari 2001: 137–144). Nuppi máilmmesoađi loahpa rájes ii lean šat áigeguovdil ovddidit politihka mas anii nuppi álbmoga nuppi buorebun (Stordahl 1993:3) ja stáhtat álge gulul nuppástuhttit iežaset sámepolitihka (gč. omd. Aarseth 2006; Minde 2005; Lehtola 2010; 2012). Sihke Norggas ja Suomas dahke láhkanuppástusat vejolažžan <em type="italic"><span type="quote">“Go ealáska, de lea váttis dápmat”</span> </em>81 addit oahpahusa sámegillii juo 1950-logu loahpa rájes ( <em type="italic">Kansakoululaki § 8 </em>ja <em type="italic">Kansakouluasetus § 9 </em>1957 dás Aikio-Puoskari mielde 2001:145; <em type="italic">Lov om folkeskolen </em>1959 § 37. 8. čuokkis. Dás Aarseth mielde 2006: 32). </p>
<p><em type="italic">Sámegielat skuvlla njoazes ovddideapmi </em></p>
<p>Aarseth fuopmáša dattetge ahte mearrádusas geavahit sámegiela skuvllas lei uhccán geavatlaš mearkkašupmi. Su mielas bargu sámegiela ovddideapmin lei dan áigge vuostehágolaš ja aziheapme (2006: 32). Dat boahtá maid ovdan das ahte ádjánii ovcci jagi 1959 rájes ovdalgo sámegiella šattai skuvlafágan Deanu gielddas ja 19 jagi dan rájes go šattai lobálaš oahpahit sámegillii gitta dassážii go</p>
<p>Deanu gielddas álggahuvvui oahpahus sámegillii. Deanus álggahuvvui oahpahus sámegielas 1968 ja oahpahus sámegillii čakčat 1978 (Anti 2011). Ohcejoga gildiige jagi 1957 álbmotskuvlaláhka ( <em type="italic">Kansakoululaki </em>) ii buktán dalánaga stuorra nuppástusa. 1970-logu álggus ii lean oahpahus ovttage skuvllas sámegillii, ja sámegiella oahppoávnnasin oahpahuvvui ovtta-guokte diimmu vahkus. </p>
<p>Váttisvuohtan lei maid ahte sámegiella váillui oahppoplána oahppoávnnaslogahallamis ja dat lei báhcán čilgekeahttá oahpahuslágas. Dattetge stuorát nuppástusat dáhpáhuvve Ohcejogas 1970-logu áigge. 1980-logu álggus lei vuolledásis oahpahus sámegillii, ja sámegiella oahpahuvvui sihke eatnigiellan ja guoktin vierrogiellavariántan: eaktodáhtolažžan ja válljenávnnasin (vapaaehtoinen ja valinnaisaine).</p>
<p>Eanaš oahpahus badjedásis lei dattetge ain suomagillii. (Aikio-Puoskari 2001: 185–190.) Ovdamearkan das ahte politihkka nuppástuvai hihtásit anán maid dan, ahte ii oktage váhneninformánta dán dutkamušas leat ožžon oahpahusa sámegillii vuođđoskuvllas vaikko eanaš váhnemat leat riegádan 1960- ja 70-logus. <em type="bold">4.2.3 Sápmelaččaid juridihkalaš stáhtus </em></p>
<p>Riikkaidgaskasaš soahpamušat addet rámmaid, maid mielde stáhtat huksejit iežaset láhkavuogádaga dahje nuppástuhttet lágaid. Muhtin soahpamuššlájat geatnegahttet stáhtaid muhttit politihka, muhtin soahpamuššlájat ávžžuhit stáhtaid čuovvut soahpamuša. Stáhta láhkavuogádagas leat fas lágat mat čájehit sápmelaččaid stáhtusa sáhkavuloš riikkain, ja nuppit lágat stivrejit sámegiela geavaheami almmolaš giellašiljuin. Láhkaguorahallama bokte ii sáhte oažžut dievaslaš gova mákrodási dilis, muhto lágain ja lágaide gulli njuolggadusain sáhttet boahtit ovdan muhtin miellagiddevaš doaladumit ja oainnut sápmelaččaid ja sámegiela hárrái Norggas ja Suomas. Dát vuollekapihtal lea muhtin muddui huksejuvvon <em type="italic"><span type="quote">“Go ealáska, de lea váttis dápmat”</span> </em>82 mu váldofágabarggu vuođul (Rasmussen 2005). Todal dieđuid mielde ollu gáibádusat maid sámi lihkadus lei ovddidan, ledje ollašuhttojuvvon 1990-logu álggus Norggas (2002: 68). Politihkalaš nuppástusat ledje nu stuorrát ahte sáhttá gohčodit dan paradigmamolsumin. Corson fuopmášahttá (1997: 80) ahte Norgga riikkadási giellapolitihkka sámi álbmoga várás, lea viidámusaid ja beaktilepmosiid gaskkas olles máilmmis: </p>
<p><em type="italic">Norway’s language policies. Developed at national level for the Sámi people, are among the </em><em type="italic">most comprehensive and the most effective in the world. </em>(Corson 1997: 80) </p>
<p>Suomasge lea leamaš sullii seammalágan ovdáneapmi go Norggas. Politihkka sápmelaččaid ja sámegiela guovdu nuppástuvai nu ahte stáhta ovddidišgođii sámegiela eandalit sápmelaččaid ruovttuguovllus gosa</p>
<p>Ohcejoga gielda gullá. (Aikio et al. 1994; Aikio-Puoskari ja Pentikäinen 2001; Lehtola 2005; 2012.) Mánát ja nuorat geat leat informántan dán dutkamušas, leat bajásšaddan ođđa politihka áigge. Váhnemat fas leat bajásšaddan dan áigge, goas stáhtaid politihkka ii ovddidan sámegiela álggage dahje goit ii nu čielgasit go 1990-logu rájes. Mun guorahalan 6. kapihttalis, man muddui ođđa sámepolitihkka lea váikkuhan váhnemiid giellaválljemii mánáide.</p>
<p><em type="italic">Vuođđoláhka </em></p>
<p>Sihke Norgga ja Suoma sápmelaččaid sajádat lea namuhuvvon Vuođđolágas. Suomas sápmelaččaid stáhtus lea riikka áidna álgoálbmot, ja sápmelaččain lea vuoigatvuohta doalahit ja ovddidit iežaset giela ja kultuvrra (Vuođđoláhka 731/1999 §17). Norgga Vuođđolágas fas daddjo ahte stáhta eiseválddiid ovddasvástádus lea láhčit dili nu ahte sápmelaččat sáhttet sihkkarastit ja ovddidit iežaset giela, kultuvrra ja servodateallima (Vuođđoláhka § 110 A). Dasa lassin Norga lea dohkkehan sápmelaččaid álgoálbmogin go sápmelaččaid hárrái dohkkehii ILO-konvenšuvnna nr 169.</p>
<p><em type="italic">Sámediggelágat </em></p>
<p>Sihke Norgii ja Supmii leat Sámedikkit ásahuvvon álbmot válljen orgánan riikkaid parlameanttaid mearrádusaid bokte. Sámedikkit sáhttet loktet ovdan buot áššiid maid ieža atnet dehálažžan sámi álbmogii (Láhka Sámedikki ja eará sámi vuoigatvuođaid birra nr 56 1987; Sámediggeláhka 974/1995). <em type="italic"><span type="quote">“Go ealáska, de lea váttis dápmat”</span> </em>83 </p>
<p><em type="italic">Sámi giellalágat </em></p>
<p>Sihke Norgga ja Suoma stáhtat leat dohkkehan sámi giellalága. Norggas lea <span type="quote">“giellaláhka”</span> goalmmát kapihtal <span type="quote">“Lágas Sámedikki ja eará sámi vuoigatvuođaid birra”</span> (Norgga Sámelága 3. kap. nr 78 1990). Lága mielde sámegiella ja dárogiella leat dássálagaid sámegiela hálddašanguovllus. Láhka addáge erenoamáš gielalaš vuoigatvuođaid sámegiela hálddašanguovllu ássiide. Deanu gielda gullá sámegiela hálddašanguvlui. Suomas lea <span type="quote">“Láhka sámegiela geavaheamis eiseválddiin”</span> (516/1991) doaibman 1992 rájes gitta dassážii go Sámi giellaláhka bođii ovddeš lága sadjái 2004 (Sámi giellaláhka 1086/2003). Láhka addá sápmelaččaide vuoigatvuođa geavahit sámegiela eiseválddiiguin sápmelaččaid ruovttuguovllus.</p>
<p>Ohcejohka gullá ruovttuguvlui, ja doppe lea sámegiella leamaš almmolaš giellan jagi 1992 rájes.</p>
<p>Sámegiela hálddašanguovllus ja sápmelaččaid ruovttuguovllus lea sámegiella almmolaš giellan bálddalaga dárogielain dahje suomagielain. Giellalágaid mielde gielddas ja eará almmolaš ásahusain mat doibmet dán guovtti gielddas, lea geatnegasvuohta vástidit reivviide sámegillii, dieđihit álbmogii sámegillii ja bálvalit álbmoga njálmmálaččat sámegillii. Dat geatnegasvuohta gusto earret eará gieldda hálddahussii, duopmostullui, dearvvasvuohtaásahusaide, oahppoásahusaide ja girkui. Maiddái eará almmolaš ásahusat dego politiija, tuollu, ealáhat-/oadjoásahusat ja vearrodoaimmahagat galget bálvalit álbmoga sámegillii. Goappáge riikkas lea virgeolbmuin vuoigatvuohta oažžut virgelobi bálkkáin háhkat alcceset sámegiela máhtu jos barggus dárbbašit dan. (Norgga Sámelága 3. kap. 1990; Sámi giellaláhka 1086/2003.) Buohtastaddama dihte lea veara namuhit, mo Suopma lea suodjalan nuppi gielalaš vehádaga, ruoŧagielat veahkadaga Suomas. Ruoŧagiela stáhtus Suoma vuođđolágas (731/1999 §17) lea nationála giella seamma dásis go suomagiella.</p>
<p><em type="italic">Oahpahuslágat </em></p>
<p>Mánát ja nuorat geat leat fárus dán guorahallamis, leat riegádan áigodagas 1992–98 ja sii álge skuvlii áigodagas 1998–2005. Norgga ja Suoma oahpahuslágat stivrejit vejolašvuođa fidnet oahpahusa sámegillii ja sámegielas. Sihke Norgga ja Suoma oahpahuslágat namuhit erenoamážit sámegiela oahpahusa ovdaskuvllas, vuođđoskuvllas ja joatkkaskuvllas. (Oahpahusláhka 1999 nr 61 § 6-2;</p>
<p>Perusopetuslaki 628/1998 § 10.1; Lukiolaki 629/1998 § 6.1.) Dát lágat addet vuoigatvuođa vuođđoskuvlaoahppiide sihke sámegiela hálddašanguovllus ja sápmelaččaid ruovttuguovllus oažžut oahpahusa sámegillii ja oahpahusa sámegielas. Okta mearkkašahtti erohus lea dattetge riikkaid oahpahuslágain. Norggas lea vuođđoskuvlaoahppiin vuoigatvuohta oažžut buot oahpahusa sámegillii.</p>
<p>Suomas lea vuoigatvuohta oažžut váldooasi vuođđooahpahusas sámegillii. (Oahpahusláhka § 6-2; <em type="italic"><span type="quote">“Go ealáska, de lea váttis dápmat”</span> </em>84 </p>
<p>Perusopetuslaki § 10.) Geavatlaččat sáhttá Suomas maid addit buot vuođđooahpahusa sámegillii, muhto vuoigatvuohta dasa ii leat lágain nannejuvvon. Dán áššisge lea ruoŧagielat vehádagas nannosut vuoigatvuođat go sámegielagiin Suomas. Visot oahpahus galgá leat ruoŧagillii (Perusopetuslaki 1999/1288 § 10), ja oahpahus lágiduvvo sierra ruoŧagielat skuvllain. </p>
<p><em type="italic">Kunta, jossa on sekä suomen- että ruotsinkielisiä asukkaita, on velvollinen järjestämään perusopetuksen ja esiopetuksen erikseen kumpaakin kieliryhmää varten. </em>(Perusopetuslaki 1999/1288 § 10) </p>
<p><em type="italic">Mánáidgárdelágat </em>Jos mánát ja nuorat geat leat fárus skuvlaguorahallamis leat leamaš mánáidgárddis, de dat dáhpáhuvai áigodagas 1993–2004. Norggas lei daid informánttaid guovdu eanaš áigge fámus jagi 1995 mánáidgárdeláhka. Lágas daddjo ahte Norggas galget mánáidgárddit sámi mánáid várás vuođđuduvvat sámi gillii ja kultuvrii sámi guovlluin (Lov om barnehager nr 19 1995). Ođđa lágas mii bođii 2005 (Lov om barnehager nr 64 2005) daddjo fas, ahte mánáidgárdi galgá vuhtiiváldit sámemánáid giela ja kultuvrra (§ 2). Ođđa lága gávccát paragráfa mielde lea sámeguovllu gielddain ovddasvástádus fállat mánáide mánáidgárdefálaldaga man vuođđun lea sámegiella ja -kultuvra. Eará gielddain dilli galgá láhččojuvvot nu ahte sámi mánáid iežaset giela ja kultuvrra sáhttá sihkkarastit ja ovddidit: </p>
<p><em type="italic">Kommunen har ansvaret for at barnehagetilbudet til samiske barn i samiske distrikt bygger på </em><em type="italic">samisk språk og kultur. I øvrige kommuner skal forholdene legges til rette for at samiske barn </em><em type="italic">kan sikre og utvikle sitt språk og sin kultur. </em>(Lov om barnehager nr 64 2005 §8) </p>
<p>Suoma beaivedikšolága mielde lea sámegielat mánáin vuoigatvuohta oažžut beaivedivššu sámegillii (Laki lasten päivähoidosta 36/1973 §11, lasáhus 875/1981). Gieldda ovddasvástádussan lea fuolahit, ahte mánná oažžu beaivedivššu eatnigillii, leš dal eatnigiella suoma-, ruoŧa- dahje sámegiella.</p>
<p><em type="italic">Kunnan on lisäksi huolehdittava siitä, että lasten päivähoitoa voidaan antaa lapsen äidinkielenä </em><em type="italic">olevalla suomen-, ruotsin- tai saamenkielellä. </em>(Laki lasten päivähoidosta 36/1973 §11, lasáhus 875/1981) </p>
<p>Lágas leat suomagielat, ruoŧagielat ja sámegielat mánát ovttadássásaččat namahuvvon iige láhka leat ráddjejuvvon sápmelaččaid ruovttuguvlui. <em type="italic"><span type="quote">“Go ealáska, de lea váttis dápmat”</span> </em>85 <em type="bold">4.2.4 Oahppoplánat </em></p>
<p>Oahppoplánat leat dehálaš stivrenreaiddut mat mearridit skuvlla oahpahusa ulbmila ja sisdoalu. Norggas ja Suomas leat goappatlágan árbevierut oahppoplánaid hárrái. Norggas leat guokte riikkaviidosaš oahppoplána vuođđoskuvllaid várás: Nationála oahppoplána ja Sámi oahppoplána. Suomas lea riikkaviidosaš oahppoplána ja dan vuođul gielda ráhkada báikkálaš oahppoplána. Deanu gieldda skuvllat leat čuvvon Sámi oahppoplána jagi 1997 rájes. Ohcejoga gielda lea riikkaviidosaš oahppoplána vuođul ráhkadan sierra oahppoplána gieldda skuvllaid sámegielat ja suomagielat oahpahusa várás ja dain lea oktasaš álgooassi (gč maiddái kapihttala 4.4.7).</p>
<p><em type="italic">Norgga oahppoplána </em></p>
<p>Sámi oahppoplána <em type="italic">Reforbma 97 S </em>sadjái bođii oahppoplána <em type="italic">Máhttolokten </em>čakčat 2007, ja Deanu gielda geavahišgođii Máhttoloktema sámi oahppoplána. Oahppit geat leat fárus dán dutkamušas, leat dattetge ovddimusat ožžon oahpahusa <em type="italic">Reforbma 97 S </em>-oahppoplána mielde, ja danin gidden dasa fuopmášumi. </p>
<p>Girko-, oahpahus- ja dutkanministtar Reidar Sandal mielas lea Sámi oahppoplána oktan ulbmilin doalahit ja ovddidit sámegiela:</p>
<p><em type="italic">Det samiske læreplanverket skal bidra til å halde oppe og vidareutvikle samisk språk. </em>(Sandal 1997) </p>
<p>Sámi oahppoplánas deattuhuvvo ahte sámi skuvla lea Norgga oktasaš skuvlla oassi ja oahpahusa vuolggasadjin ja vuođđun galget leat sámi servodaga iešvuohta ja dárbbut.</p>
<p><em type="italic">Oahpahusas galgá leat dakkár sisdoallu ja dakkár kvalitehta mii addá vuođđomáhtuid, mii dahká </em><em type="italic">kultuvraárbbi eallin, mii movttiidahttá váldit atnui báikkálaš kultuvrra ja addá mánáide ja </em><em type="italic">nuoraide miela leat aktiivvalažžan ja hutkájin sámi servodagas ja dáru servodagas </em>(Sámi oahpahusráđđi 1999. Álggahus). </p>
<p>Oahppit guđet čuvvot sámi oahppoplánaid, sáhttet válljet ovtta giela viđalágan molssaeavttus. Ovtta molssaeavttus lea sámegiella vuosttašgiellan ja oahpahusgiellan. Guovtti molssaeavttus lea sámegiella fágan. Guovtti molssaeavttus ii leat sámegiella fágan. Vulobealde čilgen molssaeavttuid main sámegiella namahuvvo. (Sámi oahpahusráđđi 1999: Fágat ja diibmojuohku.) <em type="italic"><span type="quote">“Go ealáska, de lea váttis dápmat”</span> </em>86 </p>
<p><em type="italic">Sámegiella vuosttašgiellan </em>lea oaivvilduvvon sámegielat oahppiide geat háliidit oahpahusaset sámegillii. </p>
<p>Dáid oahppiid nubbigiellan lea dárogiella. <em type="italic">Sámegiella nubbigiellan </em>lea oaivvilduvvon oahppiide geat háliidit dárogiela vuosttašgiellan. Dáid oahppiid nubbigiellan lea sámegiella. <em type="italic">Sámegiella ja sámi kultuvra </em>lea oaivvilduvvon dárogielat ohppiide. Dáid oahppiid oahpahangiellan lea dárogiella. Sihke sámegiela oahpahusa ja sámegiela oahppiid dárogiela oahpahusas deattuhuvvo máŋggagielatvuohta, máŋggakultuvrratvuohta ja sámegiela oahppiid identitehta nannen. Sámegiela vuosttašgiela ulbmilat leat: “ <em type="italic">nannet ohppiid kultuvrralaš gullevašvuođa go sii ožžot vásáhusaid sámegielain ja girjjálašvuođain </em><em type="italic">ja ožžot máhtu sámegielas ja girjjálašvuođas, vai sii sáhttet šaddat iešheanalaččat ja oadjebasat </em><em type="italic">máŋggagielat ja máŋggakultuvrrat servodagas </em>”. Vuosttašgiela oahpahus galgá maid nannet: “ <em type="italic">ohppiid </em><em type="italic">persovnnalaš identitehta, gálgga vásihit ja hutkat ja luohttit iežaset hutkáivuhtii </em>”. (Sámi oahpahusráđđi 1999.) </p>
<p>Sihke dárogiela oahpahusas nubbigiellan ja sámegiela oahpahusas nubbigiellan lea doaibmi guovttegielatvuohta ulbmilin sámi oahppoplánas. Dárogiela oahpahusa ulbmil nubbigiellan lea, ahte sámegiela vuosttašgiela oahppit: “ <em type="italic">utvikler muntlige og skriftlige ferdigheter i norsk, slik at de blir </em><em type="italic">funksjonelt tospråklige og kan fungere som aktive samfunnsdeltakere med respekt for likheter og </em><em type="italic">forskjeller i norsk og samisk språk og kultur” </em>(Sámi oahpahusráđđi 1999). </p>
<p>Sámegiela oahpahusa ulbmil nubbigiellan lea maid doaibmi guovttegielatvuohta: <em type="italic">...oahppit ovdánahttet </em><em type="italic">njálmmálaš ja čálalaš máhtu sámegielas nu ahte šaddet doaibmi guovttegielagin ja doibmet iešdagolaš </em><em type="italic">servodatoasseváldin ja árvvus atnet sáme- ja dárogielaid ja kultuvrraid ovttalágan- ja </em><em type="italic">máŋggaláganvuođaid </em>(Sámi oahpahusráđđi 1999). Oahppoplána mielde sámegiella sáhttá geavahuvvot reaidogiellan eará fágaid oahpahusas go oahppit lohket sámegiela nubbigiellan. </p>
<p>Sámegiella ja -kultuvra lei ođđa fága Reforbma 97 S -oahppoplánas. Das lea uhcit diibmomearri ja gáibádusat oahppiide leat geahppasabbot go sámegielas nubbigiellan. Doaibmi guovttegielatvuohta ii lean ulbmilin, muhto dat galgá baicce “ <em type="italic">ovddidit ohppiid gielalaš ja kultuvrralaš gálggaid ja </em><em type="italic">oadjebasvuođa vai oahppit dovdet ahte fága nanusmahttá sin iešluohttámuša ja addá buori iešgova </em><em type="italic">máŋggakultuvrralaš servodagas </em>”. Dasa lassin galgá boktit beroštumi sámegillii ja oahpásmahttit oahppiid sámekultuvrii ja servodateallimii dainna ahte: <em type="italic">...ovddidit ohppiid beroštumi oahppat sámegiela ja oahpásnuhttit ohppiid eará gillii go eatnigillii </em><em type="italic">fuomášuhttit ohppiide ahte sámegiella lea gaskaoapmin vásihit ja beassat oahpásnuvvat sámi </em><em type="italic">kultuvrii ja servodateallimii. </em>(Sámi oahpahusráđđi 1999) <em type="italic"><span type="quote">“Go ealáska, de lea váttis dápmat”</span> </em>87 </p>
<p>Deanu gielddas oahppit sáhttet válljet sámegiela dán golmma molssaeavttus, dahje sii sáhttet guođđit sámegiela logakeahttá.</p>
<p><em type="italic">Suoma oahppoplánat </em></p>
<p>Suomas bođii ođđa riikkaviidosaš oahppoplána 2004 (Oahpahusráđđehus 2004). Sámi oahppoplána váilu ja danne šaddá buot mánáid oahpahusas seamma ulbmil olles riikkas. Oahppoplánas nannejuvvo ahte</p>
<p>Suoma kultuvrra lea oahpahusa vuođđun:</p>
<p><em type="italic">Oahpahusa vuođđun lea suomakultuvra, mii lea ovdánan vuorrováikkuhusas álgoálgosaš, </em><em type="italic">davviriikalaš ja eurohpalaš kultuvrrain. </em>(Oahpahusráđđehus 2004: 12) </p>
<p>Oahppoplánas namuhuvvo dattetge ahte oahpahusas galgá váldit vuhtii <span type="quote">“sámiid álgoálbmogin ja čearddalaš vehádagaid”</span> <em type="bold">. </em>Joatkagis daddjo fas ahte: “ <em type="italic">oahpahusain galgá doarjut sámemánáid </em><em type="italic">kulturidentitehta šaddama ja su oasálašvuohta suomaservodagas ja eanet ja eanet globála máilmmis </em>”. (Oahpahusráđđehus 2004: 12.) Oahppi oasálašvuohta sámeservodagas ii máinnašuvvo. Dán sáhttá dulkot, ahte ulbmilin lea láidet sápmelaš oahppi maid suopmelaš servodahkii ja globála máilbmái. </p>
<p><em type="italic">Suoma oahppoplána Sámi vuollekapihtal </em></p>
<p>Suoma oahppoplána sierra vuollekapihttalis (6.2) čilgejuvvo fas, ahte sápmelaš oahppiid oahpahusas galgá váldit vuhtii ahte sámit leat álgoálbmot mas lea iežas giella ja kultuvra. Oahppoplánas deattuhuvvo ahte sápmelaš oahppiin sámegiella lea nuppe dáfus eatnigiellan ja oahpahusgiellan ja nuppe dáfus fas vierrogiellan. </p>
<p><em type="italic">Erenoamáš fuopmášupmi galgá giddet vuođđooahpahussii boahtti oahppiid sierralágan gielalaš </em><em type="italic">gárvvisvuođaide. Sámegielat oahppit oahpahuvvojit eanaš sámegillii. </em>(Oahpahusráđđehus 2004: 32) </p>
<p>Plánas lea sierra vuollekapihtal (7.3) eatnigielaid ja girjjálašvuođa oahpahusa birra ja dat válddahallá sámegiela eatnigiela ja girjjálašvuođa oahpahusa ja suomagiela oahpahusa sámegielagiidda. <em type="italic"><span type="quote">“Go ealáska, de lea váttis dápmat”</span> </em>88 </p>
<p>Riikkaviidosaš plánas lea čielga áigumuš dat, ahte sámegielat oahpahusa oahppit šaddet aktiiva guovttegielagin ja máŋggakultuvrralažžan.</p>
<p><em type="italic">Sámegielat oahpahusa guovddáš ulbmilin lea láidestit sin aktiiva guovttegielatvuhtii ja </em><em type="italic">máŋggakultuvrralašvuhtii. Sámegielat oahpahusas buot oahppoávdnasat dorjot oahppi </em><em type="italic">eatnigiela dáiddu ovdáneami. </em>(Oahpahusráđđehus 2004: 32) </p>
<p>Vierrogiela oahpahusa vuollekapihttalis (Oahpahusráđđehus 2004: kapihtal 7.5) lea sierra čilgehus sámegiela oahpahusa várás vierrogiellan. Lea vejolaš válljet sámegiela A-giellan man oahpahus sáhttá álgit 1., 2. dahje 3. luohkás. Lea maid vejolaš válljet sámegiela B-giellan man oahpahus álgá easkka 7. luohkás. Oahppoplána addá maid vejolašvuođa geavahit vierrogiela oahpahusgiellan ja ásahit giellalávgunoahpahusa ruovttueatnangielain (suoma- ja ruoŧagielas) ja vierrogielain dego sámegielas. <em type="bold">4.3 Sámi servodatdási rámmaeavttut </em></p>
<p>Ohcejoga ja Deanu sápmelaččat leat sámi servodaga oassi. Dán servodahkii gullet maid eará sámi báikegottit, eará guovlluid sápmelaččat ja sápmelaččaid iežaset ásahusat, doarjjaortnegat ja sosiála norpmat. Dát fáktorat sáhttet váikkuhit sámegiela ceavzinnávccaide maid dutkanguovllus. Dego njunušeiseválddiid oainnut ja riikka lágat addet rámmaeavttuid sámegiela ovddideapmái, de addet maiddái sámi servodaga ásahusat, sámegielat infrastruktuvra ja sápmelaččaid demografiija sierra rámmaeavttuid sámegiela seailumii ja ealáskahttimii. <em type="bold">4.3.1 Demografiija </em></p>
<p>Vehádatgiela etnolingvisttalaš ceavzinnávccaid árvvoštallamis lávejit váldit fuopmášupmái, galle hálli dihto gielas leat ja man stuorra oassi vehádagas máhttá iežas giela (UNESCO 2003; Hyltenstam et.al 1999). Suomas lea almmolaš registtar <span type="quote">“Sápmelaš logahallan”</span> masa lea viggan registreret buot sápmelaččaid. Sápmelaš logahallamis leat maid registreren sápmelaččaid eatnigiela. Maiddái magistráhtii (álbmotregistarii) lea vejolaš registreret sámegiela eatnigiellan. Muhtin dutkit (Rasmussen 2005 , Aikio-Puoskari ja Skutnabb-Kangas 2007, Aikio-Puoskari/Sámediggi 2011) leat cuigen ahte registrerejuvvon eatnigiela loguide čatnasit dihto váttisvuođat iige daidda sáhte ollásit luohttit.</p>
<p>Váttisvuođain beroškeahttá sáhttá árvalit, ahte Suoma 9 350 registrerejuvvon sápmelaččas leat 7–8 000 davvisápmelačča, dannego davvisápmelaččat leat stuorámus sápmelaččaid joavku Suomas. Sápmelaš <em type="italic"><span type="quote">“Go ealáska, de lea váttis dápmat”</span> </em>89 logahallamis sámegiella lea registrerejuvvon 2 446 olbmo eatnigiellan. Dain davvisámegielagat leat 1 766. (Aikio-Puoskari/Sámediggi 2011). Magistráhta dieđu mielde 1 777 olbmo leat registreren sámegiela eatnigiellan 2007 (SSG 2008). </p>
<p>Norgga bealde lea váddásut meroštallat, gallis hállet davvisámegiela ja galle davvisápmelačča leat.</p>
<p>Sivvan dasa lea ahte ii oktage orgána registrere olbmuid giellamáhtuid, ja lea eaktodáhtolaš ášši čálihit iežas Sámi jienastuslohkui. Sápmelaččain lea veadjemeahttun gávdnat sihkkaris loguid, ja danne lea maid váttis árvvoštallat man stuorra oassi davvisápmelaččain máhttá sámegiela. Sáhttá dušše árvalit ahte</p>
<p>Norggas sápmelaččaid lohku lea sullii 100 000, sullii 25.000 olbmo máhttet sámegiela ja dain 92 proseantta máhttet davvisámegiela (Rasmussen 2007; Ravna 2000: 14, 9). Dáid dieđuid vuođul sáhttá árvalit, ahte 20–30 proseantta davvisápmelaččain máhttet davvisámegiela, muhto dan ii sáhte diehtit sihkkarit. Fuopmášahtán erenoamážit ahte ii sáhte buohtastahttit Norgga ja Suoma loguid. Suomas lea sáhka sápmelaččain geat hállet sámegiela eatnigiellan, Norggas fas sámegielagin lohkko olmmoš, gii goitge ádde beaivválaš ságastallama. Lea čielggas ahte Suoma bealde leat eanet sámegiela hállit go sii geat hállet sámegiela eatnigiellan. Munge lean deaiván máŋga sápmelačča ja suopmelačča geat sámástit vaikko sámegiella ii leat sin eatnigiella.</p>
<p>Rasmussen (2005) čájeha ahte davvisápmelaččaid demografiija lea nuppástuvvan 1900-logus Norggas ja</p>
<p>Suomas. Davvisápmelaččaid lohku lea sakka lassánan ja maid davvisámegiela hálliid lohku dáidá leat lassánan 1970-logu rádjai Suomas ja olles jahkečuođi Norggas. Muhto giellamolsuma dihte davvisámegiella lea jávkamin muhtin guovlluin, ovdamearkka dihte eanaš báikkiin Tromssa ja</p>
<p>Finnmárkku rittus. Seammás davvisámegiela hálliid lohku lea sakka lassánan eará guovlluin dego</p>
<p>Guovdageainnus ja Kárášjogas dábálaš olmmošlogu lassáneami dihte. Veadjá leat nu ahte historjjás eai leat goassege leamaš nu ollu davvisámegiela hállit go 2000-logu álggus. <em type="bold">4.3.2 Sámegiela buolvvaidgaskasaš sirdáseapmi </em></p>
<p>Fágagirjjálašvuođas lea dávjá gažaldat das, ohppetgo mánát giela vai eai, go árvvoštallá leago vehádatgiella jápminváras vai ii (UNESCO 2003, Hyltenstam et al. 1999; Fishman 1991; Krauss 1992; 1997). Rasmussen (2000; 2005) čájeha ahte sámegielat mánáin oažžu viehka dárkilis loguid go dutká sámegielat mánáidgárddiid ja daid mánáid loguid geat leat sámegielat oahpahusas. Danne buvttán ovdan sámi mánáidgárddiid ja sámegielat oahpahusa loguid. Dainna čájehan man ollu dutkanáigodagas leat davvisámegielat mánát ja nuorat. <em type="italic"><span type="quote">“Go ealáska, de lea váttis dápmat”</span> </em>90 </p>
<p>Skuvlajagi 2007–08 leat 900 máná davvisámegielat mánáidgárddiin Norggas. Seamma jagi 2 354 oahppi ožžot oahpahusa davvisámegielas Norgga vuođđoskuvllain. 984 oahppi lohket sámegiela vuosttašgiellan, ja 1 370 oahppi lohket sámegiela nubbigiellan. (Todal 2010: 162–168). Davvisámegielat beaiveruovttuid mánáidlogus ii leat vejolaš fidnet dárkilis dieđu Suomas. Dakkár fálaldat lea logemat báikkis Suomas, ja beaiveruovttuin leat birrasiid čuođi máná. (Gieddebarggu notáhta; ságastallamat máŋgga guovllu sápmelaččaiguin.) Davvisámegiela lohket 390 oahppi Suoma vuođđoskuvllain skuvlajagi 2007–08. 124 oahppi ožžot oahpahusa davvisámegillii, daid lassin 21 oahppi lohket sámegiela eatnigiellan, muhto ožžot oahpahusa suomagillii eará fágain ja 245 oahppi lohket davvisámegiela muhtin válljenávnnasvariántta. (Aikio-Puoskari ja Vest 2007: 2, 8.)</p>
<p>Mánáidgárddiid ja oahpahusa logut muitalit ahte davvisámegiella sirdašuvvá boahttevaš bulvii sihke</p>
<p>Norggas ja Suomas. Livččii miellagiddevaš diehtit, man stuorra oassi davvisámemánáin oahppá davvisámegiela man nu dásis skuvllas ja man muddui davvisámegiella sirdašuvvá mánáide ruovttuin.</p>
<p>Muhto loguide leat čatnasan nu ollu metodalaš čuolmmat, ahte ii leat vejolaš dahkat dakkár árvvoštallamiid. Sáhttá dušše dadjat ahte birrasiid duhát mánás lea davvisámegielat fálaldat mánáidgárddiin ja 1 132 máná ja nuora máhttet davvisámegiela nu bures, ahte nagadit čuovvut oahpahusa davvisámegillii dahje ožžot eatnigiela oahpahusa sámegielas. Dasa lassin 1 615 oahppi čájehit áigumuša oahppat davvisámegiela skuvllas. <em type="bold">4.3.3 Sámi infrastruktuvra </em></p>
<p>Sámegiela infrastruktuvrii gullet ásahusat maid bargu lea ovddidit sámegiela dahje addit sámegielat fálaldagaid olbmuide. Dákkár infrastruktuvra ii leat áibbas ođas. Ovdamearkka dihte leat leamaš sámegielat rádiosáddagat 1940-logu loahpa rájes (Hætta 2003; Lehtola 2001), Davviriikkalaš Sámiráđđi lea ásahuvvon juo 1956 (Rantala 2004: 3), Sámi giellalávdegoddi lea doaibman 1971 rájes ja ráhkadan davvisámegiela oktasaš čállinvuogi mii lea geavahuvvon 1978 rájes (Solbakk 1997: 67 ). Suoma bealde lea Sámi Parlameanta doaibman 1973 rájes (Lehtola 2005). Todal (2002: 68) oaivvilda dattetge ahte ođđa áigodat, ealáskahttináigodat, álgá sámegiela historjjás 1990-logu álggus. Sámi lihkadusa máŋggat gáibádusat ledje dalle ollašuhttojuvvon ja sámi infrastruktuvra lei ásahuvvon ollašuhttit ođđa politihkalaš ulbmiliid. Seammás juolluduvvogođii mealgat eanet ruhta sámegiela doaimmaide Norggas.</p>
<p>Sámi almmolaš diskurssas lea máŋgii boahtán ovdan, ahte Suopma geavaha mealgat uhcit ruđa sámegiela doaimmaide go Norga. Mun in áiggo dán ášši digaštallat dás, dannego ii leat dehálaš goabbá máksá ovdamearkka dihte kulturdoaimmaid, mediafálaldagaid ja oahpponeavvuid. Eanaš dákkár <em type="italic"><span type="quote">“Go ealáska, de lea váttis dápmat”</span> </em>91 davvisámegielat fálaldagat leatge lunddolaččat dakkárat, ahte nuppi riikka ássit sáhttet ávkkástallat daiguin, vaikko leat nuppi riikkas ráhkaduvvon. </p>
<p><em type="italic">Sámegielat fálaldagat </em></p>
<p>Deháleamos ásahusat ođđa giellapolitihka duohtandahkamis, mánáidgárddi ja skuvllaid lassin, leat</p>
<p>Sámedikkit - sápmelaččaid álbmot válljen orgánat. Guktuid Sámedikkiin leat giella- ja oahpahusossodagat maid ovddasvástádus lea sámi giella-, oahpahus- ja oahpponeavvoovddideapmi (Norgga Sámediggi 2009; Suoma Sámediggi 2009). Ođđa áiggi politihka ollašuhttima dihte lea sámi mediasuorgi sturron ja sámi kultureallin lassánan. Eanemus geavahuvvon sámegiella dáin oktavuođain lea davvisámegiella. Davvisámegillii leat beaivválaš rádiosáddagat sullii 32–35 diimmu vahkus, TV-ođđasat juohke árgabeaivve, mánáid-TV vahkkosaččat ja muhtimin sámegielat nuoraidprográmmat ja dokumentárat. Eanaš TV-prográmmat sáddejuvvojit dušše Norgga bealde, muhto dat leat maiddái</p>
<p>Suoma beale olbmuid olámuttus interneahta bokte. (Iežan vásáhusat gieddebarggus.)</p>
<p>Maiddái girjjálašvuođas ja oahpponeavvodilis lea leamaš ovdáneapmi. Eanet go 1 500 girjji leat almmuhuvvon davvisámegillii (Ahlakorpi 2010) ja davvisámegiela oahpahusa várás leat 347 oahpponeavvu Norgga Sámedikki oahpponeavvobálvalusas (Sámediggi ja Senter for IKT i utdanningen 2011). Eanaš sámegielat čálamediat leat maid davvisámegillii. Ávvir-aviisa lea almmuhuvvon 6.2.2008 rájes viđa geardde vahkus ja sihke Nuoraidbláđđi Š ja nissonbláđđi Gába almmuhuvvojit 2–4 geardde jagis ja geavahit davvisámegiela váldogiellan. Maiddái sámegielat teáhter- ja musihkkaeallimis leat ođđa buvttadeamit. Beaivváš Sámi Teáhter vuođđuduvvui 1981 ja johtá miehtá Sámi sámegielat teáhterčájáhusaiguin (Beaivváš 2010). Sámi musihkkabuvttadeames eai leat sihkkaris logut. Norgga universitehtaid ja allaskuvllaid girjerádjodiehtovuođus leat 200 musihkkabuktaga mat leat almmuhuvvon 2009 rádjai (Bibsys 2009) ja jahkásaččat ilbmet sámegillii nuppelogi ođđa CD-skearru mat sisdollet sihke árbevirolaš juigosiid/luđiid ja ođđaáigásaš musihka.</p>
<p><em type="italic">Sámegielat ásahusat </em></p>
<p>Suoma ja Norgga sámi giellalágat leat ovddimusat guston davvisámegiela guovllu gielddaide ja dahkan daid guovttegielalažžan. Sámeguovllu stuorra ásahusain lea davvisámegiella eanemusat geavahuvvon, jos juo ii áidna sámegiella. Ovdamearkkat guhkit listtus leat: Sámi allaskuvla, YLE ja NRK Sámi Radio,</p>
<p>Suoma ja Norgga Sámedikkit, Sámi joatkkaskuvllat Kárášjogas ja Guovdageainnus, Norgga beale <em type="italic"><span type="quote">“Go ealáska, de lea váttis dápmat”</span> </em>92 boazodoallohálddahus ja Sis-Finnmárkku diggegoddi. Dihtorrevolušuvdna lea maid dáhpáhuvvamin ja </p>
<p>Sámi giellateknologiijaguovddáš Romssa universitehtas lea njunnošis sámegiela dihtorteknologiija ovddideames. Dábálaš dihtorgeavaheaddjiide lea ráhkaduvvon sámegiela boallobeavdi, sámegiela fonttat, stávenprográmmat, pedagogalaš prográmmat sámegillii ja elektrovnnalaš sátnegirjjit. (Sámi giellatekno 2010.) Dát ovddidandoaimmat leat dahkan vejolažžan geavahit sámegiela dihtormáilmmis, ja máŋggat davvisámegielat interneahttasiiddut leat ihtán.</p>
<p><em type="italic">Joatkka- ja alitoahppu </em></p>
<p>Oahppiin geat leat lohkan sámegiela vuođđoskuvllas, lea vuoigatvuohta beassat lohkat sámegiela joatkkaoahpus ja sámegiela sáhttá geavahit oahpahusgiellan (Oahpahusláhka nr 61 1998 § 6.3; Lukiolaki 629/1998 § 6). Norgga bealde geavahit guokte joatkkaskuvlla, Sámi joatkkaskuvla Kárášjogas (2010) ja</p>
<p>Sámi joatkkaskuvla ja boazodoalloskuvla Guovdageainnus (2010), davvisámegiela oahpahusgiellan muhtin oahppoávdnasiin. Suoma bealde geavaha Ohcejoga sámelogahat ja Sámi oahpahusguovddáš</p>
<p>Anáris davvisámegiela muhtin oahppoávdnasiin dahje oahppofálaldagain (Aikio-Puoskari ja Vest 2007). Ii gostege leat vejolaš váldit joatkkaoahpu ollásit sámegillii. Sámi allaskuvllas lea davvisámegiella váldogiellan ja maiddái eará riikii gullevaš olbmot sáhttet doppe gazzat alitoahpu davvisámegillii (Sámi allaskuvla 2010). Dasa lassin lea vejolaš lohkat davvisámegiela vierrogiellan ja eatnigiellan Romssa universitehtas (2010) ja Oulu universitehta Giellagas-instituhtas (2010) ja vierrogiellan Helssega universitehtas (2010). </p>
<p><em type="italic">Sierra sámepolitihkalaš áigumušat ja doarjjaortnegat </em></p>
<p>Sihke Norggas ja Suomas leat doarjjaortnegat guovttegielat gielddaid várás, sámegiela oahpahusa várás ja sámi mánáidgárddiid várás. Suoma Sámedikki giellaossodagas lea ovddasvástádus jorgalit gielddaid ja eará almmolaš orgánaid áššebáhpáriid ja dokumeanttaid maid sámi giellaláhka geatnegahttá jorgalit.</p>
<p>Dasa lassin máksá stáhta gieldda ja eará almmolaš orgánaid goluid mat bohtet giellalága dihte dego čoahkkimiid ja áššehasaid dulkomiid. Stáhta lea maid ásahan veahkkeruđaid sámegielat dearvvasvuohta- ja sosiálabálvalusaid gokčamis, ja Sámediggi hálddaša ruđaid sámegielat beaiveruovttuide ja giellabesiide ja ruđa sámi kulturdoaimmaide ja oahpponeavvuide. (Suoma Sámediggi 2009.) Dáid doarjjaortnegiid lassin stáhta máksá visot oahpaheaddjiid goluid sámegielat ja sámegiela oahpahusas (Torikka 2010). <em type="italic"><span type="quote">“Go ealáska, de lea váttis dápmat”</span> </em>93 </p>
<p>Norggas Sámediggi juolluda doarjaga guovttegielat sámegielat/dárogielat gielddaide. Gielddat mearridit ieža mo sii geavahit ruđa vissis njuolggadusaid mielde. Earret eará gielda sáhttá ruđaiguin gokčat guovttegielat hálddahusa goluid, giellaguovddáža doaimmaid, dulkoma ja jorgaleami. Sámediggi hálddaša maid doaibmadoarjaga sámi mánáidgárddiide ja prošeaktaruđa sámegiela ovddidanprošeavttaide, oahpponeavvuide ja sámeguovllu fitnodatovddidandoaimmaide. (Norgga</p>
<p>Sámediggi 2009.) Finnmárkku fylkkamánne fas gokčá oasi gieldda goluin sámegielat ja sámegiela oahpahusas (Hansen T.S. 2009). Dutkanáigodagas eai lean eará sierra doarjjaortnegat sámeguovllu gielddaide ovddidit sámi kultuvrra ja giela. Dutkanáigodaga maŋŋá nuppástuvai Suoma <span type="quote">“Láhka vuođđobálvalusaid doarjagis gielddaide”</span> (Laki kunnan peruspalvelujen valtionosuudesta 1704/2009) ja dasa lasihuvvui doarjjaortnet hárvvet ássojuvvon guovlluide ja sápmelaččaid ruovttuguovllu gielddaide.</p>
<p>Doarjjaortnet váldá vuhtii sámegielat oasi gieldda álbmogis. Eanemusat ožžot gielddat main badjel 30 proseantta álbmogis leat registreren sámegiela eatnigiellan. Dušše Ohcejogas lea badjel 30 proseantta álbmogis registreren sámegiela eatnigiellan, ja Ohcejohka oažžu 2010 rájes 1.6 miljovnna euro eanet doarjaga vuođđobálvalusaide sámegielat ássiid dihte. (Heikkilä 2009: 21.) <em type="bold">4.4 Dutkanguovllu rámmaeavttut </em></p>
<p>Man nana etnolingvisttalaš ceavzinnávccat sámegielas leat dihto guovllus, lea gitta sihke mákro- ja sámi servodatdási fáktoriin. Dasa lassin ferte váldit vuhtii historjjálaš áššiid dego giellamolsuma ja ovddeš áigge váldeoktavuođaid báikkálaš dásis. Maiddái guvlui fárremat ja guovllus eretfárremat sáhttet váikkuhit ceavzinnávccaide. Fárremat gieldda siste ja sentraliseren sáhttá maid váikkuhit sámegiela dillái.</p>
<p>Dehálaš oassi sámegiela etnolingvisttalaš ceavzinnávccaid árvvoštallamis lea dutkat, mo dutkanguovllus leat ollašuhttán ođđa sámepolitihka mii álggii 1990-logus. <em type="bold">4.4.1 Dutkanguovllu sajádat </em></p>
<p>Dutkanguovlu sisttisdoallá Ohcejoga ja Deanu gielddaid – guokte gránnjágieldda Deanuleagis. Ohcejohka lea sihke Lappi leana, Suoma ja dakko bokte maid Eurohpá Uniovnna davimus gielda. Deanu gielda lea fas Ohcejoga davábealde ja adnojuvvo Sis-Finnmárkku gieldan, vaikko gieldda davimus oassi,</p>
<p>Deanuvuonas, lea mearrasámiid ássanguovlu. Deanu gielda lea boađus das, ahte Buolbmát ja Deanu gielda biddjojuvvojedje oktii 1964, ja Deanušaldi ásahuvvui ođđa gieldda guovddážin. Sihke Deanu ja</p>
<p>Ohcejoga gielda leat stuorrát viidodaga dáfus. Deanu gieldda viidodat lea 4 050 km2 ja ássiid lohku lei 2 <em type="italic"><span type="quote">“Go ealáska, de lea váttis dápmat”</span> </em>94 954 jagi 2008 (SGD 2009). Ohcejoga viidodatges lea 5371 km2 ja ássiid lohku jagi 2008 lei 1 322 (Lapin </p>
<p>Liitto 2009; SSG 2009).</p>
<p>Govus 4.1 Dutkanguovlu lea davvin Fenno-Skandinaviijas, ja Davvisámi nuortaguovllus. Kárta: Studio Borga</p>
<p>Kárášjoga gielda lea sihke Ohcejoga ja Deanu gielddaid gránnjágielda, ja Ohcejoga gieldda bajit oasis lea lagat Kárášjohkii go Ohcejoga gieldda guovddážii. Maiddái Ohcejoga gieldda vuolit osiin lea lagat Norgga beale giliide ja gávpogiidda go Suoma beale stuorát čoahkkebáikkiide ja gávpogiidda. Ohcejoga mátta- ja nuorttabealde lea Anára gielda áidna gránnjágieldan Suomas. Geainnut mannetge duoddara badjel</p>
<p>Anárii sihke Gáregasnjárggas ja Ohcejohnjálmmis. Deanu gieldda gránnját leat Kárášjoga lassin</p>
<p>Davvisiidda, Gáŋgaviikka, Bearalvági, Báhcavuona ja Unjárgga gielda. Deanu gielda lea guovddáš báiki</p>
<p>Finnmárkkus, dannego visot johtolagat eatnan alde mat čatnet Oarje- ja Nuorta-Finnmárkku oktii, mannet Deanu gieldda čađa. Ohcejoga ja Deanu gielddaid gaskkas golgá Deatnu ja dahká badjel 200 kilomehtera guhkkosaš riikkarájá. Guovllu olbmot lávejit dadjat ahte <span type="quote">“Deatnu ii sirre min. Dat čatná min oktii”</span> ja Deatnu lea doloža rájes leamaš dehálaš sihke johtolahkan ja luossajohkan. Dálááigge leat biilageainnut goappáge bealde Deanuleagi ja olmmoš sáhttá rasttildit Suoma-Norgga rájá biillain golmma báikkis: Gáregasnjárggas, Ohcejohnjálmmis ja Njuorggámis. <em type="italic"><span type="quote">“Go ealáska, de lea váttis dápmat”</span> </em>95 <em type="bold">4.4.2 Ássamat ja fárren dutkanguovllus </em></p>
<p>Dutkanguovllus olbmot ásset bieđgguid: Deanuvuona gáttis, Deatnogátti uhcit gilážiin, stuorát oalgejogaid gáttiin ja gielddaid guovddážiin. Stuorámus ássanbáikkit Deanu gielddas leat: Juovlavuotna,</p>
<p>Bovccá/Ruostefielbmá, Sieiddá, Deanušaldi, Skiippagurra, Buolbmát, Fanasgieddi ja Sirbmá. Ohcejoga gielddas stuorámus čoahkkebáikkit leat Njuorggán, Ohcejohnjálbmi ja Gáregasnjárga. Maiddái</p>
<p>Buolbmátjávrri gáttis, Ohcejohleagis ja Gámasmohkis ásset olbmot, ja miehtá Deatnogátti leat bás gilážat.</p>
<p>Sápmelaččat leat ássan Deanuleagis doloža rájes. Dážat ja suopmelaččat leat dattetge orron guhká dutkanguovllus, ja ođđasut áiggis leat boahtán sisafárrejeaddjit eará riikkainge. Vuosttaš kveanaássit bohte dálá Deanu gildii 1730-logus, muhto sin maŋisboahttit sámáiduvve. 1860- ja 70-logus fárrejedje eanet kveanat ja maiddái ollu dážat Vuolle-Detnui. Dážat ásaiduvve Deanunjálmmi guvlui 1900-logu álggus. Leagi vuolimus oassái fas ledje ásaiduvvan kveanat. Leagi bajit oasis, ovddeš Buolbmága gielddas, ásse dušše sápmelaččat earret moadde dáža bearraša. (Solbakk ja Vuolab 2001: 58–50.) Ohcejoga gielddas ásse 1900-logu álggus measta dušše sápmelaččat. Ohcejoga gieldda 488 olbmos ledje sápmelaččat 475 jagi 1900. (Komiteanmietintö 1905: 3 s, 11.)</p>
<p>Olmmošlohku lassána goappáge gielddas máŋggageardásažžan 1900-vuođđologu mielde, muhto 1980- ja 90-logus olmmošlohku geahppánišgoahtá. Alimus olmmošlohku lei Deanu gielddas 1984 goas doppe ásse 3 347 olbmo. Olmmošlohku lei 2952 olbmo jagi 2008. Geahppáneapmi lea 11,8 proseantta.</p>
<p>Ohcejogas lei alimus olmmošlohku 1995 goas gielddas ledje 1 568 ássi. Olmmošlohku lei 1 322 olbmo jagi 2008. Geahppáneapmi lea 15,7 proseantta. Fárremat eai leat dáhpáhuvvan dušše eret gielddas.</p>
<p>Maiddái gielddaid siskkobealde lea dáhpáhuvvan sentraliseren nu ahte guovddášbáikkit Ohcejohnjálbmi ja Deanušaldi leat sturron ja gielddaid eará osiin lea olmmošlohku geahppánan. Deanu gielda lea guorahallan sentraliserema áigodagas 1960–2006. Olmmošlohku lea dalle geahppánan 51 proseantta gieldda vuolit osiin, guovddášguovllu davábealde. Gieldda bajit osiin guovddášguovllu máttabealde, lea olmmošlohku geahppánan 31 proseantta. Gieldda guovddášguovllus, Sieiddás, Deanušalddis ja</p>
<p>Skiippaguras, lea olmmošlohku lassánan 71 proseantta. Mearragáttis lea olmmošlohku geahppánan eanemusat, badjel 70 proseantta. (SGD 2009; SSG 2009; Eriksen 2007: 5–6.) Ohcejogas leat leamaš mealgadit seammalágan nuppástusat dán áigodagas. Olmmošlohku lea geahppánan boaittobeale gilážiin ja lassánan ovddimusat Ohcejohnjálmmis ja veaháš maid Gáregasnjárggas. (Aikio 2009.) <em type="italic"><span type="quote">“Go ealáska, de lea váttis dápmat”</span> </em>96 <em type="bold">4.4.3 Dutkanguovllu sámegiella ja -etnisitehta </em></p>
<p>Almmolaš čielggadusat ja guorahallamat čájehit ahte sápmelaččaid lohku lassánii Deanu gielddas 1970 rádjai, ja Ohcejoga gielddas goit 1984 rádjai. Eanaš Suoma beale sápmelaččat leat registrerejuvvon</p>
<p>Sápmelaš logahallamii 1960-logu loahpa rájes ja 1980 rájes lea leamaš vejolaš registreret sámegiela eatnigiellan Magistráhtas. Danne sáhttá čuovvut Ohcejoga sápmelaččaid demográfalaš ovdáneami dárkilabbot go Deanu gielddas. Deanu gieldda sápmelaččaid mearis ja sámegiela hálliin lea baicce váttis gávdnat almmolaš loguid 1970 maŋŋá. Eandalit lea váttis gávdnat loguid maid sáhttá buohtastaddat</p>
<p>Suoma beale loguiguin. Norggas lea Sámedikki válggaid várás ásahuvvon Sámi jienastuslohku, ja sihke</p>
<p>Deanu gielda ja Sámediggi leat guorahallan sámegiela hálliid meari 2000-logu álggus (Deanu gielda 2003;</p>
<p>Ravna 2000). Mun čujuhan dáidda loguide vulobealde, muhto váruhan ahte sihke Suoma ja Norgga beale loguide leat čatnasan metodalaš čuolmmat (gč. maiddái kapihttala 4.3.1).</p>
<p><em type="italic">Ohcejoga gieldda sámegiella ja -etnisitehta </em></p>
<p>Ohcejogas lea sápmelaččaid lohku geahppánan 1984 rájes gitta 2007 rádjai – 1089 olbmos 809 olbmui dahje 25,7 proseantta (Aikio et al. 1994; Suoma Sámediggi 2008). Dattetge 61 proseantta gieldda álbmogis leat sápmelaččat. Sámegiella lea merkejuvvon 613 olbmo eatnigiellan Magistráhtas (SSG 2008).</p>
<p>Sámegiela hálliid duođalaš lohku dáidá leat dattetge stuorát. Mun lean gieddebarggus deaivan sápmelaččaid geat eai leat registreren sámegiela eatnigiellan vaikko sámegiella lea sin eatnigiella, muhtin sápmelaččaid geat máhttet sámástit vaikko sámegiella ii leat sin eatnigiella ja suopmelaččaid geat máhttet sámástit vaikko ii leat sin eatnigiella. Muhtin báikkálaš gálduid mielde sullii 50 Ohcejogas ássi suopmelačča ja sullii 50 sápmelačča máhttet sámástit, vaikko sámegiella ii leat sin eatnigiella.</p>
<p><em type="italic">Deanu gieldda sámegiella ja -etnisitehta </em></p>
<p>Deanu gieldda ássiin 859 ollesolbmo ledje čálihan iežaset Sámi jienastuslohkui jagi 2009. Stuorradikki jienastanlogus ledje 2 192 olbmo seamma jagi (Pettersen 2010: 66). Sámi jienastuslogus ledje dasto 39 proseantta Deanu gieldda ollesolbmuin. Aubert (1978) fuopmášahttá ahte Deanu gieldda ássiin 1 855 olbmo adnojuvvojedje sápmelažžan jagi 1970. Danne sáhttá jáhkkit, muhto ii diehtit, ahte Deanu gielddas leat mealgat eanet sápmelaččat go sii geat leat čálihan iežaset Sámi jienastuslohkui.</p>
<p>Dárkilis logut Deanu álbmoga sámegiela máhtus bohtet ovdan guorahallamis maid Sámi ealáhus- ja guorahallanguovddáš dagai Sámedikki ovddas jagi 2000. Deanu gieldda ollesolbmuin máhtte dalle 53 <em type="italic"><span type="quote">“Go ealáska, de lea váttis dápmat”</span> </em>97 proseantta sámegiela nu bures, ahte máhtte čuovvut dábálaš ságastallama sámegillii. 48 proseantta mánáin ja nuorain máhtte sámástit dahje ohppe sámegiela mánáidgárddiin ja skuvllain. Duođalaš hálliid lohku lei dattetge veaháš uhcit. 38 proseantta ollesolbmuin ja 27 proseantta mánáin ja nuorain máhtte sámegiela bures. (Ravna 2000; Rasmussen 2005.) </p>
<p><em type="italic">Sámegiela ja -identitehta árvvoštallan </em></p>
<p>Bajábeale dieđuid vuođul sáhttá árvvoštallat, ahte unnimustá 61 proseantta Ohcejoga álbmogis ja 39 proseantta Deanu álbmogis leat sápmelaččat. Okta diehtu čujuha dasa ahte sápmelaš proseanta veadjá leat stuorát guktuid gielddain. Dán dutkamuša skuvlaguorahallamis boahtá ovdan, ahte sihke Deanu ja</p>
<p>Ohcejoga gielddas lagabui 80 proseanttas informánttain lea muhtinlágan sápmelaš etnihkalaš identitehta (gč. maiddái kapihttala 5.3.5). Livččii ártet ja vuordemeahttun, jos sápmelaččaid proseanta mánáid ja nuoraid gaskkas livččii mealgat stuorát go ollesolbmuin. Sámegiela hálliid duođalaš lohku dutkanáigodagas dáidá leat badjelaš 50 proseantta Ohcejoga gielddas ja vuollel 40 proseantta Deanu gielddas. <em type="bold">4.4.4 Giellamolsun ja dan jorgalahttin Deanu gielddas </em></p>
<p>Dálá Deanu gielddas lea čielga áigeerohus giellamolsuma álgimis. Giellamolsun dáhpáhuvai árabut gieldda davit oasis, mii vástida boares Deanu gieldda, go bajit oasis, ovddeš Buolbmága gielddas. Jahn (1933) dieđuid mielde 75 proseantta sápmelaččain ledje almmuhan sámegiela ruovttugiellan boares</p>
<p>Deanu gielddas 1930, ja dat sáhttá mearkkašit ahte giellamolsun lei álgán juo ovdal 1930 dutkanguovllu davit osiin. Boares Buolbmága gielddas máhtte buot sápmelaččat sámegiela. Vilhelm Aubert (1978: 45) fuopmášahttá ahte eatnašat badjel 40–50-jahkásaš sápmelaččain máhtte sámegiela dálá Deanu gielddas jagi 1970, muhto de hedjonii nuorat buolvvaid sámegiela máhttu nu ahte goalmmát oassi vuollel logijahkásaš sámemánáin lei sámegiella eatnigiellan. Aubert maid čujuha stuorra erohusaide ođđa</p>
<p>Deanu gieldda siskkabealde sámegiela máhtu dáfus. Boares Buolbmága gielddas 78 proseanttas sápmelaččain lei sámegiella eatnigiellan. Vuolit oasis 28 proseanttas sápmelaččain lei sámegiela eatnigiellan (1978: 31). Maiddái 2000-logu álggus lei čielga erohus boares Deanu ja boares Buolbmága gielddas. Boares Buolbmágis hálle 72 proseantta olles álbmogis sámegiela eatnigiellan ja boares Deanus 28 proseantta (Deanu gielda 2003). <em type="italic"><span type="quote">“Go ealáska, de lea váttis dápmat”</span> </em>98 </p>
<p>Deanu gielda lea ieš guorahallan gielladili jagi 2003 ja váfista, ahte giellamolsun lea bisánan ja sáhttá leat jorgalan. Gielda geavahii báikegotti informánttaid háhkat dieđu álbmoga giellamáhtuin ja váldogielas.</p>
<p>Dásge boahtá ovdan ahte mađe boarrásabbot Deanu gieldda ássit leat, dađe stuorát oassi máhttá sámegiela. 64 proseanttas sis geat leat riegádan ovdal 1933, lea sámegiella eatnigiellan, 31 proseanttas sis geat leat riegádan 1955–58 ja 15 proseanttas sis geat leat riegádan 1975–78 lea sámegiella eatnigiellan. Mánáid gaskkas sámegiela eatnigiellaproseanta lea lassánan. 25 proseanttas sis geat leat riegádan 1984–93 lea sámegiella eatnigiellan. (Rasmussen 2005; Deanu gielda 2003.)</p>
<p>Go sámegiela eatnigiellan hálliid joavku uhccu ahte uhccu mađe nuorabut olbmot leat, de dasa leat dušše guokte vejolaš čilgehusa. Guvlui leat fárren eará gielaid hállit dahje giella molsašuvvá. Go sámegiela hálliid joavku lassána, de dat sáhttá leat giellamolsuma jorgaleami mearkan. Vulobealde čujuhan eará mearkkaide maid, mat sáhttet čájehit ahte sámegiela giellamolsuma jorgaleapmi dáhpáhuvvá dutkanguovllus. <em type="bold">4.4.5 Giellamolsun ja dan jorgalahttin Ohcejoga gielddas </em></p>
<p>Máŋggat dutkit leat guorahallan Ohcejoga gielladili ja duođaštan giellamolsuma álgima. Etnologa Ludger</p>
<p>Müller-Wille (1974: 117) lea kárten giellamáhtu ja giellaválljema jagiid 1968–69 Ohcejohnjálmmis ja gilážiin Ohcejohnjálmmi lahka. Suomagiella lei bearašgiellan eanaš sápmelaš ja seahkalas bearrašiin</p>
<p>Ohcejohnjálmmis. Uhca gilážiin lei dilli nuppelágan. 58 proseanttas olbmuin lei sámegiella eatnigiellan ja sámegiella lei váldogiellan 55 proseanttas bearrašiin. (Müller-Wille 1974: 130.) Aikio ja Lindgren fuopmášahttiba ahte sámegiela geavaheapmi lei geahppánan 1970-logu álggus dutkanovttadaga čoahkkebáikkiin. Sihke Njuorggámis, Ohcejohnjálmmis ja Gáregasnjárggas ledje sápmelaččat suomastišgoahtán gaskaneaset ja mánáideasetguin (1973: 290). Sihke Seija Guttorm (1987) ja Minna</p>
<p>Partanen (1994) duođašteigga dutkamušaineaskka, ahte giellamolsunproseassa lei jođus</p>
<p>Ohcejohnjálmmis ja Njuorggámis. Partasa dieđuid mielde giellamolsuntendeansa ii lean fámolaš gieldda bajit oasis, Vuovdaguoikkas ja Gáregasnjárggas, ovdal 1990-logu (1994: 74), muhto giellamolsun lei erenoamáš garas Ohcejohnjálmmi skuvlabiires ja Njuorggámis 1970 rájes. Váhnemat eai lean hállan sámegiela ruovttus Partasa 1970- ja 80-logus riegádan informánttaide, ja mánáid ja nuoraid sámegiela geavaheapmi ruovttus lei minimála. Sámegiela hállan 1990-logus riegádan mánáide lei fas veaháš lassánan (1994: 71). Seija Guttorm (1987) ja Juha Guttorm (1986) dutkamušat 1980-logu gaskkamuttus dorjot Partasa bohtosiid dušše oassái. Sámegiella sirdašuvvá muhtin mánáide Ohcejohnjálmmi skuvlabiires 1970- ja 80-logus, muhto 55 proseantta sámemánáin ohppe dušše suomagiela ruovttus <em type="italic"><span type="quote">“Go ealáska, de lea váttis dápmat”</span> </em>99 (Guttorm 1986 dás Alaraudanjoki ja Kurki-Joensuu mielde 2002: 4). Seija Guttorm jearahalai sámegielat mánáid ja sin váhnemiid Ohcejohnjálmmi skuvllas oahppojagi 1985–86. Su dieđuid mielde 65 proseantta vuolledási sámemánáin máhtte sámegiela (1987: 27). </p>
<p>Arja Alaraudanjoki ja Katariina Kurki-Joensuu (2002) leaba dutkan badjedási nuoraid sámegiela geavaheami Ohcejoga gielddas sihke 1988 ja 2001. Soai gávnnaheigga ahte sámegielat nuoraid mearri lei geahppánan ja sin sámegiela geavaheapmige lei geahppánan buot guorahallon giellašiljuin dan áigodagas. Soai čatnaba vuosttaš bohtosa eretfárremiidda ja vuollegis riegádanloguide (2002: 59). Nuppi bohtosa čatnaba giellamolsumii mii dáhpáhuvai sihke ruovttuin ja muđui báikkálaš servodagas. Soai namuheaba sivvan dasa, ahte biras ii ovddidan sámegiela geavaheami (2002: 58–80). Alaraudanjoki ja</p>
<p>Kurki-Joensuu bohtosat sohpet oktii eará dutkiid bohtosiiguin. Sudno informánttat leat riegádan 1970- ja 1980-logus, ja eará dutkitge leat gávnnahan, ahte giellamolsun dáhpáhuvai dan áiggis Ohcejoga gielddas.</p>
<p>Partanen lea fuopmášan ahte 1990-logus riegádan mánáid gaskkas lei sámegiela geavaheapmi lassánan.</p>
<p><em type="italic">Giellamolsuma jorgalahttima mearkkat </em></p>
<p>Mun dutken Ohcejoga sámegielat mánáid logu skuvla- ja beaiveruovttuloguid vuođul váldofága oahppočájánasas. Mun gávnnahin ahte giellamolsun lea Ohcejoga gielddas bisánan ja sáhttá leat jorgalan 2000-jahkeduháha álggus (Rasmussen 2005).</p>
<p>Govus 4.2 Ohcejoga álbmoga registrerejuvvon eatnigiella 10-jagi gaskkaid: Sámegiela, suomagiela ja eará gielaid juohku 2008. 10–69-jahkásaččain leat suomagielagat eanetlogus.</p>
<p>Gáldu: SSG 2008 74 53 43 47 71 113 94 112 58 60 91 84 100 124 118 60 0 2 4 5 3 3 1 1 0 20 40 60 80 100 120 140 0-9 jagi 10-19 jagi 20-29 jagi 30-39 jagi 40-49 jagi 50-59 jagi 60-69 jagi</p>
<p>Badjel 70 jagi</p>
<p>Sámegiella</p>
<p>Suomagiella</p>
<p>Eará <em type="italic"><span type="quote">“Go ealáska, de lea váttis dápmat”</span> </em>100 </p>
<p>Maiddái Magistráhtas registrerejuvvon eatnigiellalogut čujuhit dan guvlui, ahte giellamolsuma jorgaleapmi lea álgán Ohcejoga gielddas 1990-logu áigge. Govvosis 4.2 lea Ohcejoga álbmot juhkkojuvvon 10-jagi joavkkuide ja merkejuvvon eatnigiela mielde. Suomagielagat leat eanetlogus buot 10-jagi ahkejoavkkuin earret go badjel 70-jahkásaččain ja vuollel logijahkásaččain 2007–08 jahkemolsumis. Dán dutkamuša skuvlaguorahallama informánttat leat agis 10–16 jagi. 10–19-jahkásaččain leat 60:s merken suomagiela eatnigiellan ja 53:s sámegiela. Suomagielagat leat uhca eanetlogus. <em type="bold">4.4.6 Álbmoga ahkeráhkadusat </em></p>
<p>Eretfárren ja uhcit riegádeamit leat dahkan ahte eandalit Ohcejoga gieldda álbmot lea boarásmuvvan ja áddjáluvvan. Gieldda ássiid gaskamearálaš ahki lassánii 31,5 jagis gitta 44,9 jahkái áigodagas 1980–2008. 49,3 proseantta álbmogis leat badjel 50 jagi ja álbmogis leat 55 proseantta albmát ja 45 proseantta nissonolbmot. Gieldda ássiin leat maid uhccán nuorat ja nuorra ollesolbmot go riikkas gaskamearálaččat.</p>
<p>Ahkejoavku mii lea fárus skuvlaguorahallamis, lea unnimus 10-jagi joavku Ohcejogas. 7,6 proseantta ássiin leat ahkejoavkkus 10–19 jagi. Riikkas leat gaskamearálaččat 12,1 proseantta 10–19-jahkásaččat.</p>
<p>Deanu gielddas ii leat dáhpáhuvvan seamma garra boarásmuvvan iige áddjáluvvan. 37,7 proseantta álbmogis ledje badjel 50 jagi. 52 proseantta ledje albmát ja 48 proseantta nissonolbmot. Deanus 0–9 jagi ahkejoavku lea uhcit go 10–19 jagi joavku, namalassii 11,4 proseantta ja 13,9 proseantta gieldda ássiin.</p>
<p>Ohcejogas lei 0–9 jagi ahkejoavku stuorát go 10–19 jagi joavku: namalassii 10,7 proseantta ja 7,6 proseantta gieldda ássiin. (SGD 2009; SSG 2009.)</p>
<p>Váhneninformánttaid kvalitatiiva jearahallamiin boahtá ovdan, ahte Ohcejoga informánttaid mielas lea erohus dain geat leat fárren eret dutkanguovllus ja dain geat leat báhcán dohko. Dat geat leat fárren, leat nuorat ja oassi sis máhttá sámegiela, oassi ii. Nuorat geat leat báhcán ja nuorat geat leat fárren ruovttoluotta, leat ovddimusat sámegielagat. Deanu gielddas ássi informánttaid mielde sin gielddas ii leat seamma tendeansa. <em type="bold">4.4.7 Beaiveruovttut ja skuvllat </em></p>
<p>Ohcejogas ja Deanus leat beaiveruovttut ja mánáidgárddit juohke stuorát čoahkkebáikkis. Ohcejoga gielddas leat guokte beaiveruovttu ja okta bearašbeaiveruoktu. Gáregasnjárggas lea sámegielat beaiveruoktu. Ohcejohnjálmmi beaiveruovttus leat suomagielat ja sámegielat ossodagat ja Njuorggámis <em type="italic"><span type="quote">“Go ealáska, de lea váttis dápmat”</span> </em>101 lea suomagielat bearašbeaiveruoktu. Oktiibuot leat 41 máná sámegielat beaiveruovttuin ja 20 suomagielat beaiveruovttuin. Gáregasnjárggas lea leamaš sámegielat beaiveruoktu 1999 rájes ja </p>
<p>Ohcejohnjálmmis sámegielat bearašbeaiveruoktu 1991 rájes. Ohcejohnjálmmis ii lean sierra sámegielat ossodat beaiveruovttus áigodagas 2000–04. Muhto jagi 2004 rájes lea sámegielat ossodat ohpihii leamaš sierra. Njuorggáma bearašbeaiveruoktu lea ovdal doaibman ja galggašii doaibmat suoma- ja sámegillii, muhto gielda ii leat fidnen dasa sámegielat bargi. Gielda ii lágidan mangelágan sámegiela oahpu iežas suomagielat beaiveruovttuin dutkanáigodagas, muhto 2012 álggahuvvui sámegiela giellabeassedoaibma sihke Gáregasnjárgga sámegielat beaiveruovttus ja Ohcejoga beaiveruovttu suomagielat ossodagas. (Inkinen 2009; Pieski 2013.)</p>
<p>Sámegielat beaiveruovttuide beassamis leat iešguđetlágan njuolggadusat Gáregasnjárggas ja</p>
<p>Ohcejohnjálmmis. Gáregasnjárggas ii leat sierra fálaldat suomagielat mánáide go sámegielat beaiveruoktu, ja beaiveruoktu doaibmá dego giellabeassin sidjiide. Ohcejohnjálmmis besset sámegielat ossodahkii dušše mánát geaidda lea merkejuvvon sámegiella eatnigiellan Magistráhtas. Dát ordnet lea álggus boahtán váhnemiid gáibádusaid dihte, namalassii ahte sáme- ja suomagielat mánát eai galgga leat seamma dikšobáikkis. Maŋŋá Sámediggi lea juolludišgoahtán doarjaga sámegielat beaiveruovttuide ja bidjan eaktun, ahte sámegielat beaiveruovttuin leat dušše sámegielat mánát. Danne Ohcejoga gielda oažžu doarjaga Ohcejohnjálmmi beaiveruovttu sámegielat ossodahkii, muhto Sámediggi ii juollut doarjaga Gáregasnjárgga sámegielat beaiveruktui vaikko dat maid doaibmá sámegillii. (Inkinen 2009;</p>
<p>Ruotsala 2010.)</p>
<p>Deanu gielddas leat guhtta mánáidgárddi gos lea sámegielat fálaldat mánáide. Golmma mánáidgárddis,</p>
<p>Bovccás, Juovlavuonas ja Deanušaldis lea dárogiella váldogiellan, ja mánáide lágiduvvo sámegiela oahppu iešguđetlágan metodaid mielde. Golmma mánáidgárddis lea sámegiella váldogiellan, Sieiddá mánáidgárddis ja guovtti priváhta mánáidgárddis: Diddi-mánáidgárddis ja Giellavealgu-mánáidgárddis mat guktot leat Deanušalddis. Sieiddá sámegielat mánáidgárdi lea oaivvilduvvon mánáide geat eai oahpa sámegiela ruovttus, ja doaibmá giellabeassin. Dát mánáidgárdi heaittihuvvui geassit 2009.</p>
<p>Dutkanáigodagas leat 82 máná dárogielat mánáidgárddiin ja 52 sámegielat mánáidgárddiin. Gielda lea defineren buot mánáidgárddiid sámi mánáidgárdin, ja oažžu dan dihte sámi mánáidgárdedoarjaga</p>
<p>Sámedikkis buot mánáidgárddiide. Eaktun doarjaga fidnemii lea ahte mánáidgárddis leat maid muhtin sámi giella- ja kulturfálaldagat. Fálaldagat molsašuddet mánáidgárddis mánáidgárdái, muhto ulbmilin lea ahte juohke ossodagas lea olmmoš geas lea máhttu ja ovddasvástádus giella- ja kulturoahpus nu ahte mánát ožžot sámi fálaldaga juohke beaivve dábálaš fálaldaga oassin. Deanu gielddas lea šaddan <em type="italic"><span type="quote">“Go ealáska, de lea váttis dápmat”</span> </em>102 bivnnuhin bidjat mánáid sámegielat mánáidgárdái ja gielda atná dan beaktilis vuohkin oahpahit mánáide sámegiela. Gielda juohká mánáidgárdesaji váhnemiid ohcamuša vuođul iige gáibit, ahte mánát dahje váhnemat máhttet sámegiela. (Tvare 2009.) Ohcejoga ja Deanu gielddaid soahpamuša mielde sáhttet </p>
<p>Sirpmá váhnemat fidnet sámegielat mánáidgárdesaji Ohcejohnjálmmis ja Njuorggáma váhnemat</p>
<p>Deanušalddis. Vihtta máná rasttildit rájá beaivválaččat ja geavahit dán fálaldaga, njeallje máná Sirpmás</p>
<p>Ohcejohnjálbmái ja okta mánná Njuorggámis Deanušaldái. (Tvare 2009; Inkinen 2009.)</p>
<p><em type="italic">Árramánnávuođa sámegiela eastagat </em></p>
<p>Sáhttá árvvoštallat dili nu ahte buot dutkanguovllu mánáin eai leat duođalaš vejolašvuođat oahppat sámegiela árramánnávuođa rájes, dannego sámegielat fálaldagat leat dihto láhkai ráddjejuvvon.</p>
<p>Ohcejohnjálmmis lea sámegielat beaiveruoktu ráddjejuvvon sámegiela eatnigiellan hálli mánáide.</p>
<p>Njuorggámis, Juovlavuonas, Ruostefielmmás ja Deanuvuona gilážiin lea guhkes mátki, muhtimin badjel 50 kilomehtera, gielddaid guovddážiidda gos sámegielat beaiveruovttut ja mánáidgárddit leat.</p>
<p><em type="italic">Vuođđoskuvllat </em></p>
<p>Dutkanguovllus leat gávcci gieldda skuvlla ja okta priváhta skuvla. Juohke skuvllas lea sámegiela fálaldat oahppiide. Sámegielat oahpahusfálaldat lea dattetge earaláhkai organiserejuvvon Ohcejoga gielddas ja</p>
<p>Deanu gielddas. Ohcejogas lea oahpahus sámegillii ja suomagillii buot golmma skuvllas ja oahppit leat sirrejuvvon sámegielat ja suomagielat luohkkálanjaide oahpahusgiela mielde. Vaikko sámegiella lea oahpahusgiellan buot golmma skuvllas Ohcejogas, de oahpahus ii leat sámegillii buot oahppoávdnasiin badjedásis. (Gáregasnjárgga, Ohcejohnjálmmi ja Njuorggáma skuvlla jahkeplána 2008.)</p>
<p>Deanu gielddas lea oahpahus sámegillii guovtti skuvllas: Sirpmá skuvllas ja Deanu sámeskuvllas</p>
<p>Deanušalddis. Ii leat goassege mearriduvvon ahte oahpahus Sirpmá skuvllas galgá leat dušše sámegillii, muhto buot mánát Sirpmá skuvlabiires máhttet sámegiela ja leat buohkat sámegielat oahpahusas.</p>
<p>Deanu Sámeskuvllasges lea mearriduvvon ahte sámegiella lea áidna oahpahusgiella. Oahppit geat háliidit dárogiela oahpahusgiellan, fertejit vázzit eará vuođđoskuvlla. Dat ii buvtte stuorát geavatlaš váttisvuođaid go Deanu Sámeskuvlla ja Sieiddá skuvlla gaska lea sullii njeallje kilomehtera. Deanu golmma eará vuođđoskuvllas ja priváhta Montesori skuvllas lea dárogiella oahpahusgiellan ja oahppit sáhttet válljet sámegiela vuosttašgiellan dahje muhtin variántta nubbigielas. (Tvare 2009; Johnsen 2008.) <em type="italic"><span type="quote">“Go ealáska, de lea váttis dápmat”</span> </em>103 </p>
<p><em type="italic">Oahppoplánat </em></p>
<p>Deanu gielda lea ovdal geavahan riikkaviidosaš <em type="italic">Sámi oahppoplána L97 S </em>ja lea aiddo álgán geavahit ođđa sámi oahppoplána <em type="italic">Máhttolokten Sámi oahppoplánabuvttus </em>. Ohcejohka lea ráhkadan báikkálaš oahppoplána riikkaviidosaš <em type="italic">Vuođđooahpahusa oahppoplána </em>vuođul. Danne lea dárbu čilget Ohcejoga báikkálaš oahppoplána ulbmiliid ja sisdoalu. Báikkálaš oahppoplánas lea oktasaš álgu ja sierra plánat sámegielat ja suomagielat oahpahusa várás. Álgooassi lea guktuid giellajoavkkuid oahpahusas oktasaš. </p>
<p>Dasge geardduhuvvo ahte: “ <em type="italic">Oahpahusa vuođđun lea suomakultuvra, mii lea ovdánan vuorrováikkuhusas </em><em type="italic">álgoálgosaš, davviriikalaš ja eurohpalaš kultuvrrain.” </em>Muhto gieldda oahppoplánas boahtá maid ovdan, ahte báikkálaš giella-, kultur- ja birasdieđut vuoruhuvvojit: </p>
<p><em type="italic">Oahpahus galgá sirdit ođđa sohkabuolvvaide báikkálaš giella-, kultuvra- ja birasdieđu: dieđuid, </em><em type="italic">máhtuid, árvuid ja vieruid. Skuvllat galget addit rivttes dieđu ee. oahppiid giella- ja </em><em type="italic">kulturduogáža mieldi sin gielain ja kultuvrrain sihke eará kalohttaguovllu gielain ja kultuvrrain. </em>(Ohcejoga gielda 2004a, 2004b) </p>
<p>Sihke sámegielat ja suomagielat oahpahusa ulbmiliin deattuhuvvo sápmelašvuohta, álgoálbmotstáhtus, máŋggagielatvuohta ja máŋggakulturvuođđu.</p>
<p><em type="italic">Deatálaš lea deattuhit sámiid oktiigullevašvuođa guovllu álgoálbmogin badjel rájáid. Ulbmilin </em><em type="italic">lea, ahte oahppi oahppá dovdat ja atnit árvvus guovllu máŋggagielatvuođa ja -kulturvuođa. </em></p>
<p><em type="italic">Skuvllat galget muđuige rádjaguovlogieldda skuvlalágádussan bargat ovttasbarggu </em><em type="italic">rádjanáboriiguin vejolašvuođaid mieldi. </em>(Ohcejoga gielda 2004a, 2004b) </p>
<p>Suomagiela oahppiid sámegiela oahpahusplánas deattuhuvvo, ahte sámegiela A-giela oahpahus lea sihke dáido- ja kulturávdnasiin. Oahppit galget oahppat gulahallat sámegillii máŋggalágan gulahallandilis ja fága galgá riggudahttit oahppi sámekultuvrra dovdamuša. Ulbmilin lea earret eará ahte skuvlla oahpahusas oahppit leat oahppan geavahit sámegiela gáibideaddji sosiála dilis njálmmálaččat, leat oahppan čállit gáibideaddji teavsttaid sámegillii buriin riektačállimiin, dovdet bures sámi servodateallima ja kultuvrra ja sáhttet doaibmat ovttas sápmelaččaiguin. Oahppit galget maid máhttit lohkat sámegielat girjjálašvuođa ja sáhttit čuovvut sámi kultureallima ja sámegielat mediaid. Sámegiela B-giela oahpahus álggahuvvo badjedásis ja das leat loažžadut gáibádusat. Oahppoplána mielde galgá roahkasmahttit oahppiid geavahit sámegiela aktiivvalaččat njálmmálaččat ja oahppit galget dovdat <em type="italic"><span type="quote">“Go ealáska, de lea váttis dápmat”</span> </em>104 máŋggakultuvrralašvuođa vuođđoáššiid. Oahpahusa ulbmil lea maid ahte oahppiid vejolaš máŋggakultuvrralaš identitehta čielgá ja nanosmuvvá, ja ahte oahppit ožžot buori vuođu joatkit sámegiela oahpahallama joatkkaoahppoásahusas. (Ohcejoga gielda 2004b.) </p>
<p><em type="italic">Eaktodáhtolaš sámegiella </em></p>
<p>Norggas sáhttá sámegiela hálddašanguovllu gielda mearridit, ahte buot vuođđoskuvlaoahppiin lea oahpahus sámegielas (Oahpahusláhka 1999/61 §6.2). Deanu gielda mearridiige 1990-logu álggus dahkat sámegiela geatnegahtton fágan buot vuođđoskuvlaoahppiide, muhto gomihii mearrádusa moadde jagi maŋŋá dannego muhtin váhnemat vuostálaste dan (Todal 2002: 71). Suoma oahpahuslágas ii leat meroštallon vejolašvuohta dahkat sámegiela geatnegahtton fágan. Ohcejoga gielda mearridii dattetge dahkat sámegiela geatnegahtton fágan buot oahppiide goalmmát luohká rájes 1980-logu gaskkamuttus.</p>
<p>Guokte váhnenpára váidaledje dán mearrádusa Riikkabeivviid vuoigatvuođakánslerii guhte gomihii mearrádusa dannego gielda lei váldán diimmuid sámegiela oahpahussii eatnigiela oahpahusas. (Aikio-</p>
<p>Puoskari 2001: 158.) Dan maŋŋá eai leat dát gielddat mearridan dahkat sámegiela geatnegahtton fágan ja sámegiella lea eaktodáhtolaš fága maid suomagielat ja dárogielat oahpahusa oahppit sáhttet lohkat muhto eai dárbbaš.</p>
<p><em type="italic">Logahat ja joatkkaskuvla </em></p>
<p>Dutkanguovllus leat guokte joatkkaoahppofálaldaga vuođđoskuvlla maŋŋá. Ohcejogas lea Sámelogahat</p>
<p>Ohcejohnjálmmis ja Deanu gielddas lea Deanu joatkkaskuvla Ruostefielmmás mas leat eanadoallo- ja luondduoahppofálaldagat. Guktuid joatkkaskuvllain lea vejolaš lohkat sámegiela iešguđege variántta mielde. Dattetge sámegiella ii geavahuvvo oahpahusgiellan Deanu joatkkaskuvllas. Sámelogahagas oahpahuvvojit muhtin fágat sámegillii sámegielat oahppiide, muhto oahpahusa mearri lea uhcci. Visot oahpahusjoavkkuin lea oktiibuot čieža diimmu oahpahus vahkus sámegillii. (Aikio-Puoskari ja Vest 2007,</p>
<p>Deanu joatkkaskuvla 2009.) Nuorrainformánttaid jearahallamiin guokte nuora vástideaba, ahte soai áiguba sihkkarit vázzit joatkkaoahpu dutkanguovllus. 11 informántta vuolggášedje millosepmosit gávpogiidda dego Roavvenjárgii, Čáhcesullui ja Girkonjárgii vázzit joatkkaskuvlla.</p>
<p><em type="italic">Oahpahusmállet </em></p>
<p>Dutkanguovllus geavahuvvo sihke beaktilis ja geahnohis guovttegielat oahpahusmálle beaiveruovttuin ja vuođđoskuvllain. Muhtin beaiveruovttuin lea sámegiela váldogiellan ja beaiveruovttut doibmet dego <em type="italic"><span type="quote">“Go ealáska, de lea váttis dápmat”</span> </em>105 iežasgielat beaiveruoktun muhtin mánáide ja giellabeassin eará mánáide. Muhtin beaiveruovttuin suomagielat mánát eai oahppan álggage sámegiela, ja eanaš dárogielat mánáidgárddiin mánát ohppet sámegiela dakkár oahpahusmálle mielde maid Baker gohčoda láivves oahpahusmállen. (Baker 2001: 194; gč. maiddái kapihttala 2.4.6.) </p>
<p>Vuođđoskuvllainge sámegiella lea váldogiellan muhtin mánáid oahpahusas. Baker mielas dát málle addá sihke njálmmálaš ja čálalaš guovttegielatvuođa. Ohcejoga skuvllain sámegiela geavaheapmi oahpahusas geahppána go oahppit álget badjedássái. Deanu gielddas lea visot oahpahus maiddái badjedásis sámegillii. Joatkkaskuvlla lea vejolaš vázzit maid dutkanguovllus, muhto áidna fálaldagat leat eanadoallu, luonddugeavaheapmi ja logahatoahppu. Jos nuorat manašedje joatkkaskuvlii iežaset gielddas, de lea dárogiella áidna oahpahusgiella Deanu gielddas, ja eanaš fágaid oahpahus lea suomagillii Ohcejogas.</p>
<p>Dušše Kárášjogas ja Guovdageainnus livččii vejolaš oažžut joatkkaoahpu muhtin muddui sámegillii. Baker gohčoda oahpahusmálle mas oahpahusgiella molsojuvvo vehádatgielas majoritehtagillii skuvlla áigge, gaskaboddasaš mállen. Dakkár oahpahusa servodatlaš ulbmil lea assimileren ja gielalaš boađus lea buorremuddui ovttagielatvuohta. Ferte fuopmášahttit ahte dábálaččat oahpahusgiella molsojuvvo mealgat árabut go badjedásis dahje joatkkaskuvllas Baker ovdamearkkain (gč. maiddái kapihttala 2.4.6).</p>
<p>Dárogielat ja suomagielat oahpahusa oahppit sáhttet lohkat sámegiela muhtin nubbigiela variántan dahje vierrogiellan. Dán málle Baker gohčoda maid láivves oahpahusmállen, man servodatlaš ulbmil lea muhtin muddui gielalaš riggodat ja boađus lea ráddjejuvvon guovttegielatvuohta.</p>
<p><em type="italic">Sámegielat a ja b skuvllat </em></p>
<p>Skuvlavuogádagas lea miellagiddevaš erohus Ohcejoga ja Deanu gielddain. Deanu gielddas lea sámegielat oahpahus sierra sámegielat skuvllain. Dat skuvlavuogádat muittuha Fishman 4a-skuvllaid mat leat vehádatgielagiid hálddus. Ohcejogas lea sámegielat ja suomagielat oahpahus seamma skuvllas gos oktasaš doaimmat dáhpáhuvvet mealgadit suomagillii ja moanat bargit, ovdamearkka dihte</p>
<p>Ohcejohnjálmmi ja Njuorggáma skuvllaid veahkkehoavddat, eai máhte sámegiela (Vásahusat gieddebarggus; Gieddebarggu notáhtat). Dát skuvlavuogádat muittuha Fishman 4b-skuvllaid main oahpahus lea vehádatgillii, muhto ii leat vehádatgielagiid hálddus. (Fishman 1991: 100; gč. maiddái kapihttala 2.4.6.) <em type="italic"><span type="quote">“Go ealáska, de lea váttis dápmat”</span> </em>106 <em type="bold">4.4.8 Sámegielat ásahusat </em></p>
<p>Sámegiela bajiduvvon stáhtusa dihte lea dutkanguovllus šaddan sámegielat bargomárkan ovdamearkka dihte beaiveruovttuin, skuvllain, gielddaid hálddahusain ja muhtin eará almmolaš bargosajiin. Daid gaskkas leat bargosajit main sámegiela máhttu lea geatnegahtton ja bargosajit main sámegiela máhttu adnojuvvo ánsun. Váhnenjearahallamiin boahtá ovdan ahte buot sámegielat váhneninformánttat geavahit sámegiela barggus. Muhtin váhnemiin lea sámegiella váldogiellan barggus ja muhtin váhnemiin lea sámegiella bálddalasgiellan maid dattetge geavahit juohke beaivve dahje dušše muhtumin. Gieldda ásahusaid lassin sámegiella geavahuvvo bargogiellan Deanu gielddas: Sis-Finnmárkku diggegottis, NRK</p>
<p>Sámi Radio guovllukantuvrras, sámegielat aviissa Ávvira guovllukantuvras ja Sámi ealáhus- ja guorahallanguovddážis. Gieldda ásahusaid lassin sámegiella geavahuvvo bargogiellan Ohcejoga gielddas:</p>
<p>YLE Sámi radio guovllukantuvrras, Sámiráđi doaimmahagas, Suoma ruovttueatnan gielaid dutkanguovddáža kantuvrras ja Sámedikki doaibmabáikkis. Dasa lassin sámegiella geavahuvvo vuođđoealáhusain ja priváhta fitnodagain. (Vásáhusat gieddebarggus.)</p>
<p><em type="italic">Guovttegielat gielddahálddahusat? </em></p>
<p>Leatgo Ohcejoga ja Deanu gielddaid hálddahusat guovttegielagat, lea definišuvdnagažaldat. Birrasii bealli gielddaid bargiin máhttet sámegiela dohkálaččat dahje bures. Gielddaid ássit ožžot njálmmálaš bálvalusaid sámegillii, jos deaivá leat sámegielat bargi sáhkavuloš gielddalaš suorggis dahje jos gáibida dulkka. Ássit ožžot maid vástádusa sámegillii, jos ieža čállet sámegillii gieldda orgánaide. Eanaš áššemeannudeapmi gielddaid hálddahusain dáhpáhuvvá dattetge riikkagillii. Gielddat almmuhit eanaš gielddalaš dieđuid álbmogii sáme- ja riikkagillii. Ohcejohka jorgalahttá gielddaráđđehusa, váldostivrra ja lávdegottiid áššebáhpáriid sámegillii ja čoahkkimat dulkojuvvojit. Deanu gielda geavaha álo dulkka gielddastivrra čoahkkimiin. Eará čoahkkimat dulkojuvvojit jos gáibiduvvo, muhto gielda ii jorgalahte čoahkkimiid áššebáhpáriid sámegillii. (Aslaksen 2008; Näkkäläjärvi 2007: 110–126; Ohcejoga gielda 2009; vásáhusat gieddebarggus. Gč. maiddái Özerk ja Gaup Eira 1996; Andersen ja Strömgren 2007.)</p>
<p>Sámegiella geavahuvvo dasto gielddaid hálddahusain, muhto ii sáhte dadjat ahte gielaid geavaheames livččii ovttadássásašvuohta.</p>
<p><em type="italic">Giellaguovddážat </em></p>
<p>Ohcejoga gielddas ii leat giellaguovddáš man bargun livččii ovddidit sámegiela ja doallat sámegiela kurssaid. Sihke Ohcejoga gielddas ja Sámi oahpahusguovddážis livččii vejolašvuohta fállat sámegiela <em type="italic"><span type="quote">“Go ealáska, de lea váttis dápmat”</span> </em>107 kurssaid, muhto eai leat dahkan nu mu dutkanáigodagas (vásáhusat gieddebarggus). Deanu gielddas lea leamaš giellaguovddáš <em type="italic">Giellagáddi </em>1998 rájes. Giellagáddi ásahuvvui bistevaš giellaguovddážin Sámi ealáhus- ja guorahallanguovddáža olis jagi 2002. Giellaguovddáža váldodoaibman lea doallat sámegiela álgo- ja joatkkakurssaid ja lágidit lohkan- ja čállinkurssaid sámegiela hálliide. Muhtimin lea hábmen kurssaid sierranas joavkkuide. Ovdamearkka dihte dat lea lágidan sámegiela álgokurssa Deanu </p>
<p>Joatkkaskuvlla bargiide, čállinkurssa Finnmárkku fylkagieldda sámegiela hálliide ja <span type="quote">”giellamáistin”</span>-kurssa riddoguovllu ássiide. Geassit láve lágidit giellalávguma. Álgokurssaide lea stuorra beroštupmi, muhto sámegiela lohkan- ja čállinkurssaide eai leat leamaš doarvái ohccit maŋimuš njealje jahkái. Giellagátti kurssain leat šaddan moanat sukseassahistorjját – olbmot leat álgokurssaide álgán ja šaddan aktiiva sámegiela geavaheaddjin. (Hansen H. 2009.) <em type="bold">4.4.9 Guovllu bargoeallin ja giellageavaheapmi </em></p>
<p>Guovllu bargoeallin čuovvu viehka muddui riikkaid bargoeallinministara. Ohcejogas bargá golbma njealjátoasi bargoveagas priváhta dahje almmolaš bálvalussurggiin, 15 proseantta sekundára barggus ja sullii logi proseantta boazodoalus, guolásteamis dahje šibitdoalus. Erenoamáš lea dattetge ahte boazodoallu lea vuođđoealáhusain deháleamos ealáhus. Deanu gielddas lea dilli sullii seammalágan. 69,4 proseantta bargoveagas barget priváhta ja almmolaš bálvalussuorggis, 18,1 proseantta bargoveagas barget sekundára bargguin ja 11,7 proseantta bargoveagas barget vuođđoealáhusain. Sihke</p>
<p>Gáregasnjárggas ja Njuorggámis leat rádjagávppit dehálaš bargoaddit gos eanaš gávppašeaddjit leat</p>
<p>Norgga beale ássit. Bargguhisvuohta sihke Deanu gielddas ja Ohcejogas gielddas lea Norgga ja Suoma gaskamearálaš dásis. Dat mearkkaša sullii 12 proseantta Ohcejogas ja njeallje-vihtta proseantta Deanu gielddas dutkanáigodagas. (Ohcejoga gielda 2009; SGD 2009.)</p>
<p>Norgga beale bargomárkan geasuha olu Ohcejoga ássiid, ja lea čalbmáičuohcci ahte kvalitatiiva jearahallamiid váhneninformánttain guđas Suoma beale gávcci váhnemis leat leamašan barggus Norgga bealde. Norgga beale váhneninformánttain ii oktage leat bargan Suoma bealde. Muhto okta lea fárren</p>
<p>Suoma bealde Norgga beallai. Dutkanáigodagas fitnen eanaš gávppiin, bálvalusfitnodagain ja almmolaš kantuvrrain Deanu ja Ohcejoga gielddain. Juohke sajis lean juogo sámástišgoahtán dalán dahje gulaskuddan sáhtášiigo doppe sámástit. Eanaš sajiin deiven sámegielat olbmuid, vaikko muhtin bargosajiin ii lean eará go okta sámegiela hálli máŋgga bargis. Bargiid sámegiela máhttu ii leat dattetge mihkkege, maid bargoaddit almmuhit dahje geavahit iežaset gálvvuid dahje bálvalusaid vuovdaleames.</p>
<p>Iige sámegiella oidnon fitnodaga máinnusplakáhtain dahje gálvvuid merkemis. Almmolaš kantuvrrainge <em type="italic"><span type="quote">“Go ealáska, de lea váttis dápmat”</span> </em>108 galggašii giellalágaid mielde leat nu, ahte dat bálvalivčče dan gillii maid áššehas vállje geavahit, muhto vásihin ahte baicce lea nu ahte bargiid giellamáhttu mearrida bálvalangiela, ja sámegiella geavahuvvo dušše jos sihke bargi ja áššehas máhttiba sámegiela. Almmuhustávvaliinge oidnojit dušše dat dieđut sámegillii mat lága mielde galget leat sámegillii. (Vásáhusat gieddebarggus; gč. maiddái Näkkäläjärvi 2007: 320.) <em type="bold">4.4.10 Sámegielat asttuáiggefálaldagat </em></p>
<p>Moanat lágideaddjit ordnejit asttuáiggefálaldagaid Ohcejoga ja Deanu gielddain: gielddaid lihkadan- ja kulturskuvllat, searvegottit, eaktodáhtolaš searvvit ja fálastallansearvvit. Muhtin spiehkastagaiguin leat buot dát doaimmat riikkagillii: dárogillii Deanu gielddas ja suomagillii Ohcejoga gielddas. Spiehkastagat leat Deanu kulturskuvla mii lágida teáhterhárjehallamiid ja juoiganoahpu sámegillii mánáide ja nuoraide, sámi servviid doaimmat ja Sirpmá asttuáiggefálaldagaid lágideaddjit mat lágidit eanaš doaimmaid sámegillii. (Vásáhusat gieddebarggus; váhnenjearahallamat; Taipale 2012.) <em type="bold">4.5 Konklušuvdna </em></p>
<p>Riikkadásis leat Suopma ja Norga dohkkehan riikkaidgaskasaš soahpamušaid, ja mearridan lágaid ja njuolggadusaid mat galget suodjalit sápmelaččaid giela, kultuvrra ja servodateallima. Dáinna stáhtat čájehit buori áigumuša vehádatálbmoga ja vehádatgiela hárrái. Dát nanne sámegiela etnolingvisttalaš ceavzinnávccaid. Soahpamušat, lágat ja njuolggadusat hábmejit paradigmamolsuma sihke Norgga ja</p>
<p>Suoma sámepolitihkas. Láhkavuogádat addá vejolašvuođaid ásahit dehálaš ásahusaid mat ovddidivčče sámegiela sihke sámi servodatdásis ja mesodásis – dán dutkamuša dutkanguovllus.</p>
<p><em type="italic">Mákrodási eastagat </em></p>
<p>Lágaid guorahallamis leat maid boahtán ovdan áššit mat sáhtášedje nannet sámegiela etnolingvisttalaš ceavzinnávccaid buorebut. Sámegiella ii leat nationála giella Suomas ja Norggas dego ruoŧagiella</p>
<p>Suomas, muhto ovttadássásaš giella riikkagielain dihto guovllus. Oahpahuslágaid mielde ii leat sámegielat vuođđoskuvla sámegielat mánáid vuoigatvuohtan dego ruoŧagielat mánáin Suomas. Norggas galgá sámegielat mánáid oahpahus leat sámegillii. Suomas ii dárbbaš lágidit visot oahpahusa sámegillii sámegielat oahppiide. Lea doarvái ahte eanaš oassi oahpahusas lea sámegillii. Dehálaš mearrádusat <em type="italic"><span type="quote">“Go ealáska, de lea váttis dápmat”</span> </em>109 dego man ollu Deanu gielda galgá geavahit sámegiela iežas hálddahusas ja politihkalaš eallimis, lea gieldda iežas mearrádusaid duohken. Seammaláhkai lea gielddaid duohken dahketgo sámegiela geatnegahtton fágan vuođđoskuvllas ja ásahitgo giellaguovddáža, giellabesiid ja giellalávgunluohkáid mánáide geat eai máhte sámegiela. Lága mielde dat lea vejolaš, muhto ii leat giellamolsuma vásihan mánáid vuoigatvuohta beassat oahppat sámegiela dákkár beaktilis oahpahusmálliin. </p>
<p><em type="italic">Mesodási buorit bealit </em></p>
<p>Sámi servodatdásis leat ásahuvvon álbmot válljen orgánat, Sámedikkit, ja eará sámegiela infrastruktuvra. 1990-logu álggus lei eanaš oassi dán infrastruktuvrras ásahuvvon ja danne adnojuvvo 1990-lohku sámegiela ealáskahttináigodaga álgun. Dan maŋŋá lea sámegielat oahpahus lassánan, oahpponeavvodilli buorránan ja sámi mediafálaldat lea sakka stuorát ja viidát go ovdal. Go geahčada mo ođđa politihkka lea ollašuhtton dutkanguovllus, de boahtá ovdan ahte dávjá lea ádjánan guhká ovdalgo riikka ođđa politihkka lea ollašuvvan báikkálaš dásis. Das beroškeahttá, de leat dutkanguovllus ollu sámegiela ovddidandoaimmat maid dutkit (Hyltenstam et al. 1999; Fishman 1991 ; Baker 2001; UNESCO 2003) atnet dehálažžan. Olbmuin lea vuoigatvuohta oažžut almmolaš bálvalusaid sámegillii. Dáppe leat sámegielat beaiveruovttut, oahpahus sámegillii ja sámegielas vuođđoskuvllas ja Deanu gielddas maiddái lohkan- ja čállinkurssat ollesolbmuide. Skuvlla ulbmil lea ovddidit sámi mánáid identitehta ja giela. Leat maid almmolaš bargosajit main sámegiella lea eaktun dahje ánsun virgáibidjamis ja sáhttá dadjat, ahte sámegielat bargomárkan gávdno. Dasa lassin sámegiella geavahuvvo maiddái priváhta bargoeallimis.</p>
<p>Sáhttá goit árvalit ahte sámegiela objektiiva ceavzinnávccat leat buorránan sakka dálá mánáid ja sin váhnemiid mánnávuođa rájes.</p>
<p><em type="italic">Giellamolsun bisánan </em></p>
<p>Demográfalaš dieđut čájehit ahte giellamolsun sáhttá leat álgán juo ovdal 1930 ovddeš Deanu gielddas, ja 1960-logu rájes ovddeš Buolbmága gielddas, Ohcejoga gieldda guovddážis ja Njuorggáma guovllus.</p>
<p>Orru leamen nu ahte giellamolsun álgá easkka dan maŋŋá Ohcejoga bajimus oasis Gáregasnjárgga guovllus. Eanaš báikkiin eai leat dattetge buot sápmelaččat oassálastán giellamolsumii. Muhtimat geavahit ain sámegiela ja leat sámástan maiddái mánáideasetguin. Giellamolsun dáhpáhuvvá almmatge dan áiggis go sámegiela objektiiva ceavzinnávccat eai lean nu buorit go 2000-logus. Ovdalis lea boahtán ovdan, ahte sámegiela sirdáseapmi buolvvaid gaskkas lea lassánan 1970-logus 2000-logu rádjai. Orru <em type="italic"><span type="quote">“Go ealáska, de lea váttis dápmat”</span> </em>110 leamen nu ahte dát lassáneapmi álgá árabut Deanu gielddas go Ohcejoga gielddas. Muhto 2000-logus lea lassáneapmi čielggas maid Ohcejoga gielddas. </p>
<p><em type="italic">Čuolmmat čađaheames </em></p>
<p>Dattetge leat maid boahtán ovdan bealit mat heajudit sámegiela objektiiva ceavzinnávccaid. Dát čuolmmat čatnasit ovddimusat dasa, mo gielddat leat válljen čađahit mákrodási sámepolitihka dain áššiin main gieldda dásis lea válljenmunni. Sámi giellalágain beroškeahttá sámegiella ii geavahuvvo almmolaš ásahusain hálddahusgiellan, ii oppa čálalaš giellange Deanu gieldda politihkas. Sámegielat beaiveruoktofálaldagat eai leat fállun juohke báikkis dutkanguovllus. Ohcejoga gielda ii fála sámegiela oahpu suomagielat beaiveruovttuin. Deanu gielda geavaha ovddimusat láivves oahpahusmálle go dárogielat mánáidgárddiin geahččalit oahpahit mánáide sámegiela. Sihke Ohcejoga ja Deanu gielddat geavahit láivves oahpahusmálle oahpahit sámegiela suoma- ja dárogielat oahppiide vuođđoskuvllain.</p>
<p>Ohcejoga gielda lea válljen Fishman terminologiija mielde <span type="quote">“b-skuvllaid”</span> sámegielat oahpahussii. Deanu gielda fas geavaha <span type="quote">“a-skuvllaid”</span>-málle sámegielat oahpahusas, dat nanne sámegiela etnolingvisttalaš ceavzinnávccaid go Fishman mielas a-skuvllain lea álkit ovddidit vehádatgiela ja jorgalahttit giellamolsuma go b-skuvllain. Viđát ja guđát kapihttalis guorahalan earret eará sámegielat nuoraid giellageavaheami skuvllas ja árvvoštalan, leago oktavuohta skuvllaid oahpahusmálliin ja sámegiela geavaheames. Vaikko eanaš almmolaš ja priváhta bargosajiin leat sámegielat bargit, de ii leat sámegiella oidnosis. Fitnodagat eai geavat sámegiela iežaset gálvvuid fáluheames ja gulahallan sihke almmolaš ja priváhta suorggis dáhpáhuvvá riikkagillii, jos sámegielagat eai dieđe ahte nubbi máhttá sámegiela.</p>
<p>Fishman oainnu mielde sámegiella ii leat ollásit joavdan goalmmát ceahkkái GRID-skálas. <em type="italic"><span type="quote">“Go ealáska, de lea váttis dápmat”</span> </em>111 <em type="bold">5 Mánáid ja nuoraid sámegiela ceavzinnávccat </em></p>
<p>Dán kapihttalis guorahalan muhtin beliid sámegiela etnolingvisttalaš ceavzinnávccain dutkanguovllu 10–16-jahkásaččaid gaskkas. Vehádatgiela etnolingvisttalaš ceavzinnávccaid mihtideames adnojuvvo mánáid ja nuoraid giellamáhttu dehálaš áššin. Jos mánát ja nuorat eai máhte giela, de lea giella čielgasit áitojuvvon ja sáhttá álfárot jávkat (UNESCO 2003: 8; gč. maiddái kapihttala 2.4.3). Mu dutkanmetoda lea gažadanskoviin jearahallat informánttaid. Gažaldagain válddán čielgasa sin gielalaš repertuáras, gielalaš historjjás, doaladumiin gielaid hárrái ja jáhkuin boahtteáiggi giellageavaheames. Mun analyseren maid muhtin fáktoriid mat vedjet leat váikkuhan dán ahkejoavkku sámegiela máhttui: goas sii leat oahppan iešguđege giela, mii gielaid geavahuvvui mánáidgárddis, mii lea sin oahpahusgiella, maid gielaid ohppet skuvllas fágan, gos sii leat ássan ja makkár etnihkalaš etnisitehta sis lea. Ahkejoavkku njálmmálaš giellageavaheapmi analyserejuvvo giellašiljuid mielde. Das boahtá ovdan man muddui sii geavahit sámegiela: lagamus bearrašis váhnemiiguin, oarbiniiguin ja áhku gácciin, skuvllas oahpaheaddjiiguin ja eará oahppiiguin ja asttuáiggis fulkkiiguin, eará ollesolbmuiguin ja skihpáriiguin.</p>
<p>Vuollekapihttalis 5.7 <em type="italic">Mediagiella </em>guorahalan informánttaid mediageavaheami. Dutkit atnet dehálažžan ahte vehádatgiella váldojuvvo atnui ođđa giellašiljuin dego ođđaáigásaš mediain (UNESCO 2003: 11; </p>
<p>Hyltenstam et al. 1999: 51; gč. maiddái kapihttaliid 2.2.4 ja 2.4.8). Danne guorahalan man muddui informánttat geavahit sámegielat mediaid, ja man olu sii geavahit earágielat mediaid.</p>
<p><em type="italic">Informánttaid sámegiela joavkkut </em></p>
<p>Mun čoggen dieđuid dán kapihttalii kvantitatiiva guorahallamiin maid čađahin Deanu ja Ohcejoga gielddaid skuvllain giđđadálvve 2008. Danin gohčodan dan skuvlaguorahallamin. Skuvlaguorahallamii serve 193 informántta gávcci skuvllas. Deanu gielddas oassálaste 5.–10. luohká oahppit informántan ja</p>
<p>Ohcejoga gieldda skuvllaid 4.–9. luohkáid oahppit informántan. Eanaš informánttat leat nappo agis 10–16 jagi, ja informánttat leat juhkkojuvvon njealji jovkui sámegiela máhtu dáfus. Sámegiela 1 informánttat hálddašit sámegiela buorebut go nuppi giela dahje sii hálddašit sámegiela ja nuppi giela seamma bures.</p>
<p>Sámegiela 2 informánttat máhttet sámástit, muhto sii hálddašit nuppi giela buorebut go sámegiela. Mun anán vejolažžan ahte Sámegiela 2 informánttat máhttet sámegiela nu bures, ahte adnojuvvojit guovttegielagin Skutnabb-Kangas (1986: 50) meroštallama mielde, namalassii ahte guovttegielat lea son guhte geavaha (dahje máhttá geavahit) guokte giela eanemus oktavuođain iežas dáhtu ja servodaga gáibádusaid mielde. Sis lea nappo riikkagiela domineren guovttegielatvuohta sámegielas ja riikkagielas. <em type="italic"><span type="quote">“Go ealáska, de lea váttis dápmat”</span> </em>112 </p>
<p>Sámegiela 3 informánttat máhttet veaháš sámegiela, muhto eai nu bures ahte sin sáhttá atnit guovttegielagin Skutnabb-Kangas meroštallama mielde. Sámegiela 4 informánttat eai máhte álggage sámegiela. (Gč. maiddái kapihttala 3.3.2.)</p>
<p>Sámegiela joavkkut</p>
<p>Ohcejohka</p>
<p>Deatnu</p>
<p>Dutkanguovlu</p>
<p>Sámegiela 1 20 % 25 % 24 % 46</p>
<p>Sámegiela 2 43 % 19 % 25 % 49</p>
<p>Sámegiela 3 30 % 27 % 28 % 54</p>
<p>Sámegiela 4 7 % 29 % 23 % 44</p>
<p>Oktiibuot 100 % 100 % 100 % 193</p>
<p>Govus 5.1. Informánttaid juohkáseapmi sámegiela joavkkuide Ohcejoga gielddas, Deanu gielddas ja dutkanguovllus.</p>
<p>Govus 5.1 čájeha ahte informánttain 24 proseantta gullet Sámegiela 1 -jovkui, 25 proseantta Sámegiela 2 -jovkui, 28 proseantta Sámegiela 3 -jovkui ja 23 proseantta Sámegiela 4 -jovkui. Das boahtá maid ovdan mearkkašahtti erohus gielddaid gaskkas sámegiela joavkkuid juohkáseames. Ohcejogas máhttá stuorát oassi informánttain sámástit go Deanus. Ohcejogas 63 proseantta gullet Sámegiela 1 ja 2 -jovkui.</p>
<p>Deanus 44 proseantta gullet Sámegiela 1 ja 2 -jovkui. Ohcejogas gullet 30 proseantta Sámegiela 3 -jovkui ja čieža proseantta Sámegiela 4 -jovkui. Deanus gullet 27 proseantta Sámegiela 3 -jovkui ja 29 proseantta Sámegiela 4 -jovkui. Ohcejogas lea nappo oassi mii ii máhte sámegiela álggage, čieža proseantta. Dat lea mealgat uhcit go Deanus, gos 29 proseantta informánttain eai máhte álggage sámegiela.</p>
<p>Sámegiela 1 ja Sámegiela 2 informánttaid juohkáseames lea maid gielddaidgaskasaš erohus. Deanus 57 proseantta gullet Sámegiela 1 -jovkui ja 43 proseantta Sámegiela 2 -jovkui. Ohcejogas gullet 32 proseantta Sámegiela 1 -jovkui ja 68 proseantta Sámegiela 2 -jovkui. Dán bohtosa sáhttá dulkot nu ahte sámegiela nana hálddašeaddjit dahket stuorát oasi sámegiela hálliin Deanus go Ohcejogas. Dán kapihttala analiissas gidden erenoamáš fuopmášumi gielddaidgaskasaš erohusaide mat čilgejit informánttaid juohkáseami Sámegiela 1 ja Sámegiela 2 -jovkui. <em type="italic"><span type="quote">“Go ealáska, de lea váttis dápmat”</span> </em>113 <em type="bold">5.1 Gielalaš repertuára </em></p>
<p>Ehala (2009: 127–128) mielas ferte vuhtiiváldit buot gielaid mat leat geavahusas vehádatgiela hálliid birrasis, go árvvoštallá vehádatgiela subjektiiva etnolingvisttalaš ceavzinnávccaid (gč. maiddái kapihttala 2.4.4). Skuvlaguorahallamis lea leamaš oktan ulbmilin gávdnat dárkilis dieđuid skuvlamánáid giellamáhtus ovddimusat dain gielain mat hállojuvvojit Deanuleagis. Danne lean jearran, man bures sii máhttet dárogiela, sámegiela ja suomagiela. Lean jearran eaŋgalsgiela máhtu birra maid moatti siva geažil. Eanaš mánát vásihit dán áigge eaŋgalsgiela váikkuhusa juo árrat mánnávuođas musihka, filmmaid ja TV bokte. Eaŋgalsgiella lea maid eanemus geavahuvvon giella interneahtas, maid dálá mánát ja nuorat viššalit geavahit. Dasa lassin eaŋgalsgiella lea skuvlafágan sihke Norggas ja Suomas.</p>
<p>Informánttain lea leamaš vejolašvuohta vástidit, ahte sii hállet iešguđege giela bures, viehka bures, veaháš dahje ahte eai hála. Mun buvttán dás vuos ovdan informánttaid vástádusaid sámegiela hállandáiddus, dan maŋŋá informánttaid riikkagiela, gránnjáriikka giela, eaŋgalsgiela ja eará vejolaš gielaid hállandáiddus. Riikkagiella lea dárogiella Deanus ja suomagiella Ohcejogas. Gránnjáriikka giella lea suomagiella Deanus ja dárogiella Ohcejogas. Ovdanbuktimis čájehan maid man muddui informánttat ohppet dáid gielaid skuvllas. <em type="bold">5.1.1 Sámegiela máhttu ja oahppu </em></p>
<p>Informánttain 190:s leat vástidan gažaldahkii, man bures sii hállet sámegiela. 36 proseantta sámástit bures. 11 proseantta sámástit viehka bures. 26 proseantta sámástit veaháš ja 27 proseantta eai sámás.</p>
<p>Informánttaid sámegiela hállandáiddus lea erohus Ohcejoga ja Deanu gielddaid gaskkas. 93 proseantta</p>
<p>Ohcejoga informánttain ja 67 proseantta Deanu informánttain máhttet hállat sámegiela man nu dásis.</p>
<p>Ohcejoga informánttain 44 proseanta hállet sámegiela bures, 19 proseantta viehka bures ja 30 proseantta veaháš. Deanu informánttain 30 proseantta máhttet sámástit bures, 14 proseantta viehka bures ja 23 proseantta veaháš. Čieža proseantta Ohcejoga informánttain ja 33 proseantta Deanu informánttain eai máhte sámástit. Fuopmášahtán ahte ii sáhte buohtastaddat dáid loguid govvosa 5.1 loguiguin, dannego kategoriseremis sámegiela joavkkuide válddán vuhtii maiddái eará áššiid go hállandáiddu.</p>
<p>Informánttain 37 proseantta ožžot oahpahusa sámegillii. 48 proseantta informánttain ožžot oahpahusa dárogillii ja 14 proseantta suomagillii. 58 proseantta informánttain lohket sámegiela skuvllas, 42 proseantta eai loga. Sámegielat oahpahusa informánttat lohket buohkat sámegiela eatnigiellan Suoma <em type="italic"><span type="quote">“Go ealáska, de lea váttis dápmat”</span> </em>114 bealde dahje vuosttašgiellan Norgga bealde. Dás duohko mun gohčodan dán sámegiela oahpu vuosttašgiela oahppun, dannego Norgga bealde gohčodit eatnigiela oahppun oahpu, maid sisafárrejeaddjiid mánát ožžot iežaset váhnengielas. </p>
<p>Riikkagielat oahpahusas leat 128 informántta. Sis lohket 40:s dahjege 31 proseantta sámegiela fágan skuvllas. Dan 40 informánttas 22:s ásset Deanus ja 18 informántta Ohcejogas. Gávcci informántta leat riikkagielat oahpahusas, muhto lohket liikká sámegiela vuosttašgiellan. Earát lohket sámegiela nubbigiellan dahje vierrogiellan. (Gč. maiddái kapihttala 5.3.3.) Mearkkašahtti boađus lea ahte 19 proseanttas informánttain lea sámegiela máhttu, muhto eai loga giela skuvllas. Sámegiela ealáskahttimii ii sáhte atnit buorrin dan dili, go dušše 31 proseantta riikkagielat oahpahusa informánttain lohket sámegiela skuvllas, iige dan ahte viđát oasis informánttain lea sámegiela máhttu, muhto eai buorit dan máhtu skuvlla oahpahusain. <em type="bold">5.1.2 Riikkagiela máhttu ja oahppu </em></p>
<p>Man bures informánttat máhttet ássanriikka giela, boahtá ovdan go geahččá, man bures Deanu informánttat máhttet dárustit ja man bures Ohcejoga informánttat máhttet suomastit. 138 informántta</p>
<p>Deanus leat vástidan gažaldahkii, man bures sii máhttet dárustit. Dain 85 proseantta dárustit bures, 13 proseantta viehka bures ja guokte proseantta veaháš. Ii leat oktage informánta gii ii máhte dárustit. Buot 54 informántta Ohcejogas leat vástidan gažaldahkii, man bures sii máhttet hállat suomagiela. 92 proseantta hállet suomagiela bures ja gávcci proseantta viehka bures. Ii oktage informánta hála uhccán dahje ii máhte hállat suomagiela. Oppalaš lohku čájeha ahte 88 proseantta informánttain hállet riikkagiela bures, logi proseantta viehka bures ja guokte proseantta hállet veaháš. Ii leat oktage gii ii máhte hállat riikkagiela. Buot informánttat vástidit ahte sii ohppet riikkagiela skuvllas. <em type="bold">5.1.3 Gránnjáriikka giela máhttu ja oahppu </em></p>
<p>Man bures informánttat máhttet gránnjáriikka giela, boahtá ovdan go geahččá, man bures Deanu informánttat máhttet suomastit ja man bures Ohcejoga informánttat máhttet dárustit. 137 informántta</p>
<p>Deanus leat vástidan gažaldahkii, man bures sii hállet suomagiela. Vihtta proseantta hállet suomagiela bures, okta proseanta hállá viehka bures, logi proseantta hállet veaháš suomagiela ja 84 proseantta eai máhte suomastit. 54 informántta Ohcejogas leat vástidan gažaldahkii, man bures sii hállet dárogiela. Ii <em type="italic"><span type="quote">“Go ealáska, de lea váttis dápmat”</span> </em>115 oktage máhte dárustit bures, guokte proseantta máhttet viehka bures, 35 proseantta máhttet veaháš ja 63 proseantta eai máhte dárustit. </p>
<p>Dutkanguovllus njeallje proseantta informánttain máhttet hállat gránnjáriikka giela bures, guokte proseantta viehka bures, 17 proseantta máhttet hállat veaháš ja 77 proseantta eai máhte hállat gránnjáriikka giela. Gránnjáriikka giela máhtus lea erohus gielddaid gaskkas. Deanus 16 proseantta informánttain máhttet hállat gránnjáriikka giela - suomagiela – bures, viehka bures dahje veaháš. 84 proseantta eai máhte. Ohcejogas 37 proseantta máhttet hállat dárogiela viehka bures dahje veaháš, 63 proseantta eai máhte.</p>
<p>Ohcejogas 20 proseantta informánttain ohppet dárogiela skuvllas. Deanus 17 proseantta informánttain ohppet suomagiela skuvllas. Lea miellagiddevaš oaidnit ahte stuorát oasis Ohcejoga informánttain lea dárogiela máhttu man nu dásis go sis geat ohppet dárogiela skuvllas. 37 proseanttas lea dárogiela máhttu. 20 proseantta ohppet giela skuvllas. <em type="bold">5.1.4 Eaŋgalsgiela máhttu ja oahppu </em></p>
<p>Informánttain 191:s leat vástidan gažaldahkii, man bures sii hállet eaŋgalsgiela. 66 proseantta informánttain máhttet eaŋgalsgiela bures dahje viehka bures. 17 proseantta informánttain máhttet hállat eaŋgalsgiela bures, 49 proseantta viehka bures, 20 proseantta veaháš ja njeallje proseantta eai hála eaŋgalsgiela. Eaŋgalsgiela eai máhte álggage hállat gaskadási informánttat, namalassii sii geat leat nuoramus informánttat ja aiddo álgán oahppat giela skuvllas. Boađus čájeha ahte stuorámus oasis informánttain - 2/3 oasis - lea nu buorre eaŋgalsgiela máhttu, ahte sáhttá dan geavahit hállangiellan ja ávkkástallat eaŋgalsgielat mediafálaldagaiguin. 98 proseantta Ohcejoga informánttain ja 95 proseantta Deanu informánttain leat vástidan, ahte sii ohppet eaŋgalsgiela skuvllas. Eaŋgalsgiella lea geatnegahtton fága maid buohkat galget lohkat gaskadásis ja badjedásis. Sáhttá dattetge leat nu ahte muhtin informánttat leat earenoamáš sivaid geažil beassan eret dan geatnegasvuođas. Lea maid vejolaš ahte muhtimat leat vajáldahttán vástideames. <em type="bold">5.1.5 Eará gielaid máhttu ja oahppu </em></p>
<p>Gažadanskovvái lei vejolaš merket, ahte máhttá eará giela/gielaid go dáro-, eaŋgals-, sáme- ja/dahje suomagiela, muhto ii jerrojuvvon man bures informánta máhttá eará gielaid. 44 informántta dahjege 23 <em type="italic"><span type="quote">“Go ealáska, de lea váttis dápmat”</span> </em>116 proseantta leat vástidan, ahte sii máhttet eará go namuhuvvon gielaid ja leat ieža čállán man/maid giela(id) sii máhttet. Sáhka lea sihke sisafárrejeaddjiid gielain, gielain maid ohppet vierrogiellan skuvllas, eará skandinávalaš gielain ja láhttagielas. Eanaš informánttat leat merken gielaid maid eai leat oahppan ovdalgo álge skuvlii eaige hála daid bearašlahtuiguin, ja dat dáidá čujuhit dasa ahte leat sáhka vierrogielain. 15:s lohket iežaset máhttit duiskkagiela. Golmmas lohket iežaset máhttit fránskkagiela. </p>
<p>Okta informánta lea merken ahte son ádde ruoššagiela, muhto ii hála dan. Njealjis leat merken spánskkagiela hállanmáhtu. Okta informánta čállá iežas máhttit sihke spánskka- ja thaigiela. Guhtta informántta máhttet hállat gielaid maid sii leat oahppan ovdalgo álge skuvlii. Sii hállet daid gielaid bearašlahtuiguin, mii orru čujuheamen dasa ahte sáhka lea sisafárrejeaddjiid gielain: dego turkkagielas, ruoššagielas ja spánskkagielas. 14 informántta leat čilgen ahte sii ohppet vierrogielaid dahje sisafárrejeaddjiid gielaid skuvllas. Gávccis lohket duiskkagiela, guovttis fránskkagiela ja njealjis ruoššagiela. 12 informántta Deanus leat merken, ahte sii máhttet muhtun eará skandinávalaš giela. Daid loguide ii sáhte bidjat nu ollu deattu. Norggas olbmot eai láve namuhit ruoŧa- ja dánskkagiela máhtu, go lea sáhka gielain maid máhttet. Nuppe dáfus fas ii sáhte dadjat ahte informánttat, geat eai leat merken ruoŧa- ja dánskkagiela máhtu, eai máhte daid gielaid. Okta informánta lea vástidan, ahte son hállá láhttagiela maid son lea oahppan ovdalgo álggii skuvlii. 13 informántta Ohcejogas hállet ruoŧagiela, muhto ii boađe ovdan man bures máhttet dan giela.</p>
<p>Ruoŧagiella lea Suomas nubbi nationála giella suomagiela bálddas ja das lea formálalaččat seamma árvu</p>
<p>Suoma stáhtavuogádagas go suomagielas. Buot vuođđoskuvlaoahppit Suomas galget oahppat maid nuppi nationála giela (Perusopetuslaki 628/1998 § 11). Spiehkastat dán njuolggadusas leat sámegielat oahppit geain lea sámegiella oahpahusgiellan vuođđoskuvllas. Dat eai dárbbaš lohkat ruoŧagiela. (Perusopetuslaki láhkaásahusa 1435/2001 8. paragráfa.) 21 informántta Ohcejogas lohket ruoŧagiela skuvllas. Ruoŧagiela oahpahus álggahuvvo dábálaččat easkka čihččet luohkás ja buohkat geat lohket ruoŧagiela, leat badjedási informánttat. <em type="bold">5.1.6 Buoremus giella dahje gielat </em></p>
<p>Informánttat geat hállet eanet go ovtta giela, galge gažadanskovvái vástidit guđemuš giela hállet buoremusat. Oktiibuot 172 informántta leat vástidan dán gažaldahkii. Jurdda lei ovddimusat guorahallat, mo informánttat árvvoštallet iežaset máhtu sámegielas, riikkagielas ja gránnjáriikka gielas. Muhto <em type="italic"><span type="quote">“Go ealáska, de lea váttis dápmat”</span> </em>117 maiddái informánttat geat máhttet sisafárrejeaddjiid gielaid, eará skandinávalaš gielaid ja vierrogielaid dego eaŋgalsgiela ja duiskkagiela, leat vástidan gažaldahkii. Gažaldagain buoremus giela birra háliidin váldit čielgasa, makkár guovtte- dahje máŋggagielatvuohta informánttain lea. Vástádusaid geavahan maid kategoriseret informánttaid sámegiela máhtu mielde (gč. maiddái kapihttala 3.3.2). </p>
<p>Mii lea buoremus njálmmálaš giella?</p>
<p>Vástádusat</p>
<p>Hállá sámegiela buoremusat 12 % 21</p>
<p>Hállá suomagiela buoremusat 19 % 33</p>
<p>Hállá dárogiela buoremusat 48 % 82</p>
<p>Hállá muhtin gielaid seamma bures 20 % 35</p>
<p>Hállá eará giela go dáro-, sáme- dahje suomagiela buoremusat 1 % 1</p>
<p>Oktiibuot 100 % 172</p>
<p>Govus 5.2. Informánttaid buoremus giella dahje gielat. Guđemuš giela hállet informánttat buoremusat vai hálletgo muhtin gielaid seamma bures? Vástádusproseanta lea dan 172 informántta mielde geat leat vástidan gažaldahkii.</p>
<p>Govvosis 5.2 boahtá ovdan ahte 12 proseantta informánttain hállet sámegiela buoremusat. 48 proseantta hállet dárogiela buoremusat. 19 proseantta hállet suomagiela buoremusat, 20 proseantta hállet muhtin gielaid seamma bures ja okta proseanta máhttá buoremusat eará giela go dáro-, sáme- dahje suomagiela.</p>
<p>Sámegiela joavkkut</p>
<p>Hállá muhtin gielaid seamma bures</p>
<p>Hállá dárogiela buoremusat</p>
<p>Hállá sámegiela buoremusat</p>
<p>Hállá suomagiela buoremusat</p>
<p>Hállá eará giela buoremusat</p>
<p>Oktiibuot</p>
<p>Sámegiela 1 25 0 21 0 0 46</p>
<p>Sámegiela 2 4 25 0 20 0 49</p>
<p>Sámegiela 3 2 30 0 12 1 45</p>
<p>Sámegiela 4 4 27 0 1 0 32</p>
<p>Oktiibuot 35 82 21 33 1 172</p>
<p>Govus 5.3. Informánttaid vástádusat gažaldahkii, maid gielaid sii máhttet buoremusat. Vástádusat leat juhkkojuvvon sámegiela joavkkuid mielde.</p>
<p>Govvosis 5.3 boahtá ovdan ahte 21 informánttas lea sámegiella buoremus giella. 25 informántta geat leat merken ahte máhttet guokte dahje eanet gielaid seamma bures, gullet Sámegiela 1 -jovkui. Buohkat geat máhttet muhtin gielaid seamma bures, eai dattetge gula Sámegiela 1 -jovkui. Muhtin informánta <em type="italic"><span type="quote">“Go ealáska, de lea váttis dápmat”</span> </em>118 lea čilgen, ahte son hállá sámegiela ja gránnjáriikka giela seamma bures, muhto riikkagiela buoremusat. </p>
<p>Fuopmášahtán ahte vástádus lea dattetge čállojuvvon measta áibbas riekta sámegillii: <em type="italic">Hálán dárogiela </em><em type="italic">buoremusat ja sámegiela ja suomagiela seamma bures </em>(Informánta 100). Nubbi informántta lea čilgen iežas hállat dárogiela buoremusat ja eatnat gielaid seamma bures go sámegiela: <em type="italic">Snakker norsk best og </em><em type="italic">flere like godt (som) samisk </em>(Informánta 161). Dát informánttat leat registrerejuvvon diehtomatriisii dan giela buohta, maid ieža lohket iežaset hállat buoremusat. Gažaldaga boađus lea ahte 21 informánttas lea sámegielas dominerejeaddji guovttegielatvuohta, 25 informánttas lea dássedis sáme-/nuppi giela guovttegielatvuohta. Dát 46:s gullet Sámegiela 1 -jovkui. 49 informántta gullet Sámegiela -2 jovkui. Sii máhttet sámástit bures dahje viehka bures, muhto hállet eará giela buorebut go sámegiela. 25:s máhttet dárustit buorebut go sámástit, 20:s suomastit buorebut go sámástit ja njealjis hállet eará giela go sámegiela seamma bures go riikkagiela. Sámegiela 3 informánttain leat guovttis ja Sámegiela 4 informánttain leat njealjis vástidan iežaset máhttit hállat guokte dahje eanet gielaid seamma bures. <em type="bold">5.1.7 Gallis leat golmmagielagat? </em></p>
<p>Informánttain 190:s leat vástidan sihke dasa man bures sii hállet dárogiela, sámegiela ja suomagiela. Sin vástádusat leat vuođđun go árvvoštalan, gallis leat golmmagielagat dárogielas, sámegielas ja suomagielas. Jos meroštallá golmmagielagin su guhte máhttá hállat sáme-, dáro- ja suomagiela bures dahje viehka bures, de leat golbma informántta dahjege guokte proseantta geat devdet golmmagielaga gáibádusaid. Jos ložže golmmagielaga meroštallama nu ahte golmmagielat lea son guhte máhttá juoba veaháš hállat dan golmma gielas main dás lea sáhka, de 29:s dahjege 15 proseantta informánttain devdet golmmagielaga eavttuid Deanuleagi golmma gielas: dárogielas, sámegielas ja suomagielas. <em type="bold">5.1.8 Vajálduvvan giella </em></p>
<p>Informánttain 190:s leat vástidan gažaldahkii jos uhccin lea hállan giela maid ii šat hála. Govvosis 5.4 oaidná ahte 30 informántta dahjege 16 proseantta informánttain leat vajáldahttán giela maid uhccin leat hállan. Mun anán logu fuolastahtti stuorisin. 15 informántta dahjege gávcci proseantta informánttain leat máhttán hállat sámegiela, muhto eai šat máhte sámástit. Dán vihttanuppelohkásis golmmas ásset</p>
<p>Ohcejogas ja guoktenuppelogis Deanus. Njeallje informántta Ohcejogas leat fas vajáldahttán dárogiela.</p>
<p>Sii leat ovdal ássan Norggas ja máhttán dárogiela, muhto eai máhte šat dárustit. Guhtta informántta <em type="italic"><span type="quote">“Go ealáska, de lea váttis dápmat”</span> </em>119 </p>
<p>Deanus leat vajáldahttán suomagiela. Sii leat ovdal ássan Suomas ja máhttán suomagiela, muhto eai máhte šat suomastit.</p>
<p>Leatgo uhccin hállan ovttage giela maid don it hála šat?</p>
<p>Vástádusat</p>
<p>In leat 160</p>
<p>Sámegiela 15</p>
<p>Dárogiela 4</p>
<p>Suomagiela 6</p>
<p>Eará giela 5</p>
<p>Govus 5.4. Leago informánta vajáldahttán giela? Vástádusat gažaldahkii: <span type="quote">“Leatgo don uhccin hállan ovttage giela maid don it hála šat?”</span></p>
<p>Orru leamen nu ahte informánttat vajáldahtte gránnjáriikka giela go fárrejedje riikkarájá rastá.</p>
<p>Sámegielat mánátges vajáldahttet sámegiela dutkanguovllus. Informánttaid dieđut sámegiela vajáldahttimis eai dáidde leat dattetge áibbas luohtehahttit. 14 informántta geat lohket iežaset vajáldahttán sámegiela, leat maid vástidan gažaldahkii, man bures sii hállet sámegiela. Guokte informántta vástideaba iežaska máhttit sámástit viehka bures, logis máhttet sámástit veaháš ja guovttis eaba máhte álggage sámástit.</p>
<p>Badjedási gánda buktá vejolaš čilgehusa dáidda ruossalas vástádusaide. Mun lean jearahallan su kvalitatiiva jearahallamis (Nuorrainformánta E1). Son lea merken ahte son sámástii uhccin, muhto ii máhte šat sámástit. Seammás lea vástidan ahte son hállá veaháš sámegiela. Su čilgehus lea ahte uhccin son oahpai sámegiela dárogielat mánáidgárddis. Iežas mielas máhtii sámegiela buorebut dalle go dál.</p>
<p>Danne lea vástidan ahte uhccin máhtii sámástit, muhto ii šat sámás. Sáhttá dulkot sihke su ja skuvlaguorahallama bohtosiid nu ahte 15 informántta oaivvildit iežaset máhttán sámegiela buorebut uhccin go dál. Dan bohtosa ferte atnit heittogin sámegiela ealáskahttima dáfus. Ealáskahttindilis livččii lunddolaš, ahte sámegiela máhttu lassána skuvlla váccidettiin iige hedjon. <em type="bold">5.2 Gielalaš historjá </em></p>
<p>Eanaš oassi dutkanguovllu giellamolsumis dáhpáhuvai 1970-logus. Muhtin osiin Deanu gielddas dat lei álgán mealgat árabut (gč. maiddái kapihttaliid 4.4.4 ja 4.4.5). Danne anán miellagiddevažžan informánttaid gielalaš historjjás dutkat, man láhkai giellamolsun lea váikkuhan informánttaid váhnemiid <em type="italic"><span type="quote">“Go ealáska, de lea váttis dápmat”</span> </em>120 ja informánttaid giellamáhttui. Skuvlaguorahallamis boahtá golmma buolvva sámegiela máhttu ovdan: áhkuid ja ádjáid sámegiela máhttu, váhnemiid sámegiela máhtu ja mánáid sámegiela máhtu. Erohusas áhku guoktá ja váhnemiid giellamáhtus sáhttá boahtit ovdan, man dávjá sámegiela buolvvaidgaskasaš sirdáseapmi dáhpáhuvai informánttaid váhnemiid ja sin váhnemiid gaskkas. Erohus informánttaid ja váhnemiid giellamáhtus sáhttá muitalit sihke giellamolsuma ja giellamolsuma jorgaleami birra. </p>
<p>Skuvlaguorahallamis boahtá ovdan ahte sámegielat olbmot dávjá leat sihke guovtte- ja máŋggagielagat.</p>
<p>Buot sámegielat váhnemat, earret guokte áhči, máhttet unnimustá ovtta eará giela go sámegiela. Eanaš sámegielat áhkut ja ádját leat maid guovtte- dahje máŋggagielagat. Muhto juohke ádjá ja áhku buohta leat 5–8 proseantta informánttain vástidan, ahte áhkut ja ádját leat ovttagielat sámegiela hállit. Daidda dieđuide ovttagielat ádjáid, áhkuid ja áhčiid birra ii sáhte ollásit luohttit. Mun in leat dutkanguovllus deaivan ollesolbmuid geat máhttet dušše sámegiela. Muhto lea dábálaš ahte boares sápmelaččat máhttet sámegiela mealgat buorebut go riikkagiela ja muhtimat hállet hárve eará go sámegiela.</p>
<p>Gaskadási nieida guhte skuvlaguorahallamis jearai mus, maid son galggai merket iežas áhku giellamáhttun, dáidá čilget mo informánttat leat smiehttán dáid gažaldagaid vástidettiin. Nieida ii diehtán maid merkešii áhku dárogiela máhttun. Mun jerren sus: <span type="quote">“Máhttágo du áhkku dárogiela?”</span> Nieida vástidii: <span type="quote">“Son gal máhttá, muhto son ii hála dan goassege.”</span> (Gieddebargu notáhtta.) Lea vejolaš ahte muhtin áhčit, áhkut ja ádját hállet riikkagiela nu uhccán, ahte mánát eai ane sin riikkagiela hállin, ja danne eai leat merken sidjiide riikkagiela máhtu. <em type="bold">5.2.1 Áhkuid ja ádjáid giellamáhttu </em></p>
<p>Buot 193 informántta leat addán muhtin dieđuid iežaset áhkuid ja ádjáid birra.</p>
<p>Áhkut ja ádját</p>
<p>Eallá</p>
<p>Jápmán</p>
<p>Oktiibuot</p>
<p>Eatni beale áhkku 154 39 193</p>
<p>Eatni beale áddjá 99 92 191</p>
<p>Áhči beale áhkku 136 54 190</p>
<p>Áhči beale áddjá 95 94 189</p>
<p>Oktiibuot 484 279 763</p>
<p>Govus 5.5. Leatgo informánttaid áhkut ja ádját eallimin vai leatgo jápmán? <em type="italic"><span type="quote">“Go ealáska, de lea váttis dápmat”</span> </em>121 </p>
<p>Govvosis 5.5 boahtá ovdan ahte 484 informántta áhkut ja ádját ellet, 279 leat jápmán. Ovcci áhku ja ádjá buohta ii leat diehtu, leatgo eallimin vai jápmán? Eandalit ellet uhccán ádját. Lagabui bealli sis leat juo jápmán. Jos informánttat dihtet maid gielaid ádját ja áhkut hálle, vaikko ledje jápmán, de dat sáhtte merket daid giellamáhtuid gažadanskovvái. Informánttat eai leat diehtán 77 áhku ja ádjá buohta, maid gielaid sii hálle, eaige sáhttán vástidit eará go ahte eai diehtán.</p>
<p>Daid dieđuid vuođul sáhttá veardidit informánttaid sámegiela giellamáhtu áhku guoktá ádjáin giellamáhttui. Dán veardádallama dahkamis lea čuolbman dat, ahte stuorra oassi áhkuin ja ádjáin leat juo jápmán. Muhtin informánttat leat dattetge vástidan, maid gielaid sii lávejedje hállat áhkuiguin ja ádjáiguin ovdalgo jápme ja muhtimat leat guođđán gažaldaga vástitkeahttá. Ovdamearkka dihte boahtá guktii ovdan váhnenjearahallamiin, ahte informánttat leat skuvlaguorahallamis vástidan boastut dáidda gažaldagaide. Nubbi informánta lea merken ahte sus lea okta sámegielat áddjá, ii oktage sámegielat áhkku. Informántta áhčči fas muitala ahte sus lei sihke sámegielat eadni ja áhčči. Nubbi informánta lea vástidan ahte dušše okta áddjá máhttá sámegiela, ja su nubbi áddjá ja áhkut máhttet dušše dárogiela.</p>
<p>Informántta eadni fas muitala ahte informánttas leat guokte sámegielat ádjá ja suomagielat áhkku. Daid dieđuid in leat divvon diehtomatriissas, dannego ii leat vejolaš dárkkistit buot informánttaid dieđuid, ja danne diehtomatriissas leat visot dieđut juste nugo informánttat leat addán daid. Dát dilli lea váikkuhan čuovvovaš bohtosiidda áhkuid ja ádjáid giellamáhtu birra. Orru leamen nu ahte informánttat leat almmuhan uhcit sámegiela máhtu áhkuin ja ádjáin go duohtaságas lea.</p>
<p>Sámegielat áhkut ja ádját</p>
<p>Oppalaš lohku</p>
<p>Prosentuála lohku 4 sámegielaga 22 11 % 3 sámegielaga 26 13 % 2 sámegielaga 60 31 % 1 sámegielat 29 15 %</p>
<p>Ii oktage sámegielat 56 29 %</p>
<p>Oktiibuot 193 100 %</p>
<p>Govus 5.6. Galle sámegielat áhku ja ádjá informánttain leat. Oppalaš logut leat gurutbealde ja prosentuála logut olgešbealde.</p>
<p>Govus 5.6 čájeha ahte 22 informánttas leat njeallje sámegielat ádjá ja áhku. 26 informánttas leat golbma sámegielat áhku ja ádjá, 60 informánttas leat guokte sámegielat áhku ja ádjá, 29 informánttas lea okta sámegielat áhkku ja áddjá. 56 informántta leat vástidan ahte ii leat oktage sámegielat áhkku dahje áddjá. <em type="italic"><span type="quote">“Go ealáska, de lea váttis dápmat”</span> </em>122 </p>
<p>Unnimustá 137 informánttas dahjege 71 proseanttas lea dahje lea leamaš okta sámegielat áhkku/áddjá dahje eanet, ja devdet dainna objektiiva eavttu adnojuvvot sápmelažžan. Lea mearkkašan veara sohkabeale erohus eatni ja áhči beale áhkuid ja ádjáid sámegiela máhtus. 33 proseantta informánttaid eatni beale ádjáin ja áhkuin máhttet sámegiela. Informánttaid áhči beale áhkuin ja ádjáin máhttet 48 proseantta sámegiela. Dat orru čujuheamen dasa, ahte lea erohus almmáiolbmuid ja nissonolbmuid mobilitehtas ja fárrenminstaris dutkanguovllus (gč. maiddái kapihttaliid 4.4.6 ja 5.2.2). Áhkuid ja ádjáid golmmagielatvuohta dáro-, sáme- ja suomagielas ii leat maid nu dábálaš. Oktiibuot 36 ádjá ja áhku leat golmmagielagat. Dat leat váile 4,6 proseantta. 39 áhku ja ádjá máhttet dáro- ja suomagiela. Dat lea 5,1 proseantta áhkuin ja ádjáin. <em type="bold">5.2.2 Váhnemiid giellamáhttu </em></p>
<p>Informánttaid vástádusain boahtá ovdan ahte lea sohkabeale erohus váhnemiid sámegiela máhtus.</p>
<p>Eanet áhčit go eatnit máhttet sámástit ja dat soahpá bures daid dieđuiguin, ahte áhči váhnemat dávjjibut máhttet sámegiela go eatni beale váhnemat. Buot 193 informántta leat vástidan gažaldahkii, maid gielaid eadni máhttá. 77 informántta eadni máhttá sámástit. 188 informántta leat vástidan gažaldagaide áhči giellamáhtus. 97 informántta áhčči máhttá sámástit. Dat ahte eanet áhčit go eatnit sámástit, sáhttá muitalit juoidá sohkabeale erohusain mobilitehta ja fárrenminstara dáfus. Albmát dávjá báhcet šaddanguvlui ja nissonolbmot fárrejit eret. Dán mielde sámegielat nissonat leat fárren eret ja nissonat, geat eai sámás, leat fárren dan guvlui ja náitalan dohko. (Gč. maiddái kapihttala 4.4.6.)</p>
<p>Váhnenjearahallamiin boahtá maid dákkár govva ovdan. 12 bearrašis leat njeallje eatni ja logi áhči bajásšaddan dutkanguovllus. Gávcci eatni ja guokte áhči leat fárren dutkanguvlui.</p>
<p><em type="italic">Oppalaš giellamáhttu </em></p>
<p>Etniin máhttet 40 proseantta sámegiela. 39 eatni máhttet sámegiela ja dárogiela, 16 sámegiela ja suomagiela. 22 eatni máhttet sámegiela, suomagiela ja dárogiella. Golmmagielat etniin 17 informántta ásset Suoma bealde ja viđas Norgga bealde. 11 informántta eatnit máhttet dárogiela ja suomagiela, gávccis Suoma bealde ja golmmas Norgga bealde. 92 eatni máhttet dušše dárogiela, buohkat ásset</p>
<p>Norgga bealde, ja 13 eatni dušše suomagiela, buohkat ásset Suoma bealde. Ii oktage informánta leat vástidan, ahte eadni máhttá dušše sámegiela. <em type="italic"><span type="quote">“Go ealáska, de lea váttis dápmat”</span> </em>123 50 proseantta áhčiin máhttet sámegiela. 48 informántta áhčči máhttá sámegiela ja dárogiela, 22 sámegiela ja suomagiela. 25 informántta áhčči máhttá sámegiela, suomagiela ja dárogiella. </p>
<p>Golmmagielat áhčiin 13:s ásset Suoma bealde ja 12 Norgga bealde. Ovcci áhčči hállet dárogiela ja suomagiela, muhto eai sámegiela. Buohkat ásset Norgga bealde. Guokte informántta, okta Suoma bealde ja okta Norgga bealde, leaba vástidan ahte áhčči hállá dušše sámegiela. Dat ii dáidde doallat deaivása ahte dálá váhnenbuolvvas leat olbmot geat eai hála álggage riikkagiela, muhto lea vejolaš ahte muhtin áhčit hállet nu hárve riikkagiela, ahte informántta guovttos eaba fuobmán merket áhčiska riikkagiela hállin.</p>
<p><em type="italic">Golmmagielatvuohta ja guokte riikkagiela </em></p>
<p>Etniid ja áhčiid golmmagielatvuohta dáro-, sáme- ja suomagielas lea dábálut go áhkuid ja ádjáid golmmagielatvuohta. Oktiibuot 47 váhnema leat golmmagielagat. Dat lea badjelaš 12 proseantta váhnemiin. Golmmagielatvuohta lea dábálut Ohcejogas go Deanus. Ohcejogas leat 28 proseantta váhnemiin golmmagielagat, Deanus vihtta proseantta. Informánttaid váhnemiin 20:s máhttet sihke dáro- ja suomagiela, muhto eai sámegiela. Dat lea 5,2 proseantta váhnemiin. <em type="bold">5.2.3 Áhku guoktá ja váhnemiid sámegiela máhtu gaskavuohta </em></p>
<p>Váhnemiid ja áhku guoktáid giellamáhtuid vuođul lea vejolaš guorahallat giellamolsuma sámegielas riikkagillii ja giellamolsuma jorgalahttima informánttaid váhnemiid ja áhkuid ja ádjáid gaskkas. Jos informánttaid váhnemat eai sámás, muhto sin váhnemat leat sámegiela hállit, de dáidá leat sáhka giellamolsumis ja buolvvaidgaskasaš sirdáseapmi lea boatkanan. Jos váhnemat hállet sámegiela, muhto sin váhnemat eai, de dáidá leat sáhka guovtti albmaneames. 1. Sápmelaš váhnen lea jorgalahttán giellamolsuma ja oahppan sámegiela, vaikko su váhnemat eai máhte dan. 2. Lea sáhka váhnemiin geat leat oahppan sámegiela, vaikko eai leat sápmelaččat.</p>
<p><em type="italic">Giellamolsun sámegielas riikkagillii </em></p>
<p>Giellamolsun sámegielas riikkagillii áhku guoktá ja váhnemiid buolvvaid gaskkas boahtá ovdan das, ahte 56 informánttas lea váhnen guhte ii máhte sámegiela, vaikko informántta áhku guoktás goitge nubbi lea <em type="italic"><span type="quote">“Go ealáska, de lea váttis dápmat”</span> </em>124 máhttán dahje máhttá sámegiela. Daid informánttaid váhnemat hállet buohkat riikkagiela, ja dávjá earáge gielaid, muhto eai sámás. </p>
<p>Váhnen</p>
<p>Sámegielat áhkku ja áddjá</p>
<p>Sámegielat áhkku</p>
<p>Sámegielat áddjá</p>
<p>Oktiibuot</p>
<p>Eadni ii sámás 8 11 12 31</p>
<p>Áhčči ii sámás 7 12 6 25</p>
<p>Oktiibuot 15 23 18 56</p>
<p>Govus 5.7. Váhnemat geat ieža eai leat sámegiela hállit vaikko sis leat guokte sámegielat váhnema, sámegielat eadni dahje sámegielat áhčči.</p>
<p>Govus 5.7 čájeha ahte 31 eatnis lea sámegielat váhnen/váhnemat, muhto ieža eai sámás. Gávcci informántta giellamolsuma vásihan eatnis leat guktot váhnemat sámegielagat. 12 informántta giellamolsuma vásihan eatnis lea sámegielat áhčči. 11 informántta giellamolsuma vásihan eatnis lea sámegielat eadni. 25 áhči eai sámás vaikko sin váhnen/váhnemat máhttet sámegiela. Čieža informántta giellamolsuma vásihan áhčis leat guktot váhnemat sámegielagat. Guđa informántta giellamolsuma vásihan áhčis lea sámegielat áhčči. 12 informántta giellamolsuma vásihan áhčis lea sámegielat eadni. Dás lea uhca tendeansa das, ahte áhku buolvva nissonat leat dávjjibut molson giela go almmáiolbmot, ja ahte váhnenbuolvva nissonat leat dávjjibut vásihan giellamolsuma go albmát.</p>
<p>Váhnema sámegiela máhttu</p>
<p>Váhnemiin nubbi lea sámegielat váhnen</p>
<p>Váhnemiin guktot leat sámegielagat</p>
<p>Oktiibuot</p>
<p>Váhnen sámásta 40 101 141</p>
<p>Váhnen ii sámás 41 15 56</p>
<p>Oktiibuot 81 116 197</p>
<p>Govus 5.8. Sámegiela sirdáseapmi informánttaid váhnemiid ja áhku guoktá gaskkas.</p>
<p>Govus 5.8 čájeha ahte jos dušše áhkku dahje dušše áddjá lea sámegielat, de 40 informántta váhnemat máhttet sámegiela ja 45 informántta váhnemat eai máhte. Govvosis boahtá maid ovdan ahte eanaš ruovttuin sámegiela buolvvaidgaskasaš sirdáseapmi dáhpáhuvai ruovttuin, main sihke áhkku ja áddjá leigga sámegiela hállit. 101 informántta sámegielat váhnemiin leat guktot váhnemat sámegielagat. 15 informántta váhnemat eai leat sámegiela hállit, vaikko sihke informántta áhkku ja áddjá leigga sámegiela <em type="italic"><span type="quote">“Go ealáska, de lea váttis dápmat”</span> </em>125 hállit. Bohtosat dorjot goitge oassái Aubert (1978) fuopmášumiid 1970-logus go gávnnahii, ahte guktot váhnemat galget leat sámegielagat ovdalgo mánná oahppá sámegiela, muhto datge ii lean álo doarvái. </p>
<p>Nuppe dáfus leat masa bealli váhnemiin sámegielagat, vaikko dušše nubbi sin váhnemis máhttá sámegiela. Dat ii doarjjo Aubert fuopmášumiid. Mun ságaškušan iežan gávdnosiid vulobealde.</p>
<p><em type="italic">Giellamolsuma problematiseren </em></p>
<p>Skuvlaguorahallamis ii boađe ovdan, goas ja mo váhnemat ja áhkut/ádját leat oahppan sámegiela.</p>
<p>Gieddebarggus ja váhnenjearahallamiin lea fas boahtán ovdan, ahte giellamolsuma vásihan sápmelaččat leat oahppan sámegiela skuvlla oahpahusas, iežaset áhku guoktás ja lagasbirrasis, vaikko váhnemat eai sámástan sidjiide (gč. maiddái kapihttaliid 6.2.2 ja 6.2.3). Ollesolmmožin sii leat sámegiela hállit. Das čuovvu ahte skuvlaguorahallamis ii boađe ovdan dat, ahte giellamolsun ja giellamolsuma jorgalahttin dáhpáhuvvá guovtti buolvva áigge. Namalassii ahte skuvlaguorahallama informántta áhku guovttos eaba hállan sámegiela iežaska mánáiguin, ja danin sámegiela sirdáseapmi mánáide boatkanii. Jos váhnemat liikká leat oahppan sámegiela ja ieža jorgalahttán giellamolsuma, de sii iđistit buohkat skuvlaguorahallamis sámegiela hállin. Gieddebarggus ja váhnenjearahallamiin vásihin, ahte giellamolsuma jorgalahttin dáhpáhuvvá dutkanguovllus dábálabbot nu ahte buolvvaid gaskii ii báze oktage buolva mii ii sámás. Goalmmát buolva, dálá informánttat, merkejit áibbas riekta ahte sihke váhnen ja áhku guovttos máhttet sámegiela, muhto ii boađe ovdan ahte giela buolvvaidgaskasaš sirdáseapmi lei boatkanan váhnemiid bokte. Danne manahan vejolašvuođa registreret muhtin ovdamearkkaid sámegiela giellamolsuma jorgaleames.</p>
<p><em type="italic">Sámegielat <span type="quote">“sisafárrejeaddjit”</span> ja ealáskahttit </em></p>
<p>Nubbi miellagiddevaš albmaneapmi lea ahte 34 informántta leat vástidan alddiset leat sámegielat váhnema gean váhnemat eai sámás. 20 eatni ja 14 áhči máhttet sámegiela, vaikko sin váhnemat eai leat sámegiela hállit. Dásge leat erohusat ássanriikkaid ja sohkabeliid gaskkas. Dán joavkkus leat eanet nissonat go albmat ja eanaš nissonat ásset Suoma bealde. 17 informánttas Suoma bealde ja golmma informánttas Norgga bealde lea sámegielat eadni geas eai leat sámegielat váhnemat. Viđa informánttas</p>
<p>Suoma bealde lea sámegielat áhčči geas eai leat sámegielat váhnemat. Ovcci informánttas Norgga bealde lea sámegielat áhčči geas eai leat sámegielat váhnemat. Dát dieđut sohpet bures mu vásáhusaiguin dutkanguovllus (gč. maiddái kapihttala 4.4.4 ja 4.4.5). Muhtin váhnemat máhttet <em type="italic"><span type="quote">“Go ealáska, de lea váttis dápmat”</span> </em>126 sámástit, vaikko sis eai leat sámegielat váhnemat, máŋgasat eai leat oppa sápmelaččatge. Dáid gaskkas leat erenoamáš ollu suopmelaš nissonat. Muhtimin lea dás sáhka Landweer (2008; gč. maiddái kapihttala 2.4.10) doahpagis <span type="quote">“sisafárrejeaddjis”</span> Sápmái. Muhtimin lea sáhka sápmelaččain geat jorgalahttet giellamolsuma go ieža ohppet sámegiela. Fertet atnit buorrin sámegiela ealáskahttima dáfus dan, go 34 máná váhnemat leat oahppan sámegiela, vaikko sin váhnemat eai máhttán. Lea čielggas ahte sis sáhttá leat positiiva váikkuhus sámegiela geavaheapmái ja ealáskahttimii go sámegielagat eai bággehala molsut giela sin dihte. 5.2.4 <em type="bold">Váhnemiid ja mánáid sámegiela máhtu gaskavuohta </em></p>
<p>Informánttain 28 proseantta leat vástidan ahte sihke eadni ja áhčči sámásteaba. 22 proseanta leat vástidan ahte áhčči sámásta muhto eadni ii, ja 12 proseantta informánttain leat vástidan ahte eadni sámásta muhto áhčči ii. 38 proseanttas informánttain ii leat sámegielat váhnen. Dat mearkkaša ahte 62 proseanttas informánttain lea vejolašvuohta sámástit goitge nuppiin váhnemiin. Informánttain ii leat jerrojuvvon, ássetgo sii ovttas sámegielat váhnemiiguin, ja dat heajuda guorahallama bohtosiid.</p>
<p>Man muddui sámegiela buolvvaidgaskasaš sirdáseapmi dáhpáhuvvá dutkanguovllus, boahtá ovdan go buohtastaddá váhnemiid sámegiela máhtu informánttaid sámegiela máhtuin. Lean kategoriseren ruovttuid váhnemiid sámegiela máhtu mielde: guktot váhnemat sámástit, áhčči sámásta muhto eadni ii, eadni sámásta muhto áhčči ii ja goabbáge váhnen ii sámás. Bohtosiid čájehan informánttaid Sámegiela 1–4 -joavkkuid mielde.</p>
<p>Sámegiela joavku</p>
<p>Guktot sámásteaba</p>
<p>Áhčči sámásta</p>
<p>Eadni sámásta</p>
<p>Ii goabbáge sámás</p>
<p>Oktiibuot</p>
<p>Sámegiela 1 56 % 19 % 26 % 3 % 24 % 46</p>
<p>Sámegiela 2 41 % 30 % 48 % 4 % 25 % 49</p>
<p>Sámegiela 3 4 % 35 % 22 % 43 % 28 % 54</p>
<p>Sámegiela 4 0 % 16 % 4 % 50 % 23 % 44</p>
<p>Oktiibuot 100 % 100 % 100 % 100 % 101 % 193</p>
<p>Govus 5.9. Informánttaid váhnemiid sámegiela duogáš ja informánttaid sámegiela máhttu. Informántta sámegiela máhttu jos guktot váhnemat leaba sámegielagat, jos dušše áhčči sámásta, jos dušše eadni sámásta ja jos ii goabbáge váhnen sámás. <em type="italic"><span type="quote">“Go ealáska, de lea váttis dápmat”</span> </em>127 </p>
<p>Govvosis 5.9 boahtá ovdan ahte lea čielga oktavuohta sámegielat váhnemiid mearis ja informánttaid sámegiela máhtus. Jos guktot váhnemat sámástit, de 56 proseantta informánttain gullet Sámegiela 1 -jovkui, 41 proseantta gullet Sámegiela 2 -jovkui, njeallje proseantta gullet Sámegiela 3 -jovkui ja ii oktage gula Sámegiela 4 -jovkui. Boađus čujuha maid dasa, ahte eanaš sámegielat párat hállet sámegiela mánáiguin.</p>
<p>Sámegiela buolvvaidgaskasaš sirdáseapmi dáhpáhuvvá maid eanaš bearrašiin main dušše nubbi váhnen sámásta. Muhto mánát geat bohtet dákkár bearrašiin, gullet dávjjibut Sámegiela 2 ja 3 -jovkui go</p>
<p>Sámegiela 1 -jovkui. Váhnemiid sohkabeale gaskkas lea čielga erohus. Mánát gullet dávjjibut Sámegiela 1 ja 2 -jovkui, jos eadni lea bearraša sámegiela hálli. Lagabui bealli informánttain gullet Sámegiela 1 dahje 2 -jovkui, jos áhčči lea bearraša sámegielat váhnen. Informánttain geain lea dušše sámegielat eadni, golbma njealjátoasi gullá Sámegiela 1 dahje 2 -jovkui. Lea čielga tendeansa, ahte eanet mánát ohppet sámegiela buorebut, jos eadni lea sámegielat.</p>
<p><em type="italic">Sámegielat váhnemiid mearri ja sámegiela máhttu </em></p>
<p>Lea fuopmášahttima veara ahte 41 proseantta informánttain, geain leat guktot váhnemat sámegielagat, gullet Sámegiela 2 -jovkui. Nuppiid sániiguin: Vaikko guktot váhnemat máhttet sámegiela, de mánát máhttet nuppi giela buorebut go sámegiela. Vulobealde guorahalan eará áššiid, mat leat váikkuhan informánttaid sámegiela máhttui go váhnemiid giellamáhttu. 38 proseanttas informánttain ii leat goabbáge váhnen sámegielat. Dain informánttain čieža proseantta gullet Sámegiela 1 ja 2 -jovkui. 93 proseantta gullet Sámegiela 3 ja 4 -jovkui. Orru leamen nu ahte sámegielat váhnen lea measta álo eaktun dasa, ahte mánná joavdá alit dássái sámegielas go Sámegiela 3 dássái.</p>
<p><em type="italic">Sámegielat spiehkastat </em></p>
<p>Bajábealde ovdanboahtán minstaris lea čielga spiehkastat, nappo dakkár ahte informánta gullá</p>
<p>Sámegiela 1 -jovkui, vaikko sus ii leat sámegielat váhnen. Danne atnen miellagiddevažžan váldit čielgasa, mo lea vejolaš ahte informánta hálddaša sámegiela seamma bures dahje buorebut go nuppi giela, vaikko dat ii leat su ruovttugiella. Mun válljejin jearahallat kvalitatiiva jearahallamiin ovtta nuorrainformántta guhte ii hála sámegiela ruovttus, muhto liikká lea merken ahte sámegiella lea su buoremus hállangiella. <em type="italic"><span type="quote">“Go ealáska, de lea váttis dápmat”</span> </em>128 </p>
<p>Jearahallamis informántta riikkagielat váhnemiin boahtá ovdan, ahte nubbi váhnen lei leamaš sámegielat ja hálai sámegiela mánnái, muhto son jámii ovdalgo mánná hállagođii. Dan rájes riikkagiella šattai váldogiellan ruovttus. Liikká lea informánta oahppan sámástit bures ja oaivvilda, ahte son hállá sámegiela buorebut go riikkagiela.</p>
<p>Váhnen muitala iežas bargan garrasit máná sámegiela oččodeami ovdii. Son lea dáhtton buot sámegielat fulkkiid, gránnjáid ja eará oahpesolbmuid sámástit mánnái. Dan sii dahketge. Váhnen lea maid bidjan máná sámegielat mánáidgárdái ja válljen sámegiela sutnje oahpahusgiellan skuvllas. Nuorrainformánta muitala iežas hállat riikkagiela ruovttus iđđes ja eahkedis ja ovttain oahpaheaddjiin skuvllas. Muđui son sámásta eará oahpaheaddjiiguin, buot oahppiiguin skuvllas, buot skihpáriiguin skuvlla olggobealde ja eanaš fulkkiiguin ja eará oahppásiiguin. Riikkagielat fulkkiiguin son hállá riikkagiela, muhto daiguin sus ii leat beaivválaš oktavuohta. Váhneninformántta muitalusa mielde lei veaháš bargu álggus muittuhit buot sámegielagiid sámástit mánáin, muhto olbmot ledje johtilit hárjánan dasa. Muhtimat leat maid dovddastan, ahte lea buorre go besset sámástit mánáin.</p>
<p>Mun jearahallen informántta sámegillii ja gullen go son hálai riikkagiela váhnemiinnis. Son hállá guktuid gielaid njuovžilit ja bures. Jáhkášin ahte son máhtášii guktuid gielaid sullii seamma bures, muhto áinnas jáhkán maid ahte son dovdá iežas máhttit sámegiela buorebut go nuppi giela, dannego hállá beaivválaččat sámegiela eanemusat.</p>
<p><em type="italic">Gielddaidgaskasaš erohusat </em></p>
<p>Sámegielat váhnemiid mearis ja informánttaid juohkáseames Sámegiela 1 ja Sámegiela 2 -jovkui lea mearkkašahtti erohus gielddaid gaskkas.</p>
<p>Sámegiela joavku</p>
<p>Gielda</p>
<p>Guktot sámásteaba</p>
<p>Áhčči sámásta</p>
<p>Eadni sámásta</p>
<p>Ii goabbáge sámás</p>
<p>Sámegiela 1</p>
<p>Ohcejohka 33 % 8 % 11 % 11 % 11</p>
<p>Deatnu 73 % 36 % 36 % 2 % 35</p>
<p>Sámegiela 2</p>
<p>Ohcejohka 58 % 56 % 56 % 0 % 23</p>
<p>Deatnu 27 % 33 % 43 % 5 % 26</p>
<p>Govus 5.10. Sámegiela 1 ja 2 -joavkku váhnemiid sámegiela duogáš ja informánttaid sámegiela máhttu gielddaid mielde. Informántta sámegiela máhttu jos guktot váhnemat leaba sámegielagat, jos dušše áhčči sámásta, jos dušše eadni sámásta ja jos ii goabbáge sámás. <em type="italic"><span type="quote">“Go ealáska, de lea váttis dápmat”</span> </em>129 </p>
<p>Govus 5.10 čájeha ahte jos guktot váhnemat sámástit, de Ohcejoga informánttain 33 proseantta ja</p>
<p>Deanu informánttain 73 proseantta gullet Sámegiela 1 -jovkui. Ohcejoga informánttain 58 proseantta ja</p>
<p>Deanu informánttain 27 proseantta gullet Sámegiela 2 -jovkui. Bohtosa sáhttá dulkot nu ahte eandalit</p>
<p>Ohcejogas mánát eai oahpa sámegiela seamma bures go nuppi giela, vaikko guktot váhnemat sámástit.</p>
<p>Lea maid čielga tendeansa, ahte eanet informánttat Deanus gullet Sámegiela 1 -jovkui go Ohcejogas maiddái dalle go dušše nubbi váhnen sámásta. Jos dušše áhčči sámásta, Ohcejoga informánttain gávcci proseantta ja Deanu informánttain 36 proseantta gullet Sámegiela 1 -jovkui. Jos dušše eadni sámásta</p>
<p>Ohcejoga informánttain 11 proseantta ja Deanu informánttain 36 proseantta gullet Sámegiela 1 -jovkui.</p>
<p>Mun dutkkan gielddaidgaskasaš erohusaid vejolaš sivaid vulobealde ja guđát kapihttalis. <em type="bold">5.3 Muhtin fáktorat mat čilgejit sámegiela joavkkuid máhtu </em></p>
<p>Skuvlaguorahallama informánttat leat juhkkojuvvon njealji jovkui sámegiela máhtu vuođul. Dás guorahalan fáktoriid mat sáhttet leat váikkuhan sin sámegiela máhttodássái: Goas sii leat oahppan giela?</p>
<p>Mii gielaid geavahuvvui mánáidgárddis, jos árramánnávuođas leat leamaš mánáidgárddis? Mii lea sin oahpahusgiella skuvllas ja ohppetgo sámegiela skuvllas, jos dat ii leat sin oahpahusgiella? Gos leat ássan, jos eai leat olles eallima ássan dálá ruovttugielddas? Makkár etnisitehta sis lea? <em type="bold">5.3.1 Goas oahppan sámegiela </em></p>
<p>Informánttain 133 leat vástidan gažaldahkii, goas sii leat hállagoahtán sámegiela. 60 informántta eai leat vástidan. Vástideaddjiin 44:s gullet Sámegiela 1 -jovkui, 49:s gullet Sámegiela 2 -jovkui, 25:s Sámegiela 3 -jovkui ja viđas Sámegiela 4 -jovkui. 90 informántta leat oahppan sámegiela ovdalgo álge skuvlii. 43 informántta leat oahppan sámegiela skuvlla álgima maŋŋá.</p>
<p>Sámegiela joavku</p>
<p>Sámástii ovdalgo álggii skuvlii</p>
<p>Skuvlla álgima maŋŋá oahpai sámástit</p>
<p>Ii leat vástidan</p>
<p>Oktiibuot</p>
<p>Sámegiela 1 91 % 9 % 0 % 100 % 44</p>
<p>Sámegiela 2 73 % 27 % 0 % 100 % 49</p>
<p>Sámegiela 3 19 % 47 % 34 % 100 % 25</p>
<p>Sámegiela 4 9 % 2 % 89 % 100 % 5</p>
<p>Govus 5.11. Goas guhtege Sámegiela joavku lea oahppan sámegiela: ovdalgo álge skuvlii, skuvlla álgima maŋŋá dahje eai leat vástidan <em type="italic"><span type="quote">“Go ealáska, de lea váttis dápmat”</span> </em>130 </p>
<p>Govvosis 5.11 boahtá ovdan ahte eanaš Sámegiela 1 ja 2 informánttat leat sámástišgoahtán ovdalgo álge skuvlii. Sámegiela 1 informánttain leat 91 proseantta sámástišgoahtán ovdalgo álge skuvlii ja Sámegiela 2 informánttain 73 proseantta.</p>
<p>Lea mearkkašan veara ahte muhtin oahppit (ovcci proseantta) geat eai leat sámástan ovdalgo álge skuvlii, leat oahppan sámegiela nu bures, ahte máhttet dan seamma bures dahje buorebut go nuppi giela. Okta Sámegiela 2 informánta lea čállán kommentára dán gažaldaga buohta: <span type="quote">“Ohppen hállat sámegiela 5. ceahkis”</span> (Informánta 029). Son lea sámegielat oahpahusas skuvllas ja lea oahppan sámástit skuvlaálgima maŋŋá. Sámegiela ealáskahttima dáfus lea buorre, go mánát ohppet sámástit skuvllas.</p>
<p>Soahpá maid bures Baker (2001: 194) bohtosiin, ahte mánát ohppet vehádatgiela go skuvla geavaha beaktilis oahpahusmálle. Mearkkašan veara lea ahte Sámegiela 3 ja 4 informánttain 19 ja ovcci proseantta leat máhttán sámástit ovdalgo álge skuvlii. Liikká nubbi joavku máhttá uhccán sámegiela ja nubbi ii álggage. Dát diehtu čujuha dasa, ahte Sámegiela 3 ja 4 informánttat eai leat beassan ovddidit sámegiela skuvllas. Dáid informánttain muhtimat leat almmuhan, ahte sii leat vajáldahttán sámegiela (gč. maiddái kapihttala 5.1.8). <em type="bold">5.3.2 Mánáidgárddi giella </em></p>
<p>Buot 193 informántta leat vástidan gažaldahkii: <span type="quote">“Ledjetgo don mánáidgárddis dahje beaiveruovttus ovdalgo álget skuvlii?”</span> Jurdda dáinna gažaldagain lei váldit čielgasa, man giellabirrasis mánná lei uhcamánnán. 94 proseantta informánttain leat leamaš mánáidgárddis dahje beaiveruovttus. Guhtta proseantta eai lean. Buot 181 informántta geat ledje leamaš mánáidgárddis dahje beaiveruovttus, leat vástidan gažaldahkii giellageavaheami birra mánáidgárddis dahje beaiveruovttus.</p>
<p>Sámegiela joavku</p>
<p>Riikkagiella</p>
<p>Sámegiella</p>
<p>Sáme- ja riikkagiella</p>
<p>Eará giella dahje ii dieđe</p>
<p>Oktiibuot</p>
<p>Sámegiela 1 11 % 73 % 14 % 2 % 100 % 44</p>
<p>Sámegiela 2 32 % 48 % 14 % 7 % 101 % 46</p>
<p>Sámegiela 3 85 % 6 % 8 % 2 % 101 % 52</p>
<p>Sámegiela 4 82 % 3 % 8 % 8 % 101 % 39</p>
<p>Govus 5.12. Mánáidgárddi váldogiella. Mánáidgárddi váldogiella dalle go informánttat ledje mánáidgárddis. <em type="italic"><span type="quote">“Go ealáska, de lea váttis dápmat”</span> </em>131 </p>
<p>Govus 5.12 čájeha ahte lea čielga oktavuohta informánttaid giellamáhtus ja mánáidgárddi váldogielas.</p>
<p>Sámegiela 1 informánttain leat 87 proseantta leamaš mánáidgárddis, gos sámegiella lei váldogiellan dahje sáme- ja riikkagiella geavahuvvojedje sullii seamma ollu. Sámegiela 2 informánttain leat 62 proseantta leamaš mánáidgárddis gos sámegiella lei váldogiellan dahje sáme- ja riikkagiella geavahuvvojedje sullii seamma ollu. Sámegiela 3 ja 4 informánttain leat 14 ja 11 proseantta leamaš mánáidgárddis gos sámegiella lei váldogiellan dahje sáme- ja riikkagiella geavahuvvojedje sullii seamma ollu. Lea mearkkašan veara ahte muhtin Sámegiela 3 ja 4 informánttat leat leamaš mánáidgárddis gos sámegiella geavahuvvui váldogiellan dahje seamma ollu go riikkagiella ja liikká máhttet dál dušše veaháš sámegiela dahje eai álggage. Orru leamen nu ahte sii eai leat beassan ovddidit sámegiela árramánnávuođa maŋŋá. <em type="bold">5.3.3 Sámegiella skuvllas </em></p>
<p>Dutkit leat ovttamielalaččat das ahte vehádatgiela seailumis ja ealáskahttimis lea skuvllas dehálaš rolla.</p>
<p>Ovdamearkka dihte Fishman (1991: 81–114) mielas lea vehádatgiella joavdan njealját ceahkkái mihttáris</p>
<p><em type="italic">Graded Intergenerational Disruption Scale for Threatened Languages (GIDS) </em>go váldojuvvo atnui oahpahusgiellan. Danne lean guorahallan man muddui informánttat ohppet sámegiela skuvllas ja man ollugat lohket dáro-, sáme- ja suomagiela vuosttašgiellan. Informánttain ožžot 93:s oahpahusa dárogillii, 72:s oahpahusa sámegillii ja 28:s suomagillii. </p>
<p>Sámegiela joavku</p>
<p>Dárogiella</p>
<p>Sámegiella</p>
<p>Suomagiella</p>
<p>Oktiibuot</p>
<p>Sámegiela 1 7 % 87 % 7 % 101 % 46</p>
<p>Sámegiela 2 27 % 61 % 12 % 100 % 49</p>
<p>Sámegiela 3 70 % 2 % 28 % 100 % 53</p>
<p>Sámegiela 4 91 % 0 % 9 % 100 % 44</p>
<p>Oktiibuot 48 % 37 % 15 % 100 % 192</p>
<p>Govus 5.13. Sámegiela joavkkut ja oahpahusgielat. Informánttaid sámegiela hállanmáhttu guđege oahpahusgiela mielde: Dárogielat oahpahus, sámegielat oahpahus ja suomagielat oahpahus.</p>
<p>Govvosis 5.13 boahtá ovdan ahte oahpahusgiela ja informánttaid sámegiela máhtu gaskkas lea čielga oktavuohta. Sámegiela 1 informánttain 87 proseantta leat sámegielat oahpahusas ja 14 proseantta riikkagielat oahpahusas. Sámegiela 2 informánttain 61 proseantta leat sámegielat oahpahusas ja 39 proseantta riikkagielat oahpahusas. Sámegiela 3 informánttain leat guokte proseantta sámegielat <em type="italic"><span type="quote">“Go ealáska, de lea váttis dápmat”</span> </em>132 oahpahusas ja 98 proseantta riikkagielat. Sámegiela 4 informánttain leat buohkat riikkagielat oahpahusas. Dat ahte riikkagiella lea informánttaid oahpahusgiellan, sáhttá vejolaččat čilget, manne muhtin Sámegiela 2 informánttat máhttet riikkagiela buorebut go sámegiela. </p>
<p>Oahppis sáhttet leat guokte vuosttašgiela skuvllas ja earenoamáš dilis olles golbma. Sihke Ohcejoga ja</p>
<p>Deanu skuvllain lea vejolaš fidnet vuosttašgiela oahpahusa sámegielas, vaikko lea riikkagielat oahpahusas. Gávcci informánttas lea sámegiella vuosttašgiellan, vaikko lea riikkagielat oahpahusas, ja danne lea 80 informánttas sámegiela vuosttašgiellan, vaikko sámegielat oahpahusas leat dušše 72 informántta. 15 informánttas lea sámegiela lassin okta dahje guokte eará vuosttašgiela. Sámegiela 1 ja 2 informánttaid oppalaš lohku lea 96, ja dat čájeha ahte buot dát informánttat eai loga sámegiela vuosttašgiellan. Ii leat doarvái váldit čielgasa, galle oahppi leat sámegielat oahpahusas dahje galle oahppi lohket sámegiela vuosttašgiellan, jos háliida diehtit sámegiela hálliid logu. Lea bággu jearrat veahkadagas, maid gielaid sii máhttet ja man bures hállet daid.</p>
<p><em type="italic">Sámegiella skuvlafágan </em></p>
<p>Sii geat eai leat sámegielat oahpahusas, sáhttet oahppat sámegiela skuvlafágan dutkanguovllus. Čielga unnitlohku informánttain, 33 proseantta, dahká dan. Riikkagielat oahpahusa informánttain 22 oahppis</p>
<p>Deanus ja 18 oahppis Ohcejogas lea sámegiella fágan skuvlla. Dat mearkkaša ahte 71 informántta</p>
<p>Deanus ja logis Ohcejogas eai loga sámegiela skuvllas. Dárogielat oahpahusa 93 informánttas 76 proseantta eai oahpa sámegiela skuvllas. 24 proseantta ohppet. Suomagielat oahpahusa 28 informánttas 64 proseantta ohppet sámegiela skuvllas. 36 proseantta eai oahpa. Dárogielat gaskadási ja badjedási gaskkas ii leat erohus informánttaid oassálastinproseanttas sámegiela ohppui. Suomagielat gaskadási ja badjedási gaskkas lea čielga erohus. Gaskadásis oassálastet 79 proseantta ja badjedásis 50 proseantta informánttain sámegiela ohppui.</p>
<p><em type="italic">Sámegiela oahpahusa ja sámegiela máhtu gaskavuohta </em></p>
<p>Go buohtastaddá informánttaid sámegiela máhtu ja vástádusa gažaldahkii, leago sámegiela skuvlafágan, de lea čielga oktavuohta Sámegiela 1, 2 ja 4 informánttaid vástádusain ja sámegiela máhtus. Sámegiela 3 informánttain lea eahpečielggas, mii oktavuođaid lea sámegiela máhtus ja skuvlla sámegiela oahpahusas. <em type="italic"><span type="quote">“Go ealáska, de lea váttis dápmat”</span> </em>133 </p>
<p>Sámegiela joavkkut</p>
<p>Lohket sámegiela skuvllas</p>
<p>Eai loga sámegiela skuvllas</p>
<p>Oktiibuot</p>
<p>Sámegiela 1 98 % 2 % 100 % 46</p>
<p>Sámegiela 2 92 % 8 % 100 % 49</p>
<p>Sámegiela 3 36 % 64 % 100 % 53</p>
<p>Sámegiela 4 5 % 95 % 100 % 44</p>
<p>Oktiibuot 58 % 42 % 100 % 192</p>
<p>Govus 5.14. Sámegiela joavkkut ja sámegiela oahppu skuvllas. Informánttat geat lohket sámegiela skuvllas ja informánttat geat eai loga sámegiela skuvllas.</p>
<p>Govvosis 5.14 boahtá ovdan ahte Sámegiela 1 informánttain lohket 98 proseantta sámegiela skuvllas.</p>
<p>Sámegiela 2 informánttain lohket 92 proseantta sámegiela skuvllas. Sámegiela 3 informánttain 35 proseantta lohket sámegiela skuvllas ja 64 proseantta eai. Sámegiela 4 informánttain vihtta proseantta lohket sámegiela skuvllas ja 95 proseantta eai.</p>
<p>Sámegiela 3 informánttat máhttet veaháš sámegiela, vaikko lagabui guokte goalmmádasa eai oahpa dan skuvllas. Čilgehus dasa dáidá leat ahte eanaš riikkagielat oahpahusa oahppit álget lohkat sámegiela go álget skuvlii. Muhto stuorra oassi heaitá lohkamis sámegiela juo njealját-viđát luohkás ja nubbi stuorra oassi heaitá go álget badjedássái. (Tvare 2009; Alaraudanjoki 2009.) Sáhttá leat nu ahte Sámegiela 3 informánttat geat eai loga šat sámegiela, leat oahppan sámegiela mánáidgárddis ja ovdal lohkan sámegiela skuvllas. Danne sii máhttetge veaháš sámegiela.</p>
<p>Lean jearahallan vihtta Sámegiela 3 informántta kvalitatiiva metodaiguin. Buohkat leat oahppan sámegiela skuvllas. Golmmas leat dattetge vuollánan ja heaitán oahpahallamis (Informánttat E1, E2 ja I).</p>
<p>Informánta H jurddaša heaitit go álgá badjedássái, muhto ii leat mearridan. <em type="italic">Buohkat </em>leat sakka duhtameahttumat sámegiela oahpahussii. Muhtin Sámegiela 3 nuorrainformánttat čájehit dattetge ain movtta oahppat sámegiela – sis lea siskkáldas motivašuvdna. Mokta lea ovddimusat čadnon dovdduide. </p>
<p>Sii jáhkket ahte buoret sámegiela máhttu livččii somá ja ahte dat attášii buori dovddu. Guokte informántta fas čilgeba ahte sudnos lei ovdal dakkár siskkáldas motivašuvdna, ahte háliideigga šaddat sámegiela hállin. Muhto motivašuvdna váiddui go eaba nagadan oahppat giela skuvllas. Mun guorahalan sámegiela nubbigiela oahpahusa buorebut guđát kapihttalis, mas geavahan sihke nuorra- ja váhneninformánttaid kvalitatiiva jearahallamiid suokkardallat sin vásáhusaid skuvlla sámegiela oahpahusas. (Gč. maiddái kapihttaliid 6.7 ja 6.8.) <em type="italic"><span type="quote">“Go ealáska, de lea váttis dápmat”</span> </em>134 <em type="bold">5.3.4 Ássanbáiki </em></p>
<p>Oktiibuot 60 proseantta informánttain leat ássan olles eallima dálá ruovttugielddas. Informánttaid sámegiela máhtus eai leat čielga erohusat dan ektui, man guhká leat ássan dutkanguovllus. Muhto eanet</p>
<p>Sámegiela 1–3 informánttain (63–65 proseantta) leat ássan olles eallenagiset dálá ássangielddas go</p>
<p>Sámegiela 4 informánttat (45 proseantta).</p>
<p>Čielga oktavuohta lea dutkanguvlui fárren informánttaid ovddeš ássanbáikkis ja sámegiela máhtus.</p>
<p>Eanet informánttat máhttet sámegiela buorebut, jos leat ássan sámegiela hálddašanguovllus Norggas dahje sápmelaččaid ruovttuguovllus Suomas go informánttat geat leat ássan eará sajis. 65 proseantta</p>
<p>Sámegiela 1 informánttain, 35 proseantta Sámegiela 2 informánttain ja 11 proseantta Sámegiela 3 informánttain leat ássan sámegiela hálddašanguovllus Norggas dahje sápmelaččaid ruovttuguovllus</p>
<p>Suomas. Sámegiela 4 informánttat leat buohkat ássan eará sajis. <em type="bold">5.3.5 Etnihkalaš identitehta </em></p>
<p>Dutkit dego Hyltenstam et al. (1999: 49; gč. maiddái kapihttala 2.4.7) atnet vehádatjoavkku identitehtašlája dehálažžan giela ceavzinnávccaide. Jurdda lea ahte mađe nannosut vehádatidentitehta olbmos lea, dađe buoret dat lea giela ceavzinnávccaide. Dán dutkamuša informánttain lei vejolašvuohta merket gažadanskovvái njeallje etnihkalaš identitehta: dáža, sápmelaš, suopmelaš dahje eará. Sis lei maid vejolašvuohta merket mii sin eará etnihkalaš identitehta lea. Juohke etnihkalaš identitehta buohta galggai merket, man nanus guhtege etnihkalaš identitehta lea. Molssaeavttut ledje: <span type="quote">”Mun lean dušše”</span>, <span type="quote">“Mun lean ollu”</span>, <span type="quote">“Mun lean veaháš”</span> ja <span type="quote">“Mun in leat”</span>. Dáinna lágiin lei informánttain vejolašvuohta čalmmustuhttit máŋggabealat etnihkalaš identitehta, jos sis lea dakkár. Lei maid vejolaš čájehit guđemuš etnihkalaš identitehta lea gievrramus go eará etnihkalaš identitehtat. Mun čuovun dás dutkiid Clyne et al. (2002: 134) geat atnet etnihkalaš etnisitehta kontiniuman mas muhtin olbmuin lea nana identifikašuvdna ja nuppiid olbmuin lea geahnohut identifikašuvdna dihto etnihkalaš jovkui.</p>
<p><em type="italic">Etnihkalaš etnisitehta mearri </em></p>
<p>Máŋggabealat etnihkalaš etnisitehta lea dábálaš informánttain. 22 proseanttas informánttain lea okta etnihkalaš etnisitehta, 46 proseanttas leat guokte, 26 proseanttas golbma ja guđa proseanttas leat njeallje etnihkalaš etnisitehta dahje eanet. 42 informántta leat merken alcceseaset ovtta etnihkalaš etnisitehta. 19:s leat merken dáža identitehta, 15:s leat merken áidna etnihkalaš etnisitehtan sápmelaš <em type="italic"><span type="quote">“Go ealáska, de lea váttis dápmat”</span> </em>135 ja gávccis suopmelaš etnisitehta. Ii oktage leat merken <span type="quote">“eará”</span> áidna etnihkalaš etnisitehtan. </p>
<p>Fuopmášahtán ahte ii sáhte buohtastahttit bajábeale loguid čuovvovaš loguiguin, dannego muhtin informánttat leat merken, ahte sis lea <span type="quote">“dušše”</span> okta etnihkalaš etnisitehta ja veaháš eará etnihkalaš identitehtas. Muhtin informánttat fas leat merken, ahte sis lea okta identitehta ja ahte sis lea <span type="quote">“ollu”</span> dat okta identitehta.</p>
<p><em type="italic">Sápmelaš identitehta ja sámegiela máhttu </em></p>
<p>Informánttain 192 leat vástidan gažaldahkii sápmelaš identitehta birra. Informánttaid sápmelaš identitehta</p>
<p>Vástádusat</p>
<p>Dušše sápmelaš 16 % 31</p>
<p>Ollu sápmelaš 37 % 71</p>
<p>Veaháš sápmelaš 25 % 48</p>
<p>Ii leat sápmelaš 22 % 42</p>
<p>Oktiibuot 100 % 192</p>
<p>Govus 5.15. Informánttaid sápmelaš identitehta.</p>
<p>Govvosis 5.15 boahtá ovdan ahte 78 proseanttas informánttain lea sápmelaš etnihkalaš etnisitehta. 16 proseantta atnet iežaset dušše sápmelažžan, 37 proseantta ollu sápmelažžan, 25 proseantta veaháš sápmelažžan ja 22 proseantta eai ane iežaset sápmelažžan. Lea mearkkašahtti ahte stuorát oassi (78 proseantta) lea merken muhtin sápmelaš identitehta go sámegielat duogáža áhku guoktá buolvvas (71 proseantta). Dát bohtosat leat vuordemeahttumat, dannego Sámi dearvvasvuođa dutkamušat 1990-logus čájehit, ahte 52 proseanttas sámenuorain ii leat sámi identitehta, vaikko áhku guovttos leaba sámegiela hállit. (Johansen et al. 2003: 10.)</p>
<p>Sámegiela joavku</p>
<p>Mun lean dušše</p>
<p>Mun lean ollu</p>
<p>Mun lean veaháš</p>
<p>Mun in leat</p>
<p>Oktiibuot</p>
<p>Sámegiela 1 52 % 46 % 2 % 0 % 100 % 46</p>
<p>Sámegiela 2 14 % 65 % 18 % 2 % 99 % 49</p>
<p>Sámegiela 3 0 % 28 % 42 % 30 % 100 % 53</p>
<p>Sámegiela 4 0 % 7 % 36 % 57 % 100 % 44</p>
<p>Oktiibuot 16 % 37 % 25% 22 % 100 % 192</p>
<p>Govus 5.16. Sámegiela joavkkut ja sámi identitehta. Sámegiela joavkkuid vástádusat gažaldahkii makkár sápmelaš identitehta sis lea. <em type="italic"><span type="quote">“Go ealáska, de lea váttis dápmat”</span> </em>136 </p>
<p>Govus 5.16 čájeha ahte lea mearkkašahtti oktavuohta informánttaid sámegiela máhtus ja sápmelaš identitehtas. Sáhttá oktageardánit dadjat ahte mađe buoret sámegiela máhttu, dađe nannosut lea sápmelaš identitehta. Sámegiela 1 informánttain dadjet 52 proseantta ahte sii leat dušše sápmelaččat, 46 proseantta ahte leat ollu sápmelaččat. Sámegiela 1 informánttain lea dainna čielgasit nannosut sápmelaš identitehta go Sámegiela 2 informánttain, main 14 proseantta lohket iežaset dušše sápmelažžan ja 65 proseantta ollu sápmelažžan. Sámegiela 2 informánttain lea dattetge nannosut sápmelaš identitehta go Sámegiela 3 ja 4 informánttain. Sis ii oktage daja ahte lea dušše sápmelaš. 28 proseantta ja čieža proseantta dadjet ahte sii leat ollu sápmelaččat. 42 ja 36 proseantta leat veaháš sápmelaččat. Sámegiela 3 informánttain 30 proseantta ja sámegiela 4 informánttain 57 proseantta eai ane iežaset sápmelažžan. Dát sáhttá leat mearkan das ahte veaháš sámegiela máhttu lea nannen</p>
<p>Sámegiela 3 informánttaid sápmelaš identitehta, muhto sáhttá leat maid nu ahte informánttat geat eai ane iežaset sápmelažžan, eai leat etnihkalaš sápmelaččat. Lea dattetge miellagiddevaš oaidnit ahte</p>
<p>Sámegiela 4 informánttain lea 43 proseanttas sámi identitehta, vaikko ieža eai máhte álggage sámegiela.</p>
<p><em type="italic">Majoritehtaidentitehta ja sámegiela máhttu </em></p>
<p>Informánttain 189:s leat vástidan, man nana majoritehtaidentitehta sis lea. Majoritehtaidentitehta lea suopmelaš identitehta Ohcejogas ja dáža identitehta Deanus. 15 informántta lassin geat leat merken sápmelaš identitehta áidna etnihkalaš etnisitehtan, leat golbma informántta merken ahte sis ii leat majoritehtaidentitehta. Muđui lea buot informánttain majoritehtaidentitehta. 22 proseanttas informánttain leat vástidan ahte sis lea <span type="quote">“dušše”</span> majoritehtaidentitehta, 57 proseanttas lea <span type="quote">“ollu”</span> majoritehtaidentitehta, 11 proseanttas lea <span type="quote">“veaháš”</span> majoritehtaidentitehta ja logi proseanttas ii leat majoritehtaetnisitehta.</p>
<p>Sámegiela joavku</p>
<p>Mun lean dušše</p>
<p>Mun lean ollu</p>
<p>Mun lean veaháš</p>
<p>Mun in leat</p>
<p>Oktiibuot</p>
<p>Sámegiela 1 4 % 33 % 26 % 37 % 100 % 46</p>
<p>Sámegiela 2 8 % 76 % 12 % 4 % 100 % 49</p>
<p>Sámegiela 3 32 % 64 % 4 % 0 % 100 % 53</p>
<p>Sámegiela 4 43 % 52 % 5 % 0 % 100 % 44</p>
<p>Oktiibuot 22 % 57 % 11 % 10 % 100 % 192</p>
<p>Govus 5.17. Sámegiela joavkkut ja majoritehtaidentitehta: Sámegiela joavkkuid vástádusat gažaldahkii, man nana majoritehtaidentitehta sis lea. <em type="italic"><span type="quote">“Go ealáska, de lea váttis dápmat”</span> </em>137 </p>
<p>Govvosis 5.17 boahtá ovdan ahte leat mearkkašahtti erohusat sámegiela joavkkuid gaskkas majoritehtaetnisitehta dáfus. Mađe buorebut informánttat máhttet sámegiela, dađe uhcit majoritehtaidentitehta sis lea. Maiddái Sámegiela 1 ja 2 informánttaid gaskkas lea mearkkašahtti erohus.</p>
<p>Sámegiela 1 informánttain lea 37 proseantta merken ahte lea dušše dahje ollu majoritehtaidentitehta.</p>
<p>Sámegiela 2 informánttain lea 84 proseantta ná nana majoritehtaidentitehta. Sámegiela 1 informánttain 63 proseanttas lea veaháš majoritehtaidentitehta dahje dat váilu ollásit. Sámegiela 2 -joavkkus lea 16 proseantta merken dakkár identitehtašlájaid. Sámegiela 3 ja 4 informánttain lea birrasiid 95 proseanttas nana majoritehtaidentitehta. Njeallje ja vihtta proseantta lohket alddiset veaháš majoritehtaidentitehta ja ii ovttasge váillo dakkár identitehta. Dutkanmateriálas boahtá maid ovdan tendeansa, ahte Norgga beale informánttain lea geahnohut majoritehtaidentitehta go Suoma beale informánttain buot sámegiela joavkkuin. Suoma beale Sámegiela 1 informánttain 2/3 oassi lohká alddiset dušše dahje ollu suopmelaš identitehta. Norgga bealde Sámegiela 1 informánttain 2/3 oassi lohká alddiset leat veaháš dáža identitehta dahje ahte ii leat dáža identitehta. Skuvlaguorahallamis eai boađe ovdan erohusat informánttaid duogážis mat sáhtášedje čilget dákkár erohusa.</p>
<p><em type="italic">Gránnjáriikka identitehta ja sámegiela máhttu </em></p>
<p>Gránnjáriikka identitehta lea dáža identitehta Ohcejogas ja suopmelaš identitehta Deanus. 35 proseanttas informánttain lea gránnjáriikka identitehta, muhto eanaš dain informánttain lea sáhka geahnohis gránnjáriikka identitehtas. Guokte proseantta lohket alddiset leat dušše gránnjáriikka identitehta, guhtta proseantta lohket alddiset leat ollu gránnjáriikka identitehta ja 27 proseantta lohket alddiset veaháš gránnjáriikka identitehta. 66 proseanttas ii leat gránnjáriikkaidentitehta. Sámegiela joavkkuid gaskkas eai leat mearkkašahtti erohusat.</p>
<p>Ássangielda</p>
<p>Mun lean dušše</p>
<p>Mun lean ollu Mun lean veaháš</p>
<p>Mun in leat</p>
<p>Oktiibuot</p>
<p>Deatnu 2 % 7 % 31 % 60 % 100 % 138</p>
<p>Ohcejohka 0 % 2 % 17 % 81 % 100 % 54</p>
<p>Oktiibuot: 2 % 6 % 27 % 66 % 101 % 192</p>
<p>Govus 5.18. Gránnjáriikka identitehta: Informánttaid vástádusat gažaldahkii makkár gránnjáriikka identitehta sis leat. Govvosis lean sirren Deanu ja Ohcejoga informánttaid vástádusaid.</p>
<p>Govus 5.18 čájeha ahte gránnjáriikka identitehta lea nannosut Deanus go Ohcejogas. Ohcejogas lea 19 proseanttas muhtinlágan dáža identitehta. Deanus lea 40 proseanttas muhtinlágan suopmelaš <em type="italic"><span type="quote">“Go ealáska, de lea váttis dápmat”</span> </em>138 identitehta. Gielddaidgaskasaš erohusa sivvan sáhttá leat historjjálaš. Deanu gildii leat fárren kveanat ja suopmelaččat juo 1800-logu rájes (gč. maiddái kapihttala 4.4.2). Nuppi guvlui leat leamaš uhccán fárremat. Informánttaid sámegiela máhttu ii oro váikkuheamen gránnjáriikka identitehtii. </p>
<p><em type="italic">Sápmelaš identitehta kvalitatiiva jearahallamiin </em></p>
<p>Lean kvalitatiiva jearahallamiin gulaskuddan nuorrainformánttain, makkár oktavuođa sii oidnet sámegiela máhtus ja sápmelaš identitehtas. Nuorrainformánttaid vástádusat eai atte ovttalágan bohtosiid. Eanaš informánttat goit jáhkket ahte sámegiela máhttu váikkuha sápmelaš identitehtii.</p>
<p>Buohkat eai jáhke ahte giellamáhttu váikkuhivččii sin identitehtii, muhto jáhkket ahte sámegiela máhttu váikkuha eará olbmuid doaladupmái. Okta Sámegiela 1 informánta vástida dalánaga, ahte ii sáhte leat sápmelaš jos ii máhte sámegiela. De son smiehttá veaháš ja dadjá, ahte sáhttá leat sápmelaš liikká, muhto sápmelaš galggašii máhttit giela. <em type="italic">...sáhttá leat sápmelaš gii ii máhte sámegiela. Muđui sápmelaš bearaš. Giella dušše váilu, muhto </em><em type="italic">gal dieđusge jos lea sápmelaš, de ferte measta máhttit sámegiela. </em>(Informánta A) </p>
<p>Maiddái nubbi eará Sámegiela 1 informánta jáhkášii váilevaš giellamáhtu váikkuhit sápmelaš identitehtii:</p>
<p><em type="italic">Mun livččen várra liikká sápmelaš. Muhto in dovddašii iežan sápmelažžan jos in máhte iežan giela. </em>(Informánta G.) Informánta C atná earáid sápmelažžan vaikko eai máhte sámegiela. Son geassá baicce ovdan ahte ii livččii nu somá, jos ii máhtáše giela, dannego ii sáhte dainna čevllohallat. </p>
<p><em type="italic">Gal mun oainnán ahte dat leat sápmelaččat geat leat varas, muhto eai liikká máhte. De gal mun </em><em type="italic">livččen de sápmelaš. Muhto ii livčče nu somá go ii máhtáše dan giela. Das ii oččoše leat nu </em><em type="italic">čeavlái. </em>(Informánta C) </p>
<p>Sámegiela 3 informánttat atnet buohkat vejolažžan leat sápmelaš vaikko ii máhte sámegiela. Okta informánta ii jáhke ahte buoret sámegiela máhttu livččii váikkuhan su sámi identitehtii, mii lei veaháš sápmelaš (Informánta I). Nubbi eará Sámegiela 3 informánta dovdá iežas ollu sápmelažžan ja ollu dážan.</p>
<p>Son jáhkká iežas áibbas sihkkarit dovdan iežas eanet sápmelažžan go dážan, jos máhtášii eanet sámegiela (Informánta H). Informánta E2 oaivvilda ahte manná bures leat sápmelaš sámegiela haga, muhto son jáhkká ahte eará olbmot livčče atnán su eanet sápmelažžan jos sámegiela máhttu livččii buoret. <em type="italic"><span type="quote">“Go ealáska, de lea váttis dápmat”</span> </em>139 <em type="bold">5.4 Bearraša sámegiela geavaheapmi </em></p>
<p>Bearaš sáhttá leat deháleamos giellašillju vehádatgiela seailluheames ja ealáskahttimis. Fishman (1991: 95; gč. maiddái kapihttala 2.4.3) mielas sáhttá vehádatgiella seailut agibeaivve, jos beare bearrašat geavahit giela nu ahte giella sirdášuvvá buolvvaid gaskkas. Maiddái Hyltenstam et al. (1999: 92)) deattuhit váhnemiid giellaválljema mánáide deháleamos áššin mii mearrida giela boahtteáiggi. Mađe eanet vehádatgiela hálli váhnemat válljejit hállat vehádatgiela mánáiguin, dađe buoret dat lea giela ceavzinnávccaide. Dutkanguovllus lea dattetge <span type="quote">“bearaš”</span> dávjá guovttegielat giellašillju, eaige informánttain leat álo seammalágan giellavierut buot bearašlahtuiguin. Danne lean juohkán bearraša buolvvaid mielde ja čájehan maid gielaid informánttat hállet ádjáiguin ja áhkuiguin, váhnemiiguin ja oarbiniiguin. Mun anán dás áhkuid ja ádjáid oassin lagamus bearrašis sámi árbevieru mielde, vaikko mu dutkanguovllus golbma buolvva hárve ásset ovtta dálus. Vásáhusat gieddebarggus čájehit dattetge, ahte áhkut ja ádját ja eandalit sámegielat ádját ja áhkut dávjá ásset informánttaid lahka nu ahte dain lea jeavddalaš oktavuohta. Livččii maid vejolaš ákkastallat ahte áhku guovttos lunddolaččat gullet seamma jovkui go fuolkkit ja eará ollesolbmot geaiguin ii dáidde leat nu ollu oktavuohta go váhnemiiguin ja oarbiniiguin. Muhto dan in daga. <em type="bold">5.4.1 Njálmmálaš giella áhkuiguin ja ádjáiguin </em></p>
<p>Dán vuollekapihttalis čájehuvvo man dávjá informánttat hállet sámegiela sámegielat áhkuideasetguin ja ádjáideasetguin. Bohtosat ovdanbuktojuvvojit informánttaid sámegiela joavkkuid mielde. Mun válddán dás vuhtii, leatgo informánttas sámegielat áhkut ja ádját, ja buvttán ovdan giellageavaheami sámegielat áhkuiguin ja ádjáiguin.</p>
<p><em type="italic">Giellageavaheapmi eatnibeale ádjáin </em></p>
<p>Informánttain 111 leat vástidan, man dávjá sii lávejedje sámástit eatnibeale ádjáin ovdalgo son jámii dahje hállet suinna dál. 82 informántta eai leat vástidan gažaldahkii. 40 informántta leat vástidan ahte eatnibeale áddjá hállá sámegiela. Dain gullet 18:s Sámegiela 1 -jovkui, ovccis Sámegiela 2 -jovkui, logis</p>
<p>Sámegiela 3 -jovkui ja golmmas Sámegiela 4 -jovkui. <em type="italic"><span type="quote">“Go ealáska, de lea váttis dápmat”</span> </em>140 </p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 94 % 6 % 0 % 0 % 100 % 18</p>
<p>Sámegiela 2 44 % 22 % 11 % 22 % 99 % 9</p>
<p>Sámegiela 3 0 % 0 % 30 % 70 % 100 % 10</p>
<p>Sámegiela 4 0 % 0 % 0 % 100 % 100 % 3</p>
<p>Oktiibuot 53 % 8 % 10 % 30 % 101 % 40</p>
<p>Govus 5.19. Sámegiela joavkkuid giellageavaheapmi eatnibeale sámegielat ádjáin.</p>
<p>Govvosis 5.19 čájehuvvo ahte Sámegiela 1 informánttain lea sámegiella váldogiellan eatnibeale sámegielat ádjáin. Buohkat hállet álo dahje dávjá sámegiela eatnibeale sámegielat ádjáin. Eanaš</p>
<p>Sámegiela 2 informánttain lea maid sámegiella deháleamos gulahallangiellan eatnibeale sámegielat ádjáin. 66 proseantta hállet álo dahje dávjá sámegiela eatnibeale sámegielat ádjáin. Goalmmát oasis dáin informánttain ii leat dattetge sámegiella váldogiellan eatnibeale sámegielat ádjáin. 70 proseantta</p>
<p>Sámegielat 3 informánttain eai hála goassege sámegiela eatnibeale sámegielat ádjáin, ja 30 proseantta hállet hárve sámegiela eatnibeali sámegielat ádjáin.</p>
<p><em type="italic">Giellageavaheapmi áhčibeale áhkuin </em></p>
<p>Informánttain 163 leat vástidan, man dávjá sii lávejedje sámástit eatnibeale áhkuin ovdalgo son jámii dahje sámástit suinna dál. 30 informántta eai leat vástidan gažaldahkii. 61 informántta leat vástidan ahte eatnibeale áhkku hállá sámegiela. Dain gullet 31:s Sámegiela 1 -jovkui, 14:s Sámegiela 2 -jovkui, logis</p>
<p>Sámegiela 3 -jovkui ja guđas Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 87 % 3 % 7 % 3 % 100 % 31</p>
<p>Sámegiela 2 36 % 36 % 21 % 7 % 100 % 14</p>
<p>Sámegiela 3 0 % 20 % 30 % 50 % 100 % 10</p>
<p>Sámegiela 4 0 % 0 % 17 83 % 100 % 6</p>
<p>Oktiibuot 52 % 13 % 15 % 20 % 100 % 61</p>
<p>Govus 5.20. Sámegiela joavkkuid giellageavaheapmi sámegielat áhkuin.</p>
<p>Govvosis 5.20 boahtá ovdan ahte eatnašis Sámegiela 1 informánttain lea sámegiella váldogiellan eatnibeale sámegielat áhkuin. Sis hállet 90 proseantta álo dahje dávjá sámegiela eatnibeale sámegielat <em type="italic"><span type="quote">“Go ealáska, de lea váttis dápmat”</span> </em>141 áhkuin. Logi proseanttas ii leat sámegiella váldogiellan eatnibeale sámegielat áhkuin. Eatnašis Sámegiela 2 informánttain maid lea sámegiella váldogiellan eatnibeale sámegielat áhkuin. Sis hállet 72 proseantta álo dahje dávjá sámegiela eatnibeale sámegielat áhkuin. Dattetge ii leat sámegiella muhtin Sámegiela 2 informánttaid ja eatnibeale sámegielat áhku váldogiellan. 28 proseantta hállet hárve dahje eai goassege sámegiela eatnibeale sámegielat áhkuin. </p>
<p>Sámegiela 3 informánttain 20 proseantta hállet dávjá ja 30 proseantta hállet hárve sámegiela eatnibeale sámegielat áhkuin. Dannego dát informánttat máhttet uhccán sámegiela, de ferte atnit buorrin, go bealli sis hállet maiddái sámegiela áhkuineaset, vaikko sámegiella ii leat váldogiella áhku ja mánáid gaskkas.</p>
<p>Vaikko Sámegielat 4 informánttat eai máhte sámástit, de leat 17 proseantta almmuhan, ahte hállet hárve sámegiela eatnibeale sámegielat áhkku 1:žiin.</p>
<p><em type="italic">Giellageavaheapmi áhčibeale ádjáin </em></p>
<p>Informánttain 109 leat vástidan, man dávjá sii lávejedje sámástit áhčibeale ádjáin ovdalgo jámii dahje sámástit suinna dál. 84 informántta eai leat vástidan gažaldahkii. 53 informántta leat vástidan ahte áhčibeale áddjá hállá sámegiela. Dain gullet 19:s Sámegiela -1 jovkui, 19:s gullet Sámegiela 2 -jovkui, gávccis Sámegiela 3 -jovkui ja čiežas Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 84 % 11 % 5 % 0 % 100 % 19</p>
<p>Sámegiela 2 53 % 26 % 5 % 16 % 100 % 19</p>
<p>Sámegiela 3 13 % 13 % 13 % 63 % 99 % 8</p>
<p>Sámegiela 4 0 % 0 % 29 % 71 % 100 % 7</p>
<p>Oktiibuot 51 % 15 % 9 % 25 % 100 % 53</p>
<p>Govus 5.21. Sámegiela joavkkuid giellageavaheapmi áhčibeale sámegielat ádjáin.</p>
<p>Govvosis 5.21 lea oaidnimis ahte eatnašis Sámegiela 1 informánttain lea sámegiella váldogiellan áhčibeale sámegielat ádjáin. Sis 95 proseantta hállet álo dahje dávjá ja guhtta proseantta hárve sámegiela áhčibeale sámegielat ádjáin. Máiddái eatnašis Sámegiela 2 informánttainge lea sámegiella váldogiellan áhčibeale sámegielat ádjáin. Sis 79 proseantta hállet álo dahje dávjá sámegiela sámegielat áhčibeale ádjáin. 21 proseantta hállet hárve dahje eai goassege sámegiela áhčibeale sámegielat ádjáin. <em type="italic"><span type="quote">“Go ealáska, de lea váttis dápmat”</span> </em>142 </p>
<p>Muhtin Sámegiela 3 informánttatge geavahit sámegiela váldogiellan áhčibeale sámegielat ádjáin. 26 proseantta hállet álo dahje dávjá sámegiela áhčibeale sámegielat ádjáin, 76 proseantta hállet hárve dahje eai goassege sámegiela áhčibeale sámegielat ádjáin. Vaikko Sámegielat 4 informánttat eai hála sámegiela, de 29 proseantta hállet liikká hárve sámegiela áhčibeale sámegielat ádjáin.</p>
<p><em type="italic">Giellageavaheapmi áhčibeale áhkuin </em></p>
<p>Informánttain 147 leat vástidan, man dávjá sii lávejedje sámástit áhčibeale áhkin ovdalgo jámii dahje sámástit suinna dál. 46 informántta eai leat vástidan gažaldahkii. 70 informántta leat vástidan ahte áhčibeale áhkku hállá sámegiela. Dain gullet 28:s Sámegiela 1 -jovkui, 25:s Sámegiela 2 -jovkui, 12:s</p>
<p>Sámegiela 3 -jovkui ja viđas Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 82 % 14 % 4 % 0 % 100 % 28</p>
<p>Sámegiela 2 56 % 20 % 4 % 20 % 100 % 25</p>
<p>Sámegiela 3 17 % 25 % 0 % 58 % 101 % 12</p>
<p>Sámegiela 4 0 % 0 % 20 % 80 % 100 % 5</p>
<p>Oktiibuot: 56 % 17 % 4 % 23 % 101 % 70</p>
<p>Govus 5.22. Sámegiela joavkkuid giellageavaheapmi áhčibeale sámegielat áhkuin.</p>
<p>Govvosis 5.22 boahtá ovdan ahte eatnašis Sámegiela 1 ja 2 informánttain lea sámegiella váldogiellan áhčibeale sámegielat áhkuin. Sámegiela 1 informánttain hállet 96 proseantta álo dahje dávjá sámegiela áhčibeale sámegielat áhkuin. Sámegiela 2 informánttain hállet 76 proseantta álo dahje dávjá sámegiela áhčibeale sámegielat áhkuin. Maiddái 43 proseantta Sámegiela 3 informánttain lea sámegiella váldogiellan áhčibeale sámegielat áhkuin. 58 proseantta eai hála goassege sámegiela áhčibeale sámegielat áhkuin. Maiddái Sámegielat 4 informánttain, geat eai hála sámegiela, 20 proseantta leat vástidan ahte hállet hárve sámegiela áhčibeale sámegielat áhkuin.</p>
<p><em type="italic">Áhku guovttos ádjáin giellašilljun </em></p>
<p>Bajábeale bohtosat čájehit ahte áhku guovttos ádjáin leat dehálaš giellašillju dutkanguovllu mánáide ja nuoraide. Sámegiela 1 ja 2 informánttaid eanetlogus lea sámegiella váldogiellan sámegielat áhkuiguin ja ádjáiguin. Muhto lea tendeansa ahte eanet Sámegiela 1 go Sámegiela 2 informánttat hállet sámegielat <em type="italic"><span type="quote">“Go ealáska, de lea váttis dápmat”</span> </em>143 áhku guoktáin. Dakkár tendeansa ii boađe ovdan kvalitatiiva jearahallamiin. Buot Sámegiela 1 ja 2 nuorrainformánttain geain leat sámegielat áhkut ja ádját eallimin, hállet álo sámegiela daiguin. Juohke jearahallamis boahtá ovdan ahte áhkut ja ádját leat dehálaš oasit informánttaid sámegielat fierpmádagas, jos ain ellet. Okta sitáhta nuorrainformántta kvalitatiiva jearahallamis gokčá bures áhkuid ja ádjáid rolla sámegiela sirdáseames mánáide. </p>
<p><em type="italic">Mun hálan beare sámegiela daiguin. Lean daid luhtte juohke vahku. Measta juohke beaivvi. </em></p>
<p><em type="italic">Hálan eanemusat áhkuin. </em>(Informánta Đ) </p>
<p>Bajábealde boahtá ovdan ahte muhtin Sámegiela 3 ja 4 informánttat maid hállet sámegiela áhkuiguin ja ádjáiguin. Maiddái kvalitatiiva jearahallamiin boahtá dakkár govva ovdan. Sámegiela 3 nuorrainformánttat namuhit áhkuid ja ádjáid, go jerren geas sii gullet sámegiela. Muhtin informánttain lea áhkku ja áddjá geat geahččalit viššalit oahpahit sámegiela sidjiide. Okta nuorrainformánta muitala ádjá dávjá muitalit sutnje sámegiel sániid ja dajaldagaid. Dalle lea sutnje veahá váivi, go ii máhte eambbo sámegiela. Muhto go dadjen ahte: <em type="italic">sonhan várra geahččala veahkehit du </em>, de son čaimmai ja vástida <span type="quote">“juo”</span>. (Informánta I.) Nubbi informánta muitala áhku lávet sutnje oahpahit sámegiela. Son ii láve áddet go earát sámástit, muhto go áhkku sámásta sutnje, de ádde veaháš, go leat dušše oanehis cealkagat. </p>
<p><em type="italic">Når bestemor snakker så forstår jeg jo litt av det. Men det er bare sånne små setninger. </em>(Informánta E2) </p>
<p>Lea miellagiddevaš oaidnit ahte áhkut ja ádját eai leat dušše dehálaš resursa Sámegiela 1 ja 2 informánttaid sámegiela gielalaš fierpmádagas. Sii leat maid dehálaččat muhtin Sámegiela 3 ja 4 informánttaid sámegiela oččodeames. Skuvlaguorahallama bohtosat čájehit dattetge, ahte dát resursa ii geavahuvvo dutkanguovllus nu ollu go sáhtášii. <em type="bold">5.4.2 Njálmmálaš sámegiella áhčiin </em></p>
<p>Informánttain 187 leat vástidan, man dávjá sii sámástit iežaset áhčiin – vihtta informántta eai leat vástidan gažaldahkii. 97 informántta leat vástidan ahte áhčči hállá sámegiela. Dain gullet 38:s Sámegiela 1 -jovkui, 35:s gullet Sámegiela 2 -jovkui, 17:s Sámegiela 3 -jovkui ja čiežas Sámegiela 4 -jovkui. <em type="italic"><span type="quote">“Go ealáska, de lea váttis dápmat”</span> </em>144 </p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 74 % 21 % 0 % 5 % 100 % 38</p>
<p>Sámegiela 2 43 % 37 % 11 % 9 % 100 % 35</p>
<p>Sámegiela 3 0 % 0 % 53 % 47 % 100 % 17</p>
<p>Sámegiela 4 0 % 0 % 29 % 71 % 100 % 7</p>
<p>Oktiibuot 44 % 22 % 15 % 19 % 100 % 97</p>
<p>Govus 5.23. Sámegiela joavkkuid giellageavaheapmi sámegielat áhčiin.</p>
<p>Govvosis 5.23 boahtá ovdan ahte sámegiella lea váldogiellan eanaš Sámegiela 1 ja 2 informánttain ja sin sámegielat áhčiin. Muhto boahtá maid ovdan ahte Sámegiela 1 informánttat hállet eanet sámegiela áhčiineaset go Sámegiela 2 informánttat. Sámegiela 1 informánttain 74 proseantta hállet álo sámegiela sámegielat áhčiineaset ja 21 proseantta dávjá. Sámegiela 2 informánttain 43 proseantta hállet álo ja 37 proseantta dávjá sámegiela sámegielat áhčiineaset. Dás ii boađe ovdan manne muhtin sámegielat áhčit eai hála eanet sámegiela mánáiguin, muhto áhčiid giellageavaheapmi sáhttá leat oktan sivvan dasa, ahte muhtin mánát gullet Sámegiela 2 -jovkui eaige Sámegiela 1 -jovkui.</p>
<p>Sámegiela 3 informánttain 53 proseantta hállet hárve ja 47 proseantta eai hála goassege sámegiela sámegielat áhčiineaset. Dás ferte atnit buorrin ealáskahttima dáfus dan, go badjelaš bealli informánttain geat máhttet uhccán sámegiela, liikká sámástit muhtimin áhčiineaset. Seamma sáhttá dadjat Sámegiela 4 informánttain. Vaikko leat almmuhan ahte eai máhte sámegiela, de liikká 29 proseantta hállet hárve sámegiela sámegielat áhčiineaset. Dattetge áhčiid giellageavaheapmi mánáideasetguin dáidá leat oktan sivvan, manne informánttat gullet Sámegiela 3 ja 4 -jovkui eaige máhte sámegiela buorebut. Orru leamen nu ahte sámegielat áhčit leat resursa mii ii geavahuvvo nu ollu go sáhtášii mánáid giellaoččodeames.</p>
<p><em type="italic">Gielddaidgaskasaš erohus </em></p>
<p>Gielddaid gaskkas lea erohus Sámegiela 1 ja 2 informánttaid giellageavaheames áhčiineaset. Sihke</p>
<p>Sámegiela 1 ja 2 informánttat Deanus hállet dávjjibut sámegiela sámegielat áhčiineaset go Ohcejogas. <em type="italic"><span type="quote">“Go ealáska, de lea váttis dápmat”</span> </em>145 </p>
<p>Sámegiela joavku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 56 % 33 % 0 % 11 % 100 % 9</p>
<p>Deatnu 79 % 17 % 0 % 3 % 99 % 29</p>
<p>Sámegiela 2</p>
<p>Ohcejohka 39 % 39 % 17 % 6 % 101 % 18</p>
<p>Deatnu 47 % 35 % 6 % 12 % 100 % 17</p>
<p>Govus 5.24. Sámegiela 1 ja 2 -joavkkuid sámegiela giellageavaheapmi sámegielat áhčiineaset. Man dávjá sii hállet sámegiela sámegielat áhčiineaset Ohcejogas ja Deanus.</p>
<p>Govvosis 5.24 boahtá ovdan ahte Sámegiela 1 informánttain Ohcejogas 56 proseantta hállet álo sámegiela sámegielat áhčiin, Deanus 79 proseantta. Sámegielat 2 informánttain Ohcejogas 39 proseantta hállet álo sámegiela sámegielat áhčiin, Deanus 47 proseantta. Skuvlaguorahallamis ii boađe ovdan mii livčče dáid erohusaid sivvan. <em type="bold">5.4.3 Njálmmálaš giella etniin </em></p>
<p>Buot 193 informántta leat vástidan, man dávjá sii sámástit iežaset etniin. 77 informántta leat vástidan ahte eadni hállá sámegiela. Dain gullet 36:s Sámegiela 1 -jovkui, 33:s gullet Sámegiela 2 -jovkui, čiežas</p>
<p>Sámegiela 3 -jovkui ja okta Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 64 % 17 % 17 % 3 % 101 % 36</p>
<p>Sámegiela 2 15 % 33 % 36 % 15 % 99 % 33</p>
<p>Sámegiela 3 0 % 14 % 43 % 43 % 100 % 7</p>
<p>Sámegiela 4 0 % 0 % 0 % 100 % 100 % 1</p>
<p>Oktiibuot: 36 % 23 % 27 % 13 % 99 % 77</p>
<p>Govus 5.25. Sámegiela joavkkuid giellageavaheapmi sámegielat etniin.</p>
<p>Govvosis 5.25 boahtá ovdan ahte eatnašis Sámegiela 1 informánttain lea sámegiella váldogiellan sámegielat etniineaset. Sis 81 proseantta hállet álo dahje dávjá sámegiela sámegielat etniineaset.</p>
<p>Lagabui bealis Sámegiela 2 informánttain lea sámegiella váldogiellan sámegielat etniineaset. Muhto mearkkašahtti uhcit oassi Sámegiela 2 informánttain go Sámegiela 1 informánttain hállá álo sámegiela sámegielat etniineaset. Sámegiela 2 informánttain badjelaš bealis ii leat sámegiella váldogiellan sámegielat etniineaset. 36 proseantta hállet hárve ja 15 proseantta eai hála goassege sámegiela <em type="italic"><span type="quote">“Go ealáska, de lea váttis dápmat”</span> </em>146 etniineaset. Manne muhtin sámegielat eatnit eai hála eanet sámegiela mánáiguin, ii boađe ovdan, muhto etniid giellageavaheapmi sáhttá leat oktan sivvan dasa ahte muhtin mánát gullet Sámegiela 2 -jovkui eaige Sámegiela 1 -jovkui. </p>
<p>Sámegiela 3 informánttain 14 proseantta hállet dávjá, 43 proseantta hállet hárve ja 47 proseantta eai hála goassege sámegiela sámegielat etniineaset. Ferte atnit buorrin go badjel bealli dáin informánttain hállet sámegiela etniineaset, vaikko ieža máhttet dušše veaháš sámegiela. Dattetge etniid giellageavaheapmi mánáiguin dáidá leat oktan sivvan, manne informánttat gullet Sámegiela 3 ja 4 -jovkui eaige máhte sámegiela buorebut. Orru leamen nu ahte sámegielat eatnitge leat resursa mii ii geavahuvvo nu ollu go sáhtášii mánáid giellaoččodeames.</p>
<p><em type="italic">Gielddaidgaskasaš erohus </em></p>
<p>Gielddaid gaskkas lea erohus Sámegiela 1 ja 2 informánttaid giellageavaheames etniineaset.</p>
<p>Sámegiela joavku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 44 % 33 % 22 % 0 % 99 % 9</p>
<p>Deatnu 70 % 11 % 15 % 4 % 100 % 27</p>
<p>Sámegiela 2</p>
<p>Ohcejohka 21 % 37 % 26 % 16 % 100 % 19</p>
<p>Deatnu 7 % 29 % 50 % 14 % 100 % 14</p>
<p>Govus 5.26. Sámegiela 1 ja 2 informánttaid sámegiela geavaheapmi sámegielat etniineaset. Man dávjá sii hállet sámegiela sámegielat etniineaset Ohcejogas ja Deanus.</p>
<p>Govvosis 5.26 boahtá ovdan ahte Sámegiela 1 informánttat Deanus hállet dávjjibut sámegiela sámegielat etniineaset go Ohcejogas. Go fas Ohcejoga Sámegiela 2 informánttat hállet dávjjibut sámegiela sámegielat etniineaset go Deanus. Skuvlaguorahallamis ii boađe ovdan mii livčče dáid erohusaid sivvan.</p>
<p><em type="italic">Giella váhnemiiguin </em></p>
<p>Skuvlaguorahallama bohtosat čájehit ahte Sámegiela 1 ja 2 informánttaid giellageavaheapmi sámegielat váhnemiiguin molsašuddá. Eanaš informánttain lea sámegiella váldogiellan sámegielat váhnemiiguin, muhto leat informánttat geat hállet uhccán dahje eai álggage sámegiela sámegielat váhnemiiguin. Dát <em type="italic"><span type="quote">“Go ealáska, de lea váttis dápmat”</span> </em>147 sáhttá leat fuones etnolingvisttalaš ceavzinnávccaid mearka go guovttegielat olbmot válljejit hállat eará go vehádatgiela. Muhto sáhttá maid leat sáhka váhnemiin geat eai hálddaš sámegiela bures ja danin válljejit hállat riikkagiela mánáiguin. Kvalitatiiva jearahallamiin váhnemiiguin boahtáge máŋggabealat govva ovdan. Muhtin bearrašis máhttiba guktot váhnemat sámegiela, ja soai leaba válljen ahte áhčči hállá álo sámegiela mánáiguin dannego son lea bearraša buoremus sámegiela hálli. Eadni gohčoda iežas sámegiela dáfus nubbigiela hállin ja lea válljen hállat riikkagiela mánáide. Son sámásta hárve ruovttus. </p>
<p>Kvalitatiiva jearahallamiin nuoraiguin boahtá ovdan ahte Sámegiela 1 ja 2 informánttat, earret guokte, álo sámástit sámegielat váhnemiin/váhnemiiguin. Sáhttá roahkka dadjat ahte sámegielat váhnen lea leamaš deháleamos olmmoš dáid mánáid sámegiela oččodeamis ja lea dehálaš oassi sin sámegiela fierpmádagas. Muhtin Sámegiela 1 informánta čilge iežas giellageavaheami sámegielat áhčiin ná:</p>
<p><em type="italic">Mun in máhte áhčiin hállat suomagiela. Áhčči máhttá suomagiela ja vaikko dáppe lea gii nu </em><em type="italic">suomagielat olmmoš, de liikká láven álo dadjat sámegillii (...) Dat lea várra váivi daidda geat eai </em><em type="italic">ádde, muhto go dat lea dasa maid lea hárjánan. </em>(Informánta C) </p>
<p>Sámegiela 2 informánta guhte dávjá hállá sámegiela sámegielat áhčiinis, muitala iežas liikká hállat eanet riikkagiela go sámegiela áhčiinis. Son čilge bearrašis leat čielga giellavieruid. Olles bearaš hállá riikkagiela ruovttus, maiddái son áhčiinis. Muhto ruovttu olggobealde, ovdamearkka dihte go lea guovttá áhčiinis johtimin ja lea ovttas eará sámegielagiiguin, de soai áhčiin maid sámásteaba gaskaneaskka. Sámegiela 3 nuorrainformánttat geat leat fárus kvalitatiiva jearahallamiin, eai fas hála goassege sámegiela váhnemiiguin. Muhtin váhnemat máhttet sámegiela ja sáhtášedje sámástit mánáiguin, muhto eai daga dan. Oppalohkái orru leamen nu ahte dutkanguovllu váhnemiid gaskkas leat gielalaš resurssat mat eai geavahuvvo mánáid sámegiela oččodeamis. <em type="bold">5.4.4 Oarbiniid mearri ja sámegiela geavaheapmi oarbiniiguin </em></p>
<p>Buot 193 informántta leat vástidan gažaldahkii, leatgo sis oappát ja vieljat? Dás duohko gohčodan oappáid ja vieljaid oktasaš sániin oarbinin. Govus 5.27 čájeha informánttaid oarbiniid meari. Dábáleamos bearašsturrodat lea guokte-golbma máná. 179 informánttas lea uhcimustá okta oarbin ja 14 informánttas ii leat oktage oarbin. <em type="italic"><span type="quote">“Go ealáska, de lea váttis dápmat”</span> </em>148 </p>
<p>Govus 5.27, Informánttaid oarbiniid mearri. 14 informánttas eai leat oarbinat. 64:s lea okta, 56:s leat guokte oarbina, 27:s golbma, 17:s njeallje, gávccis vihtta ja čiežas leat guhtta dahje eanet oarbina. 89 informántta leat vástidan ahte sis eai leat sámegielat oarbinat. 74:s leat vástidan ahte sis leat sámegielat oarbinat ja 15:s leat vástidan ahte sis leat sihke sámegielat oarbinat ja oarbinat geat eai máhte sámegiela. Bearrašiid gaskkas eai oro leamen systematalaš erohusat; muhtin mánát hállet sámegiela ja muhtimat eai. Giellamolsundilis livččii vejolaš ahte boarrásut mánát hállet vehádatgiela, muhto nuorabut eai. Giellamolsuma jorgalahttindilis livččii vejolaš ahte nuorat mánát hállet vehádatgiela ja boarrásabbot eai. Muhto dakkár tendeanssaide in sáhte čujuhit dutkanmateriála vuođul.</p>
<p><em type="italic">Sámegiella sámegielat oarbiniiguin </em></p>
<p>Dán dutkamušas anán miellagiddevažžan guorahallat maid gielaid iešguđege sámegiela joavku hállá iežaset sámegielat oarbiniiguin. Jos leat eanet go okta sámegielat oarbin, de analiisa dahkkojuvvo sámegielat oarbiniin guhte agi dáfus lea lagamus informántta agi.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 61 % 17 % 19 % 3 % 100 % 37</p>
<p>Sámegiela 2 13 % 38 % 33 % 18 % 102 % 40</p>
<p>Sámegiela 3 0 % 0 % 63 % 38 % 101 % 7</p>
<p>Sámegiela 4 0 % 0 % 0 % 100 % 100 % 4</p>
<p>Oktiibuot: 31 25 28 16 100 % 88</p>
<p>Govus 5.28 Sámegiela joavkkuid sámegiela geavaheapmi sámegielat oarbiniin. 0 10 20 30 40 50 60 70 0 oarbin 1 oarbin 2 oarbina 3 oarbina 4 oarbina 5 oarbina 6 dahje eanet 14 64 56 27 17 8 7 <em type="italic"><span type="quote">“Go ealáska, de lea váttis dápmat”</span> </em>149 88 informántta leat vástidan gažaldahkii, man dávjá sii sámástit iežaset sámegielat oarbiniin/oarbiniiguin. Dáin informánttain gullet 36:s Sámegiela 1 -jovkui, 40:s Sámegiela 2 -jovkui, gávccis Sámegiela 3 -jovkui ja golmmas Sámegiela -4 jovkui. </p>
<p>Govus 5.28 čájeha čielga oktavuođa informántta sámegiela máhtus ja sámegiela geavaheames oarbiniiguin. Eandalit lea čielga erohus Sámegiela 1 ja 2 informánttaid gaskkas. Sámegiela 1 informánttain lea mealgat dávjjit sámegiella váldogiellan oarbiniiguin go Sámegiela 2 informánttain.</p>
<p>Sámegiela 1 informánttain 78 proseantta ja Sámegiela 2 informánttain 51 proseantta hállet álo dahje dávjá sámegiela sámegielat oarbiniin. Čielgasepmosit boahtá erohus ovdan go geahččá man stuorra oassi hállá álo sámegiela sámegielat oarbiniiguin. Dalle oaidná ahte 61 proseantta Sámegiela 1 informánttain ja 13 proseantta Sámegiela 2 informánttain álo sámástit sámegielat oarbiniiguin.</p>
<p>Lea maid miellagiddevaš boađus ahte Sámegiela 3 informánttain 63 proseantta hállet hárve sámegiela sámegielat oarbiniin. 2/3 oassi sis hállá muhtimin sámegiela oarbiniiguin, vaikko máhttet dušše veaháš sámástit.</p>
<p><em type="italic">Gielddaidgaskasaš erohus sámegiela hállamis oarbiniiguin </em></p>
<p>Deanu ja Ohcejoga Sámegiela 1 ja Sámegiela 2 informánttaid sámegiela geavaheames oarbiniiguin lea čielga erohus. Deanu informánttat hállet dávjjibut sámegiela iežaset sámegielat oarbiniiguin go</p>
<p>Ohcejoga informánttat.</p>
<p>Sámegiela joavku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 38 % 13 % 25 % 25 % 101 % 8</p>
<p>Deatnu 68 % 18 % 18 % 0 % 102 % 29</p>
<p>Sámegiela 2</p>
<p>Ohcejohka 10 % 29 % 38 % 24 % 101 % 21</p>
<p>Deatnu 16 % 47 % 26 % 11 % 100 % 19</p>
<p>Govus 5.29 Sámegiela 1 ja 2 informánttaid sámegiela geavaheapmi sámegielat oarbiniiguin. Man dávjá sii hállet sámegiela iežaset sámegielat oarbiniiguin Ohcejogas ja Deanus.</p>
<p>Govus 5.29 čájeha ahte Ohcejogas Sámegiela 1 informánttain 51 proseantta hállet álo dahje dávjá sámegiela iežaset sámegielat oarbiniin. 50 proseantta hállet hárve dahje eai goassege sámegiela daiguin. <em type="italic"><span type="quote">“Go ealáska, de lea váttis dápmat”</span> </em>150 </p>
<p>Deanus 82 proseantta hállet álo dahje dávjá sámegiela sámegielat oarbiniiddisetguin. 18 proseantta hállet hárve sámegiela sámegielat oarbiniiguin. Ii oktage leat vástidan ahte ii hála goassege.</p>
<p>Ohcejogas Sámegiela 2 informánttain 39 proseantta hállet álo dahje dávjá sámegiela iežaset sámegielat oarbiniin. 62 proseantta hállet hárve dahje eai goassege sámegiela daiguin. Deanus 64 proseantta hállet álo dahje dávjá sámegiela sámegielat oarbiniiguin. 37 proseantta hállet hárve dahje eai goassege sámegiela sámegielat oarbiniiguin. Skuvlaguorahallamis ii boađe ovdan mii livčče dáid erohusaid sivvan.</p>
<p><em type="italic">Giellavierut oarbiniiguin </em></p>
<p>Informánttat leat vástidan juohke áidna oarbina nammii, maid gielaid son hállá daiguin ja man dávjá son hállá daid gielaid. Eanaš informánttain leatge juste seamma giellavierut buot oarbiniiguin. Jos láve álo sámástit ovttain oarbiniin, de sámásta maid álo eará sámegielat oarbiniiguin. Jos láve hárve sámástit dahje ii goassege sámás ovttain oarbiniin, de ii sámás eará oarbiniiguinge. Materiálas boahtá dattetge ovdan smávva tendeansa das, ahte informánttat hállet eanet sámegiela oarbiniiguin geat leat olu boarrásabbot dahje olu nuorabut go oarbiniiguin geat leat sullii seamma agis. Skuvlaguorahallamis ii boađe ovdan mii livčče dáid erohusaid sivvan. Nuorrainformánttaid kvalitatiiva jearahallamiin boahtá ovdan, ahte Sámegiela 1 informánttain geain leat oarbinat, lea sámegiella váldogiellan sin gaskkas. Okta</p>
<p>Sámegiela 1 informánta muitala ahte oarbinat hállet veaháš riikkagiela maid gaskaneaset ruovttus, muhto dasage lea lunddolaš čilgehus:</p>
<p><em type="italic">Dat lea dalle go mii buohkat hállat etniin. Dalle mii hállat dárogiela buot guimmiin vai dat lea </em><em type="italic">eadnái álkit áddet maid mii hállat. Go áhčiin hállat, dalle hállat sámegiela, ja jos mii guhtet </em><em type="italic">guimmiin hállat, de mii hállat sámegiela. </em>(Informánta G) </p>
<p>Eadni ii hála sámegiela. Danne mánát váldet vuhtii eatniset váilevaš sámegiela máhtu ja dárustit go eadni lea fárus ságastallamis. Go oarbinat hállet gaskaneaset dahje áhčiineaset, de sii álo sámástit.</p>
<p>Dákkár giellavierut leat dieđusge buorit sámegiela ceavzinnávccaide.</p>
<p>Sámegiela 2 informánttain ii leat govva nu čielggas. Okta informánta hállá álo riikkagiela boarrásut oarbiniiguin. Son ii máhte čilget giellageavaheami earaláhkai go ahte lea hárjánan dasa. Sus lea maid nuorat oarbinbealli geainna álo sámásta, dannego sámegielat váhnen lea ávžžuhan su dahkat dan. Okta</p>
<p>Sámegiela 2 informánta hállá eanaš riikkagiela oarbiniiguin ruovttus, muhto sámegiela daiguin skuvllas. <em type="italic"><span type="quote">“Go ealáska, de lea váttis dápmat”</span> </em>151 </p>
<p>Guokte Sámegiela 2 informántta lohkaba iežaska hállat sullii seamma ollu sámegiela ja riikkagiela oarbiniiguin. Soai eaba sáhte čilget, manne soai dahkaba nu. Mun jerren ovtta informántta,s manne son álo sámásta áhku guoktáin ja dávjá dárusta oarbiniiguin. Son vástidii ahte livččii álkit dárustit áhku guoktáin maid, muhto dan son ii dovdda iežas sáhttit. Oarbiniiguin son sáhttá válljet ja danne son dávjá dárusta daiguin. Son vállje dalle dan giela mii dahká sutnje álkibun dadjat dan maid háliida. Sámegiela 2 informánttaid giellavieruin oarbiniiguin lea eanet variašuvdna go Sámegiela 1 informánttain. Sámegiela 2 informánttaid giellamáhttu ja giellašillju orru váikkuheamen giellaválljemii ja maiddái vierut ja hárjáneapmi váikkuhit. Ferte dattetge atnit buorrin sámegiela eatnolingvisttalaš ceavzinnávccaid dáfus, go bealis Sámegiela 2 informánttain lea sámegiella váldogiellan oarbiniiguin ja earát dán joavkkus hállet maiddái sámegiela oarbiniiguin muhtimin. Eanaš háviid lea sáhka das, ahte guovttegielat nuorat válljejit hállat vehádatgiela, vaikko sáhtášedje hállat riikkagiela maid iežaset mielas máhttet buorebut. Livččii miellagiddevaš čuovvut lassánago vai geahppánago sámegiela geavaheapmi oarbiniid gaskkas áiggi mielde. Dat sáhtášii muitalit vel eanet sámegiela etnolingvisttalaš ceavzinnávccain dutkanguovllus. <em type="bold">5.5 Sámegiela geavaheapmi skuvllas </em></p>
<p>Skuvla lea lunddolaččat dehálaš giellašillju, dannego oahppit leat sullii 30 diimmu vahkus doppe. Skuvla lea maid giellašillju gos giellaválljen lea belohahkii stivrejuvvon dainna lágiin, ahte váhnemat leat válljen oahpahusgiela mánáide. Dutkanguovllus sáhttá sihke dáro-, sáme- ja suomagiella leat oahpahusgiellan, ja gielddain leat golmmalágan skuvlla: ovttagielat dárogielat skuvllat, ovttagielat sámegielat skuvllat ja sáme- ja suomagielat oahpahus seamma skuvllas. Mun lean válljen guorahallat maid gielaid informánttat geavahit skuvllas eará oahppiiguin ja gulahallamis oahpaheaddjiiguin. <em type="bold">5.5.1 Oahppiiguin </em></p>
<p>Informánttain 181 leat vástidan, man dávjá sii sámástit eará oahppiiguin skuvllas. Dain gullet 46:s</p>
<p>Sámegiela 1 -jovkui, 48:s Sámegiela 2 -jovkui, 46:s Sámegiela 3 -jovkui ja 41:s Sámegiela 4 -jovkui. <em type="italic"><span type="quote">“Go ealáska, de lea váttis dápmat”</span> </em>152 </p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 57 % 22 % 13 % 9 % 101 % 46</p>
<p>Sámegiela 2 21 % 25 % 35 % 19 % 100 % 48</p>
<p>Sámegiela 3 0 % 0 % 13 % 87 % 100 % 46</p>
<p>Sámegiela 4 0 % 0 % 2 % 98 % 100 % 41</p>
<p>Oktiibuot 20 % 12 % 17 % 51 % 100 % 181</p>
<p>Govus 5.30 Sámegiela joavkkuid sámegiela geavaheapmi skuvllas eará oahppiiguin. Man dávjá sii hállet sámegiela eará oahppiiguin skuvllas.</p>
<p>Govus 5.30 čájeha čielga oktavuođa giellamáhtu ja sámegiela geavaheami gaskkas eará oahppiiguin skuvllas. Eatnašis Sámegiela 1 informánttain, 79 proseanttas, lea sámegiella váldogiellan eará oahppiiguin skuvllas. Sámegiela 2 informánttain lea lagabui bealis sámegiella váldogiellan eará oahppiiguin skuvllas, ja bealli hállet hárve dahje eai goassege sámegiela eará oahppiiguin skuvllas.</p>
<p>Sámegiela 3 informánttain ii ovttasge leat sámegiella váldogiellan eará oahppiiguin skuvllas. 13 proseantta hállet hárve sámegiela ja 87 proseantta eai hála goassege sámegiela eará oahppiiguin skuvllas. Sámegiela 4 informánttain guokte proseantta hállet hárve sámegiela eará oahppiiguin skuvllas ja 98 proseantta eai hála goassege sámegiela eará oahppiiguin skuvllas.</p>
<p><em type="italic">Gielddaidgaskasaš erohus </em></p>
<p>Gielddaid gaskkas lea erohus Sámegiela 1 ja Sámegiela 2 informánttaid giellageavaheames eará oahppiiguin skuvllas.</p>
<p>Sámegiela joavku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 9 % 27 % 45 % 18 % 99 % 11</p>
<p>Deatnu 71 % 20 % 3 % 6 % 100 % 35</p>
<p>Sámegiela 2</p>
<p>Ohcejohka 13 % 30 % 35 % 22 % 100 % 23</p>
<p>Deatnu 28 % 20 % 36 % 16 % 100 % 25</p>
<p>Govus 5.31 Sámegiela 1 ja 2 informánttaid sámegiela geavaheapmi skuvllas eará oahppiiguin. Man dávjá sii hállet sámegiela eará oahppiiguin skuvllas Ohcejogas ja Deanus.</p>
<p>Govus 5.31 čájeha ahte Sámegiela 1 informánttain Ohcejogas hállet sámegiela mearkkašahtti olu uhcibut eará oahppiiguin skuvllas go Sámegiela 1 informánttat Deanus. Sámegiela 1 informánttain Ohcejogas lea 36 proseanttas sámegiella váldogiellan eará oahppiiguin skuvllas. Deanus lea 91 proseanttas sámegiella <em type="italic"><span type="quote">“Go ealáska, de lea váttis dápmat”</span> </em>153 váldogiellan eará oahppiiguin skuvllas. Sámegiela 2 informánttain ii leat nu čielga erohus gielddaid gaskkas go Sámegiela 1 informánttain, muhto maiddái Sámegiela 2 informánttat Deanus hállet eanet sámegiela oahppiiguin skuvllas go Ohcejoga informánttat. Deanus lea 48 proseanttas sámegiella váldogiellan eará oahppiiguin skuvllas, Ohcejogas 43 proseanttas. <em type="bold">5.5.2 Oahpaheaddjiiguin </em></p>
<p>Informánttain 181 leat vástidan gažaldahkii: <span type="quote">“Maid gielaid hálat skuvllas oahpaheaddjiiguin:”</span> Dain 46:s gullet Sámegiela 1 -jovkui, 48:s Sámegiela 2 -jovkui, 46:s Sámegiela 3 -jovkui ja 41:s Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 72 % 24 % 0 % 4 % 100 % 46</p>
<p>Sámegiela 2 40 % 23 % 27 % 10 % 100 % 48</p>
<p>Sámegiela 3 0 % 7 % 15 % 78 % 100 % 46</p>
<p>Sámegiela 4 0 % 0 % 5 % 95 % 100 % 41</p>
<p>Oktiibuot 29 % 14 % 12 % 45 % 100 % 181</p>
<p>Govus 5.32 Sámegiela joavkkuid sámegiela geavaheapmi skuvllas oahpaheaddjiiguin. Man dávjá sii hállet sámegiela oahpaheaddjiiguin skuvllas.</p>
<p>Govus 5.32 čájeha ahte eatnašis Sámegiela 1 informánttain, 96 proseanttas, lea sámegiella váldogiellan oahpaheaddjiiguin skuvllas. Maiddái eatnašis Sámegiela 2 informánttain lea sámegiella váldogiellan oahpaheaddjiiguin skuvllas. Sámegiela 2 informánttat geavahit dattetge sámegiela uhcibut go Sámegiela 1 informánttat. Sis 63 proseantta hállet álo dahje dávjá sámegiela oahpaheaddjiiguin skuvllas.</p>
<p>Eanaš Sámegiela 3 informánttain, 78 proseantta, eai geavat sámegiela oahpaheaddjiiguin skuvllas. Čieža proseantta hállet dávjá ja 15 proseantta hállet hárve sámegiela oahpaheaddjiiguin skuvllas. Sámegielat 4 informánttain vihtta proseantta hállet hárve sámegiela oahpaheaddjiiguin skuvllas ja 95 proseantta eai hála goassege sámegiela oahpaheaddjiiguin skuvllas.</p>
<p><em type="italic">Gielddaidgaskasaš erohus </em></p>
<p>Gielddaid gaskkas lea erohus Sámegiela 1, 2 ja 3 informánttaid giellageavaheames oahpaheaddjiiguin skuvllas. <em type="italic"><span type="quote">“Go ealáska, de lea váttis dápmat”</span> </em>154 </p>
<p>Sámegiela joavku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 64 % 27 % 0 % 9 % 100 % 11</p>
<p>Deatnu 74 % 23 % 0 % 3 % 100 % 35</p>
<p>Sámegiela 2</p>
<p>Ohcejohka 35 % 22 % 39 % 4 % 99 % 23</p>
<p>Deatnu 44 % 24 % 16 % 16 % 100 % 25</p>
<p>Sámegiela 3</p>
<p>Ohcejohka 0 % 9 % 55 % 36 % 100 % 11</p>
<p>Deatnu 0 % 0 % 5 % 95 % 100 % 35</p>
<p>Govus 5.33 Sámegiela 1, 2 ja 3 -joavkkuid sámegiela geavaheapmi skuvllas oahpaheaddjiiguin. Man dávjá sii hállet sámegiela oahpaheaddjiiguin skuvllas Ohcejogas ja Deanus.</p>
<p>Govus 5.33 čájeha ahte Sámegiela 1 informánttain Deanus hállet veaháš eanet sámegiela oahpaheaddjiiguin skuvllas go Sámegiela 1 informánttat Ohcejogas. 97 proseantta Deanu informánttain ja 91 proseantta Ohcejoga Sámegiela 1 informánttain lea sámegiella váldogiellan oahpaheaddjiiguin skuvllas. Maiddái Sámegiela 2 informánttat Deanus hállet dávjjibut sámegiela oahpaheaddjiiguin go</p>
<p>Sámegiela 2 informánttat Ohcejogas. Ohcejogas lea 57 proseanttas sámegiella váldogiellan oahpaheaddjiiguin skuvllas, Deanus 68.</p>
<p>Sámegiela 3 informánttat Ohcejogas hállet dávjjibut sámegiela oahpaheaddjiiguin go Sámegiela 3 informánttat Deanus. Ohcejogas ovcci proseantta hállet dávjá ja 55 proseantta hárve sámegiela oahpaheaddjiiguin. Deanus vihtta proseantta hállet hárve sámegiela oahpaheaddjiiguin ja earát eai goassege. Gielddaidgaskasaš erohus sáhttá boahtit das, ahte stuorát prosentuála oassi Ohcejoga informánttain go Deanu informánttain oahppá sámegiela skuvllas. Danne eanebut dáidet sámástit oahpaheaddjiiguin goitge sámegiela diimmuin. <em type="bold">5.5.3 Gielddaidgaskasaš erohusa sivat </em></p>
<p>Nuoraid kvalitatiiva jearahallamiin lean geahččalan váldit čielgasa, manne lea gielddaidgaskasaš erohus sámegiela geavaheames skuvllas. Earret ovtta informántta guhte álo hállá riikkagiela skuvllas, buot</p>
<p>Sámegiela 1 ja 2 informánttat hállet sámegiela diimmuin go oahpahus lea sámegillii. Luohkkálanja olggobealde Ohcejoga informánttat suomastit goasii álo. Deanu informánttat dárustit maiddái, muhto hállet eanaš áigge sámegiela. Ohcejoga Sámegiela 1 informánta muitala ahte oahppit hállet diimmuin sámegiela, maiddái gaskaneaset, muhto luohkkálanja olggobealde hállet suomagiela. Informántta <em type="italic"><span type="quote">“Go ealáska, de lea váttis dápmat”</span> </em>155 čilgehus lea ahte skuvllas leat eanet suomagielat olbmot, ja son lea hárjánan suomastit skuvlaskihpáriiguin. </p>
<p><em type="italic">Mii lávet skuvlla áigge diimmuiguin nu go mu luohkálaččaiguin sámástit. Diimmuid áigge hállat </em><em type="italic">daiguin sámegiela, muhto in baljo eará. </em>(Ohcejoga Sámegiela 1 informánta) </p>
<p>Nubbi Ohcejoga Sámegiela 1 informánta lohká iežas hállat sámegiela skuvllas buohkaiguin geat máhttet, muhto son vásiha eanaš áigge ahte dat vástidit suomagillii ja nanne ahte eará sámegielat oahppit suomastit gaskaneaset luohkkálanja olggobealde. Oahpaheaddjit eai láve goappáge gielddas cuoigut oahppiid giellageavaheami. Deanu oahppit baicce lávejit nuppiideaset cuoigut, dahje sii sohpet sámástišgoahtit go leat dárustišgoahtán.</p>
<p><em type="italic">Muhtimin han sáhttit álgit dárustit. Muhto de mii gávnnahit olggos ahte dál mii leat jorgalan </em><em type="italic">dárogillii. De fas álgit sámegillii hállat. </em>(Deanu Sámegiela 2 informánta) </p>
<p>Mun jerren nuppis, Deanu Sámegiela 2 informánttas, mo dáhpáhuvvá ahte sii sámástišgohtet fas go leat dárustišgoahtán. Son nanne ahte ieža dušše mearridit sámástišgoahtit ođđasis, ja dávjá dat dáhpáhuvvá nu ahte muhtin oahppi cuige sin. Deanu Sámegiela 1 informánta muitala ahte sii hállet álo dahje measta álo sámegiela skuvllas maiddái diimmuid gaskkas. Son buktá dárusteami ovdan meattáhussan mii vahágis dáhpáhuvvá.</p>
<p><em type="italic">Muhtimin mii gahččat eret ja hállat dárogiela, muhto eanaš áiggi sámegiela. </em>(Deanu Sámegiela 1 informánta) </p>
<p>Deanu Sámegiela 2 informánta čilge ahte go vázzá sámegielat skuvlla, de ferte hállat sámegiela doppe.</p>
<p>Son ii ane dan unohis bággun, baicce lohká iežas lihkolažžan go beassá dákkár skuvlla vázzit. Dattetge son hállá olu dárogiela asttuáiggis daid seamma skihpáriiguin geaiguin son sámásta skuvllas.</p>
<p><em type="italic">Mii háleštit dárogiela asttuáiggis, muhto skuvllas fertet sámegiela háleštit. </em>(Deanu Sámegiela 2 informánta) </p>
<p>Skuvlla sámegielat biras Deanus váikkuha maid nuppi Sámegiela 2 informántta giellageavaheapmái oarbiniinnis. Soai hállaba oarbiniin eanaš dárogiela ruovttus. Skuvllas soai sámásteaba.</p>
<p><em type="italic">Moai gal hálle eanemusat dárogiela, muhto skuvllas mun sáhtán álgit hállat sámegiela dainna. </em>(Deanu Sámegiela 2 informánta) <em type="italic"><span type="quote">“Go ealáska, de lea váttis dápmat”</span> </em>156 </p>
<p>Orru leamen nu ahte skuvllaid giellabiras váikkuha Sámegiela 1 ja 2 informánttaid sámegiela geavaheapmái. Ohcejogas suomastit dannego skuvlabiras lea suomagielat. Deanus sámástit dannego skuvlabiras lea sámegielat. <em type="bold">5.6 Sámegiela geavaheapmi eará giellašiljuin </em></p>
<p>Skuvlla ja bearraša olggobealde informánttat dáidet háleštit eanemusat skihpáriiguin, fulkkiiguin ja eará ollesolbmuiguin. Kvalitatiiva jearahallamiin lea boahtán ovdan, ahte eará ollesolbmot geaiguin informánttain lea oktavuohta, leat váhnemiid ustibat, skihpáriid váhnemat, gránnját ja asttuáiggedoaimmaid jođiheaddjit. Dát olmmošjoavkkut dáidet leat deháleamos njálmmálaš giellašiljut skuvlla ja lagasbearraša lassin. Skuvlaguorahallamis ii leat jerrojuvvon maid gielaid skihpárat, fuolkkit ja eará ollesolbmot máhttet hállat. Danne ii sáhte analyseret bohtosiid informánttaid giellaválljemiin. Ferte baicce geavahit bohtosiid govvidit informánttaid duohta giellageavaheami namahuvvon giellašiljuin. <em type="bold">5.6.1 Skihpáriiguin skuvlla olggobealde </em></p>
<p>Informánttain 181 leat vástidan gažaldahkii: <span type="quote">“Maid gielaid hálat skihpáriiguin go it leat skuvllas:”</span> Dain 46:s gullet Sámegiela 1 -jovkui, 48:s Sámegiela 2 -jovkui, 46:s Sámegiela 3 -jovkui ja 41:s Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 43 % 33 % 17 % 7 % 100 % 46</p>
<p>Sámegiela 2 6 % 31 % 33 % 29 % 99 % 48</p>
<p>Sámegiela 3 0 % 0 % 11 % 89 % 100 % 46</p>
<p>Sámegiela 4 0 % 0 % 0 % 100 % 100 % 41</p>
<p>Oktiibuot 13 % 17 % 16 % 55 % 101 % 181</p>
<p>Govus 5.34 Sámegiela joavkkuid sámegiela geavaheapmi skihpáriiguin skuvllaáigge olggobealde. Man dávjá sii hállet sámegiela skihpáriiguin.</p>
<p>Govus 5.34 čájeha čielga erohusa sámegiela joavkkuid gaskkas sámegiela geavaheames skihpáriiguin skuvlla olggobealde. Eatnašis Sámegiela 1 informánttain, 76 proseanttas, lea sámegiella váldogiellan skihpáriiguin. Sámegiela 2 informánttain hállet 37 proseantta álo dahje dávjá sámegiela skihpáriiguin. <em type="italic"><span type="quote">“Go ealáska, de lea váttis dápmat”</span> </em>157 </p>
<p>Sámegiela 3 informánttain 11 proseantta hállet hárve sámegiela skihpáriiguin, earát eai goassege.</p>
<p>Sámegielat 4 informánttain ii oktage hála goassege sámegiela skihpáriiguin.</p>
<p><em type="italic">Gielddaidgaskasaš erohus </em></p>
<p>Gielddaid gaskkas lea mearkkašahtti erohus Sámegiela 1 ja Sámegiela 2 informánttaid giellageavaheames skihpáriiguin skuvlla olggobealde. Sámegiela 1 informánttat Deanus hállet dávjjibut sámegiela skihpáriiguin go Sámegiela 1 informánttat Ohcejogas.</p>
<p>Sámegiela joavku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 9 % 18 % 55 % 18 % 100 % 11</p>
<p>Deatnu 54 % 37 % 6 % 3 % 100 % 35</p>
<p>Sámegiela 2</p>
<p>Ohcejohka 0 % 26 % 30 % 43 % 99 % 23</p>
<p>Deatnu 12 % 36 % 36 % 16 % 100 % 25</p>
<p>Govus 5.35 Sámegiela 1 ja 2 -joavkkuid sámegiela geavaheapmi skihpáriiguin skuvllaáigge olggobealde. Man dávjá sii hállet sámegiela skihpáriiguin Ohcejogas ja Deanus.</p>
<p>Govus 5.35 čájeha ahte Sámegiela 1 informánttain Ohcejogas lea 36 proseanttas sámegiella váldogiellan skihpáriiguin, Deanus 91 proseanttas. Erohus ii leat seamma stuoris Sámegiela 2 informánttaid gaskkas, muhto Deanu Sámegiela 2 informánttat hállet maid eanet sámegiela skihpáriiguin go Ohcejoga</p>
<p>Sámegiela 2 informánttat. Deanu informánttain 48 proseanttas lea sámegiella váldogiellan skihpáriiguin,</p>
<p>Ohcejogas 26 proseanttas.</p>
<p><em type="italic">Manne eai sámás sámegielagiiguin? </em></p>
<p>Mun lean atnán beroštahttin guorahallat, manne muhtin Sámegiela 1 ja 2 informánttat sámástit ja muhtumat eai sámás eará sámegielat mánáiguin ja nuoraiguin. Nuorrainformánttaid kvalitatiiva jearahallamiin lean geahččalan váldit čielgasa, mii mearrida sin giellageavaheami. Muhtin Sámegiela 1 nuorain leat stáđásmuvvan giellavierut eará nuoraiguin ja sámástit álo daiguin geat máhttet sámegiela.</p>
<p><em type="italic">Mun lean álo hállan sámegiela daid skihpáriiguin geat máhttet sámegiela. Muhto dat geat eai </em><em type="italic">máhte, daiguin hálan dárogiela. </em>(Informánta G) <em type="italic"><span type="quote">“Go ealáska, de lea váttis dápmat”</span> </em>158 </p>
<p>Son dattetge ii sámás buohkaiguin geat máhttet. Jos nuppi giellamáhttu ii leat buorre, de jorgala dárogillii, muhto geahččala jorgalit ruovttoluotta nu johtilit go vejolaš.</p>
<p><em type="italic">De leat muhtin mánát geat eai áibbas nákce obanassiige hállat sámegiela. Ja dat álge johtilit </em><em type="italic">dárustit. Ja dalle mii maid hálaimet. Muhto geahččaleimmet álo sámegielain álgit fas. </em>(Informánta G) </p>
<p>Eará olbmuid doaladumit sámegiela hárrái sáhttet maid váikkuhit giellaválljemii. Jos vuohttá ahte eai liiko sámástit, de informánta dárusta daiguin.</p>
<p><em type="italic">Dat leat várra olbmot geat eai nu bures trivestuva hállat sámegiela. Jos lohket ahte eai, eai liiko </em><em type="italic">sámástit, liikká vaikko máhttet. Dalle gal hálan dárogiela daidda. </em>(Informánta G) </p>
<p>Muhtin eará Sámegiela 1 informánta sámásta dihto olbmuiguin, maiddái oarbiniiguin. Muhto son ii sámás eanaš sámegielat nuoraiguin, dannego sii leat juo mánáidgárddis hárjánan suomastit gaskaneaset.</p>
<p><em type="italic">Gal sii máhtte [sámegiela], muhto go leimmet hárjánan suomagiela hállat. Eat mii dalle máhttán </em><em type="italic">nuppiideasetguin sámegiela. </em>(Informánta C) </p>
<p>Dát giellavierru lea stáđásmuvvan dannego sii ledje mánnán juo dávjá ovttas earáiguin, geat eai máhttán sámegiela dahje máhtte suomagiela buorebut go sámegiela. Dattetge son sámásta daid nuoraiguin maid, muhto hárve. Eanemustá sámástit dalle go sii dárbbašit čiegus giela.</p>
<p><em type="italic">Gal mii leat goas nu háleštan, jos mat mii leat leamaš gávpogis ja earát eai galgga áddet. De </em><em type="italic">sáhttit hállat vaikko maid. </em>(Informánta C) </p>
<p>Maiddái eará informánttat muitalit ahte skihpáriid giellamáhttu váikkuha sin giellaválljemii. Informánttas</p>
<p>Đ leat skihpárat geaiguin son álo dahje eanaš áigge sámásta, muhto sus leat maid skihpárat geaiguin álo dárusta vaikko sii máhttet sámegiela. Dat skihpárat hállet eanemustá dárogiela ruovttus, sis ii leat informántta oainnu mielde nu nana sámegiella. <em type="italic"><span type="quote">“Go ealáska, de lea váttis dápmat”</span> </em>159 <em type="bold">5.6.2 Fulkkiiguin </em></p>
<p>Informánttain 183 leat vástidan gažaldahkii: <span type="quote">“Maid gielaid hálat fulkkiiguin dego vilbeliin, oarpmeliin, ednuin, goskkiin, čeziin.”</span> Dain 46:s gullet Sámegiela 1 -jovkui, 49:s Sámegiela 2 -jovkui, 47:s Sámegiela 3 -jovkui ja 41:s Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 61 % 28 % 9 % 2 % 100 % 46</p>
<p>Sámegiela 2 12 % 41 % 37 % 10 % 100 % 49</p>
<p>Sámegiela 3 0 % 4 % 19 % 77 % 100 % 47</p>
<p>Sámegiela 4 0 % 0 % 2 % 98 % 100 % 41</p>
<p>Oktiibuot 19 % 19 % 17 % 45 % 100 % 183</p>
<p>Govus 5.36 Sámegiela joavkkuid sámegiela geavaheapmi fulkkiiguin. Man dávjá sii hállet sámegiela fulkkiiguin.</p>
<p>Govvosis 5.36 boahtá ovdan ahte sohka lea dehálaš sámegielat giellašillju, ja lea čielga oktavuohta informántta sámegiela máhtus ja sámegiela geavaheames fulkkiiguin. Sámegiela 1 informánttain lea 89 proseanttas sámegiella váldogiellan fulkkiiguin. Sámegiela 2 informánttain badjelaš bealis lea sámegiella váldogiellan fulkkiiguin. Sámegiela 3 informánttain njeallje proseantta hállet dávjá ja 19 proseantta hárve sámegiela fulkkiiguin. Sámegiela 4 informánttainge guokte proseantta hállet hárve sámegiela fulkkiiguin.</p>
<p><em type="italic">Gielddaidgaskasaš erohus </em></p>
<p>Gielddaid gaskkas leat erohusat Sámegiela 1 ja Sámegiela 3 informánttaid giellageavaheames fulkkiiguin.</p>
<p>Sámegiela joavkku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 45 % 27 % 27 % 0 % 99 % 11</p>
<p>Deatnu 66 % 29 % 3 % 3 % 101 % 35</p>
<p>Sámegiela 3</p>
<p>Ohcejohka 0 % 8 % 25 % 67 % 100 % 23</p>
<p>Deatnu 0 % 3 % 17 % 80 % 100 % 26</p>
<p>Govus 5.37 Sámegiela 1 ja 3 informánttaid sámegiela geavaheapmi fulkkiiguin. Man dávjá sii hállet sámegiela fulkkiiguin Ohcejogas ja Deanus. <em type="italic"><span type="quote">“Go ealáska, de lea váttis dápmat”</span> </em>160 </p>
<p>Govus 5.37 čájeha ahte Sámegiela 1 informánttat Deanus hállet eanet sámegiela fulkkiiguin go</p>
<p>Sámegiela 1 informánttat Ohcejogas. Deanus lea 95 proseanttas sámegiella váldogiellan fulkkiiguin,</p>
<p>Ohcejogas 72 proseanttas. Ohcejoga Sámegiela 3 informánttat hállet veaháš eanet sámegiela fulkkiiguin go Deanu informánttat. Ohcejoga informánttain gávcci proseantta hállet dávjá ja 25 proseantta hárve sámegiela fulkkiiguin. Deanus golbma proseantta hállet dávjá ja 17 proseantta hárve sámegiela fulkkiiguin. <em type="bold">5.6.3 Eará ollesolbmuiguin </em></p>
<p>Informánttain 181 leat vástidan gažaldahkii maid gielaid sii hállet ollesolbmuiguin geat eai leat fuolkkit eaige oahpaheaddjit. Dás duohko gohčodan daid ollesolbmuid dušše ollesolmmožin. Informánttain 46:s gullet Sámegiela 1 -jovkui, 48:s Sámegiela 2 -jovkui, 46:s Sámegiela 3 -jovkui ja 41:s Sámegiela 4 -jovkui.</p>
<p>Sámegiela joavku</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1 35 % 48 % 7 % 11 % 101 % 46</p>
<p>Sámegiela 2 13 % 38 % 33 % 17 % 101 % 48</p>
<p>Sámegiela 3 0 % 2 % 11 % 87 % 100 % 46</p>
<p>Sámegiela 4 0 % 0 % 0 % 100 % 100 % 41</p>
<p>Oktiibuot 12 % 23 % 13 % 52 % 100 % 181</p>
<p>Govus 5.38 Sámegiela joavkkuid sámegiela geavaheapmi ollesolbmuiguin. Man dávjá sii hállet sámegiela ollesolbmuiguin.</p>
<p>Govvosis 5.38 čájehuvvo čielga oktavuohta informántta sámegiela máhtus ja sámegiela geavaheames ollesolbmuiguin. Sámegiela 1 informánttain lea 83 proseanttas sámegiella váldogiellan ollesolbmuiguin.</p>
<p>Sámegiela 2 informánttain lea badjelaš bealis sámegiella váldogiellan ollesolbmuiguin. Sámegiela 3 informánttain guokte proseantta hállet dávjá ja 11 proseantta hállet hárve sámegiela ollesolbmuiguin. 87 proseantta eai hála goassege sámegiela ollesolbmuiguin. Sámegielat 4 informánttain ii oktage hála goassege sámegiela ollesolbmuiguin.</p>
<p><em type="italic">Gielddaidgaskasaš erohus </em></p>
<p>Gielddaid gaskkas lea erohus Sámegiela 1, Sámegiela 2 ja Sámegiela 3 informánttaid giellageavaheames ollesolbmuiguin. Sámegiela 1 informánttat Deanus hállet eanet sámegiela ollesolbmuiguin go Sámegiela <em type="italic"><span type="quote">“Go ealáska, de lea váttis dápmat”</span> </em>161 1 informánttat Ohcejogas. Sámegiela 2 ja 3 informánttat Ohcejogas hállet eanet sámegiela ollesolbmuiguin go Sámegiela 2 ja 3 informánttat Deanus. </p>
<p>Sámegiela joavku</p>
<p>Gielda</p>
<p>Álo</p>
<p>Dávjá</p>
<p>Hárve</p>
<p>Ii goassege</p>
<p>Oktiibuot</p>
<p>Sámegiela 1</p>
<p>Ohcejohka 18 % 36 % 27 % 18 % 99 % 11</p>
<p>Deatnu 40 % 51 % 0 % 9 % 100 % 35</p>
<p>Sámegiela 2</p>
<p>Ohcejohka 17 % 39 % 30 % 13 % 99 % 23</p>
<p>Deatnu 8 % 36 % 36 % 20 % 100 % 25</p>
<p>Sámegiela 3 </p>
<p>Ohcejohka 0 % 9 % 18 % 73 % 100 % 11</p>
<p>Deatnu 0 % 0 % 9 % 91 % 100 % 35</p>
<p>Govus 5.39 Sámegiela 1, 2 ja 3 informánttaid sámegiela geavaheapmi ollesolbmuiguin. Man dávjá hállet sii sámegiela ollesolbmuiguin Ohcejogas ja Deanus.</p>
<p>Govvosis 5.39 čájehuvvo ahte Sámegiela 1 informánttain Ohcejogas lea 54 proseanttas sámegiella váldogiellan ollesolbmuiguin, Deanus 91 proseanttas. Sámegiela 2 informánttain Ohcejogas lea 56 proseanttas sámegiella váldogiellan ollesolbmuiguin, Deanus 44 proseanttas.</p>
<p>Ovcci proseantta Ohcejoga Sámegiela 3 informánttain hállet dávjá sámegiela ollesolbmuiguin, Deanus ii oktage. Ohcejogas hállet 18 proseantta hárve sámegiela ollesolbmuiguin, Deanus ovcci proseantta. 73 proseantta Ohcejoga Sámegiela 3 informánttain eai hála goassege sámegiela ollesolbmuiguin, Deanus 91 proseantta. <em type="bold">5.7 Mediagiella </em></p>
<p>Media lea dehálaš oassi mánáid ja nuoraid eallimis, ja fágagirjjálašvuođas dálá mánáid ja nuoraid buolva gohčoduvvo <em type="italic">mediabuolvan </em>(Hagen ja Wold 2009: 16), dannego sii geavahit iešguđetlágan mediaid mealgat eanebut go ovddit buolvvat dahke iežaset mánná- ja nuorravuođas. Media lea maid giellašillju mas mánát ja nuorat sáhttet, muhtin muddui, válljet sámegiela, riikkagiela, gránnjáriikka giela, eaŋgalsgiela ja eará gielaid. Seammás informánttaid mediaválljen čájehivččii treanddaid dálá giellašiljuin, maid earret eará UNESCO atná dehálaš mihttárin vehádatgiela ceavzinnávccaid dáfus (UNESCO 2003: 10; gč. maiddái kapihttala 2.4.3). Fishman mielas vehádatgiella lea joavdan bajimus dásiide <em type="italic">Graded </em></p>
<p><em type="italic">Intergenerational Disruption Scale for Threatened Languages </em>-nammasaš mihttára mielde go vehádatgiella geavahuvvo báikkálaš ja riikkaviidosaš mediain nugo davvisámegiella muhtin muddui <em type="italic"><span type="quote">“Go ealáska, de lea váttis dápmat”</span> </em>162 geavahuvvo. Guorahallamis lean bidjan erenoamáš fuopmášumi ođđaáigásaš elektrovnnalaš mediaide, dannego dat leat mediat maid mánát ja nuorat geavahit eanemusat (Hagen ja Wold 2009: 25–36). </p>
<p>Rádiogeavaheapmi lea maid fárus, dannego rádio lea deháleamos sámegielat media. Rádio sáddenáiggit leat mealgat guhkibut go TV-sáddenáiggit ja sámerádioid doaimmahusain leat eanet olmmošlaš ja ruđalaš resurssat go TV:s ja čálalaš mediain. <em type="bold">5.7.1 Musihkkateavsttat </em></p>
<p>Informánttain 192 leat vástidan man gillii leat musihkkateavsttat maid sii guldalit. Dain 46:s gullet</p>
<p>Sámegiela 1 -jovkui, 49:s Sámegiela 2 -jovkui, 53:s Sámegiela 3 -jovkui ja 44:s Sámegiela 4 -jovkui.</p>
<p>Njealjis vástidit ahte sii eai guldal musihkkateavsttaid, 188 informántta guldalit.</p>
<p><em type="italic">Sámegillii </em></p>
<p>Sámegiela musihkkabuvttadeamit leat eanet go 200 kasseahta dahje CD hámis. Dasa lassin gávdno maid sámegielat musihkka interneahta siidduin dego MySpace, Spotify ja YouTube. (Bibsys 2009; Näkkäläjärvi-</p>
<p>Länsman 2012; nuoraid kvalitatiiva jearahallamat). Leat čielga erohusat sámegiela joavkkuid gaskkas das, man dávjá sii guldalit sámegielat musihkkateavsttaid. Mađe buorebut informánttat máhttet sámegiela, dađe eanet guldalit sámegiela musihkkateavsttaid.</p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>In guldal</p>
<p>Oktiibuot</p>
<p>Sámegiela 1 57 % 35 % 9 % 0 % 101 % 46</p>
<p>Sámegiela 2 35 % 55 % 10 % 0 % 100 % 49</p>
<p>Sámegiela 3 17 % 32 % 45 % 6 % 100 % 53</p>
<p>Sámegiela 4 0 % 18 % 80 % 2 % 100 % 44</p>
<p>Oktiibuot 27 % 35 % 35 % 2 % 99 % 192</p>
<p>Govus 5.40 Sámegielat musihkkateavsttat ja sámegiela máhttu. Sámegielat musihkkateavsttaid guldaleapmi informánttaid sámegiela máhtu ektui.</p>
<p>Govvosis 5.40 boahtá ovdan ahte guokte goalmmátoassi informánttain guldalit sámegielat musihkkateavsttaid, ja sáhttá dadjat ahte sámegielat musihkas lea viehka stuorra sadji musihka giellašiljus. Sámegiela 1 informánttat leat viššaleamos sámemusihka guldaleaddjit. Muhto maiddái</p>
<p>Sámegiela 2 informánttain 90 proseantta guldalit sámegielat musihka. Sámegiela 3 informánttain <em type="italic"><span type="quote">“Go ealáska, de lea váttis dápmat”</span> </em>163 guldalit birrasiid bealli sámegielat musihka ja Sámegiela 4 informánttain 18 proseantta. Dat čájeha ahte beroštupmi sámegielat musihkkateavsttain geahppána sámegiela máhtu mielde. </p>
<p><em type="italic">Riikkagillii </em></p>
<p>Riikkagielat musihkkateavsttat leat dárogielat musihkkateavsttat Deanus ja suomagielat musihkkateavsttat Ohcejogas. Dat váldet stuorra saji musihka giellašiljus.</p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>In guldal</p>
<p>Oktiibuot</p>
<p>Sámegiela 1 65 % 26 % 9 % 0 % 100 % 46</p>
<p>Sámegiela 2 65 % 35 % 0 % 0 % 100 % 49</p>
<p>Sámegiela 3 49 % 40 % 6 % 6 % 101 % 53</p>
<p>Sámegiela 4 48 % 45 % 5 % 2 % 100 % 44</p>
<p>Oktiibuot 57 % 36 % 5 % 2 % 100 % 192</p>
<p>Govus 5.41 Riikkagielat musihkkateavsttaid guldaleapmi. Riikkagielat musihkkateavsttaid guldaleapmi informánttaid sámegiela máhtu ektui.</p>
<p>Govvosis 5.41 boahtá ovdan ahte badjel 90 proseantta informánttain guldalit riikkagielat musihkkateavsttaid. Sámegiela joavkkuid gaskkas leat uhca erohusat das, man dávjá sii guldalit riikkagielat musihkkateavsttaid, muhto tendeansa lea ahte Sámegiela 1 ja 2 informánttat guldalit dávjjibut riikkagielat musihkkateavsttaid go Sámegiela 3 ja 4 informánttat.</p>
<p><em type="italic">Eaŋgalsgillii </em></p>
<p>Eaŋgalsgiella váldá stuorámus saji dán giellašiljus. Informánttain 92 proseantta guldalit dávjá, njeallje proseantta guldalit hárve ja guokte proseanta eai guldal goassege eaŋgalsgielat musihkkateavsttaid.</p>
<p>Guokte proseantta leat vástidan ahte eai guldal goassege musihka. Sámegiela joavkkuid gaskkas eai leat erohusat das, man dávjá sii guldalit eaŋgalsgielat musihkkateavsttaid.</p>
<p><em type="italic">Gránnjáriikka gillii </em></p>
<p>Gránnjáriikkagielat musihkkateavsttat leat suomagielat musihkkateavsttat Norgga bealde ja dárogielat musihkkateavsttat Suoma bealde. Gránnjáriikka gielas lea viehka uhccán sadji dán giellašiljus.</p>
<p>Informánttain njeallje proseantta guldalit dávjá, 17 proseantta guldalit hárve ja 77 proseantta eai guldal <em type="italic"><span type="quote">“Go ealáska, de lea váttis dápmat”</span> </em>164 goassege musihkkateavsttaid mat leat gránnjáriikka gillii. Guokte proseantta leat vástidan ahte eai guldal goassege musihka. Sámegiela joavkkuid gaskkas eai leat erohusat das, man dávjá sii guldalit gránnjáriikkagielat musihkkateavsttaid. </p>
<p><em type="italic">Eará gielaide </em></p>
<p>Informánttat leat maid vástidan gažaldahkii, lávejitgo guldalit earágielat musihkkateavsttaid go dáro-, eaŋgals-, sáme- dahje suomagielat musihkkateavsttaid. Eará gielat váldet uhccán saji dán giellašiljus.</p>
<p>Informánttain ovcci proseantta guldalit dávjá, 21 proseantta guldalit hárve ja 68 proseantta eai guldal goassege earágielat musihkkateavsttaid. Guokte proseantta leat vástidan ahte eai guldal goassege musihka. Sámegiela joavkkuid gaskkas eai leat erohusat das, man dávjá sii guldalit earágielat musihkkateavsttaid. <em type="bold">5.7.2 Dihtorspealut </em></p>
<p>Informánttain 192 leat vástidan man gillii leat dihtorspealut maid sii spellet?”. Dain 46:s gullet Sámegiela 1 -jovkui, 49:s Sámegiela 2 -jovkui, 53:s Sámegiela 3 -jovkui ja 44:s Sámegiela 4 -jovkui. 23:s vástidedje ahte sii eai speala dihtorspealuid. 169 informántta lávejit speallat dihtorspealuid.</p>
<p>Lea čielga tendeansa das geat eai speala ja geat spellet dihtorspealuid. 23 informánttas geat eai speala, leat 21 nieidda ja guokte gándda. Dan 23 informánttas leat 19:s badjedásis ja njealjis vuolledásis. Sii geat eai speala, leat nappo ovddimusat badjedási nieiddat. Sámegiela joavkkuid gaskkas eai leat čielga erohusat dain geat spellet dihtorspealuid ja dain geat eai speala.</p>
<p><em type="italic">Sámegillii </em></p>
<p>Sámegielat dihtorspealut leat uhccán ja dat duohtadilli dáidá leat váikkuhan informánttaid vástádusaide.</p>
<p>Ii oktage leat vástidan ahte speallá dávjá sámegielat dihtorspealuid. Dattetge leat čielga erohusat sámegiela joavkkuid gaskkas das, man dávjá sii spellet sámegielat dihtorspealuid. <em type="italic"><span type="quote">“Go ealáska, de lea váttis dápmat”</span> </em>165 </p>
<p>Dávjá</p>
<p>Hárve</p>
<p>Ii goassege</p>
<p>In guldal</p>
<p>Oktiibuot</p>
<p>Sámegiela 1 0 % 22 % 63 % 15 % 100 % 46</p>
<p>Sámegiela 2 0 % 24 % 63 % 12 % 99 % 49</p>
<p>Sámegiela 3 0 % 4 % 89 % 8 % 101 % 53</p>
<p>Sámegiela 4 0 % 0 % 86 % 14 % 100 % 44</p>
<p>Oktiibuot 0 % 13 % 76 % 12 % 101 % 192</p>
<p>Govus 5.42 Sámegielat dihtorspealut ja sámegiela máhttu. Sámegielat dihtorspealuid speallan informánttaid sámegiela máhtu ektui.</p>
<p>Govvosis 5.42 boahtá ovdan ahte Sámegiela 1 ja 2 informánttain badjelaš 20 proseantta spellet hárve sámegielat dihtorspealuid ja Sámegiela 3 informánttain njeallje proseantta. Dán gažaldaga vástádusain lea čielga erohus gaskadási ja badjedási gaskkas. 24 informántta leat vástidan ahte sii spellet hárve sámegielat dihtorspealu. 20:s leat gaskadásis ja njealjis badjedásis. Sivvan dasa sáhttá leat ahte sámegielat spealut heivejit mánáide eaige nuoraide. Danne badjedási informánttat eai dáidde válljet sámegielat spealuid.</p>
<p><em type="italic">Riikkagillii </em></p>
<p>Riikkagielat dihtorspealut leat dárogielat dihtorspealut Deanus ja suomagielat dihtorspealut Ohcejogas.</p>
<p>Riikkagielat váldet viehka stuorra saji dán giellašiljus. Golbma njealjátoasi informánttain speallá dihtorspealuid riikkagillii. 51 proseanta spellet dávjá ja 26 proseantta spellet hárve. Sámegiela joavkkuid gaskkas eai leat erohusat das, man dávjá sii spellet riikkagielat dihtorspealuid.</p>
<p><em type="italic">Eaŋgalsgillii </em></p>
<p>Eaŋgalsgiella váldá stuorra saji dihtorspealuid giellašiljus. Informánttain 75 proseantta spellet dávjá ja logi proseantta spellet hárve eaŋgalsgielat dihtorspealuid. Sámegiela joavkkuid gaskkas eai leat čielga erohusat das, man dávjá sii spellet eaŋgalsgielat dihtorspealuid.</p>
<p><em type="italic">Gránnjáriikka gillii </em></p>
<p>Gránnjáriikkagielat dihtorspealut leat suomagielat dihtorspealut Deanus ja dárogielat dihtorspealut</p>
<p>Ohcejogas. Gránnjáriikka giella oažžu uhccán saji dán giellašiljus. Informánttain okta proseanta speallá dávjá ja njeallje proseantta spellet hárve dihtorspealuid mat leat gránnjáriikka gillii. Sámegiela joavkkuid gaskkas eai leat čielga erohusat das, man dávjá sii spellet dihtorspealuid mat leat gránnjáriikka gillii. <em type="italic"><span type="quote">“Go ealáska, de lea váttis dápmat”</span> </em>166 </p>
<p><em type="italic">Eará gielaide </em></p>
<p>Informánttat leat maid vástidan gažaldahkii, lávejitgo speallat earágielat dihtorspealuid go dáro-, eaŋgals-, sáme- dahje suomagielat dihtorspealuid. Dušše guokte proseantta spellet dávjá ja čieža proseantta spellet hárve earágielat dihtorspealuid. Sámegiela joavkkuid vástádusain eai leat čielga erohusat. <em type="bold">5.7.3 TV-prográmmat </em></p>
<p>Norggas gehččet mánát ja nuorat gaskamearálaččat 80–90 minuhta TV juohke beaivve (Hagen ja Wold 2009: 39). Skuvlaguorahallama áigge lei vejolaš geahččat sihke golbma Norgga ja golbma Suoma TV-kanála dutkanguovllu eanaš osiin. Digitaliserema dihte lea maŋŋá šaddan váddásabbon geahččat gránnjáriikka prográmmaid. Miehtá dutkanguovllu lea vejolaš parabola-anteannain fidnet sihke lasi riikkakanálaid, gránnjáriikka kanálaid ja eará riikkaid kanálaid maid prográmmat sáddejuvvojit aivve eaŋgalsgillii dego Discovery, BBC, CNN, Disney Channel, Cartoon Network ja National Geografic. Danne sáhttá dadjat ahte informánttain leat ollu válljenvejolašvuođat dán giellašiljus. 192 informántta leat vástidan man gillii leat TV-prográmmat maid sii gehččet. Dain gullet 46:s Sámegiela 1 -jovkui, 49:s Sámegiela 2 -jovkui, 53:s Sámegiela 3 -jovkui ja 44:s Sámegiela 4 -jovkui. Okta informántta ii leat vástidan gažaldahkii.</p>
<p><em type="italic">Sámegillii </em></p>
<p>Lea dábálaš dadjat ahte leat uhccán sámegielat TV-prográmmat. Danne deattuhan ahte dutkanáigodagas lei vejolaš geahččat sámegielat TV-ođđasiid juohke árgabeaivve, mánáidprográmmaid juohke vahku ja muhtimin nuoraidprográmmaid, kulturprográmmaid ja dokumentáraid.</p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>In geahča</p>
<p>Oktiibuot</p>
<p>Sámegiela 1 7 % 67 % 26 % 0 % 100 % 46</p>
<p>Sámegiela 2 0 % 61 % 39 % 0 % 100 % 49</p>
<p>Sámegiela 3 4 % 23 % 74 % 0 % 101 % 53</p>
<p>Sámegiela 4 2 % 5 % 91 % 2 % 100 % 44</p>
<p>Oktiibuot 3 % 39 % 57 % 1 % 100 % 192</p>
<p>Govus 5.43 Sámegielat TV-prográmmat ja sámegiela máhttu. Sámegielat TV-prográmmaid geahččan informánttaid sámegiela máhtu ektui. <em type="italic"><span type="quote">“Go ealáska, de lea váttis dápmat”</span> </em>167 </p>
<p>Govvosis 5.43 boahtá ovdan ahte leat čielga erohusat sámegiela joavkkuid vástádusain. Mađe buorebut informánttat máhttet sámegiela, dađe eanet gehččet sámegielat TV-prográmmaidge. Dat oassi informánttain geat dávjá geahččet sámegielat TV-prográmmaid, ii leat stuoris. Eanemusat leat Sámegiela 1 informánttat geain čieža proseantta gehččet dávjá. Lea dattetge miellagiddevaš oaidnit ahte 74 proseantta Sámegiela 1 ja 61 proseantta sámegiela 2 informánttain gehččet sámegielat TV-prográmmaid, vaikko vel eanaš oassi sisge geahččá hárve. Sámegiela 3 ja 4 informánttain čielga unnitlohku geahččá sámegielat prográmmaid TV:s.</p>
<p>Dán gažaldaga vástádusainge lea erohus gielddaid gaskkas. Ohcejogas gehččet 50 proseanta Sámegiela 1 ja Sámegiela 2 informánttain sámegiela TV-prográmmaid hárve ja 50 proseantta eai goassege. Deanus gehččet 76 proseantta dáin informánttain sámegielat TV-prográmmaid dávjá dahje hárve ja 24 proseantta eai goassege. Dán erohusa sivvan sáhttá leat, ahte leat eanet TV-prográmmafálaldagat</p>
<p>Norgga bealde go Suoma bealde. Muhto boađus sáhttá maid čájehit Suoma beale informánttaid váilevaš beroštumi, dannego sis maid lei vejolašvuohta geahččat Norgga bealde ráhkaduvvon TV-prográmmaid.</p>
<p><em type="italic">Riikkagillii </em></p>
<p>Riikkagielat TV-prográmmat leat dárogielat TV-prográmmat Deanus ja suomagielat TV-prográmmat</p>
<p>Ohcejogas. Riikkagielas lea nana sajádat dán giellašiljus. Informánttain 86 proseantta gehččet dávjá ja 11 proseantta gehččet hárve riikkagielat TV-prográmmaid. Sámegiela joavkkuid gaskkas eai leat čielga erohusat das, man dávjá sii gehččet riikkagielat TV-prográmmaid</p>
<p><em type="italic">Eaŋgalsgillii </em></p>
<p>Eaŋgalsgielas lea measta seamma nana sajádat TV-prográmmaid giellašiljus go riikkagielas.</p>
<p>Informánttain 81 proseantta gehččet dávjá ja ovcci proseantta gehččet hárve eaŋgalsgielat TV-prográmmaid. Sámegiela joavkkuid gaskkas eai leat čielga erohusat das, man dávjá sii gehččet eaŋgalsgielat TV-prográmmaid.</p>
<p><em type="italic">Gránnjáriikka gillii </em></p>
<p>Gránnjáriikkagielat TV-prográmmat leat suomagielat TV-prográmmat Deanus ja dárogielat TV-prográmmat Ohcejogas. Gránnjáriikka gielas lea viehka uhccán sadji TV-prográmmaid giellašiljus.</p>
<p>Informánttain guokte proseanta gehččet dávjá ja 15 proseantta hárve TV-prográmmaid mat leat gránnjáriikka gillii. Sámegiela joavkkuid vástádusain eai leat čielga erohusat. <em type="italic"><span type="quote">“Go ealáska, de lea váttis dápmat”</span> </em>168 </p>
<p><em type="italic">Eará gielaide </em></p>
<p>Informánttat leat maid vástidan gažaldahkii, lávejitgo geahččat earágielat TV-prográmmaid go dáro-, eaŋgals-, sáme- dahje suomagielat TV-prográmmaid. Eará gielain ii leat nana sajádat TV-prográmmaid giellašiljus. Informánttain njeallje proseantta gehččet dávjá ja 11 proseantta hárve earágielat TV-prográmmaid. Sámegiela joavkkuid vástádusain eai leat čielga erohusat.</p>
<p><em type="italic">TV-prográmmat kvalitatiiva jearahallamiin </em></p>
<p>Kvalitatiiva jearahallamin boahtá ovdan ahte measta buot nuorrainformánttat gehččet sámegielat</p>
<p>Davviriikkalaš TV-ođđasiid muhtimin. Máŋgasat lávejedje maid geahččat sámegielat mánáidprográmmaid ovdal, muhto leat heaitán go prográmmat eai leat šat beroštahttit. Guokte</p>
<p>Sámegiela 3 informántta muitaleaba iežaska oahppat sámegiela TV-ođđasiin. Veaháš vuordemeahttun lea dat diehtu, ahte nuorrainformánttat eai geahča sámegielat nuoraidprográmmaid TV:s. NRK Sámi</p>
<p>Radio lei aiddo sádden vihtta IZU-nuoraidprográmma TV:s dalle go jearahallen nuoraid. Muhto dušše okta informánta lei geahččan daid. Okta lei gullan prográmmaid birra, muhto ii lean astan geahččat.</p>
<p>Earát eai lean oppa gullange, ahte TV:s čájehuvvojit sámegielat nuoraidprográmmat. Dan bohtosa ahte nuorat eai dieđe sámegielat nuoraidprográmmaid birra, sáhttá dulkot nu ahte sámegiela subjektiiva ceavzinnávccat leat heajut. TV-fálaldat nuoraide lea duohtavuođas buoret go maid nuorrainformánttat gáddet. <em type="bold">5.7.4 DVD- ja videofilmmat </em></p>
<p>Informánttain 192 leat vástidan man gillii leat DVD- ja videofilmmat maid sii gehččet. Dain 46:s gullet</p>
<p>Sámegiela 1 -jovkui, 49:s Sámegiela 2 -jovkui, 53:s Sámegiela 3 -jovkui ja 44:s Sámegiela 4 -jovkui. Okta informánta ii leat vástidan gažaldahkii.</p>
<p><em type="italic">Sámegillii </em></p>
<p>Norgga universitehtaid ja allaskuvllaid girjerádjodiehtovuođus leat 138 sámegielat DVD- ja videofilmma (Bibsys 2009). Das leat fárus sihke oahppo-, dokumentára- ja fikšuvdnafilmmat guđege ahkejovkui: mánáide, nuoraide ja ollesolbmuide. Go buohtastaddá meari eaŋgalsgielat ja riikkagielat filmmaiguin, de sáhttá dieđusge dadjat ahte leat uhccán sámegielat filmmat. Dát duohtadilli dáidá leat váikkuhan <em type="italic"><span type="quote">“Go ealáska, de lea váttis dápmat”</span> </em>169 informánttaid vástádusaide. Ii oktage leat vástidan ahte geahččá dávjá sámegielat DVD- ja videofilmmaid. Dattetge leat čielga erohusat sámegiela joavkkuid vástádusain. </p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>In geahča</p>
<p>Oktiibuot</p>
<p>Sámegiela 1 0 % 22 % 63 % 15 % 100 % 46</p>
<p>Sámegiela 2 0 % 24 % 63 % 12 % 99 % 49</p>
<p>Sámegiela 3 0 % 4 % 89 % 8 % 101 % 53</p>
<p>Sámegiela 4 0 % 0 % 86 % 14 % 100 % 44</p>
<p>Oktiibuot 0 % 13 % 76 % 12 % 101 % 192</p>
<p>Govus 5.44 Sámegielat DVD- ja videofilmmat ja sámegiela máhttu. Sámegielat DVD- ja videofilmmaid geahččan informánttaid sámegiela máhtu ektui.</p>
<p>Govvosis 5.44 boahtá ovdan ahte eanaš informánttat eai geahča goassege sámegielat DVD- ja videofilmmiad. Sámegiela 1 ja 2 informánttat gehččet dattetge sámegielat DVD- ja videofilmmaid dávjjibut go Sámegiela 3 informánttat. Sámegiela 4 informánttat eai geahča goassege sámegielat DVD- eaige videofilmmaid. Sámegiela 1 informánttain 22 proseantta gehččet hárve sámegielat DVD- ja videofilmmaid, Sámegiela 2 informánttain 24 ja Sámegiela 3 informánttain njeallje proseantta. Sáhttá leat nu ahte informánttat eai dieđe sámegielat filmmaid birra. Dat fas čájeha ahte sámegielas leat heajos subjektiiva ceavzinnávccat. Sámegielat filbmafálaldat lea duohtavuođas buoret go maid informánttat gáddet.</p>
<p><em type="italic">Riikkagillii </em></p>
<p>Riikkagielat DVD- ja videofilmmat leat dárogielat DVD- ja videofilmmaid Deanus ja suomagielat DVD- ja videofilmmat Ohcejogas. Riikkagielas lea nana sajádat filmmaid giellašiljus. Informánttain 70 proseanta gehččet dávjá ja 26 proseantta gehččet hárve riikkagielat DVD- ja videofilmmaid. Sámegiela joavkkuid vástádusain eai leat čielga erohusat.</p>
<p><em type="italic">Eaŋgalsgillii </em></p>
<p>Eaŋgalsgielas lea nannoseamos sajádat DVD- ja videofilmmaid giellašiljus. Informánttain 91 proseantta gehččet dávjá ja vihtta proseantta hárve eaŋgalsgielat DVD- ja videofilmmaid. Sámegiela joavkkuid vástádusain eai leat čielga erohusat. <em type="italic"><span type="quote">“Go ealáska, de lea váttis dápmat”</span> </em>170 </p>
<p><em type="italic">Gránnjáriikka gillii </em></p>
<p>Gránnjáriikkagielat DVD- ja videofilmmat leat suomagielat DVD ja videofilmmat Norgga bealde ja dárogielat DVD- ja videofilmmat Suoma bealde. Gránnjáriikka gielas ii leat nana sajádat dán giellašiljus.</p>
<p>Informánttain guokte proseantta gehččet dávjá ja ovcci proseantta hárve DVD- ja videofilmmaid mat leat gránnjáriikka gillii. Sámegiela joavkkuid vástádusain eai leat čielga erohusat.</p>
<p><em type="italic">Eará gielaide </em></p>
<p>Informánttat leat maid vástidan gažaldahkii, lávejitgo geahččat earágielat DVD- ja videofilmmaid go dáro-, eaŋgals-, sáme- dahje suomagielat DVD- ja videofilmmaid. Eará gielain ii leat nana sajádat dán giellašiljus. Informánttain vihtta proseantta gehččet dávjá ja ovcci proseantta hárve DVD- ja videofilmmaid mat leat eará gillii. Sámegiela joavkkuid vástádusain eai leat čielga erohusat. Sii geat gehččet earágielat DVD- ja videofilmmaid, leat ovddimusat informánttat geat máhttet sisafárrejeaddjiid gielaid, ja orru leamen nu ahte válljejit filbmagiellan dan giela maid máhttet bures. <em type="bold">5.7.5 Rádio </em></p>
<p>NRK Sámi Radio ja/dahje YLE Sámi Radio lassin dutkanguovllus lea vejolaš guldalit njeallje-vihtta suoma- ja dárogielat rádiokanála. Eaŋgals- ja earágielat rádioprográmmaid sáhttá guldalit dušše interneahtas. 192 informántta leat vástidan man gillii leat prográmmat maid sii guldalit rádios?”. Dain 46:s gullet</p>
<p>Sámegiela 1 -jovkui, 49: Sámegiela 2 -jovkui, 53:s Sámegiela 3 -jovkui ja 44:s Sámegiela 4 -jovkui.</p>
<p><em type="italic">Rádioguldaleaddjiid erohusat </em>43 informántta dahjege 23 proseantta eai loga iežaset guldalit rádio goassege. Lea čielga tendeansa ahte gaskadásis leat eanet informánttat geat eai guldal rádio go badjedásis ja leat eanet gánddat geat eai guldal rádio go nieiddat. Badjedási informánttain 14:s eai guldal rádio, gaskadási informánttain 29:s. 17 nieidda ja 26 gándda eai guldal rádio. Sámegiela joavkkuid gaskkas leat maid erohusat rádioguldaleames: Sámegiela 1 informánttat guldalit rádio eanet go eará sámegiela joavkkut: 16 proseantta Sámegiela 1 informánttain, 24 proseantta Sámegiela 2 informánttain, 23 proseantta </p>
<p>Sámegiela 3 informánttain, muhto Sámegiela 4 informánttain 27 proseantta eai guldal rádio. Sáhttá árvalit ahte Sámegiela 1 informánttat guldalit rádio eanet go eará sámegiela joavkkut dannego sii guldalit dávjjibut sámegielat prográmmaid. <em type="italic"><span type="quote">“Go ealáska, de lea váttis dápmat”</span> </em>171 </p>
<p><em type="italic">Sámegillii </em></p>
<p>Rádio namuhuvvo dávjá deháleamos sámegielat median. Rádiosáddagat gullojit juohke árgabeaivve</p>
<p>Suoma bealde ja juohke beaivve Norgga bealde. Sáddenáiggi lea 32–35 diimmu vahkus. Dutkanguovllu rádjaguovllus sáhttá guldalit sihke NRK Sámi Radio ja YLE Sámi Radio prográmmaid.</p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>In guldal rádio</p>
<p>Oktiibuot</p>
<p>Sámegiela 1 60 % 24 % 0 % 16 % 100 % 46</p>
<p>Sámegiela 2 27 % 41 % 8 % 24 % 100 % 49</p>
<p>Sámegiela 3 6 % 23 % 49 % 23 % 101 % 53</p>
<p>Sámegiela 4 0 % 2 % 70 % 27 % 99 % 44</p>
<p>Oktiibuot 23 % 23 % 32 % 23 % 101 % 192</p>
<p>Govus 5.45 Sámegielat rádioprográmmat ja sámegiela máhttu. Sámegielat rádioprográmmaid guldaleapmi informánttaid sámegiela máhtu ektui.</p>
<p>Govvosis 5.45 boahtá ovdan ahte leat čielga erohusat sámegiela joavkkuid gaskkas das, man dávjá sii guldalit sámegielat rádioprográmmaid. Lea dieđusge lunddolaš ahte Sámegiela 1 ja 2 informánttat guldalit sámegielat rádioprográmmaid dávjjibut go Sámegiela 3 ja 4 informánttat. Rádio guldaleames lea giellamáhttu dehálaš ášši. Ferte atnit buorrin go 74 proseantta Sámegiela 1 informánttain ja 68 proseantta Sámegiela 2 informánttain guldalit sámegielat prográmmaid. Dásge lea informántajoavkkuid gaskkas erohus. Sámegiela 1 informánttat guldalit sámegielat prográmmaid dávjjibut go Sámegiela 2 informánttat. Sámegiela 1 informánttain 60 proseantta guldalit dávjá ja 23 proseantta hárve sámegielat rádioprográmmaid. Sámegiela 2 informánttain 27 proseantta guldalit dávjá ja 41 proseantta hárve sámegielat rádioprográmmaid.</p>
<p>Sámegiela 3 informánttain guhtta proseantta guldalit dávjá ja 23 proseantta guldalit hárve sámegielat rádioprográmmaid. Ferte atnit buorrin go muhtimat guldalit sámegiela rádios, vaikko giellamáhttu ii leat doarvái buorre.</p>
<p><em type="italic">Riikkagillii </em></p>
<p>Riikkagielat rádioprográmmat leat dárogielat rádioprográmmaid Deanus ja suomagielat rádioprográmmat Ohcejogas. Riikkagiella váldá stuorra saji rádioprográmmaid giellašiljus daid gaskkas <em type="italic"><span type="quote">“Go ealáska, de lea váttis dápmat”</span> </em>172 geat guldalit rádio. 70 proseanta informánttain guldalit dávjá ja vihtta proseantta hárve riikkagielat rádioprográmmaid. </p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>In guldal</p>
<p>Oktiibuot</p>
<p>Sámegiela 1 62 % 13 % 9 % 16 % 100 % 46</p>
<p>Sámegiela 2 69 % 6 % 0 % 24 % 99 % 49</p>
<p>Sámegiela 3 75 % 2 % 0 % 23 % 100 % 53</p>
<p>Sámegiela 4 70 % 0 % 2 % 27 % 99 % 44</p>
<p>Oktiibuot 70 % 5 % 3 % 23 % 101 % 192</p>
<p>Govus 5.46 Riikkagielat rádioprográmmaid guldaleapmi. Riikkagielat rádioprográmmat leat dárogielat rádioprográmmat Deanu gielddas ja suomagielat rádioprográmmaid Ohcejoga gielddas.</p>
<p>Govvosis 5.46 boahtá ovdan ahte veaháš uhcit oassi Sámegiela 1 ja 2 informánttain go eará joavkkuin guldala dávjá riikkagielat rádio ja veaháš stuorát oassi guldala hárve. Sámegiela 1 informánttain lea maid ovcci proseantta geat eai guldal goassege riikkagielat rádioprográmmaid. Sivvan dasa sáhttá leat ahte sii guldalit baicce sámegielat prográmmaid go guldalit rádio.</p>
<p><em type="italic">Eaŋgalsgillii </em></p>
<p>Eaŋgalsgiella váldá viehka uhccán saji rádioprográmma šiljus. Informánttain guhtta proseantta guldalit dávjá ja 18 proseantta hárve eaŋgalsgielat rádioprográmmaid. Lea dattetge vuordemeahttun boađus ahte 24 proseantta guldalit eaŋgalsgielat rádioprográmmaid, dannego daid ii sáhte guldalit dábálaš rádios. Kvalitatiivva jearahallamiin boahtá ovdan, ahte muhtin informánttat guldalit eaŋgalsgielat rádioprográmmaid interneahtas. Dát sáhttá leat treanda mii lassána. Eai leat čielga erohusat sámegiela joavkkuid gaskkas das, man dávjá sii guldalit eaŋgalsgielat rádioprográmmaid.</p>
<p><em type="italic">Gránnjáriikka gillii </em></p>
<p>Gránnjáriikkagielat rádioprográmmat leat suomagielat rádioprográmmat Norgga bealde ja dárogielat rádioprográmmat Suoma bealde. Eanaš oasis dutkanguovllus gullojit dárogielat rádiosáddagat ja suomagielat rádiosáddagat miehtá dutkanguovllu earret davimus oasis. Gránnjáriikka giella váldá dattetge uhca saji dán giellašiljus. Informánttain okta proseanta guldalit dávjá ja 11 proseantta hárve gránnjáriikkagielat rádioprográmmaid. Sámegiela joavkkuid vástádusain eai leat čielga erohusat. <em type="italic"><span type="quote">“Go ealáska, de lea váttis dápmat”</span> </em>173 </p>
<p><em type="italic">Eará gielaide </em></p>
<p>Informánttat leat maid vástidan gažaldahkii, lávejitgo guldalit earágielat rádioprográmmaid go dáro-, eaŋgals-, sáme- dahje suomagielat rádioprográmmaid. Eará gielat váldet áibbas uhccán saji dán giellašiljus. Informánttain okta proseanta guldalit dávjá ja golbma proseantta hárve earágielat rádioprográmmaid. Ii skuvla- iige kvalitatiivajearahallamiin boađe ovdan, mo sii guldalit earágielat rádioprográmmaid, muhto lea árvideames ahte sii guldalit daid interneahtas dahje olgoriikkamátkkiin.</p>
<p>Sámegiela joavkkuid vástádusain eai leat čielga erohusat.</p>
<p><em type="italic">Nuorrainformánttaid rádio guldalanvierut </em></p>
<p>Mun anán informánttaid rádiogeavaheami miellagiddevažžan, dannego rádio lea dehálaš sámegielat media, muhto ollu nuorat vástidit skuvlaguorahallamis ahte eai guldal rádio. Dan dihte jearahallen nuorrainformánttaid rádiovieruid birra kvalitatiiva jearahallamiin. Nuorat geat guldalit rádio, namuhit favorihttakanálan ovddimusat YLEX Ohcejogas ja NRK3 Deanu gielddas. Sámegiela 1 ja 2 informánttain guldalit fas measta buohkat sámerádio sáddagiid, muhto ovddimusat dannego váhnemat guldalit daid ruovttus dahje biillas. Sámegiela 3 informánttat eai guldal goassege sámegielat rádiosáddagiid eaige sin váhnemat láve guldalit sámerádio. Lea nappo váhnemiid rádioválljen man geažil informánttat guldalit sámegielat rádioprográmmaid. Sámerádio gulloge dávjá máŋgga ruovttus dego dát informánta muitala:</p>
<p><em type="italic">In láve áhkkorat čohkkedit guldalit, muhto dat lea dávjá alde ruovttus. </em>(Informánta Đ) </p>
<p>Muhtin informánttat namuhit ahte sii guldalit NRK Sámi Rádio nuoraidprográmma, muhto dat eai leat dattetge fásta guldaleaddjit.</p>
<p><em type="italic">Jos leat rádios dalle go guldalan de guldalan, muhto dat ii leat nu ahte bijan rádio ala vai mun </em><em type="italic">beasan daid guldalit. </em>(Informánta F) </p>
<p>Informánta Á lea viššalis rádioguldaleaddji guhte guldala rádio máŋgga diimmu beaivvis. Son vállje guldalit sámegielat prográmmaid ja guldala buotlágan prográmmaid Sámi Radios.</p>
<p><em type="italic">Na dat lea dušše deaddilit boalu ja guldalit dan mii lea. Láven eanemus guldalit sámerádio jos </em><em type="italic">lea alde. </em>(Informánta Á) <em type="italic"><span type="quote">“Go ealáska, de lea váttis dápmat”</span> </em>174 </p>
<p>Orru leamen nu ahte Sámegiela 1 ja 2 informánttat guldalit sámegielat prográmmaid rádios, dannego váhnemat guldalit daid. Boarráseamos informánttat guldalit dávjjibut sámegielat prográmmaid go nuorat informánttat, ja leat maid ieža guldališgoahtán sámegielat prográmmaid. Dat sáhttá čujuhit dasa ahte nuorat šaddet viššalabbon guldalit rádio agi mielde. Dál eanaš informánttat eai leat aktiiva rádioguldaleaddjit ja lea jurddašanveara, ahte nuorat guldalit uhccán rádio, mii eahpitkeahttá lea deháleamos sámegielat media. <em type="bold">5.7.6 Interneahtta </em></p>
<p>Interneahtta lea olámuttus miehtá dutkanguovllu. Dat lea geavahusas eanaš ruovttuin ja buot skuvllain ja girjerájuin. Interneahta ovddideapmi lea joavdan nu guhkás, ahte eanaš eará mediafálaldagat leat fidnemis interneahtas. Lea vejolaš geahččat filmmaid ja TV-prográmmaid, guldalit rádio ja musihka, lohkat aviissaid, magasiinnaid ja govvaráidduid, lohkat ja oassálastit ságastallamiidda, sáddet dieđuid olbmuide ja ollu eará. Eandalit speallanvejolašvuođat leat vaikko guđeláganat. Dannego informánttat dáidet geavahit interneahta máŋggalágan doaimmaide, de lean gažadanskovis jearran <span type="quote">“Man gillii leat siiddut maid logat interneahtas?”</span> Skuvlaguorahallama čađahettiin fuopmášahtten maid informánttaide, ahte sáhka lea dain siidduin maid sii lohket interneahtas ja čilgejin, ahte jos sii guldalit rádio dahje musihkka, spellet dihtorspealuid ja gehččet filmmaid interneahtas, de sii galget vástidit dáid mediaid giellageavaheames eará sajis, namalassii doppe gos lea sáhka rádio ja musihka guldaleames, speallamis ja filmmaid geahččamis. 191 informántta leat vástidan man gillii leat siiddut maid lohket interneahtas?”. Dain gullet 45:s</p>
<p>Sámegiela 1 -jovkui, 49:s gullet Sámegiela 2 -jovkui, 53:s Sámegiela 3 -jovkui ja 44:s Sámegiela 4 -jovkui.</p>
<p>Guokte informántta eaba leat vástidan gažaldahkii. Guokte informántta leat fas vástidan, ahte eai geavat interneahta. 189 informántta geavahit interneahta.</p>
<p><em type="italic">Sámegillii </em></p>
<p>Sámegielat interneahttasiiddut eai leat ollu ja dát dilli sáhttá leat váikkuhan informánttaid vástádusaide.</p>
<p>Dattetge leat čielga erohusat sámegiela joavkkuid vástádusain. <em type="italic"><span type="quote">“Go ealáska, de lea váttis dápmat”</span> </em>175 </p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>Ii geavat interneahta</p>
<p>Oktiibuot</p>
<p>Sámegiela 1 7 % 51 % 42 % 0 % 100 % 46</p>
<p>Sámegiela 2 0 % 33 % 63 % 4 % 100 % 49</p>
<p>Sámegiela 3 0 % 11 % 89 % 0 % 100 % 53</p>
<p>Sámegiela 4 0 % 0 % 100 % 0 % 100 % 44</p>
<p>Oktiibuot 2 % 24 % 74 % 1 % 101 % 192</p>
<p>Govus 5.47 Sámegielat interneahttasiidduid lohkan ja sámegiela máhttu. Sámegielat interneahttasiidduid geavaheapmi informánttaid sámegiela máhtu ektui.</p>
<p>Sámegielat 1 informánttat lohket sámegielat interneahttasiidduid dávjjibut go Sámegiela 2 informánttat, geat bealisteaset lohket sámegielat interneahttasiidduid dávjjibut go Sámegiela 3 informánttat.</p>
<p>Sámegiela 4 informánttain ii oktage loga goassege sámegielat interneahttasiidduid.</p>
<p>Govvosis 5.47 boahtá maid ovdan ahte sámegielas lea viehka uhca sadji dán giellašiljus. Sámegiela 1 informánttain čieža proseantta lohket dávjá ja 51 proseantta hárve sámegielat interneahttasiidduid.</p>
<p>Sámegiela 2 informánttain 33 proseantta lohket hárve sámegielat interneahttasiidduid. Dát mearkkaša ahte guokte goalmmátoasi informánttain ii loga goassege sámegielat siidduid interneahtas. Sámegiela 3 informánttain 11 proseantta lohket hárve sámegielat interneahttasiidduid.</p>
<p><em type="italic">Riikkagillii </em></p>
<p>Riikkagielat interneahttasiiddut leat dárogielat interneahttasiiddut Deanus ja suomagielat interneahttasiiddut Ohcejogas. Riikkagielas lea stuorra sadji dán giellašiljus. Informánttain 94 proseantta lohket dávjá ja golbma proseantta hárve riikkagielat interneahttasiidduid. Sámegiela joavkkuid vástádusain eai leat áicamis čielga erohusat.</p>
<p><em type="italic">Eaŋgalsgillii </em></p>
<p>Eaŋgalsgiela váldá stuorra saji interneahttasiidduid giellašiljus. 84 proseantta geavahit eaŋgalsgielat interneahttasiidduid, 51 proseantta dávjá ja 33 proseanta hárve. Dán gažaldagas leat čielga erohusat sámegiela joavkkuid vástádusain. Sámegiela 3 informánttat geavahit eaŋgalsgielat siidduid eanemusat,</p>
<p>Sámegiela 1 ja 4 informánttat uhcimusat. Mun in gávnna lunddolaš čilgehusa dáidda erohusaide. <em type="italic"><span type="quote">“Go ealáska, de lea váttis dápmat”</span> </em>176 </p>
<p><em type="italic">Gránnjáriikka gillii </em></p>
<p>Gránnjáriikkagielat interneahttasiiddut leat suomagielat interneahttasiiddut Deanus ja dárogielat interneahttasiiddut Ohcejogas. Gránnjáriikka giella váldá uhca saji dán giellašiljus. Informánttain guokte proseantta lohket dávjá ja ovcci proseantta hárve interneahttasiidduid mat leat gránnjáriikka gillii.</p>
<p>Sámegiela joavkkuid vástádusain eai leat čielga erohusat.</p>
<p><em type="italic">Eará gielaide </em></p>
<p>Informánttat leat maid vástidan gažaldahkii, lávejitgo lohkat earágielat interneahttasiidduid go dáro-, eaŋgals-, sáme- dahje suomagielat interneahttasiidduid. Eará gielat váldet uhccán saji dán giellašiljus.</p>
<p>Informánttain guokte proseantta lohket dávjá ja vihtta proseantta hárve earágielat interneahttasiidduid.</p>
<p>Sámegiela joavkkuid vástádusain eai leat áicamis čielga erohusat</p>
<p><em type="italic">Interneahtta kvalitatiiva jearahallamiin </em></p>
<p>Nuoraid kvalitatiiva jearahallamiin boahtá ovdan, ahte eanaš Sámegiela 1 ja 2 informánttat dovdet muhtin sámegielat interneahttasiidduid ja leat lohkan daid. Sii oaivvildit ahte leat uhccán dakkár siiddut ja sii leat ovddimusat lohkan daid skuvllas.</p>
<p><em type="italic">In mun diehtán nu hirbmosit sámegiel siidduid. Jos finan doppe dat lea diimmus – sámegiel ja </em><em type="italic">diekkár eará oahppodiimmuin fitnat geahččamin. </em>(Informánta A) </p>
<p>Informánttat eai fina lohkamin daid siidduid dávjjibut, dannego oaivvildit ahte sámegielat interneahttasiidduin leat uhccán áššit main nuorat beroštit. Muhtin informántta mielas leat: <em type="italic">Eanaš dušše </em><em type="italic">aviissat ja diekkárat, muhto dat eai leat nu miellagiddevaččat go earát. </em>(Informánta Á.) Dattetge muhtin nuorat lohket sámegielat siidduid mat leat, ja sii namuhit ahte leat fitnan lohkamin sámi mediaid ođđasiid ja Sámedikki siidduid. Sii leat muđui hárjánan dasa, ahte earágielat siiddut ođasmahttojuvvojit beaivválaččat ja oaivvildit, ahte sámegielat siiddut bissot menddo guhká rievdatkeahttá. Okta informánta dovdá moadde sámegielat siiddu, muhto ii loga gánnehit geahččat daid dávjá. </p>
<p><em type="italic">Doppe ii leat nu ollu mii rievdá juohke beaivve, šaddá dan muhtumin oktii, guktii, golbmii jahkái. </em></p>
<p><em type="italic">Doppe ii rievdda nu ollu daid siidduin. </em>(Informánta F) <em type="italic"><span type="quote">“Go ealáska, de lea váttis dápmat”</span> </em>177 <em type="bold">5.7.7 Teakstadieđuid gielat </em></p>
<p>Teakstadieđut lea miellagiddevaš giellašillju, dannego lea sáhka ođđaáigásaš teknologiijas maid ollu mánát ja nuorat geavahit áŋgirit. Seammás dat lea friddja giellašillju, man giellageavaheami eai mearrit ollesolbmot, ja lea vejolaš dutkat maid gielaid nuorat válljejit geavahit. Norggas lea dábálaš oažžut vuosttaš giehtatelefovnna ovdalgo mánná deavdá logi jagi. Ahkejoavkkus 8–18 jagi 90 proseantta sáddejit teakstadieđuid dahjege SMS:aid ja nuorat sáddejit gaskamearálaččat 14,5 dieđu beaivvis. (Hagen ja Wold 2009: 112–15.) Dađe mielde teakstadieđut leat dehálaš gulahallangaskaoapmi mánáide ja nuoraide. Kvalitatiiva jearahallamiin boahtá ovdan, ahte 13 nuorrainformánttas 12:s lávejit sáddet teakstadieđuid. Gaskamearri lea sullii 200 mánotbajis. Okta informánta láve dušše moadde teakstadieđu sáddet mánotbajis. Nubbi eará informánta láve sáddet 2-3000! 190 informántta leat vástidan man gillii sii čállet SMS-dieđuid (teakstadieđuid telefovnnas). Dain 45:s gullet Sámegiela 1 -jovkui, 49:s Sámegiela 2 -jovkui, 52:s Sámegiela 3 -jovkui ja 44:s Sámegiela 4 -jovkui. 14:s vástidedje ahte sii eai láve čállit teakstadieđuid. 176 informántta lávejit čállit teakstadieđuid.</p>
<p><em type="italic">Sámegillii </em></p>
<p>Sámegiela joavkkuid gaskkas leat čielga erohusat das, man dávjá sii čállet teakstadieđuid sámegillii.</p>
<p>Sámegielat 1 informánttat čállet dávjjibut teakstadieđuid sámegillii go Sámegiela 2 informánttat, geat bealisteaset čállet dávjjibut go Sámegiela 3 informánttat. Sámegiela 4 informánttain ii oktage čále goassege teakstadieđuid sámegillii.</p>
<p>Sámegiela joavku</p>
<p>Dávjá</p>
<p>Hárve</p>
<p>Ii goassege</p>
<p>Ii čále teakstadieđuid</p>
<p>Oktiibuot</p>
<p>Sámegiela 1 27 % 53 % 16 % 4 % 100 % 45</p>
<p>Sámegiela 2 8 % 51 % 33 % 8 % 100 % 49</p>
<p>Sámegiela 3 0 % 6 % 87 % 8 % 101 % 53</p>
<p>Sámegiela 4 0 % 0 % 91 % 9 % 100 % 44</p>
<p>Oktiibuot 8 % 27 % 57 % 7 % 99 % 191</p>
<p>Govus 5.48 Sámegielat teakstadieđut giehtatelefovnnain ja sámegiela máhttu. Sámegielat teakstadieđuid čállin informánttaid sámegiela máhtu ektui.</p>
<p>Govvosis 5.48 boahtá ovdan ahte sámegiella ii oaččo nu stuorra saji dán giellašiljus. Sámegiela 1 informánttain 80 proseantta čállet teakstadieđuid sámegillii, muhto dušše 27 proseantta čállet dávjá ja <em type="italic"><span type="quote">“Go ealáska, de lea váttis dápmat”</span> </em>178 53 proseantta čállet hárve. Sámegiela 2 informánttain 59 proseantta čállet teakstadieđuid sámegillii. </p>
<p>Gávcci proseantta čállet dávjá ja 51 proseantta hárve sámegillii. Sámegiela 3 informánttain guhtta proseantta čállet hárve teakstadieđuid sámegillii.</p>
<p><em type="italic">Riikkagillii </em></p>
<p>Riikkagielat teakstadieđut leat dárogielat teakstadieđuid Deanus ja suomagielat teakstadieđut</p>
<p>Ohcejogas. Riikkagiella lea dehálaš giella dán giellašiljus buot sámegiela joavkkuin. Informánttain 91 proseantta čállet dávjá ja guokte proseantta čállet hárve teakstadieđuid riikkagillii. Sámegiela joavkkuid vástádusain eai leat áicamis čielga erohusat.</p>
<p><em type="italic">Eaŋgalsgillii </em></p>
<p>Eaŋgalsgiela váldá veahá saji dán giellašiljus eaige sámegiela joavkkuid vástádusain leat čielga erohusat.</p>
<p>Informánttain 36 proseantta čállet teakstadieđuid eaŋgalsgillii. Vihtta proseantta čállet dávjá ja 31 proseantta hárve eaŋgalsgillii.</p>
<p><em type="italic">Gránnjáriikka gillii </em></p>
<p>Gránnjáriikkagielat teakstadieđut leat suomagielat teakstadieđut Deanus ja dárogielat teakstadieđut</p>
<p>Ohcejogas. Gránnjáriikkagiella váldá uhccán saji dán giellašiljus. Informánttain golbma proseantta čállet dávjá ja guokte proseantta hárve teakstadieđuid gránnjáriikka gillii. Sámegiela joavkkuid vástádusain eai leat gávdnamis čielga erohusat.</p>
<p><em type="italic">Eará gielaide </em></p>
<p>Informánttat leat maid vástidan gažaldahkii, lávejitgo čállit teakstadieđuid eará gillii go dáro-, eaŋgals-, sáme- dahje suomagielat teakstadieđuid. Eará gielat váldet uhccán saji dán giellašiljus. Informánttain okta proseanta čállá dávjá ja njeallje proseantta hárve teakstadieđuid eará gillii. Sámegiela joavkkuid vástádusain eai leat áicamis čielga erohusat.</p>
<p><em type="italic">Seahkalasgillii </em></p>
<p>Lean ieš vásihan ahte olbmot dávjá seaguhit gielaid teakstadieđuin ja danne <em type="italic">seahkalasgiella </em>lea dán gažaldagas okta lassi vástidanmolssaeaktu. Informánttat galge merket, čálletgo teakstadieđuid <em type="italic"><span type="quote">“Go ealáska, de lea váttis dápmat”</span> </em>179 seahkalasgillii. Lei maid vejolaš merket maid gielaid sii sehkkehit teakstadieđuin. 50 informántta leat vástidan, ahte sii sehkkejit gielaid teakstadieđuin. Bealli informánttain gullet Sámegiela 1 ja 2 -jovkui ja bealli Sámegiela 3 ja 4 -jovkui. Sámegiela 3 ja 4 informánttat sehkkejit ovddimusat eaŋgalsgiela ja riikkagiela dahje sisafárrejeaddjiid giela ja riikkagiela. Sámegiela 1 ja 2 informánttat sehkkejit teakstadieđuin ovddimusat sámegiela ja riikkagiela, dahje sámegiela, riikkagiela ja eaŋgalsgiela. </p>
<p><em type="italic">Teakstadieđut kvalitatiiva jearahallamiin </em></p>
<p>Maiddái nuorrainformánttaid kvalitatiiva jearahallamiin boahtá ovdan, ahte sámegiella geavahuvvo uhcit go riikkagiella teakstadieđuid čállimis. Sámegiela 3 nuorrainformánttat eai čále goassege sámegillii.</p>
<p>Sámegiela 1 ja 2 informánttat eai čále goassege sámegillii dahje sii čállet veaháš sámegillii ja eanemusat riikkagillii. Sámegiela 1 informánta guhte čállá moaddeduhát teakstadieđu mánus, ii leat goassege čállán ovttage teakstadieđu sámegillii. Su čilgehus lea ahte eai leat sámegiela bustávat telefovnnas.</p>
<p><em type="italic">In leat vissa agibeaivvis čállán sámegillii, go eai leat sámegiel bustávat telefovnnas. </em>(Informánta </p>
<p>F)</p>
<p>Nuppit Sámegiela 1 ja 2 informánttat lohket iežaset vástidit sámegillii, jos ožžot dieđuid sámegillii, muhto datge ii dáhpáhuvvá dávjá. Nubbi informánta čállá muhtimin sámegillii, muhto eanaš vástádusat bohtet suomagillii. Informánta C čállá álo iežas áhččái sámegillii, muhto ii goassege earáide. Son čilge ahte ádjána menddo guhká čállit sámegillii, dannego telefovnnas ii leat sámegiela sátnegirji.</p>
<p><em type="italic">Na dat lea die nu ahte mun lean hárjánan ahte go lea sátnegirji dán telefovnnas, de dat ii </em><em type="italic">dovdda sámegiel sániid ja de ferten álo čállit olles sáni. </em>(Informánta C) </p>
<p>Sátnegirjji lassin son namuha guokte eará čuolmma teakstadieđuid čállimis sámegillii. Buot bustávat sámegiela alfabehtas eai leat telefovnnas ja jos geavaha daid bustávaid mat leat, de šaddá divrasabbon sáddet teakstadieđu. <em type="italic">... das eai leat buot sámegiela bustávatge. Ja muđuige dat háhtta á dat doalvu saji. Ja de sáhttá </em><em type="italic">doalvut álkit guokte teakstasáddaga saji vaikko čállá unnán. Boahtá divrrasin. Dieđusge sáhttá </em><em type="italic">geavahit dábálaš a, muhto mu mielas lea ropmi oaidnit. </em>(Informánta C) <em type="italic"><span type="quote">“Go ealáska, de lea váttis dápmat”</span> </em>180 <em type="bold">5.8 Doaladumit ja boahtteáigge jáhkku </em></p>
<p>Dán vuollekapihttalis guorahalan skuvlaguorahallama informánttaid doaladumiid gielaide ja jáhkuid boahtteáiggi giellageavaheami birra. Loahpas geavahan dieđuid maid lean háhkan nuorrainformánttaid kvalitatiiva jearahallamiin. Dain dutkkan man muddui sii vásihit givssideami ja bilkideami sámegiela ja sápmelašvuođa dihte. Doaladumit gielaid ja eará olmmošjoavkkuid ektui ja jáhkut boahtteáiggi giellageavaheames adnojuvvojit dehálažžan sihke vehádatgiela seailuma ja ealáskahttima dáfus (Hyltenstam et al. 1999; UNESCO 2003; gč. maiddái kapihttaliid 2.4.12. ja 6.9). Ehala (2009) ákkastallá ahte jáhkut ja doaladumit leat deháleamos fáktorat vehádatgielaid subjektiiva etnolingvisttalaš ceavzinnávccaid mihtideames, dannego daid vuođul olbmot mearridit vehádatgiela geavaheami (gč. maiddái kapihttala 2.4.13). <em type="bold">5.8.1 Doaladumit gielaide </em></p>
<p>Skuvlaguorahallamis lei oktan áigumuššan guorahallat maid informánttaid doaladumiid Deanuleagi golmma giela ja eaŋgalsgiela hárrái. Háliidin eandalit diehtit makkár gierdavašvuohta iešguđege sámegiela joavkkus lei iežaset gielaid ja earáid gielaid guovdu, dannego dat sáhttá váikkuhit sámegielat mánáid sámegiela geavaheapmái ja eará mánáid beroštupmái oahppat sámegiela. Metoda lea leamaš jearrat informánttain mo sin mielas dárogiella, eaŋgalsgiella, sámegiella ja suomagiella lea. Dasto lei gažadanskovvái čállojuvvon ávžžuhus bidjat ruossa čuoččuhussii, mii informánttaid mielas muitala buoremusat maid sii oaivvildit. Gažaldagas ledje njeallje oasi mat ovddastedje dárogiela, eaŋgalsgiela, sámegiela ja suomagiela. Juohke oasis lei vejolaš válljet čuoččuhusa, mii čájeha čielga positiiva doaladumi giela hárrái, veaháš positiiva doaladumi giela hárrái, veaháš negatiiva doaladumi dahje čielga negatiiva doaladumi giela hárrái. Jos sámegielat mánát ja nuorat vásihit negatiiva doaladumiid servodagas ovdamearkka dihte iežaset ahkásaččain, de dilli sáhttá váikkuhit sin sámegiela geavaheapmái. Negatiiva doaladumit sáhttet maid váikkuhit eará mánáid ja nuoraid beroštupmái oahppat sámegiela. Positiiva doaladumit sáhttet fas váikkuhit mánáid ja nuoraid moktii geavahit sámegiela ja oahpahallat dan.</p>
<p><em type="italic">Eaŋgalsgiella </em></p>
<p>Informánttain 190 leat vástidan makkár oaidnu sis lea eaŋgalsgiela hárrái. Dat mearkkaša ahte golbma informántta eai leat vástidan. Vástideaddjiin 45:s gullet Sámegiela 1 -jovkui, 49:s Sámegiela 2 -jovkui, 53:s Sámegiela 3 -jovkui ja 43:s Sámegiela 4 -jovkui. <em type="italic"><span type="quote">“Go ealáska, de lea váttis dápmat”</span> </em>181 </p>
<p>Sámegiela joavku</p>
<p>Liiko bures go olbmot hállet eaŋgalsgiela</p>
<p>Liiko go olbmot hállet eaŋgalsgiela</p>
<p>Ii liiko nu bures go olbmot hállet eaŋgalsgiela</p>
<p>Ii háliit gullat go olbmot hállet eaŋgalsgiela</p>
<p>Oktiibuot</p>
<p>Sámegiela 1 20 % 49 % 29 % 2 % 100 % 45</p>
<p>Sámegiela 2 22 % 49 % 24 % 4 % 99 % 49</p>
<p>Sámegiela 3 40 % 49 % 9 % 2 % 100 % 53</p>
<p>Sámegiela 4 26 % 44 % 26 % 5 % 101 % 43</p>
<p>Oktiibuot 27 % 48 % 22 % 3 % 100 % 190</p>
<p>Govus 5.49 Informánttaid eaŋgalsgiela doaladumit.</p>
<p>Govus 5.49 čájeha ahte eanaš informánttain leat positiiva doaladumit eaŋgalsgiela hárrái. 75 proseantta leat válljen dan guokte molssaeavttu mat čájehit positiiva doaladumi. 25 proseanttas leat fas negatiiva doaladumit eaŋgalsgiela hárrái. Eaŋgalsgiela doaladumiin leat veaháš erohusat sámegiela joavkkuid gaskkas. Sámegiela 3 -joavkkus leat eanet positiiva doaladumit eaŋgalsgillii go eará joavkkuin. Dan bohtosii ii leat mus čilgehus.</p>
<p><em type="italic">Gránnjáriikka giella </em></p>
<p>Informánttain 189 leat vástidan gažaldahkii, makkár oaidnu sis lea gránnjáriikka giela hárrái. Dat mearkkaša ahte njeallje informántta eai leat vástidan. Lean bidjan oktii ohcejohkalaš informánttaid vástádusa dárogiela birra ja deatnulaš informánttaid vástádusaid suomagiela birra.</p>
<p>Eanaš informánttain, 73 proseanttas, leat negatiiva doaladumit gránnjáriikka gillii. 38 proseantta eai liiko nu bures go olbmot hállet gránnjáriikka giela ja 35 proseantta eai háliit gullat go olbmot hállet gránnjáriikka giela. 27 proseanttas leat positiiva doaladumit. Go buohtastaddá eaŋgalsgielain, de oaidná ahte informánttain leat mealgat negatiiva doaladumit gránnjáriikka gillii go eaŋgalsgillii. 75 proseanttas leat positiiva doaladumit eaŋgalsgillii ja 27 proseanttas gránnjáriikka gillii. Dutkamušas ii boađe ovdan mas negatiiva doaladumit gránnjáriikka gillii bohtet. Sámegiela joavkkuid vástádusain eai leat čielga erohusat.</p>
<p><em type="italic">Riikkagiella </em></p>
<p>Informánttain 191 leat vástidan makkár oaidnu sis lea riikkagiela hárrái. Dat mearkkaša ahte guokte informántta eaba leat vástidan. Vástideaddjiin 45:s gullet Sámegiela 1 -jovkui, 49:s gullet Sámegiela 2 - <em type="italic"><span type="quote">“Go ealáska, de lea váttis dápmat”</span> </em>182 jovkui, 53:s Sámegiela 3 -jovkui ja 44:s Sámegiela 4 -jovkui. Lean dás bidjan oktii ohcejohkalaš informánttaid vástádusa suomagiela birra ja deatnulaš informánttaid vástádusaid dárogiela birra. </p>
<p>Sámegiela joavku</p>
<p>Liiko bures go olbmot hállet riikkagiela</p>
<p>Liiko go olbmot hállet riikkagiela</p>
<p>Ii liiko nu bures go olbmot hállet riikkagiela</p>
<p>Ii háliit gullat go olbmot hállet riikkagiela</p>
<p>Oktiibuot</p>
<p>Sámegiela 1 33 % 44 % 20 % 2 % 99 % 45</p>
<p>Sámegiela 2 63 % 37 % 0 % 0 % 100 % 49</p>
<p>Sámegiela 3 92 % 8 % 0 % 0 % 100 % 53</p>
<p>Sámegiela 4 93 % 7 % 0 % 0 % 100 % 44</p>
<p>Oktiibuot 71 % 24 % 5 % 1 % 101 % 191</p>
<p>Govus 5.50 Informánttaid riikkagiela doaladumit.</p>
<p>Govus 5.50 čájeha ahte 95 proseanttas leat positiiva doaladumit riikkagillii. 71 proseantta liikojit bures gullat ja 24 proseantta liikojit gullat olbmuid hállamin riikkagiela. Guđa proseanttas informánttain leat negatiiva doaladumi riikkagillii. Vihtta proseantta eai liiko nu bures gullat ja okta proseantta ii háliit gullat go olbmot hállet riikkagiela. Sámegiela joavkkuid gaskkas leat čielga erohusat. Sámegiela 1 ja 2 informánttain eai leat seamma positiiva doaladumit riikkagillii go Sámegiela 3 ja 4 informánttain, vaikko eanetlogus sisge leat positiiva doaladumit. Sámegiela 1 informánttain 22 proseanttas leat negatiiva doaladumit riikkagillii.</p>
<p><em type="italic">Sámegiella </em>190 informántta leat vástidan makkár oaidnu sis lea sámegiela hárrái. Dat mearkkaša ahte golbma informántta eai leat vástidan. Vástideaddjiin 45:s gullet Sámegiela 1 -jovkui, 49:s gullet Sámegiela 2 -jovkui, 53:s Sámegiela 3 -jovkui ja 43:s Sámegiela 4 -jovkui. </p>
<p>Sámegiela joavku</p>
<p>Liiko bures go olbmot sámástit</p>
<p>Liiko go olbmot sámástit</p>
<p>Ii liiko nu bures go olbmot sámástit</p>
<p>Ii háliit gullat go olbmot sámástit</p>
<p>Oktiibuot</p>
<p>Sámegiela 1 82 % 18 % 0 % 0 % 100 % 45</p>
<p>Sámegiela 2 57 % 35 % 8 % 0 % 100 % 49</p>
<p>Sámegiela 3 17 % 32 % 38 % 13 % 100 % 53</p>
<p>Sámegiela 4 7 % 14 % 35 % 44 % 100 % 43</p>
<p>Oktiibuot 41 % 25 % 21 % 14 % 101 % 190</p>
<p>Govus 5.51 Informánttaid sámegiela doaladumit. <em type="italic"><span type="quote">“Go ealáska, de lea váttis dápmat”</span> </em>183 </p>
<p>Govus 5.51 čájeha ahte eanaš informánttain, 66 proseanttas leat positiiva doaladumit sámegillii, ja 35 proseanttas informánttain lea negatiiva doaladupmi sámegillii. Sámegiela joavkkuid gaskkas leat čabučielga erohusat. Sámegiela 1 informánttain lea buohkain positiiva doaladupmi sámegillii. 82 proseantta liikojit bures gullat ja 18 proseantta liikojit go olbmot sámástit. Sámegiela 2 informánttain lea čielga eanetlogus positiiva doaladumit sámegillii. 57 proseantta liikojit bures ja 35 proseantta liikojit go olbmot sámástit. Gávcci proseantta eai liiko nu bures go olbmot sámástit.</p>
<p>Sámegiela 3 ja 4 informánttain lea mearkkašan veara negatiiva doaladumit sámegillii go eará informánttain. 49 proseantta Sámegiela 3 informánttain ja 21 proseantta Sámegiela 4 informánttain leat positiiva doaladumit sámegillii. Sámegiela 3 informánttain lea 51 proseanttas ja Sámegiela 4 informánttain leat 79 proseanttas negatiiva doaladumit sámegillii. Sámegiela 4 informánttain 35 proseantta eai liiko nu bures go olbmot sámástit ja 44 proseantta eai háliit gullat go olbmot sámástit. Go buohtastaddá gránnjáriikka giela doaladumiiguin, de oaidná ahte Sámegiela 4 informánttaid doaladumit sámegillii leat negatiivvabut go olles informántajoavkkus lea gránnjáriikkagillii. <em type="bold">5.8.2 Giellageavaheapmi boahtteáiggis </em></p>
<p>Anán miellagiddevažžan dutkat makkár jáhkut informánttain leat iežaset giellageavaheami birra boahtteáiggis. Jáhkut sáhttet váikkuhit dálá giellageavaheapmái ja sámegiela subjektiiva ceavzinnávccaide. Informánttat leat skuvlaguorahallamis vástidan gažaldahkii, man ollu sii jáhkket iežaset geavahit dáro-, eaŋgals-, sáme- ja suomagiela boahtteáiggis. Lea lunddolaš navdit ahte vástádusat speadjalastet informánttaid beroštumi oahppat guđege giela ja dainna čájehit doaladumiid gielaid ektui.</p>
<p><em type="italic">Eaŋgalsgiella </em></p>
<p>Informánttain 191 leat vástidan man ollu sii jáhkket iežaset geavahit eaŋgalsgiela boahtteáiggis. Dat mearkkaša ahte guokte informántta eaba leat vástidan. Vástideaddjiin 46:s gullet Sámegiela 1 -jovkui, 49:s Sámegiela 2 -jovkui, 53:s Sámegiela 3 -jovkui ja 43:s Sámegiela 4 -jovkui. <em type="italic"><span type="quote">“Go ealáska, de lea váttis dápmat”</span> </em>184 </p>
<p>Sámegiela joavku</p>
<p>Eanet go dál</p>
<p>Seamma ollu go dál Uhcit go dál</p>
<p>Oktiibuot</p>
<p>Sámegiela 1 70 % 20 % 11 % 101 % 46</p>
<p>Sámegiela 2 73 % 22 % 4 % 99 % 49</p>
<p>Sámegiela 3 70 % 26 % 4 % 100 % 53</p>
<p>Sámegiela 4 74 % 26 % 0 % 100 % 43</p>
<p>Oktiibuot 72 % 24 % 5 % 101 % 191</p>
<p>Govus 5.52 Informánttaid eaŋgalsgiela geavaheapmi boahtteáiggis sámegiela joavkkuid mielde.</p>
<p>Govus 5.52 čájeha ahte čielga eanetlohku informánttain, 72 proseantta, jáhkká iežaset geavahit boahtteáiggis eaŋgalsgiela eanet go dál. 24 proseantta jáhkket iežaset geavahit eaŋgalsgiela seamma ollu go dál ja vihtta proseantta jáhkket iežaset geavahit eaŋgalsgiela uhcit go dál. Sámegiela joavkkuid gaskkas leat uhccán erohusat. Dattetge lea tendeansa ahte eanet Sámegiela 1 informánttat go eará joavkkuid informánttat jáhkket iežaset geavahit eaŋgalsgiela boahtteáiggis uhcit go dál. Sámegiela 4 joavkku informánttain ii oktage jáhke iežas geavahit eaŋgalsgiela uhcit go dál.</p>
<p><em type="italic">Gránnjáriikka giella </em></p>
<p>Informánttain 182 leat vástidan man ollu sii jáhkket iežaset geavahit gránnjáriikka giela boahtteáiggis.</p>
<p>Dat mearkkaša ahte 11 informántta eai leat vástidan. Vástideaddjiin 43:s gullet Sámegiela 1 -jovkui, 49:s</p>
<p>Sámegiela 2 -jovkui, 48:s Sámegiela 3 -jovkui ja 42:s Sámegiela 4 -jovkui.</p>
<p>Sámegiela joavku</p>
<p>Eanet go dál</p>
<p>Seamma ollu go dál</p>
<p>Uhcit go dál</p>
<p>Oktiibuot</p>
<p>Sámegiela 1 23 % 28 % 49 % 100 % 43</p>
<p>Sámegiela 2 24 % 47 % 29 % 100 % 49</p>
<p>Sámegiela 3 15 % 40 % 46 % 101 % 48</p>
<p>Sámegiela 4 19 % 21 % 60 % 100 % 42</p>
<p>Oktiibuot 23 % 28 % 49 % 100 % 182</p>
<p>Govus 5.53 Informánttaid gránnjáriikkagiela geavaheapmi boahtteáiggis sámegiela joavkkuid mielde.</p>
<p>Govus 5.53 čájeha ahte 23 proseantta informánttain jáhkket iežaset geavahit boahtteáiggis gránnjáriikka giela eanet go dál. 28 proseantta jáhkket iežaset geavahit gránnjáriikka giela seamma ollu go dál ja 49 proseantta jáhkket iežaset geavahit gránnjáriikka giela uhcit go dál. Sámegiela joavkkuid gaskkas leat uhca erohusat. Eanebut Sámegiela 1 ja 2 informánttain eará informánttaid ektui jáhkket iežaset geavahit gránnjáriikka giela eanet go dál. Sámegiela 4 informánttain stuorát oassi go eará joavkkuin, 60 <em type="italic"><span type="quote">“Go ealáska, de lea váttis dápmat”</span> </em>185 proseantta, jáhkket iežaset geavahit gránnjáriikka giela uhcit go dál. Eanaš informánttat máhttet uhccán gránnjáriikka giela ja sii geavahit dan hárve jos oppa álggage. Danne sáhttá árvalit ahte informánttain ii leat áigumuš oahppat gránnjáriikka giela buorebut go vástidit, ahte áigot geavahit gránnjáriikka giela seamma ollu go dál ja uhcit go dál. </p>
<p><em type="italic">Gielddaidgaskasaš erohus </em></p>
<p>Ohcejoga ja Deanu informánttaid gaskkas lea erohus dán gažaldahkii vástideames. Ohcejoga informánttain jáhkket 35 proseantta ahte sii geavahit dárogiela eanet boahtteáiggis go dál, 31 proseantta seamma ollu ja 33 proseantta uhcit go dál. Deanu informánttain jáhkket 14 proseantta iežaset geavahit suomagiela boahtteáiggis eanet go dál, 36 proseantta seamma ollu ja 50 proseantta uhcit go dál. Dán erohusa sivvan sáhttá leat, ahte dárogielas lea buoret árvu báikkálaš lingvisttalaš márkanis Ohcejogas go suomagielas Deanus. Dárogiela máhttu adnojuvvo dávjá ánsun dahje vaikko vel bággun Ohcejoga gávpeealáhusas. Vejolašvuohta fidnet barggu Norgga beale bargomárkanis maid buorrána, jos máhttá dárogiela. Seammalágan árvu ii leat suomagielas Deanus. (Gč. maiddái kapihttala 4.4.9.)</p>
<p>Riikkagiella</p>
<p>Informánttain 182 leat vástidan man ollu sii jáhkket iežaset geavahit riikkagiela boahtteáiggis. Dat mearkkaša ahte 11 informántta eai leat vástidan. Vástideaddjiin 46:s gullet Sámegiela 1 -jovkui, 49:s gullet Sámegiela 2 -jovkui, 43:s Sámegiela 3 -jovkui ja 44:s Sámegiela 4 -jovkui.</p>
<p>Sámegiela joavku</p>
<p>Eanet go dál</p>
<p>Seamma ollu go dál</p>
<p>Uhcit go dál</p>
<p>Oktiibuot</p>
<p>Sámegiela 1 28 % 65 % 7 % 100 % 46</p>
<p>Sámegiela 2 29 % 69 % 2 % 100 % 49</p>
<p>Sámegiela 3 37 % 63 % 0 % 100 % 43</p>
<p>Sámegiela 4 41 % 59 % 0 % 100 % 44</p>
<p>Oktiibuot 34 % 64 % 2 % 99 % 182</p>
<p>Govus 5.54 Informánttaid riikkagiela geavaheapmi boahtteáiggis sámegiela joavkkuid mielde.</p>
<p>Govus 5.54 čájeha ahte 34 proseantta informánttain jáhkket iežaset geavahit riikkagiela eanet boahtteáiggis go dál. 64 proseantta jáhkket iežaset geavahit riikkagiela seamma ollu ja guokte <em type="italic"><span type="quote">“Go ealáska, de lea váttis dápmat”</span> </em>186 proseantta jáhkket iežaset geavahit riikkagiela uhcit go dál. Sámegiela joavkkuid gaskkas leat uhca erohusat. Tendeansa lea ahte uhcit Sámegiela 1 ja 2 informánttain jáhkket iežaset geavahit riikkagiela eanet go dál go eará joavkkut. Seammás čieža proseantta Sámegiela 1 ja guokte proseantta Sámegiela 2 informánttain jáhkket, ahte sii geavahit riikkagiela uhcit go dál. </p>
<p><em type="italic">Sámegiella </em></p>
<p>Informánttain 185 leat vástidan man ollu sii jáhket iežaset geavahit sámegiela boahtteáiggis. Dat mearkkaša ahte gávcci informántta eai leat vástidan. Vástideaddjiin 46:s gullet Sámegiela 1 -jovkui, 49:s gullet Sámegiela 2 -jovkui, 51:s Sámegiela 3 -jovkui ja 39:s Sámegiela 4 -jovkui.</p>
<p>Sámegiela joavku</p>
<p>Eanet go dál</p>
<p>Seamma ollu go dál</p>
<p>Uhcit go dál</p>
<p>Oktiibuot</p>
<p>Sámegiela 1 57 % 39 % 4 % 100 % 46</p>
<p>Sámegiela 2 53 % 37 % 10 % 100 % 49</p>
<p>Sámegiela 3 29 % 27 % 43 % 99 % 51</p>
<p>Sámegiela 4 3 % 28 % 69 % 100 % 39</p>
<p>Oktiibuot 37 % 33 % 30 % 100 % 185</p>
<p>Govus 5.55 Informánttaid sámegiela geavaheapmi boahtteáiggis sámegiela joavkkuid mielde.</p>
<p>Govvosis 5.55 boahtá ovdan ahte leat stuorra erohusat sámegiela joavkkuid vástádusain. Sámegiela 4 joavkkus 97 proseantta jáhkket iežaset hállat sámegiela seamma ollu dahje uhcit go dál. Dan ii sáhte dulkot earaláhkai go ahte informánttain ii leat áigumuš oahppat sámegiela. Sámegiela 3 joavkkus 29 proseantta jáhkket iežaset hállat eanet sámegiela go dál, ja dan ferte atnit buorrin sámegiela ealáskahttima dáfus. 70 proseantta Sámegiela 3 informánttain jáhkket iežaset hállat sámegiela seamma ollu dahje uhcit go dál. Dan sáhttá dulkot nu ahte eai ane vejolažžan dahje sii eai beroš oahppat sámegiela buorebut. Dan ii sáhte atnit buorrin sámegiela ealáskahttima ja sámegiela ceavzinnávccaid dáfus.</p>
<p>Sámegiela 1 ja 2 informánttain lea ovddimusat positiiva jáhkku sámegiela geavaheami birra boahtteáiggis. Badjel 90 proseantta jáhkket iežaset geavahit sámegiela seamma ollu dahje eanet go dál.</p>
<p>Badjel bealli jáhkket iežaset geavahit sámegiela boahtteáiggis eanet go dál. Dat sáhttá mearkkašit ahte sii jáhkket vejolašvuođaid geavahit sámegiela servodagas lassánit. Sáhttá maid mearkkašit ahte sii eai dovdda iežaset beassat geavahit sámegiela nu ollu go háliidivčče dahje ahte dáhtul eai vállje geavahit <em type="italic"><span type="quote">“Go ealáska, de lea váttis dápmat”</span> </em>187 sámegiela nu ollu go sáhtášedje. Veaháš negatiivan sáhttá atnit dan, ahte muhtumat Sámegiela 1 ja 2 informánttain (njeallje ja logi proseantta) jáhkket iežaset geavahit sámegiela uhcit boahtteáiggis go dál. </p>
<p>Dattetge galgá leat várrugas dakkár dulkomiin. Mun jearahallen kvalitatiiva jearahallamis ovtta</p>
<p>Sámegiela 1 informántta guhte lea merken iežas geavahit sámegiela boahtteáiggis uhcit go dál. Son čilge jearahallamis, ahte dán rádjai lea measta álo sámástan. Boahtteáiggis son áigu vázzit joatkkaskuvlla mas riikkagiella lea oahpahusgiellan ja ohcat barggu báikkiin gos eai leat ollu sámegiela hállit. Danne ii jáhke iežas šaddat hállat nu ollu sámegiela boahtteáiggis go dál. Muhto son lasihii ahte áigu ain hállat sámegiela buohkaiguin geat máhttet dan. Go munnos šattai sáhka das, hálletgo olbmot sámegiela čuohte jagi geažes, de dajai ahte son goit áigu hállat sámegiela iežas mánáiguin ja jos sii vel hállet iežaset mánáiguin, de olbmot hállet sámegiela čuohte jagi geažes. <em type="bold">5.8.3 Bilkideapmi </em></p>
<p>Eará olbmuid doaladumit sámegiela hárrái sáhttet boahtit ovdan maid bilkidemiin ja givssidemiin. Mun jerren buot nuorrainformánttain kvalitatiiva jearahallamiin dákkár vásáhusaid birra. Eanaš informánttat eai leat vásihan bilkideami sámegiela dahje sápmelašvuođa dihte. Váhnenjearahallamiin guđát kapihttalis boahtá ovdan, ahte ollu váhnemat leat vásihan dan. Dát erohus čujuhivččii dasa, ahte váldoálbmogiid doaladumit sámegiela ja sápmelaččaid hárrái leat buorránan. Dattetge golbma</p>
<p>Sámegiela 1 ja 2 informántta namuhit, ahte sii leat vásihan bilkideami sámegiela geavaheami dihte.</p>
<p>Informánta Á lea dávjá vásihan, ahte eará nuorat dáhttot sin heaitit sámásteames. Son muitala ovdamearkka earáid huikimis: <em type="italic"><span type="quote">“Hearrái, ale hála sámegiela. Dat lea nu ropmi. In ádde, heaitte dal eret.”</span> </em>(Informánta Á.) Son ii loga iežaset beroštan das, sii leat dušše moddjen ja ain sámástan. Informánta C lea vásihan sihke bilkideami máddin ja neahttagivssideami. Ii songe loga iežas beroštit nu sakka dákkár bilkideames. </p>
<p><em type="italic">Muhto gos nu máddin dahje interneahtas gii nu sáhttá boahtit dadjat juoidá dahje boagustit go </em><em type="italic">oaidná gávtti, muhto gal eanaš oassi dadjet ahte lea čáppa bivttas (...) daiguin ii leat mihkkege </em><em type="italic">bargan láhkai go bilkidit earáid ja jos dain lea dan mielas ahte dat lea mii nu fuones hommá ahte </em><em type="italic">lean sápmelaš, de lea sin problema mu mielas. </em>(Informánta C) </p>
<p>Maiddái informánta G lea vásihan ahte eará mánát dáhttot sin heaitit sámásteames. Son ii gohčot dan bilkideapmin, dannego eai leat eará go gohččon heaitit sámásteames. <em type="italic"><span type="quote">“Go ealáska, de lea váttis dápmat”</span> </em>188 </p>
<p><em type="italic">Jos mii hállat guđet guimmiid gaskkas go leat eará mánáiguin, dáru mánáiguin. Muhto dalle lea </em><em type="italic">leamaš nu ahte eai ádden maid mii lohkat ja moddjejit ahte mii fertet heaitit. Muhto ii leat </em><em type="italic">goassege ahte negatiivalaččat ahte dii fertebehtet heaitit. Dan in leat goassege vásihan. </em>(Informánta G) </p>
<p>Informánta orru dávjá muhtin stuorát čoahkkebáikkis, gos váhneninformánttat muitalit iežaset vásihan ollu rasismma. Danne jearan sus, leago erohus dan báikkis ja ruovttuguovllus. Informánta dovddasta ahte doppe songe vásiha eanet negatiiva doaladumiid go dutkanguovllus.</p>
<p><em type="italic">Doppe leat dieđusge veahá guđelágan reakšuvnnat. Muhtumat eai liiko dasa, ja muhtimat </em><em type="italic">respekterejit dan ja muhtimat liikojit dasa hui bures ja háliidit oahppat sámegiela. Muhto dat lea </em><em type="italic">hui guđetlágan. </em>(Informánta G) </p>
<p>Logi nuorrainformántta eai leat vásihan bilkideami sámegiela geavaheami dahje sápmelašvuođa dihte.</p>
<p>Dan ferte atnit buorrin. Muhto dat golmmas geat leat vásihan eará nuoraid bilkideami, leat maid informánttat geat geavahit sámegiela olu. Dás lea seamma boađus go váhnenjearahallamiin. Aktiiva sámegiela hállit leat vásihan eanet bilkideami ja fuonášeami go earát (gč. maiddái kapihttala 6.9).</p>
<p>Nuppiid olbmuid bilkideapmi sáhttá váikkuhit sámegielagiid sámegiela geavaheapmái ja dakko bokte sámegielat etnolingvisttalaš ceavzinnávccaide. Sámegiela ealáskahttima dáfus dákkár vásáhusat eai leat diehttelasat buorit. Vaikko orru leamen nu ahte dilli lea buorránan, de ii leat sápmelaččaid ja sámegiela fuonášeapmi vel nohkan. <em type="bold">5.9 Konklušuvdna </em></p>
<p>Sámegiela máhttu molsašuddá ollu skuvlaguorahallama informánttaid gaskkas. 24 proseanttas informánttain lea sámegiela domineren dahje dássedis guovttegielatvuohta. 25 proseanttas lea riikkagiela domineren guovttegielatvuohta, 28 proseanttas lea veaháš sámegiela máhttu ja 23 proseantta eai máhte sámegiela. Mun lean dutkan informánttaid bearrašiid gielalaš historjjá ja čájehan, ahte giellamolsun lea dáhpáhuvvan ja dáhpáhuvvá dutkanguovllus, seammás go sihke giellamolsun jorgalahtto ja sámegiella sirdašuvvá mánáide boatkankeahttá buolvvaid gaskkas.</p>
<p>Informánttaid giellamáhtus ja mánáidgárddi gielas, skuvlla oahpahusgielas ja ovddeš ássanbáikkis lea čielga oktavuohta, jos eai leat ássan olles eallima dutkanguovllus. Lea maid čielga oktavuohta sámegiela <em type="italic"><span type="quote">“Go ealáska, de lea váttis dápmat”</span> </em>189 máhtus ja sápmelaš etnihkalaš etnisitehta nanusvuođas. Mun lean guorahallan informánttaid giellageavaheami iešguđetlágan njálmmálaš giellašiljuin ja čájehan, ahte bearaš oktan áhku guoktáin lea guovddáš fáktor mánáid giellaoččodeames dutkanguovllus. Mánná hárve šaddá sámegielagin, jos sus ii leat unnimustá nubbi sámegielat váhnen. Go mánná oahppá ruovttus sámástit, de leat áhku guovttos, oarbinat, fuolkkit, skihpárat, oahpaheaddjit ja eará oahpesolbmot dehálaš bealit su gielalaš fierpmádagas. </p>
<p>Fuolastahtti boađus lea gielddaidgaskasaš erohus informánttaid sámegiela máhtus ja sámegiela geavaheames njálmmálaš giellašiljuin. Deanu informánttat leat dávjjit Sámegiela 1 dásis go Ohcejoga informánttat, ja Sámegiela 1 ja 2 informánttat Deanus sámástit eanet eanaš giellašiljuin go Sámegiela 1 ja 2 informánttat Ohcejogas. Eandalit Ohcejoga informánttat sámástit uhccán iežaset ahkásaččaiguin: oarbiniiguin, skihpáriiguin skuvllas ja skihpáriiguin skuvlla olggobealde.</p>
<p>Informánttaid mediagiela válljemat čájehit moadde tendeanssa. Eaŋgalsgiella ja riikkagiella leat váldogielat eanaš mediain. Gránnjáriikka gielas, sámegielas ja eará gielain lea uhccán sadji dáin giellašiljuin. Dát govva lea čielgasabbo dihtorspealuin, TV-prográmmain ja filmmain. Veadjá leat nu ahte nuorat eai dovdda buot sámegielat vejolašvuođaid dáin giellašiljuin ja atnet dili heajubun go duohtavuođas lea. Dat čájehivččii ahte sámegielas leat heajos subjektiiva etnolingvisttalaš ceavzinnávccat. Sámegielat musihkkateavsttat leat fas giellašillju mas lea veaháš nuppelágan govva.</p>
<p>Eaŋgalsgiella vuoitá das maid, muhto musihkka lea eanemus geavahuvvon sámegielat media buot sámegiela joavkkuin, ja Sámegiela 1 ja 2 informánttat guldalit sullii seamma ollu sámegielat musihka go riikkagielat musihka.</p>
<p>Nubbi tendeansa boahtá erenoamáš bures oidnosii rádio- ja TV-vástádusain. Mađe buoret sámegiela máhttu lea, dađe eanet gehččet sámegielat TV-prográmmaid ja dađe eanet guldalit sámegielat rádioprográmmaid. Kvalitatiiva jearahallamiin boahtá ovdan, ahte nuorat eai leat aktiiva rádioguldaleaddjit, muhto sii ohppet váhnemiin guldalit sámegielat rádiosáddagiid. Deháleamos sámegielat media ii oro leamen dat maid nuorat ieža válljejit.</p>
<p>Goalmmát tendeansa lea ahte informánttat geavahit sámegiela uhccán ođđaáigáseamos mediain: interneahtas ja giehtatelefovnna teakstadieđuin. Kvalitatiiva jearahallamiin boahtá ovdan, ahte eai čále teakstadieđuid sámegillii vuosttamužžan teknihkalaš váttisvuođaid geažil. Interneahtas eai gávnna miellagiddevaš sámegielat siidduid. UNESCO (2003: 11; gč. maiddái kapihttala 2.4.8) váruha ahte ođđa mediat ja interneahtta dušše lasihit fámolaš gielaid fámu ja geavaheami. Vehádatgielaid geavaheapmi <em type="italic"><span type="quote">“Go ealáska, de lea váttis dápmat”</span> </em>190 geahppána ja dat vuoittahallet gilvvus. Dát dutkamuš duođašta ahte juste dákkár dilli lea muhtin ođđa mediašlájaid geavaheames. </p>
<p>Eanaš informánttain leat positiiva doaladumit riikkagillii ja eaŋgalsgillii beroškeahttá das guđe sámegiela jovkui gullet. Informánttain leat maid ovddimusat negatiiva doaladumit gránnjáriikka gillii. Sámegiela doaladumiin leat stuorra erohusat mat čatnasit informántta sámegiela máhttui. Sis geat eai máhte sámegiela, leat garraseamos doaladumit sámegillii. Sámegiela 1 ja 2 informánttain lea dás čielga erohus.</p>
<p>Sámegiela 1 informánttat liikojit mealgat buorebut gullat sámegiela go riikkagiela. Sámegiela 2 informánttat liikojit sullii seamma bures guktuid gielaide. Lea vejolaš ahte dát doaladumit mearridit dáid informánttaid giellageavaheami ja dagahit, ahte Sámegiela 1 informánttat hállet eambbo sámegiela go</p>
<p>Sámegiela 2 informánttat.</p>
<p>Bures badjel bealli Sámegiela 1 ja 2 informánttain jáhkket iežaset lasihit sámegiela geavaheami boahtteáiggis. Dušše uhca oasáš jáhkket iežaset hállat uhcit sámegiela go dál. Sámegiela 1 ja 2 informánttat čájehit dáinna ahte sámegiela subjektiiva lingvisttalaš ceavzinnávccat leat buorit.</p>
<p>Sámegiela 3 ja 4 informánttain stuorra eanetlohku ii jáhke iežaset geavahit sámegiela boahtteáiggis eambbo go dál. Go informánttat geat eai máhte eaige geavat sámegiela, dadjet ahte áigot geavahit sámegiela uhcit boahtteáiggis go dál, de dan sáhttá dulkot negatiiva doaladupmin sámegiela hárrái.</p>
<p>Liikka ferte atnit buorrin go 29 proseantta Sámegiela 3 informánttain áigot lasihit sámegiela geavaheami boahtteáiggis. Sámegiela ealáskahttima dáfus ii leat dattetge buorre go čielga eanetlohku dain geat dárbbašit ealáskahttima, ii háliit dahje ii jáhke iežaset nagadit oahppat sámegiela buorebut.</p>
<p>Sámegiela ceavzinnávccaide ja ealáskahttimii ii leat buorre go nuorrainformánttat leat vásihan bilkideami ja givssideami sámegiela geavaheami dihte, vaikko leat dušše golmmas 13 informánttas geat leat dakkáriid vásihan. Sii dattetge šiitet dan leat váikkuhan sin sámegiela geavaheapmái. Sii čájehit dás seamma oainnu go váhnemat geat leat vásihan bilkideami. Sii eai leat diktán dan váikkuhit sin giellageavaheapmái. Dat čájeha nana etnolingvisttalaš ceavzinnávccaid ja dat lea dieđusge sámegiela seailuma dáfus buorre. <em type="italic"><span type="quote">“Go ealáska, de lea váttis dápmat”</span> </em>191 <em type="bold">6 Váhnemat muitalit </em></p>
<p>Ruoktu ja váhnemat adnojuvvojit deháleamos giellašilljun vehádatgiela seailluheames ja ealáskahttimis.</p>
<p>Jos vehádatgiella galgá seailut, de lea dehálaš ahte dat geavahuvvo ruovttuin ja ahte vehádatgiela hállit sirdet giela mánáidasaset. (Fishman 1991; UNESCO 2003; Hyltenstam et al. 1991; 1999; Jansson 2005.)</p>
<p>Mun buvttán dán kapihttalis ovdan 12 bearraša kvalitatiiva jearahallamiid dieđuid. Dás duohko gohčodan bearrašiid váhnemiid váhneninformántan ja jearahallon mánáid nuorrainformántan. Eanaš váhneninformánttat leat riegádan 1960-logus. Dasa lassin moattis leat riegádan ovdal 1960-logu ja moattis 1960-logu maŋŋá. Sii ledje mánát ja nuorat go paradigmamolsun dáhpáhuvai Norgga ja Suoma sámepolitihkas. Nuorrainformánttat leat fas riegádan 1990-logus paradigmamolsuma maŋŋá. Buot bearrašat ásse ovttas dalle go nuorrainformánttat riegádedje. Dál vihtta bearraša eai ása šat ovttas.</p>
<p>Mun lean jearahallan váhnema gean luhtte nuorrainformánta orru ja guktuid váhnemiid, jos nuorrainformánttas lea jeavddalaš oktavuohta guktuid váhnemiiguin. Ovcci bearrasis lean jearahallan guktuid váhnemiid, golmma bearrašis nuppi váhnema. Sullii golbma njealjátoasi váhneninformánttain bargá almmolaš ja priváhta bálvalusealáhusain ja njealjátoassi vuođđoealáhusain - eanadoalus ja boazodoalus. Bearrašat ásset miehtá dutkanguovllu: gielddaid guovddážiin Deanušalddis ja</p>
<p>Ohcejohnjálmmis ja eará čoahkkebáikkiin ja uhca gilážiin. Jearahallamat leat eallingeardejearahallamat mat leat čatnasan gielaide. (Gč. maiddái kapihttala 3.4.3.) Vuollekapihttalis 6.8 geavahan maid dieđuid viđa Sámegiela 3 nuorrainformántta kvalitatiiva jearahallamiin, go guorahalan dáid bearrašiid vásáhusaid mánáidgárddi ja skuvlla sámegiela oahpahusas nubbigiellan. <em type="bold">6.1 Váhnemiid sámegiela máhttu </em></p>
<p>Giellamolsuma váikkuhus váhneninformánttaid mánnávuođas boahtá čielgasit ovdan go buohtastaddá váhnemiid giellamáhtu ja etnisitehta. 21 váhneninformánttas leat 16 dahje 17 sápmelačča, muhto dušše čiežas hállet sámegiela seamma bures dahje buorebut go nuppi giela. Golbma sápmelaš váhnema hállet sámegiela viehka bures, muhto nuppi giela buorebut go sámegiela, ja vihtta dahje guhtta sápmelaš váhnema máhttet dušše veaháš sámegiela dahje eai álggage. Okta guovddáš gažaldat vehádatgiela ceavzinnávccaid árvvoštallamis lea, leatgo dálá mánáin váhnemat geat máhttet giela ja sáhttet sirdit giela mánáide. Danne lean kategoriseren váhneninformánttaid sin sámegiela máhtu mielde. Das boahtá ovdan ahte maiddái eará váhnemat leat oahppan sámástit dahje goit áddejit veaháš sámegielas. <em type="italic"><span type="quote">“Go ealáska, de lea váttis dápmat”</span> </em>192 </p>
<p><em type="italic">Sámegiela 1 váhnemat </em></p>
<p>Čieža váhneninformántta geat atnet iežaset máhttit sámegiela seamma bures dahje buorebut go eará giela, gullet Sámegiela 1 -jovkui. Sii leat buohkat sápmelaččat ja bajásšaddan ruovttuin gos guktot váhnemat/fuolaheaddjit ledje sámegielat sápmelaččat ja hálle sámegiela mánáideaskkaguin. Guđas dáin váhneninformánttain leat albmát ja okta lea nissonolmmoš.</p>
<p><em type="italic">Sámegiela 2 váhnemat </em></p>
<p>Njeallje váhneninformántta geat máhttet sámástit, muhto máhttet eará giela buorebut go sámegiela, gullet Sámegiela 2 -jovkui. Dán joavkkus leat guokte albmá ja guokte nissonolbmo. Golmmas leat sápmelaččat ja bajásšaddan dutkanguovllus. Njealját ii leat sápmelaš ja lea bajásšaddan máddin. Dán njealljásis leat golmmas hállagoahtán sámegiela nuorra ollesolmmožin. Njealját informánta lea oahppan sámegiela ruovttus sámegielat váhnemiin ja mánnán hállan sámegiela, muhto son heittii sámásteames ovdalgo álggii skuvlii. Son lea hállagoahtán sámegiela ođđasis ollesolmmožin. Guokte eará informántta dán joavkkus leat maid sápmelaččat ja guktuin lea nubbi váhnen sámegielat ja nubbi riikkagielat.</p>
<p>Informántta guovttos gulaiga dávjá sámegiela mánnán sihke ruovttus ja lagasguovllus. Njealját informánta guhte ii leat sápmelaš, lea oahppan sámegiela dálá ruovttubirrasis.</p>
<p><em type="italic">Sámegiela 3 váhnemat </em></p>
<p>Čieža váhneninformántta gullet Sámegiela 3 -jovkui. Sii lohket iežaset máhttit veaháš sámegiela, ovdamearkka dihte áddejit sámegiela, muhto sámástit uhccán. Sis viđas leat nissonolbmot ja guovttis albmát, ja sis viđas leat sápmelaččat. Okta ii loga iežas sápmelažžan ja okta ii vástit čielgasit gažaldahkii.</p>
<p>Sis guđas leat bajásšaddan eará gielddain sámegiela hálddašanguovllu ja sápmelaš ruovttuguovllu olggobealde. Okta sis lea bajásšaddan dutkanguovllus. Son máhtii sámástit mánnán, muhto heittii ollásit go álggii skuvlii. Son lohká dattetge iežas áddet muhtin muddui dábálaš ságastallama sámegillii.</p>
<p><em type="italic">Sámegiela 4 váhnemat </em></p>
<p>Golbma váhneninformántta, buohkat eatnit, gullet Sámegiela 4 -jovkui. Sii eai loga iežaset máhttit sámegiela álggage. Guovttis eaba leat sápmelaččat ja leaba bajásšaddan máddin. Soai eaba leat geahččalan oahppat sámegiela. Goalmmát informánta lea sápmelaš ja bajásšaddan máddin. Son lea geahččalan oahppat sámegiela, muhto lea vuollánan. <em type="italic"><span type="quote">“Go ealáska, de lea váttis dápmat”</span> </em>193 <em type="bold">6.2 Váhnemiid sámegiela oččodeapmi </em><em type="bold">6.2.1 Sámegiella ruovttus eatnigiellan </em></p>
<p>Čieža váhneninformántta (Áhčči A, Áhčči B, Áhčči C, Áhčči Č, Áhčči D, Eadni Đ, Áhčči G ja Áhčči H) leat oahppan sámegiela mánnávuođa ruovttus juogo váhnemiin dahje eará fuolaheaddjiin ja dát olbmot lea leamaš sin vuosttaš <em type="italic">lingvisttalaš oktavuođaid individuála fierpmádat. </em><em type="italic">Dát fierpmádat </em>lea guovddáš biras gos olmmoš oččoda gielalaš máhtu ja maiddái doaladumiid giela hárrái. Dát psykologalaš fáktorat váikkuhišgohtet olbmo gielalaš láhttemiidda mat vuorolaga váikkuhišgohtet olbmo <em type="italic">lingvisttalaš </em><em type="italic">oktavuođaid individuála fierpmádahkii </em>. (Landry et al. 1996: 447; gč. maiddái kapihttala 2.4.11.) </p>
<p>Váhneninformánttat, earret Áhčči H, muitalit ahte mánnávuođa ruoktu lei sámegiela bastiuvdna, gos álo hálle sámegiela váhnemiiguin, oarbiniiguin, áhkuiguin ja ádjáiguin ja eará fulkkiiguin. Maiddái lagasguovlu lei ollásit sámegielat.</p>
<p><em type="italic">Dat (ruoktu) leamašan gal nu sámegielat biras. Eai leat muittut suomagielat fulkkiin dien agis – </em><em type="italic">dušše sámegielat fulkkiin. </em>(Áhčči B) </p>
<p>Seammaláhkai muittašii áhčči Č mánnávuođa ruovttu ja bajásšaddanbirrasa.</p>
<p><em type="italic">Mis lei beare sámegiella, eadni, áhčči, áhkku. Buohkat hálle sámegiela. Stoahkangiella lei </em><em type="italic">sámegiella, eat mii oppa máhttán dárogiela ovdalgo skuvlii álggiimet. Veahá muhto dat ii lean </em><em type="italic">vel ii mihkkege. </em>(Áhčči Č) </p>
<p>Áhčči H ruoktu ii bisson sámegiela bastiuvdnan, vaikko váhnemat hálaiga sámegiela mánáide ruovttus.</p>
<p>Mánát dárustišgohte gaskaneaset ja álge maid árrat vástidit dárogillii váhnemiidda. Áhčči H árvala sivvan leat dan, ahte sin ruovttuguovllus ledje ollu ovttagielat dárogiela hállit.</p>
<p><em type="italic">Det var sånn at foreldrene våre snakket samisk til oss, men vi svarte på norsk. Det var vel på </em><em type="italic">grunn av at det var veldig mye norsktalende her i denne delen av Tana </em>. (Áhčči H) </p>
<p>Son mieđiha dattetge iežas muhtimin sámástan váhnemiiddisguin. Muhto sii duhkoraddagohte dárogielat gránnjámánáiguin dalle juo go beahkigohte ja son árvala ahte sii ledje dalle juo oččodišgoahtán dárogiela. <em type="italic"><span type="quote">“Go ealáska, de lea váttis dápmat”</span> </em>194 <em type="bold">6.2.2 Sámegiella bálddalas giellan ruovttus </em></p>
<p>Golbma váhnema (Áhčči Á, Eadni Č ja Áhčči E) leat bajásšaddan dutkanguovllus ja leat ruovttus ja lagasbirrasis oahppan sámegiela, vaikko sámegiella ii lean mánnán váldogiellan. Sis buohkain lea nubbi váhnen sámegielalaš, guhte ii hállan sámegiela sidjiide mánnán. Informánttat eai leat oččodan sámegiela seamma vuogi mielde eaige geavahan sámegiela seammaláhkai eallima iešguđege áigodagas. Eatni Č áhčči hálai dárogiela iežas mánáide, muhto son sámástii álo eará sámegielat olbmuiguin, nu ahte Eadni Č gulai sámegiela dávjá iežas mánnávuođa ruovttus. Son deattuha ahte dárogiella lea su eatnigiella, ja dat lea dat maid son gulai eanemusat bearrašis. Son oahpahalai sámegiela skuvllas nubbigiellan. Seamma skuvllas ledje sámegielat mánát maid, ja Eadni Č gulai daid sámásteamen gaskaneaset juohke beaivve.</p>
<p>Son árvvoštallá iežas logi- dahje oktanuppelohjahkásažžan áddegoahtán dábálaš ságastallama sámegillii.</p>
<p>Son atná deháleamos sámegiela oahpahussan dan njálmmálaš giela, maid son gulai iežas lagasbirrasis mánnán ja nuorran. Son lasiha dattetge, ahte lohkat ja čállit son lea dieđusge oahppan skuvllas. Easkka nuorran ja nuorra ollesolmmožin son sámástišgođii ođđa olbmuiguin geassebarggus, go gárttai bargat boares olbmuid luhtte ruovttuveahkkin. Son vásihii ahte lei álkit sámástit boares olbmuiguin ja mánáiguin, muhto váddásut sámástit iežas ahkásaččaiguin ja váddáseamos daiguin geaiguin son lei bajásšattadettiinis dárustan. Dat lea dálge áibbas veadjemeahttun sutnje.</p>
<p>Maiddái áhčči Á oahpai olu sámegiela ruovttus, vaikko sámegielat eadni ii sámástan sutnje. Sámegiela son oahpai go fuolkkit ja gránnját sámástedje su gullut.</p>
<p><em type="italic">Lei dieđusge nu ahte mii gulaimet sámegiela, eadni hálai, áhkku hálai ja earátge min </em><em type="italic">ruovttuguovllus dat fitne min luhtte. Muhto ruovttugiella lei suomagiella ja dat dieđusge go </em><em type="italic">maŋŋá smiehttá lei suddu. </em>(Áhčči Á) </p>
<p>Dattetge hálle muhtin olbmot, earret eará su áhkku, sámegiela sutnje, muhto son lávii vástidit suomagillii dannego ii duostan dadjat maidege sámegillii. Nuorra ollesolmmožin son fárrii eará sámegielat báikái ja dalle sámástišgođii ođđa olbmuiguin.</p>
<p>Áhčči E muitalus spiehkasta nuppiid muitalusain dannego son máhtii mánnán sámástit, muhto dál ii máhte šat. Son oahpai sámegiela go ásai etniinis áhku ja ádjá luhtte uhcamánnán. Doppe áddjá ja eará fuolkkit sámástedje sutnje. Ruoktu ii lean dalle sieiva sámegielat báiki. Sihke eadni ja áhkku dárusteigga sutnje. Viđa-guđajahkásažžan Áhčči E fárrii etniinis eará báikái seamma gielddas. Su beaivválaš oktavuohta sámegielain boatkanii ja son heittii hállamis sámegiela. Dál máhttá ovttaskas sániid dadjat ja lohká vejolažžan muhto váttisin áddet dábálaš, juohkebeaivválaš ságastallama sámegillii. <em type="italic"><span type="quote">“Go ealáska, de lea váttis dápmat”</span> </em>195 </p>
<p>Dán golmma váhneninformántta muitalusat leat muitalusat giellamolsuma birra, mii dáhpáhuvai golmma bearrašis dutkanguovllus, dalle go sámegiela rámmaeavttut ledje heittogat mákrodásis.</p>
<p>Miellagiddevaš lea ahte sii leat oahppan olu sámegiela mánnávuođas, vaikko váhnemat eai sámástan sidjiide. Áhčči Á ja Eadni Č leaba maŋŋá čađahan iežaska persovnnalaš giellamolsunjorgalahttima ja dál ollesolmmožin sámásteaba. Sudno sámegiela máhttu lea Sámegiela 2 dásis. Áhči E eallinmuitalus lea fas ovdamearka, mo geahnohis lingvisttalaš oktavuođaid individuála fierpmádat cuovkanii ja mánná vajáldahtii sámegiela. (Gč. maiddái kapihttala 6.4.) <em type="bold">6.2.3 Sámegiela oahppan skuvllas ja ollesolmmožin </em></p>
<p>Gávcci váhneninformántta eai oahppan sámegiela ruovttus dahje lagasbirrasis mánnán, muhto leat dattetge eará vugiiguin oahppan giela (Eadni A, Eadni Á, Eadni D, Áhčči Đ, Eadni F, Eadni G, Eadni H ja</p>
<p>Eadni I). Earret eadni A lea dáid váhnemiid sámegiela máhttu Sámegiela 3 dásis. Sii lohket iežaset áddet olu sámegiela, muhtimin visot, muhto eai máhte áktánasat hállat eaige láve geahččalit hállat. Eadni A fas hállá sámegiela njuovžilit, su máhttu lea Sámegiela 2 dásis ja son sámásta álo iežas mánáiguin.</p>
<p>Buot dát váhnemat earret Eadni I, leat bajásšaddan eará báikkiin Norggas ja Suomas, gos sámegielas ii leat nu nana sajádat go dutkanguovllus. Sii leat geahččalan oahppat sámegiela kurssain ja skuvlla oahpahusas. Dattetge sii muitalit alcceset leamaš uhccán ávkki dákkár formála oahpus. Okta informánta geavaha doahpaga <span type="quote">“luondduvuogi mielde”</span> go čilge, mo son lea oahppan dan sámegiela maid máhttá.</p>
<p>Dát doaba gokčá maid eará informánttaid dábáleamos oahppanvuogi. Sii leat guldalan go earát hállet ja veahážiid mielde oahppan ođđa sániid. Áiggi mielde leat áddegoahtán sámegiela. Eandalit váhneninformánttat geain leat Sámegiela 1 ja 2 -jovkui gulli mánát, lohket iežaset oahppan sámegiela ruovttus. Eadni Á gullá sámegiela beaivválaččat ruovttus go isit hállá mánáiguin. Son ii ádde visot, muhto čilge alddis leat vuođđomáhtu ja ádde sullii vaikko ii ádde ságastallamiid bienasta bitnii.</p>
<p>Áhčči Đ lea geahččalan kurssas oahppat sámegiela, muhto son vuollánii johtilit. Su mielas kurssas lei eahpelunddolaš vuohki oahppat giela. Maid son máhttá, lohká iežas ruovttus, barggus ja lagasbirrasis oahppan go earát sámástit. Eandalit lea ollu oahppan mánáin ja go eamit sámásta mánáiguin. Son láve jearrat go gullá sániid maid ii ádde ja dakko bokte háhká ođđa sániid. Veaháš son lea maid hállagoahtán sámegiela nuoramus mánnái. <em type="italic"><span type="quote">“Go ealáska, de lea váttis dápmat”</span> </em>196 </p>
<p><em type="italic">Det har jeg plukket opp. Spesielt fra ungen. Når det har fått språket sitt, så har jeg også plukket </em><em type="italic">opp. Med NN (máná namma) har jeg starta litte grann. De vanlige vendingene som foregår </em><em type="italic">rundt kjøkkenbordet og med barneoppdragelsen, de får jeg godt med meg. </em>(Áhčči Đ) </p>
<p>Bearaš G lea álo geavahan <span type="quote">“ovtta olbmos okta giella”</span> -strategiija ruovttus mánáiguin. Áhčči G sámásta mánáiguin ja eadni dárusta. Eadni G ii máhttán álggage sámegiela go vuosttaš mánná riegádii. Áiggi mielde son oahpai sámegiela earáid guldalemiin, ja dál ádde visot maid isit ja mánát hállet. Ii leat dušše sámegiela geavaheapmi ruovttus, mii lea váikkuhan Eatni G sámegiela oččodeapmái. Son lea eanaš áigge okto fuolahan bearraša olggobeale doaimmaid mánáid várás dego oassálastán váhnenčoahkkimiidda ja asttuáigge doaimmaide ja veahkehan skuvlabargguiguin. Eanaš dákkár doaimmat leat leamaš sámegillii, dannego mánát leat leamaš sámegielat mánáidgárddis ja skuvllas, ja sii leat viššalit oassálastán sámegielat asttuáigge doaimmaide. Eadni G lea kritihkalaš dasa mo sámegielat mánáidgárdi ja skuvla lea láhčán dili dárogielat váhnemiidda, muhto dovddasta ahte su passiiva sámegiella lea dáid doaimmaid dihte ovdánan.</p>
<p>Eadni D lea moanaid sámegiela kurssaid vázzán, muhto lea oahppan uhccán. Sámegielat isit ii hála sámegiela mánnái ruovttus ja mánná gullá Sámegiela 3 -jovkui. Eadni D lohká iežas veaháš beahttašuvvan alcces ja dovdá iežas čuorbin, dannego ii leat nagodan oahppat sámegiela buorebut.</p>
<p>Álgooahpus manai bures, muhto de go galggai sojahišgoahtit ja vanahišgoahtit sániid, de šattai menddo váttisin.</p>
<p><em type="italic">Jeg forstår en del, og har gått på flere kurs. Men jeg er litt skuffet over meg selv fordi jeg har </em><em type="italic">vært så tunglært og lært så lite samisk. Det er liksom den der nybegynnerfasen. Den går greit. </em></p>
<p><em type="italic">Men så når man må begynne å tøye og bøye de ordene så blir det altfor vanskelig. </em>(Eadni D) </p>
<p>Eadni A fas lea oahppan sámegiela bures. Jearahallan suinna sámegillii lihkostuvai almmá váttisvuođaid haga. Son álggii sámegiela kursii go fárrii davás dálá ássanbáikái, muhto gávnnahii ahte kurssas ovdánii menddo njozet. Danne álggii baicce ieš lohkat ja oahpai eanemusat ovtta sámegielat ustibis. Go vuos okta olmmoš lei sámástišgoahtán sutnje, de gránnját ja eará báikegotteolbmot čuovvuledje.</p>
<p><em type="italic">Mun ledjen sus veahkkin murremin ja nu ain. Ja son álggii munnje dan sámegiela hállat ja </em><em type="italic">oahpahit munnje. Mun osten daid girjjiid ja vuosttaš jagi mun ohppen dan giela. Das gal ferten </em><em type="italic"><span type="quote">“Go ealáska, de lea váttis dápmat”</span> </em>197 </p>
<p><em type="italic">NN:a giitit go gillii mu veahkehit ja rávvet. Mun juohke beaivve duhát sáni jerren, mo dan galgá </em><em type="italic">dadjat, ja son álo gillii gierdavaččat mu rávvet. </em>(Eadni A) </p>
<p>Lea miellagiddevaš gávnnus ahte váhnemat geat eai ane sámegiela kurssaid ja skuvlla oahpahusa ávkin, liikká ohppet sámegiela. Vaikko muhtimat lohket ahte sii leat sámegiela vuođu ožžon kurssain ja skuvllas, de leat eanemusat oahppan luondduvuogi mielde, namalassii go leat gullan eará olbmuid sámásteamen ruovttus ja bargobáikkiin. Earenoamáš miellagiddevaš lea ahte ollesolbmuid sámegiela oččodeapmi dáhpáhuvvá ruovttuin gos nubbi váhnen sámásta mánáiguin. Dat ii leat giellašillju mii fágagirjjálašvuođas dávjá namuhuvvo ollesolbmuid vehádatgiela oahpahallanbáikin.</p>
<p>Buot váhneninformánttat geat leat oahppan juoba veaháš sámegiela, earret Eadni I, leat fárren dutkanguvlui eará báikkiin seamma riikkas. Danne heive geavahit Landweer teoriija vehádatgielat guvlui sisafárrejeaddji birra sin guovdu (2008; gč. maiddái kapihttala 2.4.10). Eadni A deavdá vuosttaš kritera</p>
<p>Landweer teoriijas: <span type="quote">“Sisafárrejeaddjit leat aktiiva guovttegielagat. Sii hállet iežaset ođđa ruovttuguovllu árbegiela”</span>. Muhtin eará váhneninformánttat devdet fas nuppi kritera: “Sisafárrejeaddjit leat passiiva guovttegielagat. Sii áddejit iežaset ođđa ruovttuguovllu árbegiela, muhto geavahit muhtin <em type="italic">lingua franca </em>dahje iežaset eatnigiela”. Landweer mielas lea dákkár dilli dehálaš vehádatgiela nana hálddašeaddjijoavkku doalaheames ja vehádatgiela seailluheames. Sámegiela ceavzinnávccaid dáfus dutkanguovllus ferte atnit buorrin, ahte riikkagielat váhneninformánttat áddegohtet sámegiela, ja ahte soamis lea oahppan sámástit. <em type="bold">6.2.4 Váhnemat geat eai máhte sámegiela </em></p>
<p>Golbma váhnema eai loga iežaset máhttit veahášge sámegiela (Eadni B, Eadni E ja Eadni H). Eadni H lea geahččalan oahppat sámegiela kurssas, muhto vuollánii. Dálá ruovttus son gullá hárve sámegiela go sámegielat isit ii sámás mánáide ja uhccán earáiguinge su gullut. Eadni E ii leat geahččalan oahppat sámegiela go ii leat atnán dan dehálažžan. Su mielas sámegiella lea jávkamin sin ruovttubáikkis ja dat vejolaččat lea váikkuhan su oahpahallanmoktii. Bearraša B váhnemat leaba earránan ja Eadni B gulai sámegiela ruovttus ovdal earráneami, muhto ii loga iežas oahppan dalle maidege. Dát golbma eatni leat buohkat fárren dutkanguvlui seamma riikka eará guovlluin. Landweer (2008) oainnu mielde dát informánttat devdet njealját kritera <span type="quote">“Sisafárrejeaddjit doalahit iežaset eatnigiela ja gáibidit ahte nuppit olbmot dán ođđa ruovttuguovllus galget hállat dan singuin.”</span> Guovtti informántta guovdu ii leat vuogas <em type="italic"><span type="quote">“Go ealáska, de lea váttis dápmat”</span> </em>198 geavahit Landweer teoriija. Soai ássaba báikkiin gos giellamolsun lea joavdan guhkás ja eanaš sápmelaččatge dáin báikkiin eai hála sámegiela. Informánttat eai loga alddiset leat mangelágan vuostehágu sámegillii. Guovttis livččiiga áinnas háliidan oahppat sámegiela, muhto dat ii leat leamaš vejolaš. Eai leat leamaš vuogas kurssat, eabage leat astan barggu ja bearašdili dihte. Buot golmmas čilgejit maid, ahte sii leat bargan buot maid muđui sáhtášedje vai mánát ohppet sámegiela. <em type="bold">6.3 Sámegielat váhnemiid sámegielat fierpmádagat </em></p>
<p>Guhtta váhneninformántta leat oahppan sámegiela eatnigiellan ja geavahan giela sullii seamma ministara mielde oppa eallima (Áhčči A, Áhčči B, Áhčči C, Áhčči Č, Eadni Đ, Áhčči G). Dát informánttat hállet buohkat sámegiela iežaset mánáiguin ja sii leat dahkan dan máná riegádeami rájes. Mun válljen čilget sin gielalaš historjjá dárkilit, dannego sii eai leat soaittáhagas válljen sirdit sámegiela mánáide, muhto dat orru leamen boađus das mii sin eallimis lea dáhpáhuvvan lingvisttalaš oktavuođaid individuála fierpmádagas. Sii leat dán fierpmádagas oččodan nana giellamáhtu nu ahte bures máhttet sirdit sámegiela mánáide, ja seammás sii leat dán fierpmádagas háhkan positiiva doaladumiid sámegiela hárrái nu ahte háliidit sirdit sámegiela čuovvovaš sohkabulvii.</p>
<p>Govus 6.1 Váhnemiid sámegiela geavaheapmi eallimis. Govus lea stiliserejuvvon ja čájeha man ollu muhtin váhnemat leat geavahan sámegiela iežaset eallinagisteaset. 0 20 40 60 80 100 120</p>
<p>Álgu</p>
<p>Arra mánnávuohta</p>
<p>Skuvlaahki</p>
<p>Nuorravuohta Mánná riegadan</p>
<p>Dálá dilli <em type="italic"><span type="quote">“Go ealáska, de lea váttis dápmat”</span> </em>199 </p>
<p>Govus 6.1 čájeha mo sápmelaš eatnigielat váhnemat geat hállet sámegiela iežaset mánáiguin, leat árramánnávuođa ruovttubirrasis hállan dušše sámegiela. Skuvlaagis sii geavahedje sámegiela skuvlla olggobealde, muhto oahpahus ja skuvlabiras lei suomagielat Ohcejogas ja dárogielat Deanu gielddas.</p>
<p>Nuorravuođas sámegiela geavaheapmi geahppánii, go válde lasi oahpu ja álge bargui, vaikko dan agis leat maid stuorra individuála erohusat. Muhtimat geavahedje sámegiela hui uhccán. Muhtimat ovttastalle ollu skihpáriiguin geaiguin álo sámástedje. Go mánát riegádedje ja sii sámástišgohte iežaset mánáide, de sámegiela geavaheapmi lassánii sakka. Dálá dilis ollesolmmožin sii leat muhtin muddui máhccan árramánnávuođa dillái. Sii sámástit ruovttus ja buohkaiguin geat máhttet sámegiela. Buohkat geavahit maiddái sámegiela barggus juogo váldogiellan dahje bálddalasgiellan riikkagiela(id) lassin.</p>
<p>Govus 6.1. ii galgga dattetge áddejuvvot matematihkalaš duohtavuohtan. Informánttaid gaskkas leat stuorra individuála erohusat, ja govus addá proseanttaid mielde gova informánttaid gaskamearálaš sámegiela njálmmálaš geavaheames sin eallima áigge. <em type="bold">6.3.1 Giellageavaheapmi skuvllaáigge </em></p>
<p>Dát guhtta váhneninformántta leat ožžon vuođđo- ja joatkkaskuvlla oahpahusa dušše riikkagillii:</p>
<p>Suomagillii Suoma bealde ja dárogillii Norgga bealde. Baker (2001: 194; gč. maiddái kapihttala 2.4.6) oainnu mielde lea skuvla čuvvon sámegielat mánáid ektui láivves oahpahusmálle, maid son gohčoda giellahávkadahttimin. Servodatlaš ulbmil lea vehádatgielat mánáid assimileren ja gielalaš ulbmil lea majoritehtagiela ovttagielatvuohta. Váhneninformánttat eai leat dattetge manahan sámegiela ja čilgehussan dasa sáhttá leat, ahte sii ledje nana sámegiela hállit juo ovdalgo álge skuvlii. Dasa lassin sin sámegielat lingvisttalaš oktavuođaid individuála fierpmádat seaillui. Eatnašat dáin váhneninformánttain máhtte uhccán riikkagiela go álge skuvlii. Muhtin ii lohkan iežas máhttán riikkagiela álggage. Muhtin eará informánttain lei dušše passiiva máhttu, ja muhtimat ledje álgán hállat veaháš. Ii oktage máhttán riikkagiela seamma bures go sámegiela. Sihke Sámis ja eará álgoálbmotguovlluin lea skuvla ja internáhtas orrun leamaš dehálaš čilgehus giellamolsumii (Tjelle 2000; Rasmus 2008). Dutkanguovllus ledje dattetge internáhtat loahpahuvvon go eanaš váhnemat vázze vuođđoskuvlla. Dušše okta váhnen lea orron olles vuođđoskuvlaáigodaga ja okta váhneninformánta orui vuosttaš skuvlajagi internáhtas.</p>
<p>Muđui informánttat leat orron ruovttus. Danne in deattut internáhta rolla dutkanguovllu giellamolsumis.</p>
<p>Buohkat muitalit dattetge ahte sámegiela geavaheapmi geahppánii skuvllaáigge, muhto dat ii nohkan. Sii sámástedje ain daiguin geaiguin ledje hárjánan sámástit skuvlla olggobealde ja muhtimat sámástedje álo skuvllas go lei vejolaš. Áhčči Č muitala iežas álo sámástan skihpáriiddisguin maiddái skuvllas. <em type="italic"><span type="quote">“Go ealáska, de lea váttis dápmat”</span> </em>200 </p>
<p><em type="italic">Miihan leimmet skihpárat geaid dovddaimet. Miihan dušše doalaheimmet ovttas gitta ovccát </em><em type="italic">luohkkái. Miihan beare sámásteimmet. </em>(Áhčči Č) </p>
<p>Áhčči G muitá bures ahte oahpaheaddjit lávejedje gieldit sin sámásteames diimmuid áigge, muhto dikte mánáid sámástit diimmuid gaskkas.</p>
<p><em type="italic">Dat gal lávejedje. Earenoamáš lærerat. Eai nu dávjá, muhto muhtimin. Mun in dieđe, várra dolke </em><em type="italic">jos mii diimmuin sámásteimmet. Muhto dábálaččat dat eai beroštan jos mii diimmuid </em><em type="italic">olggobealde. </em>(Áhčči G) </p>
<p>Maiddái eará albmát muitalit iežaset sámástan skuvllas ja ruovttus seammaláhkai go Áhčči Č ja Áhčči G.</p>
<p>Eadni Đ muitala ahte nuoraidskuvlla áigge nieiddat heite sámásteames go skuvlabusse joavddai skuvlii ja sámegiela geavaheapmi geahppánii ruovttus oarbiniiguin maid. Easkka ollesolmmožin sii leat máhccan ollásit árramánnávuođa dillái ja sámástit álo guhtet guimmiideasetguin. Dáin váhnemiin okta lea nissonolmmoš ja viđas albmát. Danne ii sáhte dadjat sin jearahallamiid vuođul, ahte gánddat doalahedje sámegiela buorebut mánnán ja nuorran. Eadni Đ almmatge oaivvilda ahte nieiddat molso giela johtilabbot go gánddat.</p>
<p><em type="italic">Gánddat ledje ollu čeahpibut sámegiela geavaheames go mii leimmet. Muhto mas dat boahtá? </em></p>
<p><em type="italic">Mun in dieđe. </em>(Eadni Đ) </p>
<p>Váhnen C guhte orui olles vuođđoskuvlla áigge internáhtas, ii loga sámegiela hállama lean gildojuvvon doppe. Dattetge sámegielat mánát eai sámástan álgojagiid gaskaneaset. Goalmmát dahje njealját luohkás bohte eará guovllu mánát seamma internáhttii. Dat mánát sámástedje gaskaneaset, ja áhčči C maid sámástii álo daiguin. Son vásihii ahte ii oktage viggan goassege gieldit sin sámásteames.</p>
<p>Vaikko vuođđoskuvlla oahpahus lei riikkagillii, de buot váhnemat earret áhčči C leat ožžon oahpahusa sámegielas vuođđoskuvllas. Oahpahus lei 1–3 diimmu vahkus. Baker (2001: 194; gč. maiddái kapihttala 2.4.6) mielas dát oahpahusmálle lea maid giellahávkadanmálle. Go váhnemat liikká eai heaitán sámásteames iežaset lingvisttalaš oktavuođaid individuála fierpmádaga olbmuiguin, de sáhttá oktan sivvan dasa leat ahte skuvlla olggobealde besse eanaš áiggi leat sámegielat birrasis. <em type="italic"><span type="quote">“Go ealáska, de lea váttis dápmat”</span> </em>201 <em type="bold">6.3.2 Giellageavaheapmi nuorra ollesolmmožin </em></p>
<p>Dát guhtta váhneninformántta leat ássan ja váldán joatkkaoahpu, alitoahpu ja/dahje bargan dutkanguovllu ja sámegiela hálddašanguovllu olggobealde muhtin áigge. Eanaš ođđa oahpesolbmot eai lean sámegiela hállit, vaikko buohkat namuhit iežaset oahpásmuvvan eará guovllu sámegiela hálliide.</p>
<p>Eanaš informánttat leatge sámástišgoahtán ođđa sámegielat olbmuiguin. Dattetge leat eanaš oktavuođat leamaš riikkagillii ja ássan ruovttuguovllu olggobealde mearkkašii, ahte sámegiela geavaheapmi geahppánii vuođđoskuvlla áigodaga ektui. Muhto seammás buohkat dolle gitta giellavieruin, maid leat mánnán oahppan ja sámástedje sámegiela fierpmádagas. <em type="italic">..munnje šaddá hui váttis dárustit geainna lean agibeaivve sámástan jos mahkáš deaivvadat. </em></p>
<p><em type="italic">Mun in bargga dan. Jos mun dieđán ahte dat hállá sámegiela, mun hálan sámegiela. </em>(Áhčči Č) </p>
<p>Maiddái áhčči C muitala iežas hállan muhtin áigge eallimis uhccán sámegiela, dannego ii deaiván eará sámegielagiid beaivválaččat. Muhto dat ii váikkuhan giellageavaheapmái su sámegielat fierpmádagas. Go deaivvai sámegielat oahppásiid, de sámástii álo daiguin dego son lei ovdalge dahkan.</p>
<p><em type="italic">Mun jotken (sámásteames) ja álo go bohten deikke ruovttuguvlui hállen buohkaiguin sámegiela. </em>(Áhčči C) </p>
<p>Informánttat sihke doalahedje ovddeš sámegiela fierpmádaga ja viiddidedje fierpmádaga veaháš nuorravuođa áiggis. Ii oktage loga iežaset heaitán sámásteames váhnemiiguin, oarbiniiguin, fulkkiiguin ja ovddeš skihpáriiguin. <em type="bold">6.3.3 Giellageavaheapmi váhnemin </em></p>
<p>Váhneninformánttaid sámegiela geavaheapmi lea lassánan go jovde ollesolbmo ahkái. Lassáneapmi dáhpáhuvvá guovtti vuorus: Go fárrejit ruovttoluotta dutkanguvlui ja go ožžot mánáid. Muhtimat leat ožžon mánáid ovdalgo fárrejedje ruovttoluotta. Muhtimat leat vuos fárren ruoktut ja dan maŋŋá ásahan bearraša. Golbma eará informántta geavahit sámegiela ollesolmmožin sullii seamma minstara mielde go namahuvvon eatnigiela hállit, vaikko eai leat mánnán sámástan. Eadni A, Áhčči Á ja Eadni Č leat ollesolmmožin sámástišgoahtán ja eanaš áššiid oktavuođas sii geavahit sámegiela seammaláhkai go bajábealde namahuvvon eatnigiela hállit, vaikko sin giellamáhttu ii leat seamma buorre. Okta erohus lea dattetge dán guovtti informántajoavkku gaskkas. Dat golmmas, geat ollesolmmožin sámástišgohte, eai <em type="italic"><span type="quote">“Go ealáska, de lea váttis dápmat”</span> </em>202 álgán dalán sámástit mánáideasetguin. Eadni A molssui giela go mánná lei čiežajahkásaš. Dan rájes lea beare sámástan suinna. Mánná lei juo dalle guovttegielat, dannego Áhčči A sámástii suinna. Áhčči Á sámástišgođii mánáin, dalle go mánná lei viđajahkásaš ja lei giellalávgumis oahppan sámegiela. Eadni </p>
<p>Č:as leat guovttegielat mánát, muhto son ii sámás daiguin ieš. Son lohká iežas guođđán máná sámegiela oahppama áhččái guhte hállá sámegiela eatnigiellan. Eadni Č sámásta dattetge eará olbmuid mánáiguin ja ollesolbmuiguin.</p>
<p>Dát ovcci váhneninformántta hállet sámegiela buohkaiguin geaiguin sii leat ovdalge sámástan. Sin lingvisttalaš oktavuođaid individuála fierpmádat lea maid viidon go dasa leat boahtán ođđa olbmot. Sii leat oahpásmuvvan ođđa olbmuide geaiguin sii sámástit ja sii leat sámástišgoahtán maid oahppásiiguin geat ovdal eai sámástan. Áhčči B guhte ieš hállá sámegiela eatnigiellan, dovdá máŋga olbmo geat leat oahppan sámegiela nuorran dahje ollesolmmožin ja dábálaččat son sámásta daiguin. Áhčči Č maid muitala iežas hállagoahtán sámegiela gránnjáiguin, geat ovdal eai leat máhttán sámegiela. Muhtin váhneninformánttat eai leat sámástan dihto olbmuiguin ovdal, dannego dát oahpesolbmot eai leat háliidan sámástit. Muhtumin eai leat oppa diehtánge, ahte máhttet sámegiela. Áhčči G muitala iežas sámástišgoahtán ovddeš oahpaheaddjiiguin, geat skuvllas álo dárustedje sutnje.</p>
<p><em type="italic">Mun dieđán dál ahte muhtin oahpaheaddjit ledje sámegiel hállit, muhto dat eai čájehan iežaset. </em></p>
<p><em type="italic">Dat lei diet áigi ahte eai buohkat muitalan, ahte sii máhtte sámegiela. Logi jagi maŋŋá de fas </em><em type="italic">deiven daid oahpaheaddjiid ja mun in ádden manne dat sámegiela hálle. </em>(Áhčči G) </p>
<p>Eadni A guhte lea ollesolmmožin fárren dutkanguvlui ja oahppan sámegiela, lohká maid iežas sámástit buohkaiguin geat máhttet sámegiela.</p>
<p><em type="italic">Jos mun dieđán ahte olmmoš lea sámegielat, de geavahan dan giela. </em>(Eadni A) </p>
<p>Áhčči Á guhte mánnán ii sámástan, ii loga iežas goassege heaitán sámásteames geainnage go vuos lea hárjánan sámástit. Son geahččala sámástit álo go lea vejolaš ja lea maid sámástišgoahtán iežas sámegielat váhnemiin. Su skihpáratge leat dán áigge eanaš sámegielagat.</p>
<p><em type="italic">Juo, eanaš geainna mun lean skihpárat mii geavahat sámegiela. Eai leat nu máŋga geainna in </em><em type="italic">hála sámegiela. Go lean sin luhtte, de hálan sámegiela. </em>(Áhčči Á) <em type="italic"><span type="quote">“Go ealáska, de lea váttis dápmat”</span> </em>203 </p>
<p>Informánttaid dieđut čájehit ahte ollesolbmot ohppet sámástit dutkanguovllus. Sin dieđuid mielde muhtin sámegielagat sámástit eanet dál go váhneninformánttaid mánnávuođas. Dan sáhttá dulkot nu ahte dutkanguovllu olbmuid doaladumit sámegiela hárrái leat nuppástuvvan. Miellagiddevažžan anán maid ahte buot sámegielat informánttat leat viiddidan iežaset sámegiela lingvisttalaš oktavuođaid individuála fierpmádaga dainna lágiin, ahte leat váldán fárrui olbmuid geat leat nuorran ja ollesolmmožin sámástišgoahtán. Váhneninformánttat geat eai leat mánnán sámástan, leat maid vásihan stuorra gierdavašvuođa eanaš eatnigiela hálliin go leat sámástišgoahtán. Dušše Eadni A máhttá muitalit ovttaskas dáhpáhusa go soames olmmoš sivahalai su čevllohallat sámegielain ja dajai, ahte rivguiguin galgá suomastit. Todal (2002: 134–137) čájeha eará sámeguovlluin ahte sámegielat servodat ii váldde álkit vuostá ođđa lahtuid. Dát bohtosat čujuhit nuppi guvlui, ja dat iđa lea buorre sámegiela ealáskahttima dáfus ja nanne sámegiela ceavzinnávccaid.</p>
<p>Ehala (2009: 127–128; gč. maiddái kapihttala 2.4.13) teoriija mielde váhnemiid giellageavahanvierut sáhttet čájehit, ahte sii atnet sámi kultuvrralaš mássa stuorisin. Sii máhttet hállat riikkagiela, muhto válljejit álo sámástit go lea vejolaš. Dat fas čujuha dasa ahte sámegiela subjektiiva etnolingvisttalaš ceavzinnávccat leat buorit. Hyltenstam et al. (1999; gč. maiddái kapihttala 2.3.2) oainnu mielde dakkár giellageavaheapmi nanne sámegiela ceavzinnávccaid. <em type="bold">6.3.4 Giellaválljen mánáide </em></p>
<p>Fágagirjjálašvuođas lea ovttaoaivilvuohta das ahte kritihkalaš áigodat vehádatgiela buolvvaidgaskasaš sirdáseames lea juste dalle go mánná riegáda (Hyltenstam et al. 1999; Krauss 1992; 1997; Fishman 1991). Dalle váhnemat válljejit giela ja dat válljen bistá dábálaččat váhnema eallinagi: Hállágo vehádatgiela hálli vehádatgiela mánnái vai ii? Eanaš bearrašiin main váhnen hállá/váhnemat hállet sámegiela mánáiguin, ii leat sámegiela sirdáseapmi mánáide leamaš mihkkege stuorra ságastallanfáttáid.</p>
<p>Iige dain bearrašiin main nubbi váhnen ii máhttán álggage sámegiela go mánná riegádii, leat sámegielat váhnemat vihkkedallan, hállagohtetgo sámegiela mánáide vai eai. Sihke sámegielat váhnemat ja sámegielat váhnemiid guoimmit lohket dávjá sámegiela sirdáseami ruovttus áibbas lunddolažžan.</p>
<p>Sámegiela eatnigiellan hálli váhnemat ledje juo hárjánan sámástit buohkaiguin geat máhtte giela ja viiddidedje iežaset sámegiela lingvisttalaš oktavuođaid individuála fierpmádaga nu ahte válde iežaset mánáid fárrui dasa. <em type="italic"><span type="quote">“Go ealáska, de lea váttis dápmat”</span> </em>204 </p>
<p>G bearraša váhnemat mas eamit ii máhttán sámegiela álggage, eaba hállan goassege giellaválljema birra.</p>
<p>Eadni G čilge sivvan dasa iežas vásáhusaid <span type="quote">“gielaheapmin”</span> dutkanguovllus. Son lei máŋgii vásihan ahte sámegielat olbmot eai váldán vuhtii su váilevaš sámegiela máhtu, muhto sámástedje su birra vaikko olles beaivvi. Go šattai máná vuostá, de mearridii ahte su mánát eai galgan vásihit dan seammá. Danne ii loga sudno ságastallan giellaválljema birra.</p>
<p><em type="italic">Men så når jeg ble gravid tenkte jeg helt motsatt. At mine barn skal slippe å sitte slik. Så vi har </em><em type="italic">ikke hatt noen språkdiskusjon om hvilket språk vi skal bruke. Det kom helt naturlig. Det er litt </em><em type="italic">rart. </em>(Eadni G) </p>
<p>Áhčči G sámásta álo mánáiguin gos ja goas beare. Son láhttesta eamida čilgehusa maŋŋá giellaválljema birra: <em type="italic">Dat manai dan luonddu geainnu. </em>C bearrašis leaba guktot váhnemat sámegielagat ja soai leaba goappašagat sámástan mánáin. Áhčči C ribaha čaibmat go gullá gažaldaga: <span type="quote">“Leigo dudnos goassege sáhka giellaválljemis mánnái?”</span> </p>
<p><em type="italic">Ii. Munnos gal ii lean sáhka. Dat gal lei áibbas čielggas álggu rájes (...) ii das boahtán goassege </em><em type="italic">mihkkege gažaldagaid. </em>(Áhčči C) </p>
<p>A bearraša váhnen guovttos hálaiga giellaválljema birra. Soai leigga áibbas ovttaoaivilis das, ahte sámegielat áhčči galggai sámástit mánáin. Muhto sudnos lei baicce veaháš ságastallan das, maid gielaid váhnemat galggaiga hállat gaskaneaskka ja guđemuš giela Eadni A galggai hállat mánáin. Eadni A lei juo oahppan sámegiela dalle go mánná riegádii, ja váhnen guovttos leigga soahpan diđolaččat hállagoahtit sámegiela gaskaneaskka.</p>
<p><em type="italic">Juo. Leimme dien ná soahpan ahte son hálai sámegiela dieđusge. Dadjen dasa ahte jos livččet </em><em type="italic">oppa viggange suomagiela, de livččen mun gáibidan dan ahte don galggat sámegiela hállat. </em>(Eadni A) </p>
<p>Eadni A máhttá maid eará giela bures, ja lei jurddašan hállagoahtit dan giela mánnái vai mánná šattašii golmmagielagin. Loahpaloahpas mearridii dattetge hállagoahtit iežas eatnigiela mánnái. Áhčči A logašii iežas dohkkehan man beare giela máná ja eatni gaskkas, muhto son ii livčče goassege ieš hállan eará go sámegiela mánáin. Č bearraša váhnemat hálaiga maid giellaválljema birra, ja válljiiga áibbas ráfálaččat <span type="quote">“ovtta olbmos okta giella”</span> -strategiija. Áhčči Č čilge válljema oanehaččat ná: <em type="italic"><span type="quote">“Go ealáska, de lea váttis dápmat”</span> </em>205 </p>
<p><em type="italic">Dat lei nu ahte mun galgen sámegiela, ja son dárogiela, amma nu, áibbas álggus. </em></p>
<p>Eadni Č lasiha ahte ášši lei viehka čielggas ahte nu galggai leat, vai mánát ohppet guktuid gielaid albmaláhkai. Eadni Č máhttá sámástit, muhto lea dihtomielalaččat guođđán máná sámegiela oččodeami isidii. Son čilge jearahallamis isida buori sámegiela máhtu alcces čielga ovdamunnin. Son ii dieđe maid son livččii dahkan, jos máná sámegiela oččodeapmi livččii lean su ovddasvástádus. Dakkár dilli livččii lean sutnje hirbmat váttis. Son livččii bargan vaikko maid, vai mánná oahpašii sámegiela, dannego son lea ieš vásihan eallima almmá sámegiela máhtu haga. Muhto livččiigo son ieš hállan sámegiela mánnái, dan son ii dieđe.</p>
<p><em type="italic">Det hadde vært skikkelig vanskelig. Men jeg tror nok jeg ville gjort alt som stod i min makt for at </em><em type="italic">de skulle lære samisk, men om jeg selv hadde snakket samisk til dem. Det vet jeg ikke, men sånn </em><em type="italic">sett er jeg jo i en heldig situasjon siden han kan samisk og jeg har kunnet stole på at de lærer </em><em type="italic">samisk av ham, og så lærer de norsk av meg. </em>(Eadni Č) </p>
<p>Bearrašis Đ váhnen guovttos eaba lean hállan giellaválljema birra ovdalgo mánná riegádii. Eadni Đ čilge iežas oarbina lean ožžon máná moadde jagi árabut. Dat sámástii mánáin, ja dalle Eadni Đ maid lei mearridan hállat sámegiela iežas mánáiguin. Liikká son ii sámástišgoahtán mánnái buohcceviesus riegádeami maŋŋá. Su mielas lei váttis sámástit dasa, dannego buohkat su birra hálle beare dárogiela.</p>
<p>Áhčči Đ guhte ii máhttán sámegiela álggage dalle, fuobmái ahte eamit hálai dárogiela mánnái moadde beaivve riegádeami maŋŋá. Son de jearai: <em type="italic">Itgo don áiggo sámástit mánnái? </em>Eadni Đ lea dan rájes sámástan mánnái. Áhčči Đ ii loga iežas šat muitit dán dáhpáhusa, muhto jáhkká ahte lea duohta. Son lea goit álo atnán máŋga giela riggodahkan ja háliida áinnas máŋggagielat mánáid. </p>
<p>Bearaš Á lea erenoamáš dan dáfus ahte ii goabbáge váhnen leat hállan sámegiela mánnái árramánnávuođas. Liikká mánná gullá Sámegiela 2 -jovkui. Son oahpai sámegiela viđajahkásažžan giellalávgumis mánáidgárddis ja lea vázzán sámegielat skuvlla. Bearaš lea čielga ovdamearka sámegiela giellamolsuma jorgalahttimis, dannego guktuid váhnemiin lea sámegielat váhnen, guhte ii leat sámástan iežas mánáin. Áhčči Á lei juo oahppan sámástit dalle go mánná riegádii, muhto son ii sámástišgoahtán sutnje. Eadni Á ii loga alddiska lean dihtomielalaš oainnu giellaáššis dalle go mánná riegádii. Soai leigga jurddašan ahte mánná oahpašii sámegiela áiggi mielde, muhto dan son ii dattetge dahkan lagasbirrasis ja mánáidgárddis. Áhčči Á čilge ahte su dihtomielalašvuohta sámegiela hárrái lassánii áiggi mielde, ja son <em type="italic"><span type="quote">“Go ealáska, de lea váttis dápmat”</span> </em>206 ballagođii ahte mánná ii šatta oahppat giela. Vejolašvuohta oahppat sámegiela bođii báifáhkka go mánná lei viđajahkásaš. Gielda fálai giellalávguma sámegielat mánáidgárddis, ja váhnen guovttos gávnnaheigga ahte dan galggašii geahččalit. Giellalávgumis mánná oahpai jahkebeales sámegiela nu bures, ahte beasai álgit sámegielat skuvlii. Eadni kommentere dan dáinna lágiin: <em type="italic">Mii bođiimet rivttes </em><em type="italic">gildii, rivttes áigái. </em></p>
<p><em type="italic">Eahpečielga válljen </em></p>
<p>Bearrašis B váhnen guovttos eaba leat ovttaoaivilis, mo giellaválljen mánnái dáhpáhuvai. Váhnemat leaba earránan ja jearahallamat leat dahkkon sierralaga etniin ja áhčiin. Eadni B ii loga iežaska goassege hállan giellaválljema birra. Easkka dalle go mánná álggii skuvlii, leigga várra ovttas mearridan ahte mánná galggai álgit sámegielat luohkkái. Eatni dieđu mielde soai leigga válljen sámegielat luohká dannego mii beare gielladáidduid lea buorre. Áhčči B fas čilge ahte son lei hállan sámegiela rašes dili birra ovddeš eamidii juo ovdalgo mánná riegádii ja čilgen, ahte dat dárbbaša máná giellaoahppamii olu veahki. Son lohká iežas fállan veahki vai su ovddeš guoibmi oahpašii sámegiela, muhto dan son ii lean háliidan.</p>
<p>Váhnemat eaba leat ovttaoaivilis dasge, man viššalit áhčči lea sámástan mánnái. Eadni B mielas áhčči lea oahpahan mánnái dušše ovttaskas sámegiel sániid ja luovos cealkagiid. Áhčči B mielas lea juohke áidna sátni maid son lea dadjan mánnái, leamaš sámegillii riegádeami rájes. Goappašagat leaba ovttaoaivilis, ahte áhčči sámásta álo mánáin dál, ja dan mánnáge dadjá.</p>
<p>Dákkár ruossalas muitalusaid sáhttá dulkot ákkastallan ja iežasgádjaleapmi doahpagiiguin (Järvinen 2003: 4; 2001: 268). Dakkár analiissa vuolggasadji sáhttá leat áššis, mas váhnen guovttos leaba ovttaoaivilis. Mánná gullá Sámegiela 2 -jovkui ja su sámegiella ii leat nu buorre go sáhtášii leat. Guktot buktiba ákkaid mat čilgejit dili ja guktot geahččaleaba gádjalit iežaska: Dát ii leat mu sivva, muhto su.</p>
<p>Áhčči B oaivvilda ahte Eadni B ii leat háliidan oahpahit sámegiela, ja danne son gárttai hállat suomagiela ruovttus. Son hálai dattetge nu ollu sámegiela go vejolaš mánnái. Dat lea su <em type="italic">ákkastallan </em>ja vuohki gádjalit iežas. Máná eadni fas čilge ahte ovddeš isit guhte lea bearraša sámegiela hálli, ii váldán ovddasvástádusa. Son lei uhccán ruovttus ja guđii su okto mánáin sihke náittosdilis ja earráneami maŋŋá. Soai čájeheaba guktot iežaska duohtavuođagova, ja lea vejolaš áddet goappašagaid. Dattetge veadjá leat nu ahte váhnemiid guovttemielatvuohta sámegiela hárrái lea váikkuhan mánnái ja su sámegiela oččodeapmái dalle go váhnemat oruiga ovttas ja maiddái maŋŋá. Earráneami maŋŋá lea <em type="italic"><span type="quote">“Go ealáska, de lea váttis dápmat”</span> </em>207 mánná massán beaivválaš oktavuođa sámegillii go ii ása šat ovttas sámegielat áhčiinis, ja dat dieđusge váikkuha máná sámegiela geavaheapmái ja ovdáneapmái. Seammás mánná lea ožžon ođđa sámegielat giellašilju áhči ođđa ruovttus gos buohkat sámástit, maiddái mánná go fitná doppe. </p>
<p><em type="italic">Bearašgiella </em></p>
<p>Bearrašiin leat iešguđetlágan gielalaš strategiijat ruovttus. Sáhttá oktageardánit dadjat nu, ahte maid váhnemat hállet goabbat guimmiineaskka ja mánáideaskkaguin borranbeavddi guoras, ii leat soaittáhagas, muhto oassi sin gielalaš strategiijas. Okta dain strategiijain maid váhnemat dávjá geavahit lea: <span type="quote">“ovtta olbmos okta giella”</span>. Muhto dákkár guovttegielat bearrašat hállet maid ovttas olles joavkun ja váhnenjearahallamiin iđista golbmii sátni <span type="quote">“bearašgiella”</span> doaban, mii čilge maid gielaid sii hállet ovttas.</p>
<p>Vaikko dušše golbma informántta geavahit sáni jearahallamiin, de dat lea dehálaš konseapta mánáid sámegiela oččodeames. Áhčči A lea álo hállan sámegiela mánáinis, muhto Eadni A hálai álggus riikkagiela mánáin. Gaskaneaskka soai hálaiga dattetge sámegiela. Go mánná lei čiežajahkásaš molssui eadni giela ja sámástišgođii mánáin. Son čilge ahte: <em type="italic">...de sámegiella šattai ollásit bearašgiellan </em>(Eadni A). </p>
<p>Eadni B fas čilge ahte riikkagiella lei ollásit bearašgiellan go bearaš orui ovttas, vaikko máná áhčči hálai veaháš sámegiela mánnái. Áhčči B lohká ahte bearašgiella lea hehtten máná sámegiela ovdáneami. Áhčči</p>
<p>Á ii geavat sáni <em type="italic">bearašgiella </em>, muhto čilge bearraša giellageavaheami ná: <em type="italic">Mii hállat eanemusat dárogiela </em><em type="italic">ruovttus, go mu eamit ii máhte sámegiela. </em>Áhčči Á hállá sámegiela mánáin go lea guovttá suinna, go veahkeha skuvlabargguiguin ja go leat ovttas eará sámegielat olbmuiguin ovdamearkka dihte sámegielat asttuáigge doaimmain. Muhto go bearaš borada ovttas, geahččá TV ja muđuige lea ovttas, de son hállá riikkagiela buohkaide, ja mánná maid hállá riikkagiela sutnje. </p>
<p>Informántabearrašiin orru guoimmi sámegiela máhttu mearrideamen bearašgiela. Go sámegielat olbmo guoibmi oahppá sámegiela, de sáhttá sámegiella šaddat bearašgiellan. Jos guoibmi ii máhte, de šaddá riikkagiela bearašgiellan. Leat dattetge bearrašat mat rihkkot dán minstara. Bearrašis G hállá isit álo sámegiela mánáide, maiddái borranbeavddi guoras, vaikko eamit álggus ii ádden sánige sámegiela.</p>
<p>Maiddái Č bearraša áhčči hállá álo sámegiela mánáiguin ja dávjá iežas eamidii. Dan son sáhttá dahkat go eamit lea álo ádden sámegiela.</p>
<p>Bearašgiela váikkuhus mánáid sámegiela dássái lea viehka čielggas, muhto ii áibbas. Golbma sámegiela 1 nuorrainformántta bohtet ruovttuin main sámegiella lea áidna bearašgiella dahje sámegielat váhnen álo <em type="italic"><span type="quote">“Go ealáska, de lea váttis dápmat”</span> </em>208 hállá sámegiela mánnái. Sámegiela 2 nuorrainformánttain guovttis boahtiba ruovttuin main riikkagiella lea bearašgiellan ja guovttis guovttegielat ruovttuin main sámegielat váhnen álo sámásta mánáiguin. <em type="bold">6.4 Cuovkanan giellafierpmádagat ja daid váikkuhusat </em></p>
<p>Golbma váhnema geat eai leat hállan sámegiela mánáiguin, leat vásihan ahte sin sámegiela lingvisttalaš oktavuođaid individuála fierpmádat cuovkanii mánnávuođas dahje nuorravuođas. Okta áhčči ii máhttán šat sámástit go oaččui mánáid, nubbi ii dovdan iežas máhttit doarvái bures go ii lean hárjánan sámástit, ja goalmmát lei heaitán sámásteames eanaš sámegielat oahpesolbmuiguin, vaikko son hálddašii sámegiela bures go mánná riegádii. Sihke Áhčči D, Áhčči E ja Áhčči H leat mánnán oahppan sámegiela, muhto eai hála sámegiela iežaset mánáiguin. Sin mánát gullet buohkat Sámegiela 3 -jovkui.</p>
<p><em type="italic">Massii sámegiela masá ollásit </em></p>
<p>Áhčči E hálai sámegiela gitta dassážii go fárriiga etniinis eret stuorrabearrašis, gos áddjá ja eará fuolkkit sámástedje suinna. Ođđa birrasis olbmot eai hállan šat sutnje sámegiela. Dannego ii gullan šat giela, de vajáldahttigođii dan. Son geahččalii skuvllas oahppat sámegiela, muhto ii lohkan das boahtán mihkkege, dannego oahpahus lei nu heittot. Áidna báiki gos son ain gulai sámegiela, lei ádjá guoktá áhkuin luhtte.</p>
<p>Vaikko son finai dávjá doppe, de su sámegiella ii seilon. Son heittii ieš sámásteames, ja áddjá ja eará sámegielat fuolkkit heite sámásteames sutnje. Áhčči E ásaiduvai ollesolmmožin mánnávuođa gilážii.</p>
<p>Dalle sámegielat fulkkiid lohku lei geahppánan ja dál son gullá hárve giela. Áhčči E lei jurddašan oahppat sámegiela ođđasis ovdalgo vuosttaš mánná riegádii ja smiehtai ain dalle go mánná lei uhcci. Su mielas livččii somá máhttit sámegiela ja somá hállat sámegiela iežas mánáiguin. Muhto son ii vuoruhan giellaoahppama.</p>
<p><em type="italic">Tenkte nok litt på det. Hadde jo vært artig å kunne lært dem det. Og så hadde det jo vært artig å </em><em type="italic">kunne det selv. Men det har ikke vært prioritert. </em>(Áhčči E) </p>
<p><em type="italic">Birasgiella ja sámegielagiid fuonášeapmi hehttii </em></p>
<p>Áhčči H oahpai sámegiela eatnigiellan ruovttus. Guktot váhnemat sámásteigga sutnje ja su oarbiniidda.</p>
<p>Muhto son ja muhtin oarbinat vástidišgohte dárogillii árrat mánnávuođas. Son ii muitte ieš dárkilit goas dat dáhpáhuvai, muhto son dáidá leat heaitán hállamis sámegiela juo moattejahkásažžan. Áhčči H ii loga <em type="italic"><span type="quote">“Go ealáska, de lea váttis dápmat”</span> </em>209 iežas vuos oppa smiehttange, mo dát giellamolsun dáhpáhuvai. Son jáhkká sivvan dasa lean, ahte sii ásse guovllus gos ledje ollu dárogielat olbmot ja sii vázze buohkat seamma skuvlla. Danne su mielas giellamolsun lei áibbas lunddolaš. </p>
<p><em type="italic">Vi var jo i et område hvor det var veldig mye norsktalende (...) og vi gikk alle sammen på samme </em><em type="italic">skole. Jeg har aldri tenkt over det. Det var bare helt naturlig. </em>(Áhčči H) </p>
<p>Áhčči H sámegiela lingvisttalaš oktavuođaid individuála fierpmádat lei dušše lagamus bearaš ja muhtin boarrásut fuolkkit. Su sámegiela fierpmádat ii sturron, dannego son ii sámástišgoahtán eará mánáiguin iige iežas oarbiniiguin. Dasa lassin ii lean sámegiela oahpahus skuvllas, ja eará ollesolbmotge ledje heaitán hállamis sámegiela mánáide. Mánnávuođas sus lei oktavuohta sámegielat fulkkiiguin ja eará oahpesolbmuiguin dutkanguovllu eará osiin. Doppe sámegielas lea nannosut sajádat, muhto dát oktavuohta ii veahkehan su doalahit sámegiela. Dat lea baicce báhcán bahča muitun. Eandalit mánát ja nuorat, muhto maiddái ollesolbmot bilkidedje sin guovllu olbmuid dannego eai máhttán sámegiela, ja go sii geahččaledje sámástit daiguin, de dat čaibme dannego sii hálle sámegiela heittogit.</p>
<p><em type="italic">Vi trengte bare å komme opp til brua før de flirte av oss som kom fra nedre Tana. At vi ikke </em><em type="italic">kunne samisk, og når vi prøvde å snakke samisk så ble vi latterliggjort. Og det sitter ennå i meg. </em>(Áhčči H) </p>
<p>Son lohká iežas áddet daid geat čaibme, dannego sidjiide lei sihkkarit ártet go olbmot áddejedje sámegiela, muhto eai máhttán hállat. Dattetge atná dán bilkideami čielga váttisvuohtan sámegiela geavaheames. Sihke son ja earát maid leat garván sámásteames. Go šattai áhččin, de son ii jurddašange hállat sámegiela mánáidisguin. Dattetge son jáhkášii iežas nagadan dan. Jos son livččii lean dihtomielalaš ja geahččalan. Muhto son atná dan lossadin dannego ii máhte ieš hállat.</p>
<p><em type="italic">Hadde man vært veldig bevisst og prøvd. Så hadde man kanskje klart det. Det er tungt når du </em><em type="italic">ikke kan prate sjøl. </em>(Áhčči H) </p>
<p>Áhčči H geardduha munno jearahallamis máŋgii, ahte son ii máhte sámástit dahje ahte son ii máhte sámegiela doarvái bures. Jearahallama maŋŋá moai juhke káfe ja háleštalle badjelaš diimmu guovttá.</p>
<p>Olles ságastallan lea sámegillii ja son hállá iežas guovllu suopmana čielgasit ja riekta, vaikko ii hála nu njuovžilit go olmmoš guhte geavaha giela juohke beaivve. Áhčči H sámegiela fierpmádat cuovkanii juo <em type="italic"><span type="quote">“Go ealáska, de lea váttis dápmat”</span> </em>210 árrat mánnávuođas. Giellamolsuma dihte mii dáhpáhuvai lagasguovllus, son ii sosialiserejuvvon sámegielat birrasii. Sihke mánnán, nuorran ja ollesolmmožin lea eará sámegielagiid negatiiva láhtten hehtten su viiddideames iežas sámegiela lingvisttalaš oktavuođaid individuála fierpmádaga. </p>
<p><em type="italic">Giellafierpmádaga cuovkaneapmi nuorravuođas </em></p>
<p>Áhčči D šattai álggus bajás áhku ja ádjá luhtte ja sus lei sámegiella váldogiellan ruovttus gitta álgonuppelogi jahkái. Dalle bođii nuppástus su eallimii. Son fárrii váhnemiid lusa dárogielat báikái. Son hállagođii dárogiela oarbiniiguin, ja dušše áhčiinis son hálai muhtimin sámegiela ođđa ruovttus. Áhku guoktáin hálai sámegiela nu guhká go soai eliiga, muhto nuorravuođas heittii sámásteames eanaš olbmuiguin geat gulle mánnávuođa sámegiela fierpmádahkii. Dalle go fárrii ruovttoluotta mánnávuođa báikái, ledje doppe uhccán olbmot geaiguin son sámástii šat. Dál son hállá muhtimin sámegiela barggus.</p>
<p>Dát ođđa sámegielat oktavuođat leat dattetge dakkárat, geaid son deaivá dušše barggus iige sus leat ollu oktavuohta singuin.</p>
<p>Áhčči D smiehtai veaháš ovdalgo vástidii gažaldahkii, manne son lea molson hállangiela olbmuiguin geainna son ovdal sámástii. Son dadjá ovtta nama, ovddeš skuvlaskihpára, geainna son ii sámás šat ja láhttesta: <em type="italic">Han gikk jo også gjennom den tvangsopplæringa på skolen. </em>(Sonhan maid manai bággooahpahusa čađa skuvllas). Dieinna dieđuin son čatná giellamolsuma skuvlavázzimii, mii dáhpáhuvai dušše riikkagillii. Skuvlla maŋŋá eaba lean šat hárjánan sámástit gaskaneaskka. </p>
<p>Áhči ja eatni D jearahallen oktanaga ja dárogillii dannego eadni ii hála sámegiela. Muhto jearahallama gaskkas moai sámásteimme, ja Áhčči D hállá sámegiela njuovžilit dego gii beare eará eatnigiela hálli. Son lohká iežas máhttit sámegiela doarvái bures hállat iežas mánáin, muhto dattetge ii daga dan. Geavahan ohpihit ákkastallan (accounting) ja iežasgádjaleapmi (Face-working) -doahpagiid bearraša D jearahallama analyseremis, dannego metoda heive reaidun oažžut áddejumi olbmuid vugiin legitimeret, čilget ja nannet láhttemiid ja mearrádusaid (Järvinen 2003: 4; 2001: 268; gč. maiddái kapihttala 3.4.3).</p>
<p>Jearahallama gaskkamuttus jearan sudnos, mo giellaválljen mánnái dáhpáhuvai. Gažaldaga dihte šaddá unohis jaskes boddu ja ádjána guhká ovdalgo goabbáge dadjá maidege. Áhčči D láhttesta ahte son ii dieđe ja jearrá eamidis muitágo son. Eadni D dasto čilgegoahtá vuollegaččat, ahte soai leigga hállan áššis ja ahte isit livččii sámástan mánnái. Ohpit šaddá boddu ovdalgo Áhčči D dadjala dego livččii suhttan iežas vuosttaš ákkastallama dihte, namalassii ahte su mielas lea suivat okto hállat: <em type="italic"><span type="quote">“Go ealáska, de lea váttis dápmat”</span> </em>211 </p>
<p><em type="italic">Vet du det! Jeg synes det er kjedelig å snakke alene. </em>(Áhčči D) </p>
<p>Dasto son njulge čielggi ja njahkala ovddosguvlui. Ain son orru leamen veaháš suhtus go čilge buorebut iežas oainnu manne lea suivat okto hállat: Dat lea dego seaidnái hállat.</p>
<p><em type="italic">Det er kjedelig å snakke alene. Det er liksom å snakke til en vegg. </em>(Áhčči D) </p>
<p>Eamit ii dohkkehan vajot isida vuosttaš viggamuša gávdnat dohkálaš čilgehusa áššái. Son viggá ođđasis ráđđádallat isida láhttema birra:</p>
<p><em type="italic">Men hvis du hadde snakket til henne, så hadde du jo ikke snakket alene. </em>(Eadni D) (Boddu. Áhčči D ii vástit maidege.) </p>
<p><em type="italic">Ja, litt alene en stund, til å begynne med. </em>(Eadni D) </p>
<p>Áhčči D mieiggasta ja roahkoha gieđaid. Son ii daja vel maidege. Eadni geahččá munnje ja dadjá vuollegaččat:</p>
<p><em type="italic">Vi prata om det. Men det... Det blei ingenting. Jeg vet ikke om det hadde blitt ugunstig. Eller, jeg </em><em type="italic">vet ikke hva det hadde blitt. </em></p>
<p>Mánáid sámegiela máhttu lea oassin báikkálaš diskurssas. Máŋgga váhnenjearahallamis lea boahtán ovdan, ahte lea lunddolaš hállat sámegiela mánáide, jos ieš máhttá. Áhčči D ii čuovo dan málle, mas máŋgasis orru leamen oktasaš áddejupmi. Danne ii leat vuordemeahttun, ahte Áhčči D dovdá dárbbu bealuštit iežas dagu. Son geahččala čilget manne ii leat dohkkemeahttun, ahte son ii leat sámástan mánnái iige su sáhte sivahallat, dannego lea nu váivi okto hállat mánnái. Go eamit vuostálastá su, de son jávohuvvá áigeboddii. Muhto de son buktá ođđa ákka ja ságastallan joatkašuvvá.</p>
<p>Áhčči D: <em type="italic">Men det var jo den tida at jeg var så mye borte... </em></p>
<p>Eadni D (geahppasut jienain): <em type="italic">Ja. Og når jeg heller ikke forsto et ord samisk på den tida. Jeg kom </em><em type="italic">hit (jahkemearit) før hun ble født. Da kunne jeg ikke et ord samisk. Jeg tror det ville ført til at det </em><em type="italic">hadde blitt så unaturlig for dem å bruke samisk. Nu hadde det sikkert vært annerledes. Tror jeg. </em></p>
<p>Áhčči D: <em type="italic">Ja. Hvem vet… Hvem vet... Det der… </em><em type="italic"><span type="quote">“Go ealáska, de lea váttis dápmat”</span> </em>212 </p>
<p>Lea ovdamunni ahte soai leaba guktot fárus joavkojearahallamis. Das soai gártaba gullat nuppiideaskka vástádusaid ja go guovttemielatvuohta bohciida, de beassaba vástidit nubbi nubbái. Áhčči D ii beasa eret ovddasvástádusas vuosttaš čilgehusain ja ferte čilget dárkilabbot, manne son ii leat sámástan mánnái.</p>
<p>Go son de ákkastallá ahte son gárttai leat ollu eret dalle go mánná lei uhcci, de eamit dohkkeha dan čilgehusa ja dovddaha iežas lean váttisvuohtan máná sámegiela oččodeames. Dannego son, máná eadni, ii máhttán sánige sámegiela, de son ádde ahte isidii lei váttis sámástit ruovttus. Dainna eamit veahkeha isida gádjalit iežas. Su láhtten ii leat nu dohkketmeahttun go álggus sáhtii orrut. Eamit fas lei ođas sámi birrasis iige lean oahppan gielas maidege. Dát lea eamida ákkastallan ja su iežas gádjaleapmi. Ii sáhte suge láitit dan dilis, maid goappašagat dadjaba váidalahttin, ahte mánná ii oahppan áhči eatnigiela. <em type="bold">6.5 Manne sámegiela mánáide? </em></p>
<p>Todal (2002: 102) čujuha golmma motiivii sámegiela oahpahallamis nubbigiellan: Integratiiva motiiva, instrumentála motiiva ja kontinuitehta motiiva. Dán dutkamušas ii leat sáhka dušše nubbigiela oahpahusas, muhto maiddái váhnemiin geat ieža hállet sámegiela mánáiguin. Dattetge heive analyseret sin Todal golmma motiivva hárrái, dannego buot váhneninformánttat háliidit, ahte mánát máhttet sámegiela ja buot golbma motiivva bohtet ovdan váhnenjearahallamiin. Váhnemat vuoruhit motiivvaid, ja sáhttá dadjat ahte motiivvain lea hierarkiija. Váhnemat atnet máná guovtte- ja golmmagielatvuođa buorrin sihke dálá skuvlavázzima, boahtteáigge joatkkaoahpu ja bargomárkana dáfus, erenoamážit jos mánná boahtteáiggis ásaiduvvá ruovttuguvlui. Eanaš váhnemat eai dattetge deattut dákkár instrumentála sivaid, go jerren, manne sii leat hállan sámegiela mánáide dahje fuolahan ahte mánná lea oahppan sámegiela. Sámegiela 1 ja 2 -joavkku mánáid váhnemiin jerren vel, maid mánná livččii manahan, jos ii livčče oahppan sámástit ja Sámegiela 3 -joavkku mánáid váhnemiin jerren, maid mánná lea manahan go máhttá uhccán sámegiela. Dalle boahtá ovdan ahte sámekultuvrra jotkkolašvuohta lea deháleamos motiiva.</p>
<p><em type="italic">Kontinuitehta motiiva </em></p>
<p>Áhčči G smiehttá guhká ovdalgo vástida, ahte sutnje lea leamaš lunddolaš hállat sámegiela mánáiguin.</p>
<p>Go jearahallama loahpas jerren, leago sus vel lasiheamoš, de son lohká iežas smiehttan, manne son lea sámástan mánáiguin ja čilgegoahtá. Sámegiella lea vuođđoárvu su eallimis ja su motiiva sámegiela sirdimis lea čielga kontinuitehta motiiva. <em type="italic"><span type="quote">“Go ealáska, de lea váttis dápmat”</span> </em>213 </p>
<p><em type="italic">Sámegiella lea mun ieš. Dat lea mun, luondu, luonddu birra, meahcástandilli, </em><em type="italic">muorračuohppamis, skohtervuodjimis. Dathan lea olles sohka. De mun jáhkán. Dat ii leat eará go </em><em type="italic">diet. Giella lea olles sohka. Dan mun jurddašan ahte livčče manahan buot maid máttut leat </em><em type="italic">midjiide addán. </em>(Áhčči G) </p>
<p>Áhčči B logahallá vuos máŋggagielatvuođa buriid ja daid vejolašvuođaid, maid máŋggagielatvuohta addá eallimis. Dasto son jurddaša áigebotta ovdalgo dadjá, ahte čiekŋaleamos sivva sáhttá leat luondu.</p>
<p><em type="italic">Go ieš lean luondduolmmoš, luonddu ealli, de dat luonddus eallin kultuvra livččii juoga dakkár </em>maid sáhtášii oahppat dan giela bokte. Mo birget luonddus luondduin. Dat, dat oaidnu luonddus <em type="italic">ii livčče seammá jos luonddus jođášii eará gielain. </em>(Áhčči B) </p>
<p>Eadni B guhte ieš ii máhte sámegiela, jurddaša ahte mánná lea juo manahan ollu, dannego ii máhte sámegiela nu bures go livččii vejolaš. Songe oaivvilda ahte mánná manaha árbedieđuid iežas sámegiela duogážis ja ruohttasiin, maid dušše buori sámegiela dáidduin fidnešii.</p>
<p><em type="italic">Ihan puhuisin niin kun semmoisista saamen kielen tuomista kulttuuriarvoista, mihin viitaten </em><em type="italic">hyvään kieleen ja sen ymmärtämiseen saisi niistä toisista juurista paremmin tietoa. </em>(Eadni B) </p>
<p>Áhčči C fas čilge sudno eamidaš giellaválljema duogábealde lean ideologiija. Soai leigga guktot dego mannan čađa dan sámi kultuvrralaš morráneami mii dáhpáhuvai 1970- logus.</p>
<p><em type="italic">Munnos lei čielggas ahte sámi kultuvrra mii fertet gáhttet juohke láhkai ja guktuin lei ruovttuin </em><em type="italic">sámegiella eatnigiellan iige boahtán eará millii go ahte galggaime hállat sámegiela ja mánáide </em><em type="italic">maid. </em>(Áhčči C) </p>
<p>Bearraša E váhnen guovttos leaba áibbas ovttaoaivilis das, ahte sudno máná guovttos leaba manaheamen juoidá go eaba máhte buorebut sámástit. Eadni dadjalastá dalán ahte máná guovttos manaheaba iežaska árbbi. Áhččige lea ovttaoaivilis:</p>
<p><em type="italic">Hm. Det de går glipp av er vel arven sin. Det er jo den. </em>(Eadni H) </p>
<p><em type="italic">Du mister jo litt av arven. (Áhčči H) </em><em type="italic"><span type="quote">“Go ealáska, de lea váttis dápmat”</span> </em>214 </p>
<p>Eadni muitala man alla árvu su ruovttuguovllu suopmanis lea ja man nana identitehta guvlui gullevašvuohta addá olbmuide. Su mielas sámegiella galggašii addit seamma gullevašvuođa ja identitehta su mánáide. Muhto dan dat ii daga. Áhččige atná dan váivin.</p>
<p><em type="italic">Når det gjelder samisk så ser jeg jo at det skulle være det for dem. Det er jo det de har mistet. </em>(Eadni H) </p>
<p><em type="italic">Det er jo litt dumt. </em>(Áhčči H) </p>
<p>Áhčči Á muitala identitehtaášši deháleamos sivvan dasa, ahte son lea fuolahan ahte mánná oahpai sámegiela. Soai leaba eamidaš guktot sápmelaččat, vaikko ii goabbáge hála sámegiela eatnigiellan.</p>
<p>Danne son háliida ahte mánná oaččui giela ruovttoluotta.</p>
<p><em type="italic">Ja jos ii máhte dan giela, de váilu juoidá dan identitehtas (...) Nu ahte dat lea dehálaš oassi </em><em type="italic">sápmelaš identitehtas, lea dat giella. Dat lea dat stuorámus sivva ahte mun lean goittot háliidan </em><em type="italic">ahte iežan mánná oahppá sámegiela maid mun in oahppan dego eatnigiellan. Ahte dat lea </em><em type="italic">dieđusge sivvan ahte fidne dan giela ruovttoluotta. </em>(Áhčči Á) </p>
<p>Eadni A ii leat sápmelaš, muhto oaivvilda dattetge ahte mánná manahivččii iežas giela, iežas álbmoga giela, jos ii máhtáše sámegiela. Giela manaheapmi livččii čuohcan máná sápmelaš identitehtii.</p>
<p><em type="italic">Vaikko mo eallá dáppe ja hállá suomagiela, ii máhte šat sámegiela, de manaha dan </em><em type="italic">kulturidentitehta vaikko mo dadjá ahte son lea sápmelaš. Dat manaha dan, ja dat lea stuorra </em><em type="italic">riggodat máhttit máddariid giela. </em>(Eadni A) </p>
<p>Eadni H lea ieš váillahan sámegiela máhtu. Son geažida jaskadit ahte heajos sámegiela máhttu sáhtášii váikkuhit máná identitehtii.</p>
<p><em type="italic">Men i forhold til identitet. Hvordan han ser på seg sjøl som norsk eller samisk eller begge deler. </em></p>
<p><em type="italic">Jeg vet ikke. </em>(Eadni H) </p>
<p>Dego dás oaidnit, de váhnemat deattuhit kontinuitehta motiivva go čilgejit, manne mánát leat oahppan sámegiela dahje galggašedje oahppat sámegiela buorebut. <em type="italic"><span type="quote">“Go ealáska, de lea váttis dápmat”</span> </em>215 </p>
<p><em type="italic">Integratiiva motiiva </em></p>
<p>Muhtin váhnenjearahallamiin bohtet ovdan maid integratiiva motiivvat, muhto dat eai leat gallii áidna sivvan. Eadni Đ lohká iežas atnit riektan, ahte mánát ohppet dan maid son ieš máhttá. Dat lea ovddimusat kontinuitehta motiiva. Muhto son deattuha maid, ahte máná oktavuohta áhku guoktái ádjáin lea maid leamaš dehálaš motivašuvdna sámegiela sirdimis mánáide. </p>
<p><em type="italic">Mun jurddašin maid dan, ahte go boahtit ádjá ja áhku lusa, de lea hirbmat dehálaš máhttit </em><em type="italic">sámegiela, go de sáhttit hállat dan giela maid soai máhttiba buoremusat. </em>(Eadni Đ) </p>
<p>Su isit fas jáhkká ahte mánáide livččii váttis birgehallat lagasguovllus, gos sámegiella lea váldogulahallangiellan maiddái mánáid ja nuoraid gaskkas. Datge lea čielga integratiiva motiiva. Daningo sámegiella geavahuvvo, de lea maid dehálaš ahte mánát máhttet dan.</p>
<p><em type="italic">Uten samisk språk hadde de nok blitt litt utafor i dette området. Kanskje hadde de ikke blitt like </em><em type="italic">godt akseptert i nærmiljøet. Det tror jeg faktisk. </em>(Áhčči Đ) </p>
<p>Áhčči C geahččá ovddimusat praktihkalaččat gažaldahkii, maid mánná livččii manahan, jos ii livčče oahppan sámegiela. Su mielas mánás ii livčče oktavuohta gránnjáriikka olbmuiguin ja maiddái oktavuohta fulkkiiguin livččii heajut. Dakkár dilli livččii čuohcan maid áhči dovdduide.</p>
<p><em type="italic">Dat livččii manahan daid oktavuođaid mat dál leat mahkáš dáža beallai. Ja livččii veaháš </em><em type="italic">váddásut gulahallat buot daid fulkkiiguin. Galgá álo molsut giela su dihte go bohtet fuolkkit </em><em type="italic">dahje jos ieš vuolgá fuolkedállui. Dat livččii váivi. </em>(Áhčči C) </p>
<p>Eadni F ii máhte ieš sámástit, muhto lea áŋgiruššan garrasit vái mánná oahppá sámegiela. Son bázii okto mánáin go dat lei uhcci. Dan maŋŋá mánná ii oahppan sámegiela ruovttus. Liikká mánná gullá Sámegiela 1 -jovkui. Eadni čilge ahte maŋŋá go bázii okto mánáin, de lea leamaš su eallinprošeakta bajásgeassit sámemáná. Son lea ieš bajásšaddan sámi servodagas gos giella lea jávkamin ja olbmot heahpanaddet iežaset sámi duogáža dihte. Son dovdá dárbbu ovddidit máná giela vai sutnje ii báze ráigi, muhto ovdána dievaslaš olmmožin. Muhto seammás dát heive oktii su ideologiijain. Son jáhkká dasa ahte gullevašvuohta riggudahttá olbmo. Gullevašvuohta maid mánná su mielas dárbbaša, lea gullevašvuohta áhči gilážii ja dan son oažžu sámegiela bokte. <em type="italic"><span type="quote">“Go ealáska, de lea váttis dápmat”</span> </em>216 </p>
<p><em type="italic">Instrumentála ja integratiiva motiiva </em></p>
<p>Mánná I gullá Sámegiela 3 -jovkui ja lea heaitán oahpahallamis sámegiela skuvllas. Su eadni deattuha geavatlaš áššiid go vástida gažaldahkii, maid mánná manaha go ii máhte sámegiela buorebut. Son oaidná vuosttažettiin váttisvuođaid báikkálaš bargomárkanis gos sámegiela máhttu lea dávjá eaktun, muhto son maid leikoša ahte sámegiella sáhtášii leat dehálaš eará sivaid geažil olbmo eallimis, namalassii ráhkisvuođas.</p>
<p><em type="italic">Det er jo visst hun skal bli igjen i Tana, søke jobb her så mister hun jo en del. Og samme hvis hun </em><em type="italic">skulle finne på å gifte seg eller bli forelsket i en samegutt. Så er det jo ikke sikkert hun klarer å </em><em type="italic">følge med på samtalene. Og det skjer jo fort det. </em>(Reašká). (Eadni I) </p>
<p>Áhčči H guhte máhttá sámástit, muhto hárve dahká dan, ii oainne máná manahit maidege eará go sámegiela máhtu. Son atná dattetge buorrin máhttit veaháš sámegiela jos áigu ássat davvin, muhto oaivvilda máná birget bures servodagas vaikko ii sámástivčče.</p>
<p><em type="italic">Det er klart at hvis du skal boende her oppe så hadde det kanskje vært en fordel å kunne litt </em><em type="italic">samisk, men jeg ser nu… Jeg fungerer jo godt i samfunnet i dag. Så samfunnsmessig tror jeg ikke </em><em type="italic">det er noe problem. </em>(Áhčči H) <em type="bold">6.6 Sámegiela 1 ja 2 mánáid giela ovddideapmi </em></p>
<p>Eanaš sámegielat váhnemat fátmmastedje mánáideaset iežaset sámegielat fierpmádahkii juo riegádeami rájes. Buot dát mánát gullet dál Sámegiela 1 ja 2 -jovkui. Mánáid sámegielat váhnemat sámástišgohte mánáide, seammá dahke eará fuolkkit ja váhnemiid ustibat. Eanaš áigge dát lea dáhpáhuvvan álfárot váttisvuođaid haga. Muhtimat eai leat goassege vásihan, ahte eará sámegiela hállit livčče moktege vuosttaldan dahje viggan hállat riikkagiela mánáide. Muhtimat fas leat vásihan dan, muhto dat leat leamaš ovttaskas dáhpáhusat, ja olbmot leat dalán sámástišgoahtán mánáide go gullet ahte mánát máhttet sámegiela. Maiddái boarrásut fuolkkit geat eai leat hállan sámegiela iežaset mánáide, leat dalán sámástišgoahtán bearraša A mánnái.</p>
<p><em type="italic">Ii giige goassege jearran, galggan mun hállat du mánnái sámegiela vai suomagiela. Dat dušše </em><em type="italic">álge sámástit. </em>(Eadni A) <em type="italic"><span type="quote">“Go ealáska, de lea váttis dápmat”</span> </em>217 </p>
<p>Maiddái bearraša Č máná áddjá sámásta iežas áddjubiin, vaikko ii leat hállan sámegiela iežas niidii. Eadni</p>
<p>Č lea dáhtton áhčis sámástit mánáin, muhto eadni jáhkká ahte áhčči livččii gohčokeahttáge sámástan, ja gohčoda iežas áhči dehálaš giellagaskkusteaddjin.</p>
<p><em type="italic">Jeg trur jeg sa til han at han må snakke samisk til ungene mine. Men det tror jeg nesten han </em><em type="italic">hadde gjort uansett. Og jeg har aldri opplevd det som vanskelig eller unaturlig. Og han er jo en </em><em type="italic">viktig språkformidler for dem. </em>(Eadni Č) </p>
<p>Eadni Č čujuha eará fulkkiide maid mánáid sámegiela ovddideaddjin. Sis lea stuorra sohka ja eanaš oassi leat sámegiela hállit. Buohkat sámástit mánáiguin. Maiddái Eadni Đ namuha iežas váhnemiid ja fulkkiid go čilge mii lea ovddidan máná sámegiela.</p>
<p><em type="italic">Dieđusge mus váhnemat ja fuolkkit. Dat geavahit giela. </em>(Eadni Đ) </p>
<p>Eadni F guhte bázii okto mánáin, muitalii vuoras olbmuid, máná áhku ja ádjá maid, dávjá álgán dárustit mánnái go lei uhcci. Son jáhkká sivvan dasa lean dan, ahte son ieš ii hála sámegiela. Son dáhtui buohkaid sámástit mánáin, vaikko lei lossat gáibidit dan. Ii oktage vuosttaldan ja leat dan rájes sámástan mánáin.</p>
<p>Eadni F árvvoštallá ášši nu ahte eai dat sáhttán vuosttaldit su sávaldaga, go sonhan dáhtui sin hállat iežaset giela. Baicce vásihii ahte olbmot atne dan geahpádussan go eai dárbbašan sus beroštit. <em type="italic">… og da tok jeg den påkjenninga det var å si <span type="quote">”snakk samisk til han, han er same”</span>. Og de blunket </em><em type="italic">ett par ganger og så gikk de over til å snakke samisk. Jeg hørte ikke noen konkrete kommentarer, </em><em type="italic">for de kunne jo ikke godt si noe negativt om det at jeg ville at de skulle bruke sitt språk. I alle fall </em><em type="italic">så var det nu noen som pustet lettet ut at de kunne slappe av og ikke bry seg om meg. </em>(Eadni F) </p>
<p>Eadni F lohká máná šaddan sámegielagin dannego sus lea lagas oktavuohta gili sámegielat olbmuiguin.</p>
<p>Dát oktavuohta lea measta ollásit sámegillii. Áhčči B ii muital iežas leat lihkostuvvan seamma bures oažžut eará olbmuid sámástit iežas mánáin. Ollugat suomastit mánnái, jos mánná suomastišgoahtá.</p>
<p><em type="italic">Muhto dalle go mun lean leamaš báikki alde mun lean cuigon dan ahte go buohkat hálddašit </em><em type="italic">sámegiela, de galgá dáppe sámástit. Dál ii galgga suomastit. </em>(Áhčči B) <em type="italic"><span type="quote">“Go ealáska, de lea váttis dápmat”</span> </em>218 </p>
<p>Su cuiggodeamit leat dušše belohahkii veahkehan. Goittotge čađat sámegielat olbmot leat čuvvon su ávžžuhusa ja molson giela, go leat fuopmášan ahte mánná máhttá sámegiela. Muhto eai buohkat. Áhčči</p>
<p>B dattetge jáhkká ahte olbmot suomastišgohtet mánáin vahágis, jurddaškeahttá maidege.</p>
<p>UNESCO (2003: 14) atná giellaservodaga lahtuid doaladumiid iežaset giela hárrái dehálaš fáktorin vehádatgiela seailluheames. Váhneninformánttaid vásáhusat čájehit ahte eanaš sámegiela servodaga lahtut dutkanguovllus dorjot sámegiela seailuma. Dat leage nubbin buoremus molssaeaktu UNESCO mihttáris. Muhtin váhnemat leat gártan dáhttut sámegielat ollesolbmuid sámástit mánáide, muhto sii leat hárve deaividan váttisvuođaid go leat dáhtton olbmuid sámástit.</p>
<p><em type="italic">Sámegielat mánáidgárdi </em></p>
<p>Sámegiella mánáidgárddi váldogiellan lea viehka ođđa giellašillju Sámis. Moadde váhneninformántta leat leamaš mánnán mánáidgárddis, ii oktage sis sámi mánáidgárddis. Buot Sámegiela 1 ja 2 nuorrainformánttat leat fas leamaš sámegielat mánáidgárddis. UNESCO (2003: 11; gč. maiddái kapihttala 2.4.8) atná ođđa giellašiljuid vuostáiváldima dehálažžan, ja dát giellašillju lea bures vuostáiváldon.</p>
<p>Váhneninformánttat geain lea Sámegiela 1 ja 2 mánát, leat ollásit ovttaoaivilis das, ahte mánáidgárddit leat leamaš nana giellaovddideaddjit. Áhčči C dadjá ruovttugiela vuosttamužžan ja mánáidgárddi giela nubbin go lea gažaldat, mii lea ovddidan máná sámegiela. Goalmmádin son namuha iežas skihpáriid.</p>
<p><em type="italic">Na várra eanemusat lea dat ruovttugiella ja nubbi dieđusge beaiveruoktu ja dieđus ollu </em><em type="italic">skihpárat mat munnos leat sámegielagat. </em>(Áhčči C) </p>
<p>Maiddái Č bearaš rábmo barggu maid mánáidgárdi lei dahkan máná giellaovddideames.</p>
<p><em type="italic">Dat gal lea mánáidgárdi mii lea stuorámus. Dat gal lea álfárot dat stuorámus. Munnos lea </em><em type="italic">leamaš NN (mánáidgárddi namma) ja dan gal lean oaidnán ahte doppe lea buorre dilli, ja buorre </em><em type="italic">bargit ja čeahpes olbmot. Ja dat gal oahpahit dan giela ja dollet. </em>(Áhčči Č) </p>
<p>Bearaš Đ ásai sámegiela hálddašanguovllu olggobealde dalle go mánná lei uhcci. Báikkis lei maid sámegielat mánáidgárdi ja soai fidniiga mánnái saji doppe. Váhnen guovttos atniba dan hui dehálažžan máná sámegiela oččodeames. Áhčči Đ jáhkká ahte livččii leamaš mealgat váddásut oahpahit mánnái sámegiela, jos dakkár fálaldat ii livčče lean. Mánná lei álggus dárogielat mánáidgárddis, muhto váhnemat <em type="italic"><span type="quote">“Go ealáska, de lea váttis dápmat”</span> </em>219 ozaiga saji sámegielat mánáidgárddis nannet máná sámegiela. Maŋŋá sii fárrejedje dutkanguvlui ja dan rájes leat dehálaš giellaovddideaddjit leamaš fuolkkit ja skuvla. Sámegiela geavaheami sámegielat mánáidgárddiin sáhttá árvvoštallat UNESCO <span type="quote">“dálá giellašiljuid treandda”</span> mihttára mielde (2003: 10; gč. maiddái kapihttala 2.4.9). Sámegiella geavahuvvo olles áiggi buot doaimmain dutkanguovllu sámegielat mánáidgárddiin. UNESCO áššedovdiid joavku gohčoda dákkár geavaheami dievaslaš geavaheapmin. Dat lea nannoseamos sajádat mii vehádatgielas sáhttá leat dihto giellašiljus. Dakkár dilli nanne dieđusge sámegiela etnolingvisttalaš ceavzinnávccaid. </p>
<p><em type="italic">Skuvlla rolla </em></p>
<p>Buot sámegielat 1 ja 2 -jovkui gulli mánát leat leamaš sámegielat oahpahusas, juogo sámegielat skuvllas</p>
<p>Deanu gielddas dahje guovttegielat, suoma-/sámegielat skuvllas Ohcejoga gielddas gos oahpahus lea sámegillii sámegielat luohkkálanjain. Badjedásis Ohcejogas lea oassi oahpahusas dattetge suomagillii maid. Earret <em type="italic">nuorrainformántta B </em>leat buot mánát ain sámegielat oahpahusas. Deanu gieldda Sámegiela 1 ja 2 nuorrainformánttaid váhnemat leat mearkkašahtti duđavaččabut skuvlii sámegiela ovddideaddjin go Ohcejoga gieldda seamma joavkku váhnemat. Skuvlla vuogádaga erohusat sáhttet leat sivvan dasa. </p>
<p>Fishman terminologiija mielde sáhttá dadjat, ahte Deanu gielddas leat 4a-skuvllat, mat leat oalle muddui vehádaga lahtuid hálddus, ja sámegielat oahpahus leat sierra sámegielat skuvllain. Ohcejoga gielddas leat 4b-skuvllat, mat leat majoritehtaálbmoga hálddus, ja sámegielat ja suomagielat oahpahus lea seamma skuvllas. Fishman árvvoštallama mielde lea váddásabbo ealáskahttit vehádatgiela 4b-skuvllain go 4a-skuvllain. (Gč. maiddái kapihttala 4.4.7)</p>
<p>Deanu gieldda váhnemat oaivvildit ahte skuvla ovddida mánáid sámegiela bures, muhto muhtimat moitet go skuvla ii váldde vuhtii, ahte buot mánát eai hálddaš sámegiela seamma bures go earát go álget skuvlii. Ohcejoga gielddas ássi Áhčči C muitala ahte mánná hállá suomagiela eanaš sámegielat skihpáriiguin. Su čilgehus dasa lea ahte sii leat hárjánan suomastit skuvllas. Maiddái eará Ohcejoga gieldda váhnemat oaivvildit, ahte skuvlla vuogádat ii ovddit sámegiela doarvái bures, dannego eanaš oktasaš doaimmat skuvllas dáhpáhuvvet suomagillii ja ovdamearkka dihte skuvla doallá eanaš iđitrahpamiid dušše suomagillii. Áhčči B ii oainne ahte skuvllas livččii áigumuš buoridit dili ja oaivvilda ahte dilli ii buorrán ovdalgo: <span type="quote">“vuosttaldeaddji joavku boarásmuvvá ja báhcá ealáhahkii ja bohtet albma čuvgehuvvon oahpaheaddjit skuvlii.”</span> Eadni B maid oaivvilda ahte skuvla ii ovddit máná guktuid gielaid, <em type="italic"><span type="quote">“Go ealáska, de lea váttis dápmat”</span> </em>220 muhto su mielas skuvllas lea giellamuvra ja mánáid sirren sámegielagin ja suomagielagin lea boastut. Su čoavddus livččii ahte mánát livčče eambbo ovttas. Su mielas dat ovddidivččii sihke sáme- ja suomagiela. </p>
<p><em type="italic">Skuvlabargguid čuovvuleapmi – leaksoveahkki </em></p>
<p>Skuvlaguorahallamis boahtá ovdan ahte mánáin lea dávjjibut sámegielat áhčči go sámegielat eadni.</p>
<p>Muhtin váhneninformánta dadjá ahte dábálaččat bearrašis lea sámegielat áhčči gii máhttá hállat sámegiela, muhto ii lohkat ja čállit. Eadni fas máhttá uhccán sámegiela, muhto son veahkeha mánáid leavssuiguin ja čuovvu sin skuvlavázzima. Dán dutkamuša váhneninformánttain buot sámegielat eatnit máhttet lohkat ja čállit. Sámegielat áhčiin bealli leat analfabehtat sámegielas. Dát dilli lea buktán váttisvuođaid muhtin bearrašiidda. Okta eadni ii loga iežas duostan bidjat máná sámegielat oahpahussii go su sámegielat isit ii máhte lohkat sámegiela iige máhte veahkehit mánáid skuvlabargguiguin. Dan ferte eamit dahkat guhte ii máhte sámegiela. Boađusin das lea váhnemiid mielas dat, ahte mánás ii leat nu buorre sámegiella go sáhtášii leat. Nuppi bearrašis váhnen guovttos leaba válljen mánnái sámegielat oahpahusa, muhto eadni lea rahčan garrasit vai son bastá čuovvut máná skuvlavázzima. Áhčči ii máhte lohkat sámegiela ja eadnái lea leamaš váttis veahkehit leavssuiguin, dannego ii ádde máná sámegielat skuvlagirjjiid. Nubbi eará eadni lea seamma dilis ja muitala iežas dáhtton leaksoveahki skuvllas, muhto dan ii leat ožžon, vaikko lea čilgen ahte son ii máhte sámegiela bargguiguin veahkehit doarvái bures.</p>
<p>Dákkár geavatlaš áššit sáhttet hehttet sámegiela ealáskahttima, jos váhnemat geat eai máhte sámegiela doarvái bures, eai oaččo veahki.</p>
<p><em type="italic">Asttuáigge doaimmat ja nuoraidkultuvra </em></p>
<p>Dutkamuša nuorrainformánttat oassálastet viššalit asttuáigge doaimmaide maid gielda ja ovttaskas searvvit lágidit. Dutkanguovllus leat guokte searvvi mat lágidit mánáide ja nuoraide oaivvilduvvon doaimmaid sámegillii: Sámi Siida Ohcejogas ja Deanu Searat Deanu gielddas. Dasa lassin leat eanaš asttuáigge doaimmat Sirpmás sámegillii. Maiddái Deanu gieldda kulturskuvla lágida muhtin fálaldagaid mánáide ja nuoraide sámegillii. Sámegielat fálaldagat leat dattetge spiehkastagat stuorát govas.</p>
<p>Dutkanguovllus eanaš mánáid- ja nuoraiddoaimmat leat suomagillii Ohcejogas ja dárogillii Deanu gielddas. Eará eaktodáhtolaš searvvit, gielddat ja searvegottit lágidit mánáid- ja nuoraiddoaimmaid riikkagillii. Muhtin váhnemat gessetge ovdan dáid fálaldagaid hehttehussan sámegiela ovddideames. <em type="italic"><span type="quote">“Go ealáska, de lea váttis dápmat”</span> </em>221 </p>
<p><em type="italic">Juo dat gal lea dat nuoraiddoaibma, dat lea beare leamaš suomagillii. Goitge dál go mu mánát </em><em type="italic">leat leamaš das fárus (...) Searvegoddi lea leamaš hui viššal lágidit valáštallandoaimmaid ja dat </em><em type="italic">lea dušše dat ahte das ii leat sámegielat bargi. </em>(Áhčči C) </p>
<p>Eanaš Sámegiela 1 ja 2 váhnemat jáhkket iežaset mánáid ja nuoraid šaddat geavahit sámegiela boahtteáiggis ja hállat sámegiela iežaset mánáide. Sii oidnet juo ahte mánát leat aktiiva sámegiela hállit.</p>
<p>Muhtimat vásihit dattetge ahte mánát hállet uhccán sámegiela iežaset ahkásaččaiguin ja atnet váilevaš sámegielat nuoraidkultuvrra hehttehussan sámegiela ovddideames. Áhčči C čilge ahte dál go mánná lea sturron ja nuorat álget leat eambbo gaskaneaset nu ahte eai leat šat váhnemiid čalmmiid ovddas, de giellabiras lea suomagielat. Su mielas nuorat leat hárjánan suomastit skuvllas ja nuoraidkultuvrras lea uhccán mii ovddidivččii sámegiela geavaheami. Danne ii loga máná sámegiela ovdánan nu bures go galggašii.</p>
<p><em type="italic">Dan maŋŋá ii ovdán nu bures go livččii earálágan birrasis vejolaš. Go dat bohtet dakkár </em><em type="italic">nuppelohjahkásažžan dat leat hui uhccán ollesolbmuin dahkamuš ja dat interessat leat sis áibbas </em><em type="italic">dan nuorrakultuvrras. Doppe lea uhccán mii doarju sámegiela dien agis. Ovdamearkka dihte </em><em type="italic">dalle girjjit, filmmat ja rádioprográmmat. Dat leat beare suoma- daikke eaŋgalsgillii dat áššit </em><em type="italic">mat dalle leat beroštahttit. Ja de álget diet DVD-filmmat mat dán áigge leat hui ollu. </em>(Áhčči C) </p>
<p>Váhnemat gesset maid ovdan, ahte sámegielat asttuáigge fálaldagat leat bures ovddidan mánáid sámegiela ja sámegiela geavaheami eaige gáibidivčče ahte visot fálaldagat livčče sámegillii, muhto háliidivčče eanet. Eadni Č atná masá lunddolažžan ahte eanaš mánáid- ja nuoraiddoaimmat leat dárogillii. Muhto rábmui Deanu Searat -searvvi mas sámegiella lea váldogiellan.</p>
<p><em type="italic">Her er jo mange foreninger,. Ungene er med på idrettsaktiviteter, og i de fleste er norsk </em><em type="italic">hovedspråk. Og det er vel nesten naturlig i en sånn kommune som vi bor i. Men Deanu Searat er </em><em type="italic">jo et sånt språkfremmende tiltak hvor det brukes samisk for det meste. </em>(Eadni Č) </p>
<p>Nuoraid asttuáigge doaimmat ja nuoraidkultuvra leat dávjá guokte beali seamma áššis. Mii sáhttitge gohčodit dain giellašilljun. Dan giellašiljus orru leamen treandan ahte riikkagiella lea váldogiellan. Dan ii sáhte dattetge gohčodit ođđa treandan. Lea baicce ođđa treanda ahte eaŋgalsgielat nuoraidkultuvra váldá saji riikkagielas ja maid ahte sámegiella geavahuvvo muhtin asttuáigge doaimmain. Dán dihte <em type="italic"><span type="quote">“Go ealáska, de lea váttis dápmat”</span> </em>222 </p>
<p>UNESCO (2003: 10; gč. maiddái kapihttala 2.4.9) vuohki árvvoštallat dálá giellašiljuid treanddaid ii heive ollásit dutkanguovllus. Dattetge lea čielggas ahte eanet sámegielat asttuáigge doaimmat nannešedje sámegiela etnolingvisttalaš ceavzinnávccaid ja sámegiela ealáskahttima. <em type="bold">6.7 Sámegiela 3 mánáid sámegiela ovddideaddji </em></p>
<p>Sámegiela ealáskahttimis livččii dehálaš ahte mánáin geat eai oahpa sámegiela ruovttus, livččii vejolašvuohta oahppat sámegiela eará vugiid mielde. Fágagirjjálašvuođas leat earret eará ovdamearkkat mo eaŋgalsgielat mánát ohppet kumry Walesas, mo maorit Aotearoas leat jorgalan giellamolsuma</p>
<p><em type="italic">Kohonga Reo </em>-giellabeasselihkadusain ja mo eaŋgalsgielat mánát ohppet Hawaii-giela giellabeasis ja giellalávgumis. Sámisge leat anáraččat nagadan jorgalit giellamolsuma giellabesiin ja sámegielat oahpahusain skuvllas. (Davies 1996: 11–48; Pasanen 2003; Schütz 1994: 366–370; Tsunoda 2005: 202–203.) Dutkanguovllus leat muhtin dákkár fálaldagat riikkagielat mánáide, muhto dat eai leat olámuttus juohke báikkis (gč. maiddái kapihttala 4.4.7). Lean jearahallan vihtta Sámegiela 3 nuorrainformántta kvalitatiiva metodaiguin. Buohkat leat leamaš riikkagielat mánáidgárddis ja njealjis leat ožžon sámegielat fálaldaga dárogielat mánáidgárddis. Nuorrainformánta D ii ožžon dákkár fálaldaga, muhto oahpahallagođii sámegiela dalle go álggii skuvlii. Sámegiela 3 nuorrainformánttaid váhnemat leat duđavaččat dan sámegiela oahpahussii maid mánát ožžo mánáidgárddiin. Dađi bahábut sii leat sakka beahttašuvvan go sin mánát eai leat oahppan sámegiela buorebut skuvllas. </p>
<p><em type="italic">Sámegiella dárogielat mánáidgárddis </em></p>
<p>Sámegiela oahpahus mánáidgárddis lea eaktodáhtolaš fálaldat. Dalle go dakkár fálaldat ásahuvvui, bearaš E mearridii bidjat máná guoktá dohko. Váhnen guovttos oaivvildeaba ahte máná guovttos oahpaiga hirbmat olu oanehis áiggis. Fálaldat lei oktii vahkus, dalle lei sámegielat bargi mánáidgárddis ja son hálai sámegiela mánáide ja oahpahii earret eará lávlagiid. Eadni D livččii sirdán máná guoktá sámegielat mánáidgárdái, jos dat geavatlaččat livččii lean vejolaš. Muhto da ii lean vejolaš, dannego lagamus sámegielat mánáidgárdái lei lagabui 50 kilomehtera mátki.</p>
<p>Maiddái I nuorrainformánttas lei seammalágan sámegiela fálaldat mánáidgárddis. Ovtta beaivvi vahkus lei sámegielat bargi su ossodagas ja hálai sámegiela buot mánáide. Son doalai rahpanbottu sámegillii ja muitalii máidnasiid, lávllui ja oahpahii sámegiel sániid. Eadni I lea duđavaš dán fálaldahkii ja oaivvilda <em type="italic"><span type="quote">“Go ealáska, de lea váttis dápmat”</span> </em>223 máná oahppan olu sámegiela ja sus lei buorre vuođđu go álggii skuvlii. Songe livččii bidjan máná sámegielat mánáidgárdái, jos dat livččii lean vejolaš. Muhto son ii ožžon lobi, dannego mánáidgárddi njuolggadusaid mielde galggai nubbi váhnen hállat sámegiela mánnái ovdalgo oaččui saji. Gažaldahkii manne son livččii válljen sámegielat mánáidgárddi, vástida son ahte giella lea álo dehálaš ja jos áigu </p>
<p>Detnui báhcit, de ferte máhttit sámegiela. Ii oaččo barggu, jos ii máhte sámegiela, goittot lea váddásabbo. Muhtin virggiin gáibiduvvo ahte olmmoš máhttá sámegiela sihke čálalaččat ja njálmmálaččat.</p>
<p><em type="italic">Ja. Altså. Det hadde.. For språket er uansett viktig. I alle fall hvis du skal bli i Tana da må du jo </em><em type="italic">beherske samisk. Du får jo ikke en jobb hvis du ikke har samisken på plass. Det er i hver fall </em><em type="italic">vanskelig. Enkelte stillinger krever jo at du skal mestre samisk både muntlig og skriftlig. </em>(Eadni I) </p>
<p>Nuorrainformánta H fas lei mánáidgárddis gos okta bargi lei sámegielat. Eadni H lohká iežas diehtán ahte sámegielat bargi álo sámástii mánáide. Go duhkorattai mánáiguin, molssui lihpariid ja borranbeavddis.</p>
<p>Dattetge mánná ii oahppan sámástit mánáidgárddis. Eatni mielas sámegiella ii šaddan aktiiva giellan goassege iige passiiva giellan. Son ii máhte vástidit, manne mánná ii oahppan. Su mielas vástádus sáhttá leat, ahte mánát duhkoradde dárogillii, ja sámegiella bázii amasin. Okta sámegielat bargi ii dáidde leat doarvái mánáid sámegiela oččodeames.</p>
<p><em type="italic">Det er vel fordi barna lekte på norsk, samisk ble noe fremmed. Du kunne lære noen ord og fraser, </em><em type="italic">men det ble ikke noe aktivt språk, og ikke engang et passivt. </em>(Son čaimmai vuollegaččat ja lasihii:) <em type="italic">Dessverre… …så det var jo et språk de hørte hele dagen, på lik linje med norsk. Men det </em><em type="italic">må noe mer til tydelig vis. </em>(Eadni H) </p>
<p>Bearraša D váhnemat eaba loga sámegielat mánáidgárdefálaldaga lean fidnemis ruovttugilážis dalle go mánná lei uhcci. Gránnjágilážis nuppe bealde rájá livččii lean sámegielat fálaldat, muhto dat lei ollásit sámegillii, ja bargit eai máhttán máná eatnigiela. Eadni oaivvilda ahte mánná livččii álggus dárbbašan doarjaga sámegiela oahpahallamis, muhto dan son ii livčče ožžon. Mánáidgárdefálaldat lei juogo sámegillii dahje riikkagillii, ii mihkkege dan gaskkas iige lean vejolašvuohta oahppat sámegiela riikkagielat mánáidgárddis. Váhnen guovttos dovdaba ahte sudnos ii lean mihkkege válljenvejolašvuođaid ja danne bijaiga máná riikkagielat mánáidgárdái. Soai eaba oaidnán jearahallamisge ahte livččii leamaš vejolaš válljet earaláhkai dalá dilis. <em type="italic"><span type="quote">“Go ealáska, de lea váttis dápmat”</span> </em>224 </p>
<p><em type="italic">Duhtameahttun skuvlii </em></p>
<p>Buot vihtta Sámegiela 3 nuorrainformántta leat oahpahallan sámegiela skuvllas maid. Golmmas leat heaitán oahpahallamis, njealját nuorrainformánta árvvoštallá heaitit go álgá badjedássái ja viđát mánná lohká ain sámegiela. Sihke mánát ja váhnemat dovddahit jearahallamiin, ahte sii leat duhtameahttumat skuvlla sámegiela oahpahussii. Dávjá lei vástádussan <span type="quote">“skuvla”</span> go jerren, mii hehtte sin mánáid sámegiela ovdáneami. Váhnemiid kritihkka čuovvu njeallje linnjá: oahpu progrešuvdna, oahpu organiseren, ovttasbargu ruovttuin ja oahpahanvuogit. Eanaš váhnemat namuhit measta buot dáid áššiid.</p>
<p>Nuorrainformánta I lei oahppan sámegiela dárogielat mánáidgárddis Deanu gielddas ovdalgo álggii skuvlii, muhto vuosttaš skuvlajagiid son váccii skuvlla eará gielddas sámegiela hálddašanguovllu olggobealde. Doppe ii beassan sámegiela oahppat. Dalle go bearaš fárrii ruovttoluotta Deanu gildii, son álggii oahpahallat sámegiela nubbigiellan. Eará luohkkáskihpárat ledje juo lohkan sámegiela moadde jagi. Dattetge son ii ožžon doarjjaoahpahusa juksat earáid. Go álggii viđát luohkkái, gárte son ja eará sámegiela oahppit, leat guokte diimmu eanet vahkus skuvllas sámegiela dihte. Go álge nuoraidceahkkái, gárte leat njeallje diimmu guhkit skuvllas. Dalle son heittii. Eadni čilgii ahte mánná ražai sámegielain ja go velá ledje eanet diimmut skuvllas, de ii veadján šat. Eatni mielas lea dát heittogis dilli. Su mielas lea čielga ášši, ahte mánát eai háliit leat guhkit skuvllas go earát.</p>
<p><em type="italic">Det sier seg sjøl at ingen unger vil være ekstra på skolen. Og i den alderen er det kanskje </em><em type="italic">foreldrene som vil at de skal ha det. Det er ikke de selv som ønsker det. </em>(Eadni I) </p>
<p>Su mielas lea sámegiella šaddan eaktodáhtolaš giellan, mas visot ovddasvástádus hoigojuvvo váhnemiid ala. Boađus das lea su mielas ahte eanaš dárogielat mánát ohppet sámegiela mánáidgárddis, de sii oahpahallet sámegiela vuollecehkkiin ja de sii gahčadišgohtet eret nu ahte illá oktage lea báhcán sámegiela ohppui nuoraidskuvllas. Su mielas čoavddus livččii ahte sámegiella livččii geatnegáhtton fága.</p>
<p>Dálá dilis lea menddo álki heaitit. Son čilge oainnus dainna ahte go váhnen oaidná máná rahčamin skuvllas, de ii sáhte bágget sin joatkit fágain mii ii leat dehálaš. Dannego sámegiella ii lean geatnegahtton, de dat ii leat dehálašge. <em type="italic">… når ungene får problemer i enkelte (fag) da kutter de ut det som er uvesentlig. Da blir gjerne </em><em type="italic">det språket tatt bort, for det er ikke obligatorisk, det er frivillig. For å konsentrere deg om det du </em><em type="italic">sliter med. </em>(Eadni I) <em type="italic"><span type="quote">“Go ealáska, de lea váttis dápmat”</span> </em>225 </p>
<p>Maiddái bearaš D livččii doivon ahte mánná livččii oahppan sámegiela skuvllas. Váhnen guoktá mielas lea sámegiela fálaldat váilevaš. Eadni livččii háliidan eanet diimmuid dahje muhtinlágan giellalávguma. Sin guovllus eai leat mangelágan eahketfálaldagat mánáide sámegillii. Visot fálaldagat leat riikkagillii. Son háliidivččii mánnái sámegielat klubba. Váilevaš sámegielat fálaldagaid dihte ii leat eatni mielas guovllu mánáin vejolašvuohta šaddat guovttegielagin, jos eai leat oahppan sámegiela váhnemiin juo árramánnávuođas.</p>
<p>Maiddái E ja H váhnemat leat beahttašuvvan go mánát leat oahppan nu uhccán sámegiela skuvllas.</p>
<p>Mánát ledje juo mánáidgárddis oahppan veaháš sámegiela, muhto go álge skuvlii, de skuvla ii váldán vuhtii dan maid mánát juo máhtte. Dat oahppagohte álgoáššiid ođđasis. Dasa lassin váhnemat láitet oktavuođa skuvlla ja ruovttu gaskkas. Sii eai dieđe maid mánát ohppet skuvllas, mánáin eai leat goassege leavssut eaige leat girjjit fárus ruovttus. Mánát leat muitalan váhnemiidda ahte sii eai oahpa maidege, ja seamma oainnuid buktet ovdan maid nuorrainformánttat jearahallamiin muinna. Gaskaceahkis ja nuoraidceahkis leat sis maid eanet diimmut vahkus go oahppiin geat eai oahpa sámegiela, ja dát dilli orru vuoigatmeahttun sihke mánáid ja váhnemiid mielas. Eanet diimmuid skuvllas mánát gierddašedje, muhto eai gierdda dovddu ahte eai oahpa maidege.</p>
<p><em type="italic">Hun kom hjem og sa at det her gidder jeg ikke mer. For da brukte hun to timer mer enn de andre </em><em type="italic">på skolen, og hun syntes ikke hun lærte noe. </em>(Eadni E) </p>
<p>Váhnemat eai loga alddiset vuođu árvvoštallat sámegiela oahpu dási, muhto leat vásihan ahte sámegiela oahppu šaddá nuoraidceahkis menddo váttisin dannego mánát leat uhccán oahppan vuosttaš čieža jagi áigge skuvllas. Eadni H mielas lea váivi ahte mánná ii dovdda iežas oahppan maidege gielas maid lea fargga čieža jagi lohkan skuvllas. Son maid jáhkká ahte mánná heaitá sámegiela lohkamis go álgá nuoraidceahkkái.</p>
<p><em type="italic">Jeg kan tenke meg at han vil velge tysk eller engelsk, for jeg tror i hvert fall slik jeg har skjønt av </em><em type="italic">ham at han ikke kan noe, og det etter syv år på skolen. Det syns jeg er synd. </em>(Eadni H) </p>
<p>Son lea smiehttan mo lea vejolaš ahte ii leat oahppan maidege gielas maid lea guhká geahččalan oahppat. Muhto son ii dieđe vástádusa dasa. Son goit oaidná ahte eai juvssa oahppoplána ulbmila mas daddjo ahte mánát šaddet doaibmi guovttegielagin sámegiela nubbigiela oahpahusas. Dattetge ii háliit moaitit skuvlla, dannego buohkat geat barget sámegielain leat su mielas čeahpes olbmot. Son baicce <em type="italic"><span type="quote">“Go ealáska, de lea váttis dápmat”</span> </em>226 árvala ahte vuogádagas ja ulbmiliin lea juoga boastut, ja dain geat barget eai dáidde leat doarvái buorit reaiddut. </p>
<p><em type="italic">Men synes jo, uten å klandre noen, for alle som har jobbet med samisk her er dyktige folk, det er </em><em type="italic">ikke dem det står på. Det har mer med systemet og målsetningen å gjøre. For man jobber jo </em><em type="italic">etter læreplaner, og det er jo lagt føringer for hvordan opplæringa i samisk i grunnskolen skal </em><em type="italic">være. Så at de kanskje ikke har redskaper gode nok til å gjennomføre det egentlig. </em>(Eadni H) </p>
<p>Dát eadni lea jurddašan man guhká lea riekta doallat máná sámegiela oahpahusas. Jos mánná ii sáhte ceavzit sámegielas 10. luohkás, de lea son geavahan áiggi duššás maid son livččii baicce galgan geavahit eará doaimmaide. Son maid smiehttá ahte fuones árvosátni sámegielas sáhtášii bilidit máná loahppaduođaštusa ja heađuštit su beassamis dakkár joatkkaohppui masa háliida. Eadni duođaid háliidivččii ahte mánná oahpašii sámegiela. Muhto go mánná gártá dan dillái, de lea sus bággu smiehttagoahtit earaláhkai. Son deattuha vel ahte sámegiela oahppu ii leat leaika. Ferte gáibidit bohtosiid. Das ii leat skuvla, skuvlalágádus dahje departemeanta dahkan doarvái buori barggu.</p>
<p><em type="italic">Og det er der jeg syns at skolen, eller skoleverket eller departementet eller hvem det nå er man </em><em type="italic">skal skylde på ikke har gjort en god jobb. Og jeg tror også lærerne sier at slik det fungerer i dag </em><em type="italic">klarer vi ikke gi ungene et funksjonelt språk på den måten som det skal skje i dag. Men jeg vil </em><em type="italic">poengtere at jeg vet at de lærerne de har hatt, er flinke lærere. </em>(Eadni H) <em type="bold">6.8 Sámegiela 3 nuorrainformánttaid muitalus </em></p>
<p>Buot vihtta Sámegiela 3 nuorrainformántta leat oahppan sámegiela skuvllas. Golmmas leat dattetge vuollánan ja heaitán oahpahallamis sámegiela skuvllas (nuorrainformánttat E1, E2 ja I).</p>
<p>Nuorrainformánta H jurddaša heaitit go álgá badjedássái, muhto ii leat mearridan. Buohkat oaivvildit ahte sii eai oahpa maidege skuvlla sámegiela oahpahusas. Nuorrainformánta E1 oaivvilda iežas oahppan sámegiela viehka bures mánáidgárddis, vaikko sámegiela oahppu lei dušše ovtta beaivvi vahkus. Son lohká iežas máhttán eanet sámegiela dalle go álggii skuvlii go dál go lea badjedásis. Skuvlla oahpahus lei láittas iige son dovdan iežas oahppamin maidege. Danne leage heaitán oahpahallamis sámegiela.</p>
<p>Nuorrainformánta E2 maid oaivvilda ahte son oahpai eanet sámegiela mánáidgárddis go skuvllas ja váidala vuos ahte sámegiela oahppiin leat eanet diimmut skuvllas go earáin. Muhto son ii loga iežas heaitán sámegiela oahpus dan dihte. Son heittii dannego ii oahppan maidege. <em type="italic"><span type="quote">“Go ealáska, de lea váttis dápmat”</span> </em>227 </p>
<p><em type="italic">Det var det at vi ikke lærte noe av det. Jeg syntes ikke det var noen vits å gå der. </em>(Nuorrainformánta E2) </p>
<p>Son moaitá oahpahanmetodaid ja muitala, ahte eai ožžon oahppogirjjiid eaige sis lean goassege <span type="quote">“albma”</span> leavssut. Sii lávlo ja sárgo ollu sámegiela diimmuin, muhto eai dárbbašan hállat sámegiela. Leavssut ledje geahččat sámi mánáid-TV dahje ođđasiid. Son livččii háliidan eanet <span type="quote">“albma”</span> giellaoahpu dego eaŋgalsgiela diimmuin. Doppe galgá lohkat girjjiid, bargat leavssuid ruovttus, oahpahallat ođđa sániid ja ráhkkanit geahččalemiide.</p>
<p><em type="italic">Vi fikk jo bøker som vi skulle lese i engelsk. I samisktimene fikk vi jo ingenting. Vi bare lagde ting </em><em type="italic">og lekte sånn som vi skulle lære. I engelsk timene får vi jo lekser og har gloseprøver og sånn. </em>(Nuorrainformánta E2) </p>
<p>Maiddái nuorrainformánta H buohtastaddá sámegiela oahpu eaŋgalsgiela oahpuin. Son čilge iežas oahppan eanet eaŋgalsgiela go sámegiela, dannego ieš lea geavahan eaŋgalsgiela eambbo. Son lohká ollu eaŋgalsgiela interneahtas. Jos ii ádde sániid, de geavaha jorgalanprográmma. Sámegiela son lea uhccán geavahan luohkkálanja olggobealde ja son oaidná maid erohusa eaŋgalsgiela ja sámegiela skuvlaoahpus. Eaŋgalsgiela oahpus leat garrasut gáibádusat ja ollu leavssut. Sámegielas leat hárve leavssut. Nuorrainformánta I maid muitala iežas gártan leat sámegiela dihte njeallje diimmu eanet skuvllas vahkus go eará oahppit. Seammás son ražai sámegielain ja ballagođii ahte son ii ceavzze eksámenis 10. luohkás. Son atná duođaid vuoigatmeahttumin leat eanet skuvllas go earát ja lohká dan váldosivvan dasa go heittii. Ballu ahte son oččošii fuones árvosáni ii leat deháleamos sivva, muhto dat maid lea váikkuhan.</p>
<p><em type="italic">Árvvoštallan </em></p>
<p>Skuvlla sámegiela oahpahus ii leat doaibman nu bures go sáhtášii dáid nuorrainformánttaid ektui. Sii dovdet ahte eai sáhte skuvllas oahppat sámegiela. Sii čujuhit oahpahanmetodaide ja struktuvrralaš áššái – sámegiela oahppiin leat eanet diimmut skuvllas. Muhtin nuorrainformánttat háliidit liikká oahppat sámegiela ja atnet somán máhttit giela. Muhtimat leat baicce skuvlla váccedettiin manahan movtta oahppat sámegiela. Sii eai jáhke iežaset goassege oahppat dan. Orru leamen dárbu guorahallat dárkilabbot sámegiela oahpahusa metodaid ja struktuvrralaš áššiid dego man láhkai sámegiella ja <em type="italic"><span type="quote">“Go ealáska, de lea váttis dápmat”</span> </em>228 sámegiela oahpahus lea oassin skuvlla dábálaš doaimmas. Servodat lea ovddimusat geavahan vehádatgiela láivves oahpahusmálle dáid mánáid guovdu sihke mánáidgárddiin ja skuvllas. Mánáin lea leamaš dábálaš majoritehtagielat oahpahus, ja sámegiella lea oahpahuvvon sidjiide vierrogiella-málle mielde. Riikkagiella lea leamaš oahpahusgiellan ja vehádatgiella lea oahpahuvvon fágan. Baker (2001: 194; gč. maiddái kapihttala 2.4.6) teoriija mielde servodaga ulbmil dákkár oahpahusain lea muhtin muddui gielalaš riggodat ja boađus lea ráddjejuvvon guovttegielatvuohta. Lea áddehahtti ahte </p>
<p>Sámegiela 3 nuorrainformánttat ja sin váhnemat leat beahttašuvvan go mánát máhttet dušše veaháš sámegiela, muhto boađus lea Baker oainnuid mielde juste maid sáhttá vuordit dákkár oahpahusas. <em type="bold">6.9 Sámegiela ja sápmelaččaid fuonášeapmi </em></p>
<p>Sámi Dearvvasvuođadutkama Guovddáš lea jagi 2005 čađahan dutkamuša sápmelaččaid dearvvasvuođa birra Norggas. Bohtosat leat almmuhuvvon áigečállagis <em type="italic">International Journal of Circumpolar Health </em>(Hansen et al. 2008). Das boahtá ovdan ahte sápmelaččat geain leat nannoseamos sápmelaš mearkkat, ovdamearkka dihte sii geat hállet sámegiela, vealahuvvojit eanet go kveanat ja dážat sámegiela hálddašanguovllu olggobealde. Sápmelaččat geain lea geahnohut sápmelaš mearkkat, ovdamearkka dihte eai máhte sámegiela ja/dahje leat uhcit sápmelaš máttut, vealahuvvojit dávjjibut sámegiela hálddašanguovllus. </p>
<p><em type="italic">Respondents with the strongest Sami affiliation reported higher levels of ethnic discrimination </em><em type="italic">outside the Sami Language Act’s district, while respondents with weak Sami affiliation, Kvens </em><em type="italic">and ethnic Norwegians, reported higher levels inside this district. </em>(Hansen et al. 2008: 99) </p>
<p>Jos dákkár doaladumit leat dábálaččat ja olbmot vásihit vealaheami, dannego leat sápmelaččat ja sámegiela hállit, de dat sáhttá váikkuhit giela geavaheapmái ja headjudit sámegiela etnolingvisttalaš ceavzinnávccaid. Jos olbmot vásihit vealaheami dannego eai sámás, de dat maid sáhttá goddit movtta oahppat giela, ja dat maid headjuda sámegiela etnolingvisttalaš ceavzinnávccaid. Fágagirjjálašvuohta deattuha ráđđehuslaš doaladumiid vehádatgiela hárrái ja giellaservodaga lahtuid doaladumiid iežaset giela hárrái (UNESCO 2003: 14–15; gč. maiddái kapihttala 2.4.1 ja 2.4.12). Lea dattetge uhccán fuopmášupmi vehádat- ja majoritehtaálbmoga gaskavuhtii mikrodásis, vaikko dat doaladumit sáhttet váikkuhit vehádatgielagiid giellaválljemii iežaset ruovttuguovllus. Váhnenjearahallamiin bohtetge ovdan ahte sápmelaš áhčit geat dán dutkamušas geavahit eanemus sámegiela, muitalit maid eanemus <em type="italic"><span type="quote">“Go ealáska, de lea váttis dápmat”</span> </em>229 ovdamearkkaid das mo earát lea viggan sin hárdit ja vealahit. Áhčči Č muitala iežas joatkkaskuvllaáiggis muhtin riddobáikkis Finnmárkkus ahte eará olbmot láhttejedje duođaid funet go gulle sámegiela. </p>
<p><em type="italic">Dat gal dieđusge cuigo ja dien nu cille, muhto mii diđiimet ahte dan barge, mii eat beroštan, mii </em><em type="italic">gohčuimet ruovttoluotta. Eat mii lean funet. Ja mun šadden beakkán dakkár mii cielahin </em><em type="italic">olbmuid. </em>(Áhčči Č) </p>
<p>Áhčči C ii lohkan vuos muitit makkárge unohisvuođaid go lei hállan sámegiela eará báikkiin. Muhto dadjalasttii ahte:</p>
<p><em type="italic">Sáhtii leat muhtimin veahá ahte buohkain ii lean dá nu áibbas positiivvalaččat. </em>(Áhčči C) </p>
<p>Áhčči G fas vásihii cielaheami juo nuoraidskuvllas ruovttugielddas. Eará mánát ja nuorat gohčodedje sin <span type="quote">“lappan”</span> go sii sámástedje. Dat ii váikkuhan sin giellageavaheapmái. Sii sámástedje liikká eaige beroštan olus maidege das. Eadni Á lea vásihan ahte su mánnávuođa báikkis máddin atne su sámi duogáža eksohtalažžan ja gelddolažžan. Go fárrii Finnmárkku riddobáikái, doppe olbmot čielgasit fuonášedje sápmelaččaid. Seammá lea nubbi eará informánta vásihan dál. Go johtá iežas sámegielat mánáiguin</p>
<p>Finnmárkku rittus, de gullá unohis kommentáraid.</p>
<p><em type="italic">Bare fordi vi er herfra og det går på det samiske. Det har ikke vært mye, men man merker det at </em><em type="italic">det kommer av det samiske. </em>(Áhčči Đ) </p>
<p>Buot váhnemat geat leat dutkanguovllus bajásšaddan dahje guhká orron dutkanguovllus, fuopmášahttet dattetge ahte olbmuid doaladumit sámegiela hárrái leat nuppástuvvan buoret guvlui iežaset mánná- ja nuorravuođa rájes. Dán nuppástusa dovdet buorebut Deanu gieldda go Ohcejoga gieldda váhnemat.</p>
<p>Eadni A lea ássan badjel 20 jagi Ohcejoga gielddas iige oainne, ahte gieldda virggálaš politihkka livččii eanet go veaháš nuppástuvvan. Su mielas lea baicce sápmelaččaid oaidnu sámegiela hárrái buorránan.</p>
<p><em type="italic">In dieđe virggálaččat gieldda dáfus, na kánske lea veaháš mannan ovddosguvlui. Muhto </em><em type="italic">sámeservodagas, dat lea buoret guvlui mannamin. </em>(Eadni A) </p>
<p>Su vásáhus lea dattetge ahte muhtin suopmelaččat ain atnet sámegiela ovdáneami heittogin, vaikko dákkár oainnut eai leat šat nu dábálaččat go su álgojagiid dutkanguovllus. <em type="italic"><span type="quote">“Go ealáska, de lea váttis dápmat”</span> </em>230 </p>
<p><em type="italic">Dieđusge ollu leat suopmelaččat ainge geat imaštallet ja jurddašit manne galgá nu duoldat </em><em type="italic">dainna sámegielain, iibat dat reahkká ahte hállojuvvo manin galgá oahpahus leat? Muhto ii leat </em><em type="italic">mu mielas nu ollu go dalle... </em>(Eadni A) </p>
<p>Áhčči B ássá maid Ohcejoga gielddas ja váillaha báikkálaš njunušpolitihkkariin duohta dáhtu ovddidit sámegiela. Su mielas politihkkarat ovddidit sámegiela dušše, jos fidnejit ruđa dasa. Jos ruhta lea fidnemis dušše sámegiela ovddideapmái iige seammás suopmelaččaide, de eai oza ruđa dannego boađášii ávkin boasttu olbmuide.</p>
<p><em type="italic">Dat gal gávdnojit dat olbmot geat vudjet dan ášši. Muhto go nubbi bealli lea nu unohasat </em><em type="italic">vuostá. Dat ovdána duollet dállet, muhto dat ovdáneapmi ii leat dakkár oppa áigge. Dakkár </em><em type="italic">jurddašanvuohki ii gávdno politihkas – jos jurddaša gieldda politihkalaš jođiheami. Ahte gieldda </em><em type="italic">njunnoša rájes vuhtto ahte duohtavuođas lea sámegiela vuostá. </em>(Áhčči B) </p>
<p>Eadni B lea dattetge vásihan ahte goit boares olbmot geavahit dál sámegiela eanet go ovdal, ja olbmot eai šat heahpan sámegiela dihte. Bearaš Á lea ássan 15 jagi Deanu gielddas. Dalle go sii fárrejedje dohko, eai gullan gieldda guovddážis sámegiela. Dál lohket iežaset gullat sámegiela juohke sajis.</p>
<p><em type="italic">Da vi flyttet hit for snart 15 år siden så hørte vi ikke samisk ute. Verken på butikkene eller andre </em><em type="italic">steder. Når man går her nu så hører man at folk snakker det i butikkene, til kassa, dem som </em><em type="italic">jobber der. Du hører i gata, over gjerdene med naboen på samisk og det er plutselig blitt et </em><em type="italic">veldig synlig språk på den tida. </em>(Eadni Á) </p>
<p>Leat mealgadit seamma olbmot geat ásset dán guovllus, ja soai čilgeba ahte lea beare nu ahte sámegielat olbmot leat geavahišgoahtán sámegiela eanet. Ovdal lei sámegiella dušše ruovttugiella.</p>
<p>Sámegiela lea šaddan lobálaš hállat jitnosit maiddái earáid gullut go dušše lagamus bearašlahtuid ja ustibiid gaskkas. Eadni Á lohká maid iežas gullan dárogielat váhnemiid háliideamen ahte mánát ohppet goitge veaháš sámegielas, kultuvrras, musihkas ja diekkár áššiin. Su mielas leat servodaga doaladumit nuppástuvvan positiivabun ja árvala ahte danne olbmotge geavahit giela eambbo.</p>
<p>Maiddái Č váhnen guovttos leaba vásihan, mo doaladumit leat nuppástuvvan iežaska mánnávuođa rájes.</p>
<p>Áhčči Č ii loga šat iežas vásihit eará olbmuid fuonášeami dávjá. <em type="italic"><span type="quote">“Go ealáska, de lea váttis dápmat”</span> </em>231 </p>
<p><em type="italic">Dál mun in oainne olbmuid čiehkadeamen. Dat lea hirbmat... Dat gal dahká dan ahte dat </em><em type="italic">sámegiella, dat lea hirbmat rikkis, go olmmoš máhttá giela, de lea rikkis. Dat lea álo dovddus, </em><em type="italic">dat ii leat mihkkege fuones gielaid šat. </em>(Áhčči Č) </p>
<p>Su eamitge nanne ahte leat áibbas eará doaladumit dál go su mánnávuođas ja son lea ilus go beassá vásihit dan. Dál lea sámegiella oidnosis ja olbmot sámástit gos beare, muhto ovdal olbmot soite dáruštišgoahtit go bohte Deanušaldái ja gávpái.</p>
<p><em type="italic">Det er jo en helt annen holdning. Å oppleve det. Før det ble jo ikke snakket noe særlig om, og </em><em type="italic">sant, mens nu er det synlig og folk snakker samisk uansett hvor de måtte være, mens før så folk </em><em type="italic">slo jo kanskje over til norsk når de kom til Tanabru og butikken. </em>(Čaibmá) <em type="italic">og ja... </em>(Eadni Č) </p>
<p>Áhčči Č ii loga negatiiva doaladumiid áibbas jávkan.</p>
<p><em type="italic">Dat gal orru leamen veahá bahča. Dan lohket go mánátge gullet. “Maid biro áigubehtet dainna </em><em type="italic">sámegielain?” Dat gal orru veahá (...) Dat lea maid mis maid okta lagas olmmoš. Dainna ii </em><em type="italic">gánnet maidege. </em>(Áhčči Č) </p>
<p>Eadni F muittaša daid giellariidduid go sámegiella šattai oahpahusgiellan skuvllas 1980-logu álggus ja go</p>
<p>Sámi oahppoplána váldui atnui Deanu gieldda vuođđoskuvllain 1990-logus. Galgágo leat oahpahus sámegillii vai ii, dat ii leat šat mihkkege ságastallanfáttáid, dannego dákkár oahpahus lea sajáiduvvan. Su mielas sámegiela dilli lei fuonimus 30 jagi dassái. Dalle sáhka ii lean dušše giela lunddolaš jápmimis, muhto olbmot vuostálaste sámegiela aktiivvalaččat. Dakkár jienat eai gullo šat.</p>
<p><em type="italic">Eller det var vel ikke helt på bunnen, men på det laveste det noen gang har vært, tenker jeg. Jeg </em><em type="italic">vil nesten si at det var en aktiv motstand, ikke bare en naturlig utdøende, men en aktiv </em>motstand. (Eadni F) </p>
<p>Eadni I lea maid vásihan oahppoplánariiddu 1990-logus. Dalle bođii sámegiela ja kultuvrra fuonášeapmi čielgasit oidnosii báikkálaš ságastallamis. Dát oainnut eai lean matge ođđasat sutnje. Dat leat gullon báikkálaš servodagas nu guhká go son muitá. Son čilge ahte su mánnávuođas lei áibbas dábálaš fuonášit sápmelaččaid ja sámegiela ja dat bisttii vel guhkás 1990-lohkui. Olbmot eai háliidan dovddastit iežaset sápmelaš oasi. <em type="italic"><span type="quote">“Go ealáska, de lea váttis dápmat”</span> </em>232 </p>
<p><em type="italic">Det ble mye… Det å være fjellfinn var nesten et nedsettende ord, og folk ville ikke vedkjenne seg </em><em type="italic">den biten. Dette med å være samisk og ha samisk som en del av seg sjøl og samisk kultur og alt </em><em type="italic">mulig. Det var nesten: <span type="quote">”Nei, vi e norsk”</span>. Og det var vel en del av det som hadde vært tidligere, </em><em type="italic">sant at.. det ble litt sånn. Den satt jo lenge og langt. Til langt ut på 90-tallet. </em>(Eadni I) </p>
<p>Son árvvoštallá ahte sámegiela ja sámiid fuonášeapmi hehttii olbmuid ovddideames ja dohkkeheames sámegiela ja -kultuvrra – dannego earát bilkidedje. Báikkálaš servodagas lei olmmoš beanta fuonit šlájas jos lei sápmelaš. Galggai leat dáža iige olmmoš galgan dovddastit eará duogáža.</p>
<p><em type="italic">Og det var kanskje den biten som gjorde at folk vegret seg fra å ta tak i det samiske språket og </em><em type="italic">den samiske kulturen. Og vedkjenne seg den. For det ble mobbing, og det ble… Det var liksom… </em><em type="italic">nedsettende. Nesten sånn at det var andre rangs å være samisk. Du skulle være norsk. Og ferdig </em><em type="italic">med det. Du skulle ikke vedkjenne deg noe annet. </em>(Eadni I) </p>
<p>Son ii jáhke ahte buot fuonášeamit lea jávkán Deanu servodagas, muhto olbmot leat beassan jurddašit, eaige garra ságastallamat leat šat oidnosis. Lagasolbmuid negatiiva doaladumit sámegiela hárrái leat váikkuhan bearraša H máná sámegiela oččodeapmái. Sis lei uhca sámegielat biras dalle go mánná lei uhcit. Máná áhkku ja muhtin eará vuoras fuolkkit ásse lahka ja Eadni H ávžžuhii sin sámástit mánáide.</p>
<p>Dat ii lihkostuvvan dannego sii eai atnán mange vearan oahpahit sámegiela mánáide. Eadni H muitala ahte áhkku njulgestaga biehttalii sámásteames mánáiguin, ja muitala maid áhkku lei dadjan: <em type="italic">”Hvor kommer du med samisk? Ingensteds. Skal du komme deg noen steder må du kunne norsk.” </em></p>
<p><em type="italic">Og det holdt hun seg vel til overfor våre unger også. </em>(Eadni H) </p>
<p>Bearrašis H leaba sihke eadni ja áhčči sápmelaččat. Eatni H mielas livččii lean vuogas, jos sámegielat fuolkkit livčče sámástan mánnái, go son ieš ii leat beassan oahppat sámegiela mánnán. Muhto sámegielat fuolkkit eai oaidnán ášši seammláhkai. Máná áhkku anii sámegiela sirdima mánáide duššin ja áddjá ii veadján sámástit, dannego mánná ii su mielas máhttán giela. Eadni H lohká iežas beroštit eambbo máná sámegiela máhtus go su isit guhte máhttá sámástit.</p>
<p><em type="italic">Det var nok jeg som brente mest for det, jeg som ikke hadde fått lære det selv da jeg var liten. </em></p>
<p><em type="italic">Jeg ønsket veldig sterkt at de skulle få lære samisk. Fordi jeg syns jeg savnet det selv. Mens de </em><em type="italic">hadde et annet forhold til det som gjorde at de ikke… </em>(Eadni H) <em type="italic"><span type="quote">“Go ealáska, de lea váttis dápmat”</span> </em>233 </p>
<p>Teoriijat vehádatgielaid ealáskahttimis fállet gielalaš emansipašuvnna čilgehussan dasa, manne olbmot válljejit ealáskahttit vehádatgiela. Vehádatgiela geavaheapmi ja maiddái dan oahpaheapmi mánáide sáhttá leat friddjavuođa prošeakta. Vehádatgiela geavaheapmi sáhttá leat vuohki beassat eret ovddeš áiggi fuonášeames ja dat lea reaidu, mainna sáhttá cuvket vuoigatmeahttun fápmovuogádaga. (Huss ja</p>
<p>Lindgren 2011: 7–8) Váhneninformánttaid muitalusaid vuođul sáhttá dadjat ahte maiddái báikkálaš dásis leat doaladumit sámegiela hárrái buorránan. Erenoamážit giellaservodaga lahtuid doaladumit iežaset giela hárrái leat buorránan. Váhnemat vásihit maid ahte sámegiella lea eanet dohkkehuvvon dál go sin mánná- ja nuorravuođas. Sii eai daja njuolga ahte sámegiela hállan ja sámegiela sirdin iežaset mánáide lea vuostálastinproseassa. Muhto máŋgga vástádusas lea vuohttimis implisihtta oaivil ahte sii ovddidit sámegiela beroškeahttá das maid earát oaivvildit, ja dát lea álkit dál dannego doaladumit leat nuppástuvvan buoret guvlui. Dan sáhttá dulkot emansipašuvdnan. Seammás leat sámegiela fálaldagat dego skuvllat ja mánáidgárddit sajáiduvvan ja sámegiella geavahuvvo giellašiljuin gos ovdal ii geavahuvvon dego gieldaguovddážiin ja gávppiin. Dat lea čielga emansipašuvdnaproseassa ja vuorrováikkuhusproseassa. Sámegiella oažžu stuorát árvvu báikkálaš servodagas, dannego giellageavaheapmi lassána ja giellageavaheapmi lassána stuorát árvvu dihte. Dát dáhpáhuvvá dan áiggis go sámegiela árvu lea lassánan mákrodásis, muhto ii sáhte dattetge dadjat ahte dat dáhpáhuvvá mákrodási nuppástusaid dihte, dušše ahte dáhpáhuvvá seamma áigge. Visot ii leat dattetge buorránan.</p>
<p>Máŋgasat vásihit ain majoritehtaálbmoga negatiiva doaladumiid, eai šat nu dávjá, muhto dát doaladumit ellet ain dutkanguovllu lagamus čoahkkebáikkiin ja gávpogiin.</p>
<p><em type="italic">Gielddaosiid gaskasaš erohusat </em></p>
<p>Deanu gielda lea boađus gielddaid ovttastahttimis 1963 go dalá Deanu ja Buolbmát gielda ovttastahttojuvvojedje Deanu gieldan. Olbmot gohčodit gielddaosiid Vuolle- ja Badje-Deatnun ja rádjá čuovvu boares rájá Deanušalddi lahka. Giellamolsun álggii mealgat árabut Vuolle-Deanus go Badje-</p>
<p>Deanus (gč. maiddái kapihttala 4.4.4). Muhtin Deanu gieldda váhnemat muitalit ahte doaladumit sámegiela hárrái eai leat velá buorit Vuolle-Deanus. Áhčči Đ govvida dan gaskan Badje- ja Vuolle-Deanu olbmuid gaskkas, muhto ii riidun. Su oainnu mielde Vuolle-Deanus eai háliit dovddastit iežaset sápmelašvuođa ja hállat sámegiela, vaikko máŋgasat máhtášedje ja Badje-Deanus eai háliit leat dahkamušas Vuolle-Deanu olbmuiguin.</p>
<p><em type="italic">Det er en avstand, og de snur litt ryggen til hverandre og ser forbi hverandre. </em>(Áhčči Đ) <em type="italic"><span type="quote">“Go ealáska, de lea váttis dápmat”</span> </em>234 </p>
<p>Maiddái sámegielat váhnemat Badje-Deanus leat vásihan ahte sámegielat olbmot Vuolle-Deanus eai háliit sámástit singuin, muhto seammás namuhit dakkár ovdamearkkaid ahte olbmot geat ovdal eai sámástan leat sámástišgoahtán singuin. Nu ahte dán áššis orru leamen nuppástus. Áhčči H guhte ássá</p>
<p>Vuolle-Deanus muitala fas ášši nuppi bealis. Sutnje lea váttis sámástit Badje-Deanu olbmuiguin, dannego dat leat bilkidan su sámegiela mánnán ja nuorran. Ollesolmmožin lea maid vásihan ahte Badje-Deanu olbmot eai háliit suinna sámástit. Su eamit, Eadni H, sivahallá dáruiduhttinpolitihka go ain vásiha gaskka</p>
<p>Badje- ja Vuolle-Deanu olbmuid gaskkas. Su mielas Badje-Deanu olbmot leat rahčan bissut heakkas. Dál sáhttet dadjat ahte sii cevzet vuostegieđageavvamiin, muhto Vuolle-Deanus eai ceavzán. Son maid čatná dan dasa ahte Vuolle-Deatnu adnojuvvui juo dolin gieldda dáža oassin dannego eiseválddit ledje doppe.</p>
<p><em type="italic">Jeg tror det er den fornorskningspolitikken som blei ført. Det å kjempe for å overleve og nå kan </em><em type="italic">de si at vi har klart det men dere i nedre Tana har ikke klart det. Men det gjelder mange ting. Det </em><em type="italic">er ikke så enkelt, men i hvert fall nedre Tana blei jo sett på som den norske delen av kommunene. </em></p>
<p><em type="italic">Fordi øvrigheta var her. </em>(Eadni H) </p>
<p>Eadni F lea maid ássan Vuolle-Deanus ja vásihan sápmelašvuođa hilguma dan guovllus. Son ii diehtán dalle ahte sonhan barggai ovttas sápmelaččaiguin. Su mielas Vuolle-Deanus lea leamaš garrasut bargu sámegiela ja kultuvrra ealáskahttimiin eaige leat velge geargan dainna. <em type="italic">…jeg visste jo ikke at jeg jobber sammen med samer. Det var slett ikke noe snakk om det. Der må </em><em type="italic">jeg si at jeg beundrer dem. De har gjort en tøffere jobb, og de er jo ikke ferdig med den. Jeg trur </em><em type="italic">nok ikke det er vanskeligere å leve som same nu, men de hadde mye mer å ta igjen. </em>(Eadni F) </p>
<p>Maiddái bearaš E ássá Vuolle-Deanus. Váhnen guovttos eaba loga iežaska ruovttubáikkis vuohttit dakkár nuppástusaid doaladumiin, mii dáhpáhuvvá gieldda guovddážis ja bajit osiin. Eadni E muitala ahte eanaš olbmot eai ane iežaset sápmelažžan, vaikko sis leat sámi ruohttasat. Sin guovllus Deanu gielddas eai leat maid sámegielat ásahusat dego skuvla ja mánáidgárddit nu ahte rámmaeavttut sámegiela ealáskahttimii váilot. <em type="bold">6.10 Konklušuvdna </em></p>
<p>Váhnemat geat sirdet sámegiela mánáide, leat ovddimusat váhnemat geat hállet sámegiela eatnigiellan.</p>
<p>Sii leat juo mánnávuođa ruovttus sosialiserejuvvon sámegielat birrasii ja doalahan mánnávuođa <em type="italic"><span type="quote">“Go ealáska, de lea váttis dápmat”</span> </em>235 sámegiela fierpmádaga botkekeahttá, vaikko sis leat leamaš áiggit eallimis goas leat geavahan sámegiela uhcit go mánnán. Sii leat viiddidan iežaset sámegiela fierpmádaga dađistaga go leat oahpásmuvvan ođđa sámegielat olbmuide ja sii leat maid hállagoahtán sámegiela oahppásiiguin dađistaga go dát olbmot leat oahppan sámegiela. Sii leat sosialiseregoahtán mánáideaset iežaset sámegiela fierpmádahkii riegádeami rájes. Golbma váhnema leat ollesolmmožin sámástišgoahtán ja sis lea sullii seamma málle sámegiela geavaheames go eatnigielagiinge. Guovttis sis sámástit buot sámegielat olbmuiguin, muhto eaba sámástišgoahtán mánáidasaska dalán riegádeami maŋŋá. Easkka muhtin jagiid maŋŋelaš soai leaba molson hállangiela mánáiguin ollásit dahje belohahkii sámegiellan. Goalmmát sis sámásta apmasabbuiguin, muhto oahppásiiguin lea váttis hállagoahtit sámegiela. <em type="bold">6.10.1 Guoimmi doarjja </em></p>
<p>Muhtin bearrašiin leat váhnemat geat eai máhttán sámegiela go mánát riegádedje. Dáin bearrašiin mánát leat dattetge oahppan giela ruovttus. Danne lea miellagiddevaš gávnnus ahte váhnemat geat eai leat sápmelaččat, atnet positiivan dan ahte mánná bajásšaddá guovttegielagin. Buot sámegielat váhnemat, earret áhčči B, leat dovdan iežaset oažžut dievaslaš doarjaga guoimmisteaset giellaválljemis.</p>
<p>Muhtin bearrašat eai leat oppa hállange giellaválljema birra, dannego ášši lei čabučielggas: sámegielat váhnen galggai sámástit mánáide.</p>
<p>Golbma áhči geat máhttet sámástit, eai sámástišgoahtán mánáide dalle go mánát ledje uhcit. Buot dain bearrašiin guoibmi livččii dorjon isida. Sihke Eadni D ja Eadni H leaba ávžžuhan isidiid ja isidiid fulkkiid sámástišgoahtit mánnái, muhto isidat juogo eai háliidan dahje eai veadján. Eadni Á doarjugođii máná sámegiela oahpu go mánná viđajahkásažžan álggii giellalávgumii ja dasto sámegielat skuvlii. Son maid doarjjui isida go sámástišgođii mánnái. Maiddái eadni E livččii dorjon isida, jos isit livččii oahppan sámegiela ođđasis ja sámástišgoahtán mánáide. Mánáid sámegiela oččodeames orrot leamen guktuid váhnemiid doaladumit sámegiela hárrái dehálaččat. Buot váhneninformánttat geat eai máhte sámegiela, dadjet ahte sii dorjot sámegielat guoimmi viggamuša oahpahit sámegiela mánáide. Bearrašiid giellageavaheames lea leamaš sierramielalašvuohta golmma páras. Ovtta páras dannego guoibmi ii oahppan sámegiela, ja guovtti páras dannego sámegielat guoibmi ii sámástan mánáide. Váhnemiid etnihkalaš duogáš dáidá lea váikkuhan áššái. Bearrašiin guoibmi guhte ii hála sámegiela, lea maid dávjá sápmelaš ja atná mánáid sámegiela oahppama iežas giellaealáskahttinprošeaktan. Mánná beassá oahppat giela maid ieš ii beassan mánnán oahppat. <em type="italic"><span type="quote">“Go ealáska, de lea váttis dápmat”</span> </em>236 <em type="bold">6.10.2 Servodaga doarjja </em></p>
<p>Eanaš váhnemat geain leat Sámegiela 1 ja 2 -jovkui gulli mánát, leat duđavaččat dan doarjagii maid leat ožžon sámegielat ásahusain: skuvllas ja mánáidgárddiin mánáid sámegiela ovddideames. Deanu gieldda váhnemat leat duđavaččabut skuvlii go Ohcejoga gieldda váhnemat. Sivvan dasa orru leamen ahte</p>
<p>Deanu gielddas leat sámegielat skuvllat. Ohcejoga gielddas leat guovttegielat sáme-/suomagielat skuvllat, main skuvlabiras ii ovddit sámegiela doarvái bures eanaš váhnemiid mielas. Váhnemat atnet maid buorrin daid sámegielat asttuáigge fálaldagaid mat leat mánáide ja nuoraide. Muhtimat lohket lunddolažžan ahte eanaš fálaldagat leat riikkagillii. Muhtumat atnet váidalahttin go nuoraidfálaldagat ja -kultuvra lea ollásit riikkagillii, ja atnet dan oktan sivvan go sámegielat nuorat eai sámás gaskaneaset.</p>
<p>Sámegiela 3 -jovkui gulli viđa máná ruovttus lea okta oktasaš ášši. Váhnemat háliidit ahte sin mánát ohppet sámegiela ja sii leat geavahan daid giellaovddidandoaimmaid mat leat olahanmuttus: Mánát leat leamaš mánáidgárddiin main sámegiella oahpahuvvui (earret nuorrainformánta D) ja mánát leat lohkan sámegiela fágan skuvllas. Dattetge ii oktage leat lihkostuvvan oahppat hállat sámegiela nu bures go háliidivčče. Sihke mánát ja váhnemat leat dan dihte duhtameahttumat. Sáhttáge dulkot ášši nu ahte servodat ii leat láhčán dili dáid mánáid sámegiela oččodeapmái doarvái bures dahje ahte servodat ii leat lihkostuvvan daid doaimmaiguin maid lea lágidan dáid mánáid várás. Maiddái Svonni (1993) čujuha dasa ahte skuvla ii veahket daid mánáid geat eai máhte juo sámegiela, oahppat giela. Orru leamen nu ahte 20 jagis ii leat dilli buorránan. Baker (2001: 194) teoriija mielde servodat lea geavahan vehádatgiela láivves oahpahusmálle daid mánáid guovdu sihke mánáidgárddiin ja skuvllas. Mánáin lea leamaš dábálaš majoritehtaoahpahus ja sámegiella lea oahpahuvvon vierrogiella-málle mielde. Riikkagiella lea leamaš oahpahusgiellan ja vehádatgiella oahpahuvvo fágan. Baker dadjá ahte servodaga ulbmil dákkár guovttegielat oahpahusmálliin lea muhtin muddui gielalaš riggodat ja boađus lea ráddjejuvvon guovttegielatvuohta. Go Sámegiela 3 nuorrainformánttat máhttet dušše veaháš sámegiela, de lea boađus Baker oainnu mielde juste maid sáhttá vuordit, namalassii ráddjejuvvon guovttegielatvuođa. <em type="bold">6.10.3 Ruovttu váikkuhus sámegiela 1 ja 2 nuorrainformánttaide </em></p>
<p>Njeallje ruovttu sáhtášii gohčodit sámegielat bastiuvdnan. Guovtti ruovttus váhnemat sámástit álo mánáiguin. Golmma eará ruovttus sámegielat váhnen hállá álo sámegiela mánáide. Mánátge sámástit eanemusat dahje álo iežaset oarbiniiguin. Golbma Sámegiela 1 máná ja guokte Sámegiela 2 máná šaddet bajás dákkár ruovttus. <em type="italic"><span type="quote">“Go ealáska, de lea váttis dápmat”</span> </em>237 </p>
<p>Ovtta ruovttus lea Sámegiela 1 nuorrainformánta orron eanaš oasi eallimisttis ovttas riikkagielat váhnemiin. Mánná atná liikká sámegiela iežas buoremus giellan. Dat lea vejolaš dannego olles lagasservodat lea váldán ovddasvástádusa máná sámegiela oččodeames: mánáidgárdi, skuvla, fuolkkit, ustibat ja muđuige gili olbmot. Buot sámegiela hállit sámástit mánáin, mánná lea sajáiduvvan servodahkii sámegiela hállin ja danne su sámegiellage lea bures ovdánan.</p>
<p>Nuorrainformántta Á bajásšaddandilli maid spiehkasta dan minstaris ahte ruoktu lea sámegiela bastiuvdna. Son lea oahppan sámegiela easkka viđajahkásažžan ja gullá Sámegiela 2 -jovkui. Bearaš geavaha ruovttus riikkagiela oktasaš gulahallangiellan, ja áhčči sámásta mánáin ovddimusat ruovttu olggobealde. Mánná hállá eanaš áigge sámegiela skuvllas ja álo sámegiela sámegielat ollesolbmuiguin.</p>
<p>Son hállá eanemusat sámegiela sámegielat ustibiiguin, muhto eanemusat riikkagiela oarbiniiguin.</p>
<p>Bohtosat čájehit ahte ruovttugiella lea dehálaš mánáid sámegiela oahppamis. Eatnašat Sámegiela 1 nuorrainformánttain ásset sámegiela bastiuvnnas. Muhtin Sámegiela 1 nuorrainformánta máhttá dattetge bures sámegiela, vaikko ii hála sámegiela ruovttus. Dat lea vejolaš go lagasservodat ja sámegielat ásahusat váldet ovddasvástádusa sámegiela oččodeames. Ferte maid atnit buorrin sámegiela ealáskahttima dáfus, ahte nuorrainformánta gii ii leat árramánnávuođas oahppan sámegiela ruovttus, lea joavdan Sámegiela 2 dássái mánáidgárddi giellalávgumis ja sámegielat oahpahusas skuvllas. <em type="bold">6.10.4 Fuonášeapmi ja doaladumit </em></p>
<p>Lea oassi dutkanguovllu duohtavuođas ahte sápmelaččat leat molson giela. Váhneninformánttain leat maid ollu muitalusat sápmelaččaid ja sámegiela fuonášeames. Dál váhneninformánttat vásihit uhccán fuonášeami dutkanguovllus, vaikko das maid leat ovdamearkkat. Váhnemiid muitalusaid vuođul orru leamen nu ahte stuorát oassi báikkálaš servodagas lea dohkkehan sámegiela ja bargá sámegiela ja -kultuvrra ealáskahttima ovdii. Ehála (2009: 127–128; gč. maiddái kapihttala 2.4.13.) teoriija mielde sáhttá dadjat ahte sápmelaččaid kultuvrralaš mássa dáidá leat lassánan dutkanguovllus. Dat fas čujuha dasa ahte sámegiela subjektiiva etnolingvisttalaš ceavzinnávccat leat buorránan. Deanu gieldda siskkáldas <span type="quote">“gaska”</span> ja olbmuid doaladumit sámegiela hárrái muhtin guovlluin dutkanguovllus, leat dattetge dakkár albmaneamit, mat hehttejit sámegiela ealáskahttima, muhto dat eai oro váikkuheamen váhnemiidda geat leat válljen sámástit mánáiguin. Dat fas sáhttá mearkkašit ahte dat joavku atná sámegiela kultuvrralaš mássa nu stuorisin, ahte eai beroš nuppiid olbmuid doaladumiin. <em type="italic"><span type="quote">“Go ealáska, de lea váttis dápmat”</span> </em>238 <em type="bold">7 Bohtosat: Sámegiela ceavzinnávccat Ohcejogas ja Deanus </em><em type="bold">7.1 Álgui </em></p>
<p>Dán dutkamušas lea sáhka sámegiela seailumis ja ealáskahttimis 2000-logus Deanuleagi guovtti gielddas,</p>
<p>Ohcejogas ja Deanus. Dutkanguovllus lea giellamolsun dáhpáhuvvan sámegielas dárogillii ja suomagillii ovddimusat dalle go stáhtaid sámepolitihkka ii dorjon sámegiela. 1990-logu álggus lei stáhtaid sámepolitihkka nuppástuvvan ja mákrodássi lei ovddidišgoahtán sámegiela. Mun čájehin iežan váldofága oahppočájánasas (Rasmussen 2005), ahte sihke Deanu ja Ohcejoga gielddas lei giellamolsun masá bisánan 2000-logu álggus. Mun gávnnahin ahte Deanu gielddas lei giellamolsun muhtin muddui jorgalahttojuvvon maid ja árvalin, ahte seamma albmaneapmi lei maid Ohcejoga gielddas, vaikko gávdnosat eai lean nu čielgasat go Deanu gielddas. Mun háliidin dutkat dárkilabbot juste dán guovllu, dannego sápmelaččat ja eará álgoálbmogat hárve nagadit jorgalahttit giellamolsuma. Danne anán earenoamáš beroštahttin dutkat giellamolsuma bisáneami ja giellamolsuma jorgaleami Deanus ja</p>
<p>Ohcejogas. Dán dutkamuša álggus mus ledje guokte gažaldaga: 1. Leatgo mákrodási nuppástusat sápmelaččaid ja sámegiela hárrái váikkuhan sámegiela geavaheapmái olbmuid gaskkas? 2. Bohtetgo mákrodási nuppástusat ovdan dutkanguovllus ja erenoamážit mikrodásis mánáid bajásgeassimis?</p>
<p>Mun vástidan dáidda gažaldagaide guorahaladettiin sámegiela <em type="italic">etnolingvisttalaš ceavzinnávccaid </em>Deanu ja Ohcejoga gielddain. Heajos etnolingvisttalaš ceavzinnávccat sáhttet mielddisbuktit giellamolsuma fámolut gillii ja nana etnolingvisttalaš ceavzinnávccaid boađusin vehádatgiella veadjá seailut. Dutkamuša analiissas lean guorahallan etnolingvisttalaš ceavzinnávccaid njealji dásis. 1. Mákrodássái gullet Norgga ja Suoma stáhta politihkka sápmelaččaid guovdu ja riikkaidgaskasaš orgánat mat váikkuhit stáhtaid sámepolitihkkii iežaset konvenšuvnnaiguin ja julggaštusaiguin. 2. Sámi servodat lea geográfalaš guovlu, eará sápmelaččat ja sámepolitihkalaš vuogádat oktan iežas ásahusaiguin. 3. Mesodássi dán dutkamušas leat dutkanguovllu guokte gieldda. 4. Mikrodásis leat bearrašat ja ovttaskas olbmot. </p>
<p>Analiissas lean earuhan subjektiiva ja objektiiva etnolingvisttalaš ceavzinnávccaid. Objektiiva etnolingvisttalaš ceavzinnávccat leat deskriptiiva čilgehusat gielladilis. Subjektiiva ceavzinnávccat leat <em type="italic"><span type="quote">“Go ealáska, de lea váttis dápmat”</span> </em>239 dilli nugo vehádat ieš ádde iežas gielladili ja mo majoritehta álbmot ádde vehádaga gielladili. (Ehala 2009: 124–25.) <em type="bold">7.2 Mákrodássi </em></p>
<p>Máŋggat mákrodási fáktorat leat dehálaččat go árvvoštallá vehádatgiela etnolingvisttalaš ceavzinnávccaid. Ovdamearkan Hyltenstam et al. (1991; 1999) guorahallet mákrodási politihkalaš-lágalaš diliid, majoritehta servodaga ideologiija, giellaláhkaásahusa, vehádatpolitihka čađaheami, ekonomalaš dili, sosiokultuvrralaš norpmaid ja oahpu. Mun čujuhan nákkosgirjji álgokapihttalis Corsonii (1997: 80) guhte fuopmášahttá, ahte Norgga riikkadási giellapolitihkka sámi álbmoga várás lea okta viidámusaid ja beaktilepmosiid gaskkas máilmmis, ja lean čájehan ahte maiddái Suoma politihkka sápmelaččaid guovdu lea ođasmahtton ja nuppástuvvan (Aikio-Puoskari ja Pentikäinen 2001). Kritihkalaš árvvoštallan mákrodási fáktoriin čájeha dattetge, ahte livččii vejolaš nannet sámegiela etnolingvisttalaš ceavzinnávccaid buorebut.</p>
<p><em type="italic">Lágalaš dilli </em></p>
<p>Suoma ja Norgga stáhta ođđa sámepolitihkka boahtá ovdan riikkaidgaskasaš soahpamušain maid</p>
<p>Suopma ja Norga leat dohkkehan ja riikkadási lágain ja njuolggadusain mat galget suodjalit sápmelaččaid giela, kultuvrra ja servodateallima. Dáinna stáhtat čájehit buori áigumuša sápmelaččaid ja sámegiela hárrái. Dát nanne sámegiela objektiiva etnolingvisttalaš ceavzinnávccaid. Láhkavuogádat addá maid vejolašvuođa ásahit dehálaš ásahusaid mat ovddidit sámegiela sihke sámi servodatdásis ja mesodásis – dán dutkamuša dutkanguovllus.</p>
<p>Lágaid guorahallamis leat boahtán ovdan áššit mat sáhtášedje nannet sámegiela objektiiva etnolingvisttalaš ceavzinnávccaid buorebut. Suopma ii láhtte ovttadássásaččat sámegielat ja ruoŧagielat vehádagain. Ii Norggasge leat sámegielagiin seamma láhkasuodjaleapmi go ruoŧagielagiin Suomas.</p>
<p>Sámegiella ii leat nationála giella Suomas iige Norggas dego ruoŧagiella Suomas, muhto dat lea ovttadássásaš giella riikkagielain dušše dihto guovllus. Oahpahuslágaid mielde ii leat sámegielat mánáid vuoigatvuohtan vázzit sámegielat vuođđoskuvlla dego ruoŧagielat mánáin lea vuoigatvuohta vázzit ruoŧagielat skuvlla Suomas. Sámi oahpahusáššiin lea maid erohus dán guovtti riikka gaskkas. Jos váhnemat válljejit sámegiela mánáid oahpahusgiellan, de oahpahus lea sámegillii Norggas. Suomas ii dárbbaš lágidit visot oahpahusa sámegillii, vaikko váhnemat leat válljen sámegiela oahpahusgiellan. Lea <em type="italic"><span type="quote">“Go ealáska, de lea váttis dápmat”</span> </em>240 doarvái ahte eanaš oassi oahpahusas lea sámegillii. Suomas ruoŧagielat mánáid oahpahus galgá leat ruoŧagillii. Norggas fas leat sierra sámi oahppoplánat vuođđoskuvlla oahpahusa várás. Dákkárat eai leat </p>
<p>Suomas ja sámegielat oahppiid oahpahus addojuvvo Suoma nationála oahppoplánaid mielde. UNESCO (2003: 14) atná doahpaga <em type="italic">earuhuvvon doarjja </em>čilget dili mas gielain, dáro-, ruoŧa-, suoma- ja sámegielas, ii leat ovttadássásaš doarjja. </p>
<p>Okta ášši mii heajuda sámegiela etnolingvisttalaš ceavzinnávccaid, lea ahte stáhtat leat sirdán mearridanválddi sámegiela geavaheames mesodássái. Ovdamearkka dihte Deanu gielda mearrida ieš, man viidát dat geavaha sámegiela iežas hálddahusas ja politihkalaš eallimis. Sihke Deanu ja Ohcejoga gielddat mearridit ieža, leago sámegiella geatnegahtton fága vuođđoskuvllas, ásahitgo giellaguovddáža ja giellabesiid dahje giellalávgunluohkáid mánáide geat eai máhte sámegiela. Stáhta lea lága ja njuolggadusaid bokte addán vejolašvuođaid dákkár doaimmaide, muhto ii leat mearridan ahte gielddat galget čađahit dáid doaimmaid. Danne ii leat giellamolsuma vásihan sámemánáin vuoigatvuohta beassat oahppat sámegiela beaktilis oahpahusmálliiguin. Lea vejolaš dulkot gielladili UNESCO mihttára mielde nu ahte stáhta čađaha <em type="italic">passiiva assimilašuvnna </em>sápmelaččaid vuostá, go ii leat čielga politihkka vehádatgiela guovdu ja fámolaš giella vuoitá almmolaš giellašiljuin. (Gč. maiddái kapihttala 2.4.1.) </p>
<p><em type="italic">Ekonomalaš eahpedássedeaddu </em></p>
<p>Sihke Norggas ja Suomas lea majoritehtas sihke ekonomalaš ja politihkalaš fápmu. Dutkanguovlu lea guovddáš sámeguovlu, muhto riikkadásis dat leat boaittobeale guovllut. Seammás go olmmošlohku lassána riikkadásis, de sámeguovllus leat eretfárremat ja álbmot boarásmuvvá ja áddjáluvvá. Dát sáhttá leat ekonomalaš eahpedássedeattu boađus. Tendeansa lea čielgasut Ohcejogas go Deanus. Demografiija dutkamušas boahtá ovdan ahte guktuid gielddain lea olmmošlohku geahppánan 1980-logu rájes: Deanus 11,8 proseantta ja Ohcejogas 15,7 proseantta. Sápmelaččaid lohku fas geahppánii 25,7 proseantta</p>
<p>Ohcejogas dán áigodagas. Gielddain leat eanet boares olbmot ja uhcit nuorat go gaskamearálaččat riikkas. Leat maid eanet albmát go nissonat. Sáhttá dulkot bohtosiid nu ahte riikkadási váilevaš ekonomalaš dássedeaddu váikkuha sámeguovllu bargovejolašvuođaide ja demográfiijai, go olbmot fertejit fárret barggu maŋis eará guovlluide. Dannego guovllus leat uhccán nuorra olbmot, de dat váikkuha riegádanloguide, ja sosiála fierpmádagat mat geavahit vehádatgiela geahppánit. Dat fas heajuda sámegiela etnolingvisttalaš ceavzinnávccaid. <em type="italic"><span type="quote">“Go ealáska, de lea váttis dápmat”</span> </em>241 <em type="bold">7.3 Sámi servodatdássi </em></p>
<p>Sámi servodaga dásis leat ásahuvvon álbmot válljen orgánat – Sámedikkit – ja sámegiela infrastruktuvra. 1990-logu álggus lei juo eanaš oassi dán infrastruktuvrras ja danne dat adnojuvvo sámegiela ealáskahttináigodaga álgun. Dan maŋŋá lea sámegielat oahpahus lassánan, oahpponeavvodilli buorránan ja sámi mediafálaldat lea šaddan sakka stuorábun ja viidábun go ovdal. (Todal 2002: 10; 68.)</p>
<p>Mun lean dutkan Sámi servodatdásis demografiija, buolvvaidgaskasaš giellasirdáseami, sámegielat mediafálaldagaid, sámegielat ásahusaid, sámegielat joatkka- ja alitoahppovejolašvuođaid ja sierra sámepolitihkalaš áigumušaid ja doarjjaortnegiid. </p>
<p>Sámi servodaga dásis leat orgánat mat ovddidit sámi giellaplánema, sámegielat oahpahusáššiid ja oahpponeavvuid. Oktan sámegielat media- ja kulturfálaldagaiguin leat Sámi servodatdásis dehálaš oasit mat nannejit sámegiela objektiiva etnolingvisttalaš ceavzinnávccaid. Demográfalaš dieđut mat dán analiissas bohtet ovdan, čájehit ahte dutkanguovllu davvisámegielagat eai leat okto máilmmis, muhto leat oassi stuorát giellaservodagas. Vaikko dušše birrasiid 25–30 proseantta davvisápmelaččain máhttet sámegiela, de dáhpáhuvvá buolvvaidgaskasaš giellasirdáseapmi maid nu ahte giela áittadási sáhttá árvvoštallat dorvvuheapmin dahje čielgasit áitojuvvon giellan (UNESCO 2003: 8, gč. maiddái kapihttala 2.4.3). Datge galggašedje nannet sámegiela objektiiva etnolingvisttalaš ceavzinnávccaid.</p>
<p>Sámi servodatdási váilevaš iešstivren geahnohuhttá sámegiela etnolingvisttalaš ceavzinnávccaid.</p>
<p>Sápmelaččain ii leat autonomiija, ja Sámedikkiid mearrádusaid ollašuhttimii dárbbašuvvo mákrodási ruhtadeapmi ovdamearkka dihte oahpponeavvuid ráhkadeapmái ja mediafálaldagaide. Dasa lassin</p>
<p>Sámedikkiin ii leat váldi mearridit dehálaš mesodási áššiid. Mesodásis hálddašit gielddat ovdamearkka dihte skuvlavuogádaga mákrodási lágaid ja mearrádusaid mielde. Danne leat gielddaid hálddus iige sápmelaš álbmot válljen orgánaid hálddus sámegiela beaktilis oahpahusmállet: giellabeasit vuolleskuvlaahkásaš mánáide ja giellalávgunluohkát vuođđoskuvlamánáide. <em type="bold">7.4 Mesodássi </em></p>
<p>Ollu sámegiela ovddidandoaimmat maid dutkit (Hyltenstam et al. 1999; Fishman 1991 ; Baker 2001;</p>
<p>UNESCO 2003) atnet dehálažžan, leat ásahuvvon dutkanguvlui. Olbmuin lea vuoigatvuohta oažžut almmolaš bálvalusaid sámegillii. Dáppe leat sámegielat beaiveruovttut ja oahpahus sámegillii ja sámegielas vuođđoskuvllas. Deanu gielddas lágiduvvojit maiddái lohkan- ja čállinkurssat ollesolbmuide.</p>
<p>Ohcejoga gielda lea ráhkadan báikkálaš oahppoplánaid vuođđoskuvlaoahpahusa várás ja dain <em type="italic"><span type="quote">“Go ealáska, de lea váttis dápmat”</span> </em>242 oahppoplánain ja Norgga Sámi oahppoplánain boahtá ovdan, ahte dutkanguovllu vuođđoskuvllaid ulbmil lea ovddidit sámi mánáid identitehta ja giela. Buot dát doaimmat nannejit sámegiela etnolingvisttalaš ceavzinnávccaid. </p>
<p>Go dutká mo ođđa sámepolitihkka lea ollašuvvan dutkanguovllus, de boahtá ovdan ahte dávjá lea ádjánan guhká ovdalgo riikka ođđa politihkka lea ollašuvvan báikkálaš dásis. Ain leat dutkanguovllus bealit mat heajudit sámegiela objektiiva ceavzinnávccaid. Dát čuolmmat čatnasit ovddimusat dasa, mo gielddat leat válljen ollašuhttit mákrodási sámepolitihka dain áššiin main gielddas lea mearridanváldi.</p>
<p>Gielddat sáhttet ovdamearkka dihte geavahit sámegiela čállingiellan hálddahusa áššegieđahallamis, muhto eai daga dan. Deanu gielda sáhttá jorgalit áššebáhpáriid politihkalaš čoahkkimiidda, muhto ii daga dan. Guktuin ovdamearkkain lea gielddas vejolašvuohta válljet iige rihko lágaid vaikko ii geavat sámegiela. Dutkanguovllus eai leat maid sámegielat mánáidgárdefálaldagat juohke báikkis. Sihke</p>
<p>Njuorggámis ja Deanu gieldda davit gilážiin dákkár fálaldagat váilot. Deanu gielddas lea sámegiela fálaldat mánáide geat leat dárogielat mánáidgárddiin, muhto dán fálaldagas gielda geavaha ovddimusat sámegiela láivves oahpahusmálle. Baker (2001: 194) čájeha ahte boađus dábálaččat lea ráddjejuvvon guovttegielatvuohta. Mánát eai šatta doaibmi guovttegielagin. Ohcejoga gielda fas ii fála sámegiela oahpu suomagielat beaiveruovttuin.</p>
<p>Sihke Ohcejoga ja Deanu gielddain sáhttet mánát geat vázzet vuođđoskuvlla riikkagielat oahpahusas, lohkat sámegiela nubbigiellan dahje vierrogiellan. Sámegiella lea eaktodáhtolaš fálaldat. Mánát eai dárbbaš oahppat giela. Sihke Deanu ja Ohcejoga gielddat geavahit sámegiela láivves oahpahusmálle oahpahit sámegiela suoma- ja dárogielat oahppiide. Sii ohppet sámegiela dušše sámegiela diimmuin, eará fágain ii leat oahpahus sámegillii. Dákkár oahpahusa boađus lea dábálaččat ráddjejuvvon guovttegielatvuohta (Baker 2001: 194) iige doaibmi guovttegielatvuohta nugo oahppoplánain lea ulbmil.</p>
<p>Váhnemiid ja nuoraid kvalitatiiva jearahallamiin boahtá ovdan, ahte nuorat eai leat nagadan oahppat sámegiela mánáidgárddis ja skuvllas. Sii leat duskkástuvvan ja heitet oahpahallamis giela. Sihke váilevaš sámegielat mánáidgárdefálaldat ja sámegiela oahpu láivves oahpahusmálle geahnohuhttet sámegiela objektiiva ceavzinnávccaid. <em type="bold">7.4.1 Sámegiela a- ja b-skuvllat </em></p>
<p>Ohcejogas ja Deanus lea oahpahus sámegillii vuođđoskuvllas. Oahppit besset dán oahpahusas gazzat oahpu vehádatgiela nana oahpahusmálle mielde mas sámegiella lea oahpahusa váldogiellan. Dát nanne <em type="italic"><span type="quote">“Go ealáska, de lea váttis dápmat”</span> </em>243 sámegiela etnolingvisttalaš ceavzinnávccaid. Skuvlašlájain main sámegielat oahpahus dáhpáhuvvá, lea erohus gielddaid gaskkas. Ohcejoga gielda lea válljen doallat sámegielat oahpahusa guovttegielat skuvllain main suomagiella lea váldogiellan. Fishman gohčoda dákkáraš skuvllaid vehádatgielat <span type="quote">“b-skuvlan”</span>. Deanu gielddas fállojuvvo sámegielat oahpahus guovtti sámegielat skuvllas main sámegiella lea váldogiellan maiddái skuvlla hálddahusas ja árgabeaieallimis. Fishman gohčoda dákkáraš skuvllaid vehádatgielat <span type="quote">“a-skuvlan”</span>. Fishman oainnu mielde a-skuvllain lea álkit ovddidit vehádatgiela ja jorgalahttit giellamolsuma go b-skuvllain. Sihke skuvlaguorahallamis ja váhnemiid ja nuoraid kvalitatiiva jearahallamiin boahtá ovdan, ahte lea čielga oktavuohta skuvlašlájas ja oahppiid giellageavaheames skuvllas. Sámegielat nuorat sámástit mealgat eanebut sámegielat skuvllain go guovttegielat skuvllain. </p>
<p>Skuvlašlája erohus sáhttá maid leat čilgehus dasa, manne Deanu gieldda informánttat geavahit sámegiela eanet iežaset ahkásaččaiguin go Ohcejoga informánttat. Sáhttá dulkot bohtosa nu ahte sámegiela a-skuvllat nannejit ja b-skuvllat heajudit sámegiela etnolingvisttalaš ceavzinnávccaid. (Fishman 1991: 100; gč. maiddái kapihttala 7.5.3.) <em type="bold">7.4.2 Sámegiella bargoeallimis </em></p>
<p>Sámegiella geavahuvvo dutkanguovllu bargoeallimis. Almmolaš bargosajiin sámegiella lea eaktun dahje ánsun virgáibidjamis. Dasa lassin sámegiella geavahuvvo njálmmálaš giellan priváhta suorggi bargoeallimis sihke bálvalusfitnodagain ja luondduealáhusain. Gieddebarggus ja váhnenjearahallamiin lea boahtán ovdan ahte vaikko sámegiella geavahuvvo bargoeallimis, de sámegiella ii leat oidnosis fitnodagain ja doaimmahagain. Eanaš almmolaš ja priváhta bargosajiin leat sámegielat bargit, muhto sámegiella ii geavahuvvo nu ollu go sáhtášii. Fitnodagat eai geavat sámegiela iežaset gálvvuid fáluheames ja gulahallan sihke almmolaš ja priváhta suorggis dáhpáhuvvá riikkagillii, jos bargi ii máhte sámegiela dahje jos sámegielat áššehasat eai dieđe ahte bargi máhttá sámegiela. Sámegiella livččii olahan Fishman (1991: 108) GRID-ráidalasa goalmmát ceahkkái, jos sámegielagat beasašedje hállat iežaset giela gaskaneaset bargoeallimis lagasservodaga olggobealde, jos sámegiella geavahuvvošii bargoeallimis sámegielagiid ja riikkagielagiid gulahallamis, ja jos riikkagielat olbmot geavahivčče sámegiela go fállet bálvalusaid ja gálvvuid sámegiela hálliide. Dát ceahkki ii leat ollásit olahuvvon ja dat heajuda sámegiela etnolingvisttalaš ceavzinnávccaid. <em type="italic"><span type="quote">“Go ealáska, de lea váttis dápmat”</span> </em>244 <em type="bold">7.4.3 Demografiija ja giellamolsun </em></p>
<p>Demográfalaš guorahallan čájeha ahte sápmelaččat leat uhca eanetlogus dutkanguovllus, vaikko ii leat vejolaš dadjat juste galle sápmelačča, suopmelačča, dáža ja eará olbmot ásset dutkanguovllus.</p>
<p>Ollesolbmuin birrasii bealli leat Sámedikkiid jienastusloguin ja skuvlaguorahallamis 78 proseantta informánttain leat vástidan ahte sis lea muhtinlágan sápmelaš identitehta. 16 proseantta leat dušše sápmelaččat, 37 proseantta leat ollu sápmelaččat ja 25 proseantta leat veaháš sápmelaččat. 22 proseantta eai leat almmuhan sápmelaš identitehta. Giellamolsun sámegielas dárogillii ja suomagillii lea proseassa, mii lea dáhpáhuvvan guhká dutkanguovllus. Giellamolsun dáiddii lean álgán juo ovdal 1930 ovddeš Deanu gielddas ja 1960-logu rájes ovddeš Buolbmága gielddas, Ohcejoga gieldda guovddážis ja</p>
<p>Njuorggáma guovllus. Orru leamen nu ahte giellamolsun álggii easkka 1980-logus Ohcejoga bajimus oasis Gáregasnjárgga guovllus. Giellamolsun lea nappo duohtadilis sámegiela etnolingvisttalaš ceavzinnávccaid mearkkašahtti fáktor dutkanguovllus. Giellamolsun boahtá oidnosii skuvlaguorahallamis maid. Das vástidit 29 proseantta informánttain geain lea unnimustá okta sámegielat áhkku/áddjá, ahte sis leat váhnemat geat eai máhte sámástit vaikko váhnemiid váhnemiin goitge nubbi máhttá sámegiela. 71 proseantta dálá váhnemiin geain alddiset leat sámegielat váhnemat, máhttet dasto sámástit. Vaikko dát boađus duođašta giellamolsuma, de dat maid čájeha ahte giellamolsun ii dáidde leat leamaš nu fámolaš dutkanguovllus go eará dutkit leat almmuhan (Aikio ja Lindgren 1973; Aubert 1978; Partanen 1994). Nubbi čilgehus sáhttá leat ahte muhtin ovttaskas olbmot leat easkka nuorran ja ollesolmmožin oahppan sámegiela eaige oahppan sámegiela eatnigiellan mánnán.</p>
<p>Giellamolsun sámegielas suomagillii ja dárogillii dáhpáhuvai almmatge dan áiggis go sámegiela objektiiva ceavzinnávccat eai lean nu buorit go 2000-logus, ja giellamolsun lea albmaneapmi mii lea heajudan sámegiela etnolingvisttalaš ceavzinnávccaid, dannego gielas leat uhcit hállit dál go livčče jos buot sámegielagat livčče sámástan iežaset mánáiguin. Seammás ii leat sámegiela buolvvaidgaskasaš sirdáseapmi goassege bisánan ollásit dutkanguovllus. Dál leat sámegielat olbmot váhnenagis geat sáhttet hállat sámegiela mánáiguin. Dat fas nanne sámegiela dálá etnolingvisttalaš ceavzinnávccaid.</p>
<p>Demográfalaš dieđut čájehit maid ahte sámegiela buolvvaidgaskasaš sirdáseapmi lea lassánan 1970-logu rájes gitta 2000-logu rádjai. Dát lassáneapmi álgá árabut Deanu gielddas go Ohcejoga gielddas. Muhto 2000-logus lea lassáneapmi čielggas Ohcejoga gielddas maid. Lassánan buolvvaidgaskasaš sirdáseapmi nanne sámegiela objektiiva ceavzinnávccaid, ja lassáneapmi sáhttá leat buoret subjektiiva etnolingvisttalaš ceavzinnávccaid mearkan. <em type="italic"><span type="quote">“Go ealáska, de lea váttis dápmat”</span> </em>245 <em type="bold">7.4.4 Nuoraid giellamáhttu </em></p>
<p>Dutkamušas lean guorahallan dárkilit, man bures dihto oassi álbmogis máhttá sámegiela ja eará gielaid.</p>
<p>Kvantitatiiva dutkamušas lean gažadanskoviin jearahallan gielddaid vuođđoskuvllaid 4.–9. luohká oahppiid Ohcejogas ja 5.–10. luohká oahppiid Deanus. Skuvlaguorahallamis leat fárus 193 informántta dahjege 71 proseantta namuhuvvon luohkáid oahppiin. Informánttat leat 10–16-jahkásaččat.</p>
<p>Sámegiela kategoriija</p>
<p>Kategoriija čilgehus</p>
<p>Proseanta informánttain</p>
<p>Sámegiela 1</p>
<p>Informánttas lea sámegiella domineren guovttegielatvuohta dahje dássedis guovttegielatvuohta sámegielas ja nuppi gielas 24 proseantta 46</p>
<p>Sámegiela 2</p>
<p>Informánttas lea dáro- dahje suomagiela domineren guovttegielatvuohta. Son máhttá dárogiela dahje suomagiela buorebut go sámegiela. 25 proseantta 49</p>
<p>Sámegiela 3</p>
<p>Informánta máhttá dáro- dahje suomagiela bures ja veaháš sámegiela. Muhto sus ii leat doaibmi guovttegielatvuohta dain gielain. 28 proseantta 54</p>
<p>Sámegiela 4</p>
<p>Informánta ii máhte sámegiela. 23 proseantta 44</p>
<p>Oktiibuot 100 193</p>
<p>Govus 7.1 Informánttaid juohkáseapmi sámegiela kategoriijaide ja kategoriijaid čilgehus.</p>
<p>Mun lean kategoriseren informánttaid sámegiela máhtu mielde ja govvosis 7.1 čájehan, mo informánttaid juohkásit sámegiela kategoriijaide. 24 proseantta informánttain gullet Sámegiela 1 -jovkui.</p>
<p>Sii máhttet sámegiela buorebut dahje seamma bures go nuppi(id) giela(id). Sis lea sámegiela domineren dahje dássedis guovttegielatvuohta. 25 proseantta informánttain gullet Sámegiela 2 -jovkui. Sii máhttet sámegiela bures dahje viehka bures, muhto nuppi giela buorebut. Sis lea ovddimusat riikkagiela domineren guovttegielatvuohta. 28 proseantta informánttain gullet Sámegiela 3 -jovkui. Sis lea veaháš máhttu sámegielas, muhto eai leat doaibmi guovttegielagat sámegielas. 23 proseantta informánttain gullet Sámegiela 4 -jovkui. Sii eai máhte sámegiela.</p>
<p>Sihke Sámegiela 1 ja 2 informánttat leat nappo guovttegielagat dakkár meroštallama mielde, ahte guovttegielat olmmoš máhttá geavahit guokte giela eanemus oktavuođain iežas dáhtu ja servodaga gáibádusaid mielde (Skutnabb-Kangas 1986: 50). Sámegiela 1 ja 2 informánttaid juohkáseames</p>
<p>Sámegiela 1 ja Sámegiela 2 informántan lea mearkkašahtti erohus gielddaid gaskkas. Ohcejoga <em type="italic"><span type="quote">“Go ealáska, de lea váttis dápmat”</span> </em>246 </p>
<p>Sámegiela 1 ja 2 informánttain gullet 32 proseantta Sámegiela 1 -jovkui ja 68 proseantta Sámegiela 2 -jovkui. Deanus gullet 57 proseantta Sámegiela 1 -jovkui ja 43 proseantta Sámegiela 2 -jovkui. Oktan figgamuššan dán dutkamuša analiissas lea leamaš ohcat čilgehusa dán erohussii. <em type="bold">7.4.5 Fáktorat mat čilgejit informánttaid giellamáhtu </em></p>
<p>Mun lean guorahallan makkár oktavuohta lea mánáid sámegiela máhtus ja eará fáktoriin. Muhtin oktavuođat leat čielgasat. Eanaš Sámegiela 1 ja 2 informánttat (91 ja 73 proseantta) leat oahppan sámegiela árramánnávuođas ovdalgo álge skuvlii. Sámegiela 1 informánttain 87 proseantta ja Sámegiela 2 informánttain 62 proseantta leat leamaš mánáidgárddis, gos sámegiella lei váldogiellan dahje geavahuvvui unnimustá seamma ollu go riikkagiella.</p>
<p>Maiddái oahpahusgiela ja giellamáhtu gaskkas lea čielga ja lunddolaš oktavuohta. Sámegiela 1 informánttain leat 87 proseantta sámegielat oahpahusas, Sámegiela 2 informánttain leat 61 proseantta ja Sámegiela 3 informánttain leat guokte proseantta sámegielat oahpahusas. Sámegiela 3 informánttain ii leat čielga oktavuohta sámegiela máhtus ja sámegiela oahpus skuvllas. 36 proseanttas sis lea sámegiela oahppu skuvllas, 64 proseanttas ii leat. Tendeansa lea ahte eanaš riikkagielat oahpahusa oahppit álget oahppat sámegiela go álget skuvlii, muhto eanaš oassi heaitá. Lea vejolaš ahte Sámegiela 3 informánttat leat oahpahallan sámegiela skuvllas ovdal, muhto leat heaitán. Lea maid vejolaš ahte sii leat oččodan sámegiela máhtu sámegiela oahpahusas dárogielat mánáidgárddiin. Dutkamuša vuođul in sáhte vástidit čielgasit dasa.</p>
<p>Dain informánttain geat eai leat ássan olles eallima dutkanguovllus, lea čielga oktavuohta ovddeš ássanbáikki ja sámegiela máhtu gaskkas. Informánttat geat leat fárren dutkanguvlui eará sámegielat guovlluin, máhttet sámegiela buorebut go sii geat bohtet eará guovlluin ássanriikkas. Dat ii leat dieđusge vuordemeahttun.</p>
<p><em type="italic">Etnihkalaš identitehta mearkkašupmi </em></p>
<p>Informánttaid sámegiela máhtus ja sápmelaš etnihkalaš identitehtas lea čielga oktavuohta. Mađe nannosut sápmelaš identitehta informánttas lea, dađe buoret sámegiela máhttu sus lea. Sáhttá maid leat nuppeláhkai. Mađe buoret sámegiela máhttu sus lea, dađe nannosut sápmelaš identitehta lea.</p>
<p>Informánttaid sámegiela máhtus ja majoritehta etnisitehtas lea maid seamma čielga oktavuohta. Mađe <em type="italic"><span type="quote">“Go ealáska, de lea váttis dápmat”</span> </em>247 nannosut majoritehta etnisitehta informánttain lea, dađe heajut lea sámegiela máhttu. Tendeansa lea ahte Sámegiela 1 informánttain lea nannosut sápmelaš identitehta ja geahnohut majoritehta etnisitehta go eará sámegiela joavkkuin. Sámegiela 2 informánttain lea sullii seamma nana sápmelaš ja majoritehta identitehta. Sámegiela 3 ja 4 informánttain fas lea geahnohut sápmelaš identitehta ja nannosut majoritehta identitehta, jos sis oppalohkái lea sápmelaš identitehta. Eanaš nuorrainformánttat leat maiddái kvalitatiiva jearahallamiin dovddahan, ahte sámegiela máhttu nanne sápmelaš identitehta. Lea vejolaš ahte Sámegiela 1 informánttat sámástit eanet go Sámegiela 2 informánttat, dannego dain ii leat nu nana majoritehta identitehta go Sámegiela 2 informánttain. Nuppiin sániin Sámegiela 2 informánttat dáidet identifiseret iežaset eanebut majoritehtain ja danne hállet maid dávjjibut majoritehta giela. </p>
<p><em type="italic">Gielalaš doaladumi mearkkašupmi </em></p>
<p>Tendeansa lea ahte mađe buoret sámegiela máhttu, dađe buorebut liikojit informánttat gullat sámegiela ja dađe eanet jáhkket iežaset šaddat sámástit boahtteáiggis. Sámegiela 1 informánttain leat eambbo positiiva doaladumit sámegillii ja eambbo negatiiva doaladumit riikkagillii go Sámegiela 2 informánttain geat liikojit gullat sámegiela ja riikkagiela sullii seamma bures. Dát doaladumit sáhttet váikkuhit informánttaid giellageavaheapmái ja vedjet leat oktan sivvan dasa ahte Sámegiela 1 informánttat sámástit eambbo go Sámegiela 2 informánttat eanaš giellašiljuin. Sihke Sámegiela 1 ja 2 informánttat dovddahit dattetge buori jáhku boahtteáigái. Eanetlohku jáhkket iežaset geavahit sámegiela eanet boahtteáiggis go dál. Dákkár boahtteáigge jáhkku dáidá čájehit buriid subjektiiva etnolingvisttalaš ceavzinnávccaid.</p>
<p>Sámegiela 3 ja 4 informánttain leat mealgat eambbo negatiiva doaladumit sámegillii. Eandalit Sámegiela 4 informánttat eai jáhke iežaset šaddat geavahit sámegiela áktánasat boahtteáiggis. Sámegiela 3 informánttat lea juohkásan dán gažaldagas. Bealli sis dovddahit positiiva doaladumiid sámegillii ja jáhkket iežaset geavahit sámegiela eanebut boahtteáiggis. Dát boađus dáidá čájehit ahte sii háliidit oahppat sámegiela buorebut. Bealli Sámegiela 3 informánttain ja eanaš Sámegiela 4 informánttat eai liiko gullat sámegiela eaige áiggo geavahit sámegiela eanebut boahtteáiggis. Dutkanguovllu Sámegiela 3 ja 4 informánttain orru leamen uhccán beroštupmi oahppat sámegiela, vaikko eanaš oasis sis lea veaháš sápmelaš identitehta. Dát heajuda sámegiela etnolingvisttalaš ceavzinnávccaid. <em type="italic"><span type="quote">“Go ealáska, de lea váttis dápmat”</span> </em>248 <em type="bold">7.5 Sámegiela oččodeapmi ja geavaheapmi </em><em type="bold">7.5.1 Ruovttu rolla sámegiela oahppamis </em></p>
<p>Dutkanbohtosat čájehit ahte váhnemiid giellamáhttu lea mearrideaddji fáktor mánáid sámegiela oččodeames. Mánát geain eai leat sámegielat váhnemat, ohppet hárve sámegiela nu bures ahte jovdet</p>
<p>Sámegiela 1 dahje 2 dássái. Lea maid čielga tendeansa ahte measta buot informánttat, geain guktot váhnemat leat sámegielagat, gullet Sámegiela 1 ja 2 -jovkui. Maiddái bearrašiin main dušše nubbi váhnen lea sámegielat, eanaš mánát gullet dán guovtti jovkui. Sámegiela buolvvaidgaskasaš sirdáseapmi orru dáhpáhuvvamin eanaš, muhto ii buot, ruovttuin main juogo nubbi dahje guktot váhnemat leat sámegielagat.</p>
<p>Sámegiela sirdáseames mánáide lea sohkabeale erohus bearrašiin main dušše nubbi váhnen lea sámegielat. Eatnit oahpahit dávjjibut sámegiela mánáide go áhčit. Jos dušše eadni sámásta, de gullá guokte goalmmátoasi informánttain Sámegiela 1 ja 2 -jovkui. Jos dušše áhčči sámásta, de gullet bealli informánttain Sámegiela 1 ja 2 -jovkui. Mun in leat dutkanbarggus gávdnan čilgehusa sohkabeliid gaskasaš erohussii. Sámegiela 3 ja 4 informánttain geain lea sámegielat váhnen, leat buohkat vástidan ahte sámegielat váhnen ii sámás singuin dahje ahte dat sámásta dušše veaháš. Dát informánttat livčče eahpitkeahttá máhttán sámegiela buorebut, jos váhnemat livčče sámástan singuin.</p>
<p>Fuolastahtti boađusin anán dan ahte dušše 59 proseantta informánttain, geain guktot váhnemat leat sámegielagat, gullet Sámegiela 1 -jovkui ja máhttet sámegiela buorebut dahje seamma bures go nuppi giela. Dat mearkkaša ahte 41 proseantta informánttain geain guktot váhnemat leat sámegielagat, eai máhte sámegiela seamma bures go nuppi giela. Dán albmaneamis lea mearkkašahtti erohus gielddaid gaskkas. Ohcejogas dušše 33 proseantta mánáin geain guktot váhnemat leat sámegielagat, gullet</p>
<p>Sámegiela 1 -jovkui, Deanus 73 proseantta. Boađus čujuha dasa ahte sámegiela etnolingvisttalaš ceavzinnávccat leat buorebut Deanu gielddas go Ohcejoga gielddas. <em type="bold">7.5.2 Bearaš sámegiela giellašilljun </em></p>
<p>Sámegielat bearašlahtut, nappo áhkut ja ádját, váhnemat ja oarbinat leat dehálaš oasit Sámegiela 1 ja 2 informánttaid sámegiela oččodeames ja sin sámegielat fierpmádagas. Lea dattetge čielga tendeansa ahte informánttaid sámegiela geavaheapmi geahppána bearašlahtuid agi mielde. Sii sámástit eanet sámegielat áhkuiguin ja ádjáiguin go iežaset váhnemiiguin ja eanet sámegielat váhnemiiguin go iežaset <em type="italic"><span type="quote">“Go ealáska, de lea váttis dápmat”</span> </em>249 sámegielat oarbiniiguin. Muhtin informánttat čájehit giellavieruid mat leat dábálaččat giellamolsundilis, boares olbmuiguin hállet vehádatgiela, iežaset ahkásaččaiguin hállet majoritehtagiela. </p>
<p>Informánttaid giellamáhttu váikkuha čielgasit sin giellaválljemii. Sámegiela 1 informánttat sámástit eanet buot sámegielat bearašlahtuiguin go Sámegiela 2 informánttat, ja Sámegiela 3 informánttat sámástit hárve bearašlahtuiguin. Sámegiela geavaheapmi bearrašiin sáhtášii čilget, manne muhtin Sámegiela 2 ja 3 informánttat eai leat oččodan buoret sámegiela máhtu. Sivvan dáidá leat ahte sámegiella ii geavahuvvo nu ollu bearrašis go sáhtášii. Livččii buorre sámegiela etnolingvisttalaš ceavzinnávccaid dáfus, jos sihke Sámegiela 2 ja 3 informánttat lasihivčče sámegiela geavaheami ruovttus. Sámegiela 3 informánttain leat dávjá sámegielat bearašlahtut, sámegielat váhnen ja/dahje áhkku ja áddjá, geaiguin eai sámás dahje hárve sámástit. Dát sámegielat olbmot leat resurssat maid sáhtášii geavahit eanebut</p>
<p>Sámegiela 3 joavkku giellaoččodeames.</p>
<p>Ohpihii lea sámegiela geavaheames mearkkašahtti erohusat gielddaid gaskkas. Deanu informánttat sámástit eanet buot bearašlahtuiguin, muhto eandalit iežaset oarbiniiguin go Ohcejoga informánttat.</p>
<p>Sámegiela 1 informánttain Deanus 82 proseanttas lea sámegiella váldogiellan oarbiniiguin, Ohcejogas 50 proseanttas. Sámegiela 2 informánttain Deanus 69 proseanttas lea sámegiella váldogiellan oarbiniiguin,</p>
<p>Ohcejogas 33 proseanttas. <em type="bold">7.5.3 Skuvla sámegiela giellašilljun </em></p>
<p>Skuvla lea dehálaš giellašillju, dannego mánát ja nuorat geavahit olu áiggi doppe. Dat lea maid dehálaš giellašillju, dannego giellageavaheapmi lea belohahkii stivrejuvvon oahpahusa giela bokte, belohahkii guovttegielat informánttaid iežaset válljema ja daid olbmuid bokte geat eai máhte sámegiela. Ferte atnit buorrin sámegiela ceavzinnávccaid dáfus, ahte eatnašis Sámegiela 1 ja 2 informánttain lea sámegiella váldogiellan oahpaheaddjiiguin skuvllas. Dat lea čielga ovdáneapmi dan rájes go sin váhnenbuolva váccii skuvlla ja sámegiella ii geavahuvvon oahpahusgiellan (gč. kapihttaliid 4.4.7 ja 6.3.1). Sámegiela geavaheames skuvllas leat muđui sihke buorit ja heajut bohtosat. Eatnašis Sámegiela 1 informánttain lea sámegiella váldogiellan eará oahppiiguin skuvllas, ja dat lea buorre. Sámegiela 2 informánttain fas vuollel bealis lea sámegiella váldogiellan eará oahppiiguin skuvllas, badjelaš bealis ii leat. Dát informánttat čájehit seamma giellavieruid go bearraša gaskkas. Sii hállet skuvllas sámegiela oahpaheaddjiiguin geat leat boarrásut olbmot, muhto eai sámás eará oahppiiguin geat leat iežaset <em type="italic"><span type="quote">“Go ealáska, de lea váttis dápmat”</span> </em>250 ahkásaččat. Dat ii leat buorre sámegiela ceavzinnávccaide. Eanaš Sámegiela 3 ja 4 informánttat eai sámás goassege skuvllas. </p>
<p>Sihke skuvlaguorahallamis ja kvalitatiiva jearahallamiin lea boahtán ovdan, ahte Ohcejoga Sámegiela 1 ja 2 informánttat suomastit eanaš áiggi eará oahppiiguin skuvllas. Deanu Sámegiela 1 ja 2 informánttat sámástit mealgat eanet. Skuvlavuogádat, sámegielat skuvla Deanus ja guovttegielat skuvla Ohcejogas, orru váikkuheamen informánttaid giellaválljemii skuvllas ja dat čilge, manne Ohcejoga informánttat sámástit uhcit skuvllas go Deanu informánttat. Kvalitatiiva jearahallamiin nuorrainformánttat leat čilgen skuvlla suomagielat birrasa giellaválljema deháleamos váikkuheaddjin. Eanaš Sámegiela 1 ja 2 informánttat Deanus vázzet sámegielat skuvlla. Danne dovdet ahte skuvllas galgá sámástit ja sii atnet dan ovddimusat lunddolažžan ja positiivan. Deanu gielddas buot informánttat eai sámás álo diimmuidgaskkas, muhto mearridit ahte galget sámástit eanaš áiggi. Dan ferte atnit buorrin sámegiela etnolingvisttalaš ceavzinnávccaid dáfus. <em type="bold">7.5.4 Sámegiella eará giellašilljun </em></p>
<p>Skihpárat skuvlla olggobealde, fuolkkit ja ollesolbmot leat dehálaš sámegielat šiljut dutkanguovllus.</p>
<p>Mađe buoret sámegiela máhttu informánttas lea, dađe eanet sámásta dáin giellašiljuin. Eatnašis</p>
<p>Sámegiela 1 informánttain lea sámegiella váldogiellan, Sámegiela 2 informánttain lea birrasiid bealis informánttain sámegiella váldogiellan ja Sámegiela 3 informánttain uhca oasáš sámásta, goitge muhtumin dáin giellašiljuin. Dán golmma giellašiljus guokte leat čielgasit čadnon ahkái: Skihpárat leat ovddimusat informánttaid iežaset ahkásaččat ja ollesolbmot leat ovddimusat váhnemiid ja áhku guoktá agis. Fuolkkit sáhttet leat buot ahkásaš olbmot. Sihke Deanu ja Ohcejoga informánttat čuvvot dáin giellašiljuin seamma minstara, mii lea boahtán ovdan bearrašis ja skuvllas. Eanaš Ohcejoga Sámegiela 1 ja 2 informánttat sámástit uhccán iežaset ahkásaččaiguin ja eanet ollesolbmuiguin. Deanu informánttat sámástit iežaset ahkásaččaiguin measta seamma ollu go ollesolbmuiguin. Deanu informánttain leat dás giellavierut, mat leat buorit sámegiela ceavzinnávccaide. Ohcejoga informánttain leat fuolastahtti giellavierut, maid boađusin veadjá leat giellamolsun sámegielas suomagillii. <em type="bold">7.5.5 Mediagiella </em></p>
<p>Mun lean skuvlaguorahallamis dutkan, mo informánttat geavahit sámegiela ja eará gielaid ođđaáigásaš mediain: musihkkateavsttain, elektrovnnalaš spealuin, TV-prográmmain, filmmain, rádios, <em type="italic"><span type="quote">“Go ealáska, de lea váttis dápmat”</span> </em>251 interneahttasiidduin ja giehtatelefovnna teakstadieđuin. UNESCO (2003: 11) árvvoštallá ahte giellaservodat mii ii fidne iežas giela ođđaáigásaš giellašiljuide, šaddá eanet ahte eanet berošmeahttumin ja stigmatiserejuvvo. Dán dutkamuša bohtosat čájehit ahte sámegiela sajádat mediašiljuin lea uhcci, muhto seammás sámegiella lea nagadan čáhkkehit saji muhtin dehálaš giellašiljuide nuorra olbmuid eallimis. </p>
<p>Informánttaid mediagielaid válljemat čájehit moadde tendeanssa. Mađe buoret sámegiela máhttu, dađe eanet informánttat geavahit sámegielat mediafálaldagaid. Dákkár tendeansa boahtá erenoamáš bures oidnosii rádio- ja TV-prográmmavástádusain. Mađe buoret sámegiela máhttu, dađe eanet gehččet sámegielat TV-prográmmaid ja dađe eanet guldalit sámegielat rádioprográmmaid. Kvalitatiiva jearahallamiin boahtá ovdan ahte eanaš nuorat eai leat aktiiva rádioguldaleaddjit, muhto guldalit Sámi</p>
<p>Radio sáddagiid jos váhnemat guldalit daid. Deháleamos sámegielat media ii oro leamen dakkár maid nuorat ieža válljejit.</p>
<p>Lea čielga tendeansa ahte informánttat geavahit ovddimusat eaŋgalsgielat ja riikkagielat mediaid.</p>
<p>Gránnjáriikka giela, sámegiela ja eará gielaid sajádat lea uhcci. Govva lea čielgaseamos dihtorspealuin,</p>
<p>TV-prográmmain ja filmmain. Dain giellašiljuin lea sámegielas áibbas uhccán sadji. Veadjá leat nu ahte nuorat eai dovdda buot sámegielat vejolašvuođaid, mat leat dáin mediain ja atnet dáid giellašiljuid dili heajubun go dat duohtavuođas lea. Dat fas čájehivččii ahte sámegielas leat heajos subjektiiva etnolingvisttalaš ceavzinnávccat. Sámegielat musihkkateavsttat leat giellašillju mas lea veaháš nuppelágan govva. Eaŋgalsgiella vuoitá das maid, muhto musihkka lea dattetge giellašillju mas sámegiella geavahuvvo eanemusat buot sámegiela joavkkuin. Ovdamearkka dihte Sámegiela 1 ja 2 informánttat guldalit sullii seamma ollu sámegielat musihka go riikkagielat musihka.</p>
<p>Ođđaáigáseamos mediain, interneahtas ja giehtatelefovnna teakstadieđuin, lea informánttaid sámegiela geavaheapmi vuordemeahttun uhcci. Nuoraid kvalitatiiva jearahallamiin boahtá ovdan ahte eai čále teakstadieđuid sámegillii teknihkalaš váttisvuođaid ja ekonomalaš sivaid geažil: Telefovnnas ii leat sámegiel sátnegirji, eai leat sámegiela erenoamáš bustávat ja šaddá divrasabbon sáddet dieđuid jos čállá sámegillii. Interneahtas informánttat eai loga iežaset gávdnat miellagiddevaš sámegielat siidduid, vaikko dihtet ahte leat siiddut sámegillii. UNESCO (2003: 11) váruha ahte interneahtta ja ođđa mediat oktan áibmomediaiguin dušše lasihit fámolaš gielaid fámu ja geavaheami, dannego vehádatgielaid geavaheapmi dušše geahppána ja vuoittahallá. Dát dutkamuš duođašta ahte eanaš mediašlájat mielddisbuktet aiddo dakkár dili sámegillii. Dat dieđusge ii leat buorre sámegiela ceavzinnávccaide. <em type="italic"><span type="quote">“Go ealáska, de lea váttis dápmat”</span> </em>252 <em type="bold">7.6 Váhnemiid rolla ja oainnut sámegiela sirdimis </em><em type="bold">7.6.1 Váhnemiid giellamáhttu </em></p>
<p>Váhnemiid kvalitatiiva jearahallamat orrot čájeheamen ahte váhnemat geat sirdet sámegiela mánáide, leat ovddimusat sámegiela eatnigiela hállit, muhto leat maid váhnemat geat sámástit iežaset mánáiguin vaikko sámegiella ii leat sin eatnigiella. Eanaš eatnigiela hállit leat bajásšaddan dutkanguovllus ja leat sámegiela nana hálddašeaddjit. Bearrašiin lea mánáid sámegiela oččodeapmi ovddimusat sin ovddasvástádus. Sin guoimmit leat measta buohkat oahppan sámegiela nu bures ahte áddejit giela ja muhtimat leat šaddan aktiiva hállin. Máŋggat guoimmit leat sápmelaččat geat mánnávuođas leat vásihan giellamolsuma. Nuppit dain leat bajásšaddan dutkanguovllus ja nuppit leat fárren dohko ollesolmmožin. Sin gielalaš láhttema heive árvvoštallat Landweer (2008) sisafárrejeaddji terminologiija mielde. Sis lea dehálaš rolla sámegiela nana giellahálddašeaddjiid joavkku giela doalaheames, dannego sámegiela hállit eai dárbbaš molsut giela sin dihte, ja sámegielat guoibmái lea álkit sámástit ruovttus. <em type="bold">7.6.2 Gielalaš fierpmádagaid rolla </em></p>
<p>Okta guovddáš áigumuš dán dutkamušas lea leamaš guorahallat, manne váhnemiin geat leat bajásšaddan assimilerenáigodagas, lea sámegiela máhttu ja dáhttu sirdit sámegiela mánáide. Vástádus orru leamen ahte sii leat mánnán ožžon buori sámegiela máhtu nana sámegiela birrasis mii bajásgesii sin sámegielagin. Sin <em type="italic">lingvisttalaš oktavuođaid individuála fierpmádagaide </em>gulle váhnemat, oarbinat, fuolkkit, gránnját ja ustibat. Fierpmádagas lei sámegiella guovddáš árvu, ja sii háhke sihke buori giellamáhtu ja positiiva doaladumi sámegiela hárrái nu ahte sihke máhttet ja háliidit sámástit. Váhnemiid sámegiela geavaheapmi lea geahppánan muhtin áigodagaid eallimis, muhto sii leat álo sámástan iežaset sámegiela fierpmádaga lahtuiguin. Eallimis leat dađistaga viiddidan fierpmádaga, ja sidjiide lei lunddolaš fátmmastit iežaset mánáid maid sámegiela fierpmádahkii ja bajásgeassit sin sámegiela hállin. </p>
<p>Sápmelaš váhnemat geat eai leat sámástan mánáideasetguin, leat ovddimusat vásihan giellamolsuma mánnávuođas. Giellamolsun lea dáhpáhuvvan, dannego sin sámegielat váhnen ja eará olbmot eai sámástan singuin. Váhnemiid gaskkas leat maid golbma sápmelačča geat máhttet dahje leat máhttán sámástit, muhto eai leat sámástan mánáideasetguin. Sin sámegielat fierpmádagat leat árrat cuovkanan ja sii heite juo mánnán dahje nuorravuođas sámásteames buot dahje eanaš fierpmádatlahtuiguin. Go sidjiide riegádedje mánát, de eai máhttán šat sámástit dahje eai veadján sámástit singuin. <em type="italic"><span type="quote">“Go ealáska, de lea váttis dápmat”</span> </em>253 </p>
<p>Guokte váhnema leaba molson hállangiela riikkagielas sámegillii mánáideaskkaguin. Nubbi lea ollásit molson ja nubbi lea belohahkii molson. Maiddái dán giellamolsumis lea gielalaš fierpmádagas dehálaš rolla. Váhnen guovttos leaba ollesolmmožin sámástišgoahtán. Sudno sámegiela fierpmádagat leat dađistaga sturron ja dannego soai sámásteaba olu dán fierpmádagas, de lea sudno giellamáhttu buorránan. Soai álggiiga mánáiguin sámástit dannego háliideigga nannet mánáid sámegiela máhtu, muhto dat lei vejolaš dannego soai leigga iežaska sámegiela fierpmádagas háhkan dárbbašlaš giellamáhtu. <em type="bold">7.6.3 Váhnemiid motiivvat oahpahit sámegiela mánáide </em></p>
<p>Buot váhnemat geat serve kvalitatiiva jearahallamiidda, leat háliidan sámegielat mánáid. Sihke sámegielat váhnemat ja váhnemat geat eai máhte sámegiela. Buot váhnemat dovdet instrumentála sivaid, maid dihte livččii buorre ahte mánná máhttá sámegiela. Dat atnet máŋggagielatvuođa buorrin, ja eanaš váhnemat jáhkket ahte sámegiela máhttu buorida mánáid vejolašvuođaid oahppomáilmmis ja bargomárkanis. Sii namuhit dattetge ovddimusat kontinuitehta motiivvaid go čilgejit duođalaš siva, manne sii atnet sámegiela máhtu dehálažžan. Mánát galget oažžut dan maid ieža máhttet, maid máttut leat addán ja iežaset árbbi. Sii atnet maid sámegiela dehálažžan luonddus birgemis, guvlui gullevašvuođas, sámeálbmogii gullevašvuođas ja dieđuid háhkamis maid oažžu dušše sámegiela bokte.</p>
<p>Dasa lassin sii namuhit integratiiva motiivva. Mánát ožžot sámegiela dihte buoret oktavuođa fulkkiiguin, gili olbmuiguin ja eará mánáiguin. Measta buot váhneninformánttat orrot atnimin mánáid sámegiela oččodeami dehálažžan, ja dat lea buorre sámegiela ceavzinnávccaid dáfus. Váhnemiid vástádusain boahtá maid ovdan ahte sii atnet sámegiela ávkkálažžan ja dovdet ahte sámegiela kultuvrralaš mássa lea stuoris. Dat fas čujuha dasa ahte sámegiela subjektiiva ceavzinnávccat leat buorit. (Gč. Ehala 2009: 127–128 ja kapihttala 2.4.13.)</p>
<p>Náittosguoimmit geat eai máhte sámegiela, leat dávjá sápmelaččat ja atnet mánáid sámegiela oahppama ealáskahttinprošeaktan. Mánát besset oahppat giela, maid ieža eai beassan mánnán oahppat. Muhto maiddái váhnemat geat eai leat sápmelaččat, lohket iežaset doarjut mánáid sámegiela oahppama. Huss ja Lindgren (2011: 3) čájeheaba ahte gielalaš emansipašuvdna dávjá dáhpáhuvvá vissis minstara mielde. Proseassa loahppamuttus vehádatgielagiid giellamolsun bisána ja giellamolsun álgá alla stáhtusa gielas vuollegis stáhtusa gillii dainna ulbmiliin ahte buoridivččii vuollegis stáhtusa giela sajádaga servodagas. Dutkanguovllus lea giellamolsun measta bisánan ja jorgalan. Dat čájeha ahte emansipašuvdnaproseassa lea joavdan guhkás. Dan ferte atnit buorrin sámegiela ceavzinnávccaide. <em type="italic"><span type="quote">“Go ealáska, de lea váttis dápmat”</span> </em>254 <em type="bold">7.6.4 Doaladumit ja boahtteáiggi jáhkku </em></p>
<p>Sámegiela etnolingvisttalaš ceavzinnávccaide livččii buoremus, jos sihke giela hálliin ja earáin livčče buorit doaladumit giela hárrái ja anášedje giela boahtteáiggi buorrin. Váhnemat leat kvalitatiiva jearahallamiin dovddahan ahte eanaš sámegielagat dutkanguovllus dorjot sámegiela seailuma. UNESCO árvvoštallama mielde dát lea nubbin buoremus molssaeaktu sámegielagiid doaladumiin. (UNESCO 2003: 15; gč. maiddái kapihttala 2.4.12.) Váhnemat geat ledje aktiiva sámegiela hállit mánnán ja nuorravuođas, muitalit iežaset vásihan olu givssideami ja bilkideami sámegiela ja sápmelašvuođa geažil. Eanaš váhnemat oaivvildit ahte sihke sápmelaččaid ja eará olbmuid doaladumit sámegillii leat buorránan, vaikko buot negatiiva doaladumit eai leat jávkan.</p>
<p>Buoret doaladumit leat váhnemiid mielas váikkuhan sámegiela geavaheapmái dutkanguovllus, ja sámegiella geavahuvvoge mealgat eanet dál go 15 jagi dassái earenoamážit gielddaid guovddážiin</p>
<p>Ohjcejohnjálmmis ja Deanušalddis. Dutkamušas boahtá ovdan ahte buolvvaidgaskasaš giellasirdáseapmi lassána, ja váhnemiid muitalusain boahtá ovdan ahte stuorát oassi báikkálaš servodagas lea dohkkehan sámegiela ja bargá sámegiela ja -kultuvrra ealáskahttima ovdii. Anán sihke lassánan buolvvaidgaskasaš sirdáseami ja buorránan doaladumi mearkan das, ahte sámegiela subjektiiva etnolingvisttalaš ceavzinnávccat leat buorránan. <em type="bold">7.6.5 Guoimmi doarjja </em></p>
<p>Váhnemiid kvalitatiiva jearahallamiin lea boahtán ovdan ahte váhnemat, geat sirdet sámegiela mánáide, geavahit ovddimusat guokte metoda. Muhtimat doalahit ruovttu sámegielat bastiuvdnan, gos dušše sámegiella geavahuvvo ja/dahje váhnemat geavahit <span type="quote">“ovtta olbmos okta giella”</span> -metoda, mii mearkkaša ahte sámegielat váhnen/váhnemat sámástit álo mánáiguin.</p>
<p>Ruovttuin main sámegiella sirdašuvvá mánáide vaikko dušše nubbi váhnen máhttá sámegiela, sámegielat váhnen lohká guoimmi doarjaga dehálaš áššin mánáid sámegiela oččodeames. Dat lea dieđusge lunddolaš ášši. Dáin bearrašiin mánát leat oahppan giela maid nubbi váhnen ii oppa áddenge go mánná riegádii, ja danne lea náittosguoimmi doarjja ja áddejupmi leamaš dehálaš. Buot váhnemat geat eai máhte sámegiela, lohket alddiset positiiva oainnu dasa ahte mánná bajásšaddá guovttegielagin.</p>
<p>Jearahallamiin bođii maid ovdan ahte buot sámegielagat, earret okta, leat dovdan iežaset guoimmi dievaslaš doarjaga sámegiela sirdimis mánáide. Bearrašiid giellageavaheames lea maid leamaš sierramielalašvuohta. Ovtta páras sámegielat váhnen háliida sámástit ruovttus buohkaiguin, muhto dan <em type="italic"><span type="quote">“Go ealáska, de lea váttis dápmat”</span> </em>255 ii sáhte dannego guoibmi ii leat áddegoahtán sámegiela. Guovtti páras fas lea leamaš sierramielalašvuohta, dannego sámegielat guoibmi ii sámás mánáiguin. Náittosguoimmit guđet eai máhte sámegiela, leat ávžžuhan guimmiid sámástit mánáide, muhto dan guoimmit eai leat dahkan. <em type="bold">7.6.6 Servodaga doarjja </em></p>
<p>Váhnemiin geaid mánát gullet Sámegiela 1 ja 2 -jovkui, leat fuolkkit, skihpárat ja iežaset váhnemat dehálaš veahkkin mánáid sámegiela oččodeames. Váhnemat atnet buorrin daid sámegielat asttuáigge fálaldagaid mat leat mánáide ja nuoraide, muhto háliidivčče eanet fálaldagaid ja atnet váidalahttin go eanaš fálaldagat mánáide ja nuoraide lágiduvvojit dušše riikkagillii. Sii atnet dan oktan sivvan dasa go sámegielat mánát ja nuorat eai sámás dahje uhccán sámástit gaskaneaset. Váhnemat namuhit maid sámegielat mánáidgárddi ja skuvlla dehálaš giellaovddideaddjin. Deanu gieldda váhnemat leat mearkkašahtti duđavaččabut skuvlii go Ohcejoga gieldda váhnemat. Deanu váhnemat deattuhit dávjá skuvlla rolla sámegiela ovddideaddjin. Eanaš Ohcejoga gieldda váhnemat lohket, ahte skuvla ii ovddit mánáid sámegiela nu bures go galggašii. Mun lean kapihttalis 7.5.3. čájehan, mo skuvlašládja váikkuha informánttaid giellageavaheapmái. Maiddái váhnemiid jearahallamiin boahtá ovdan ahte skuvlašládja váikkuha váhnemiid oidnui das, man bures skuvla doaibmá sámegiela ovddideaddjin. Váhnemat leat duđavaččat Deanu gieldda sámegielat skuvllaide ja duhtameahttumat Ohcejoga gieldda guovttegielat sáme-/suomagielat skuvllaide, dannego skuvlabiras ii ovddit sámegiela luohkkálanja olggobealde. Mii oaidnit dás, mo Fishman teoriija vehádatgielat a- ja b-skuvllaid birra doallá deaivása. Váhnemat atnet álkibun ealáskahttit vehádatgiela a-skuvllain mat leat vehádatgielagiid hálddus go b-skuvllain mat leat majoritehta hálddus.</p>
<p>Váhnemat geain leat Sámegiela 3 -jovkui gulli mánát, leat sakka duhtameahttumat almmolaš fálaldagaide, mat galggašedje nannet sin mánáid sámegiela. Mákrodási guorahallan čájeha ahte lea vejolaš álggahit beaktilis giellaovddidandoaimmaid mánáide geat eai oahpa sámegiela ruovttus. Sidjiide sáhttá ásahit sámegielat giellabesiid ja giellalávgunluohkáid. Mesodási guorahallan čájeha ahte dákkár fálaldagat eai leat. Deanu gielda lea geahččalan oahpahit mánáide sámegiela dárogielat mánáidgárddiin, ja sihke Ohcejoga ja Deanu gielddat fállá sámegiela vierrogiela ja nubbigiela oahpu vuođđoskuvllas.</p>
<p>Sámegiela 3 informánttaid váhnemat leat geavahan daid sámegiela ovddidandoaimmaid mat leat leamaš fidnemis: Eanaš mánát leat leamaš dárogielat mánáidgárddiin gos sámegiella oahpahuvvui ja buot mánát leat lohkan sámegiela fágan skuvllas. Dattetge ii leat oktage mánná lihkostuvvan oahppat hállat sámegiela nu bures go váhnemat háliidivčče. Sáhttá dulkot ášši nu ahte servodat ii leat láhčán dili <em type="italic"><span type="quote">“Go ealáska, de lea váttis dápmat”</span> </em>256 dáid mánáid sámegiela oččodeapmái dahje ahte servodat ii leat lihkostuvvan daid doaimmaiguin, maid lea lágidan dáid mánáid várás. </p>
<p>Vihtta Sámegiela 3 nuorrainformántta serve kvalitatiiva jearahallamii. Dain golmmas leat heaitán ja guovttis leaba ain oahppamin sámegiela skuvllas. Sii moitet sihke sámegiela oahpahusmetodaid ja dan ahte sámegiela oahppiin galget leat eanet diimmut skuvllas go earáin. Muhtin nuorrainformánttat háliidit liikká oahppat sámegiela ja atnet somán máhttit giela. Muhtimat leat skuvlla váccedettiin manahan movtta oahppat sámegiela. Sii eai jáhke iežaset goassege oahppat dan. Servodat lea geavahan vehádatgiela láivves oahpahusmálle daid mánáid guovdu sihke mánáidgárddiin ja skuvllas. Mánáin lea leamaš dábálaš majoritehtaoahpahus ja sámegiella lea oahpahuvvon vierrogiellan. Baker (2001: 194) čilge ahte servodaga ulbmil dákkár guovttegielat oahpahusmálliin lea muhtin muddui gielalaš riggodat, ja boađus lea ráddjejuvvon guovttegielatvuohta. Lea áddehahtti ahte Sámegiela 3 nuorrainformánttat ja sin váhnemat leat beahttašuvvan go mánát máhttet dušše veaháš sámegiela, muhto boađus lea aiddo dat maid sáhttá vuordit go geavaha dákkár oahpahusmálle. <em type="bold">7.7 Deanu ja Ohcejoga erohusat </em></p>
<p>Dutkamušas boahtá máŋgii oidnosii ahte sámegiela objektiiva ceavzinnávccat leat sullii ovttaláganat</p>
<p>Ohcejoga ja Deanu gielddain. Dattetge lea čalbmáičuohcci erohus Deanu ja Ohcejoga skuvlaguorahallama informánttaid sámegiela máhtus ja geavaheames. Deanu gielddas leat eanet</p>
<p>Sámegiela 1 informánttat go Sámegiela 2 informánttat. Ohcejogas lea nuppeláhkai. Doppe leat eanet</p>
<p>Sámegiela 2 go Sámegiela 1 informánttat. Bohtosiid sáhttá dulkot nu ahte Deanu gieldda sámegiela hálliin stuorát oassi lea nana sámegiela hálddašeaddjit go Ohcejoga gielddas. Seammás oaidná ahte</p>
<p>Sámegielat 1 ja 2 informánttat Ohcejogas geavahit sámegiela uhcibut go Sámegielat 1 ja 2 informánttat</p>
<p>Deanu gielddas juohke giellašiljus. Nappo Deanus válljejit sihke nana sámegiela hálddašeaddjit ja heajubut giela hálddašeaddjit sámástit eanet go Ohcejogas. Guktot albmaneamit dáidet čájehit, ahte sámegiela subjektiiva etnolingvisttalaš ceavzinnávccat leat nannosabbot Deanus go Ohcejogas. Danne lean dutkan dáid albmanemiid duogáža.</p>
<p>Váhnemiid sámegiela máhtus, informánttaid sámegiela máhtus ja ássangielddas lea kausála oktavuohta.</p>
<p>Deanu informánttat máhttet sámegiela buorebut go Ohcejoga informánttat go guktot váhnemat leaba sámegiela hállit. 73 proseantta Deanu informánttain ja 33 proseantta Ohcejoga informánttain gullet</p>
<p>Sámegiela 1 -jovkui go guktot váhnemat máhttet sámegiela. Maiddái dalle go dušše nubbi váhnen <em type="italic"><span type="quote">“Go ealáska, de lea váttis dápmat”</span> </em>257 máhttá sámegiela, gullá stuorát oassi informánttain Sámegiela 1 -jovkui Deanus go Ohcejogas. Jos dušše áhčči sámásta, de Ohcejoga informánttain gávcci proseantta ja Deanu informánttain 36 proseantta gullet Sámegiela 1 -jovkui. Jos dušše eadni sámásta Ohcejoga informánttain 11 proseantta ja Deanu informánttain 36 proseantta gullet Sámegiela 1 -jovkui. Gielddaid gaskkas leat uhccán erohusat váhnemiid sámegiela geavaheames mánáiguin, muhto Deanu sámegielat váhnemat sámástit veaháš eanet go Ohcejoga sámegielat váhnemat informánttaiguin. </p>
<p>Informánttaid sámegiela geavaheames iešguđege giellašiljus ja ássangielddas lea kausála oktavuohta.</p>
<p>Oktavuohta lea erenoamáš fámolaš giellašiljuin gos informánttat ovttastallet iežaset ahkásaččaiguin: oarbiniiguin, skihpáriiguin skuvllas ja skihpáriiguin skuvlla olggobealde. UNESCO geavaha doahpaga sodni giellašillju čilget ahte vehádatgiela geavaheapmi geahppána muhtin giellašiljus (UNESCO 2003: 10; gč. maiddái kapihttala 2.4.9). Tendeansan lea ahte oarbinat ja iežas ahkásaččat leat sodni giellašiljut</p>
<p>Ohcejogas. Deanus dát giellašillju bissu nannosabbon. Eatnašis Sámegiela 1 informánttain Deanus lea sámegiella váldogiellan iežaset oarbiniiguin, skihpáriiguin skuvllas ja skihpáriiguin skuvlla olggobealde, muhto eatnašis Ohcejoga informánttain ii leat. Erenoamáš bures dát boahtá ovdan go lea sáhka giellageavaheames skihpáriiguin skuvllas. Ohcejoga Sámegiela 1 informánttain hállet ovcci proseantta álo ja 27 proseantta dávjá sámegiela skihpáriiguin skuvllas. Deanu informánttain hállet 71 proseantta álo ja 20 proseantta dávjá sámegiela skihpáriiguin skuvllas. Sámegiela 2 informánttain ii leat erohus gielddaid gaskkas seamma čielggas go Sámegiela 1 informánttain, muhto maiddái Sámegiela 2 informánttain lea tendeansa ahte Ohcejoga informánttat geavahit sámegiela mealgat uhcit go Deanu informánttat sihke oarbiniiguin, skihpáriiguin skuvllas ja skuvlla olggobealde.</p>
<p>Kvalitatiiva jearahallamiin lea boahtán ovdan ahte Ohcejoga Sámegiela 1 ja 2 informánttat leat hárjánan suomastit eará sámegielat mánáiguin sihke mánáidgárddis ja skuvllas. Deanu informánttat leat hárjánan sámástit iežaset ahkásaččaiguin ja eandalit skuvla lea čielga sámegielat giellašillju sidjiide. Dát gávnnus maid orru doarjumin Fishman čuoččuhusa ahte vehádatgiela ealáskahttin doaibmá buorebut vehádatgiela a-skuvllas go b-skuvllas.</p>
<p>Mun lean bajábealde čájehan gielalaš fierpmádagaid rolla váhnemiid sámegiela sirdimis mánáide.</p>
<p>Váhnemat bisso sámegielagin ja aktiiva sámegiela geavaheaddjin, dannego álo sámástedje iežaset sámegiela fierpmádagas. Dán fierpmádahkii gullet maiddái oarbinat ja skihpárat. Skuvlaguorahallamis ja nuoraidinformánttaid jearahallamis boahtá ovdan, ahte ollu Ohcejoga mánáin ja nuorain eai leat iežaset ahkásaččat fárus sámegiela gielalaš fierpmádagain. Seammás leat uhcit nuorra nana sámegiela <em type="italic"><span type="quote">“Go ealáska, de lea váttis dápmat”</span> </em>258 hálddašeaddjit Ohcejogas go Deanus. Áidna čielga mesodási erohus lea skuvlavuogádat. Danne go skuvla ii ovddit sámegielat mánáid sámegiela seamma bures Ohcejogas go Deanus, de sámegiela ceavzinnávccat eai oro leamen nu buorit Ohcejogas go Deanus. <em type="bold">7.8 Lohppii </em></p>
<p>Dutkamušas boahtá ovdan ahte sihke dutkanguovllu mákrodási, sámi servodatdási, mesodási ja mikrodási nuppástusat leat buoridan sámegiela etnolingvisttalaš ceavzinnávccaid. Dutkanguovllu gielladilli lea dattetge máŋggabealat ja máŋggat proseassat dáhpáhuvvet oktanaga. Giellamolsun sámegielas dárogillii ja suomagillii lea dáhpáhuvvan ja dáhpáhuvvá ain muhtin bearrašiin. Giellamolsuma váikkuhus lea ahte ollu sápmelaččat eai máhte sámegiela. Mesodásis eai leat álggahuvvon beaktilis doaimmat, maiguin oahpahit dáid olbmuid mánáide sámegiela. Dat heajuda sámegiela etnolingvisttalaš ceavzinnávccaid.</p>
<p>Seammás lea giellamolsun bisánan go eanaš sámegielat váhnemat sámástit mánáiguin ja giellamolsuma jorgalahttin dáhpáhuvvá muhtimin. Guktuid albmanemiid sáhttá čilget sámegiela emansipašuvnna boađusin, ja anán dan čielga mearkan das ahte sámegiela subjektiiva etnolingvisttalaš ceavzinnávccat leat buorránan.</p>
<p>Dutkanguovllu gielddaid gaskkas boahtá ovdan erohus sámegiela etnolingvisttalaš ceavzinnávccain.</p>
<p>Ceavzinnávccat leat buorebut Deanus go Ohcejogas. Sámásteapmi iežaset ahkásaččaiguin lea sodni giellašillju Ohcejogas. Orru dego máŋgga Ohcejoga informántta sámegiela gielalaš fierpmádagat leat cuovkaneamen. Dat čájeha heajut subjektiiva etnolingvisttalaš ceavzinnávccaid maid boađusin veadjá šaddat giellamolsun. <em type="italic"><span type="quote">“Go ealáska, de lea váttis dápmat”</span> </em>259 <em type="bold">8 Jurddabohtosat </em><em type="bold">8.1 Sámegiela ceavzinnávccat </em></p>
<p>Mun lean dutkan sámegiela etnolingvisttalaš ceavzinnávccaid mákrodásis, sámi servodatdásis, mesodási guovtti gielddas, Deanus ja Ohcejogas ja mikrodási bearrašiin ja ovttaskas olbmuin. Dutkit leat badjel 40 jagi gárgedan teoriija ja metodaid maiguin sáhttá guorahallat vehádatgiela etnolingvisttalaš ceavzinnávccaid. Dutkansuorggi ulbmilin lea addit dárkilis gova dihto giela etnolingvisttalaš ceavzinnávccain nu ahte sáhttá árvalit mo gieladilli lea. Go diehtit man dilis giella lea ja leat guorahallan sivaid dasa, de lea vuođđu dutkanbohtosiid vuođul ávžžuhit giellaservodaga lahtuid ja gullevaš eiseválddiid buoridit dihto beliid gielladilis nu ahte giela etnolingvisttalaš ceavzinnávccat lassánit.</p>
<p>Etnolingvisttalaš ceavzinnávccain leat guokte beali: objektiiva ja subjektiiva ceavzinnávccat. Objektiiva ceavzinnávccat leat ovddimusat deskriptiiva dieđut giela rámmaeavttuin. Subjektiiva ceavzinnávccaid hábmejit olbmuid jáhkut ja dovddut. Dat lea gielladilli nugo olbmot jáhkket ja dovdet dan leat.</p>
<p><em type="italic">Buorránan etnolingvisttalaš ceavzinnávccat </em></p>
<p>Dán dutkamušas boahtá ovdan ahte dutkanguovllu guovtti gielddas, Deanus ja Ohcejogas, leat sihke sámegiela objektiiva ja subjektiiva etnolingvisttalaš ceavzinnávccat buorránan 1990-logu álggu rájes. Dat mearkkaša ahte sámegiela etnolingvisttalaš ceavzinnávccat leat lassánan sámegiela ealáskahttináigodagas, mii álggii 1990-logu álggus. Dutkanguovllus lea giellamolsun dáhpáhuvvan sámegielas suomagillii ja dárogillii. Dál dat lea measta bisánan ja muhtin muddui jorgalan.</p>
<p>Norga ja Suopma ledje juo ealáskahttináigodaga álggus mearridan eanaš ođđa lágaid ja njuolggadusaid, mat leat lokten sápmelaččaid ja sámegiela stáhtusa. Dáid lágaiguin ja njuolggadusaiguin lea sámegiela objektiiva etnolingvisttalaš ceavzinnávccat mákrodásis lassánan. Mákrodási mearrádusaid dihte leat dál sámi servodatdásis Sámedikkit ja eará ásahusat dego alitoahppo- ja mediaásahusat, maid bargun lea ovddidit earret eará sámegiela oahpahusáššiid, giellaplánema, mediafálaldagaid ja oahpponeavvuid.</p>
<p>Mákrodási mearrádusat leat maid geatnegahttán mesodási, Deanu ja Ohcejoga gieldda, ovddidišgoahtit sámegiela buorebut go ovdal. Mesodási almmolaš hálddahusat galget bálvalit sámegielagiid sámegillii giellalágaid vuođul. Olbmuin galgá leat vejolaš oažžut oahpahusa sámegillii ja sámegielas gielddaid vuođđoskuvllain oahpahuslágaid vuođul ja galgá leat vejolaš oažžut sámegielat mánáidgárdefálaldaga mánáide mánáidgárde-/beaivedikšolágaid vuođul. Nuppástusat sámi servodatdásis ja mesodásis leat <em type="italic"><span type="quote">“Go ealáska, de lea váttis dápmat”</span> </em>260 maid lasihan sámegiela objektiiva etnolingvisttalaš ceavzinnávccaid, dannego sámegiela hállit leat ožžon eanet gielalaš vuoigatvuođaid. </p>
<p>Hyltenstam et al. (1999: 50, 90) deattuhit mákrodási politihka mearkkašumi vehádatgiela etnolingvisttalaš ceavzinnávccaide. Sii atnet maid politihka čađaheami mesodásis ja sámi servodaga siskkáldas diliid dehálažžan ja čilgejit, ahte servodaga bajit dási politihkka váikkuha maid mikrodási bearrašiid ja ovttaskas olbmuid diliide. Danne dutkit atnet dehálaččamussan nannet sámegiela etnolingvisttalaš ceavzinnávccaid servodaga dásis sihkkarastit sámegiela boahtteáiggi. Sii muittuhit vel ahte ovttaskas vehádatlahtu vehádatgiela geavaheapmi ii leat albmaneapmi mii lea gitta dušše ovttaskas olbmo, gulahallandili dahje doaladumiide huksejuvvon válljemis. Olbmuid giellaválljen speadjalastá giela stáhtusa joavkku ja servodaga gaskkas oppalaččat. Iežan dutkanbohtosiid vuođul sáhtán dadjat ahte mákrodási nuppástusat ja dáid nuppástusaid čađaheapmi sámi servodatdásis ja mesodásis, leat váikkuhan dutkanguovllu mikrodási gielladillái. Sihke sámegielagiid ja eará olbmuid doaladumit sámegiela hárrái leat rievdan ja sámegielat olbmuid giellavierut leat nuppástuvvan. Ovttaskas olbmot geavahit sámegiela eanebut ja buot deháleamos, eanaš sámegielagat mu dutkanguovllus válljejit sirdit sámegiela mánáidasaset. Dát orru čájeheamen ahte sámegiela subjektiiva etnolingvisttalaš ceavzinnávccat leat lassánan dutkanguovllus.</p>
<p><em type="italic">Emansipašuvdna rolla sámegiela ealáskahttimis </em></p>
<p>Huss ja Lindgren (2011: 3) leaba ovddidan emansipašuvnna doahpaga čilget dakkár proseassa mas olbmot doalahit giela, vaikko das lea uhccán árvu gielalaš hierarkiijas. Soai geavaheaba maid emansipašuvdna-doahpaga čilget, manne olbmot molsot giela allaárvosaš gielas gillii mas lea uhcit árvu servodagas. Emansipašuvdna lea ovdánan dutkanguovllus measta juste dan ministara mielde masa soai čujuheaba: Sámegielas lei uhccán árvu báikkálaš servodagas ovdal ealáskahttináigodaga álggu.</p>
<p>Sámegiella oaččui almmolaš stáhtusa láhkaaddima bokte. Dan maŋŋá sámegiella váldojuvvui atnui njálmmálaččat ja čálalaččat almmolaš eallimis eanet ahte eanet giellašiljuin gos ii lean ovdal geavahuvvon. Sihke sámegiela hállit ja eará olbmot árvvoštalle sámegiela vuollegis árvvu ođđasis ja atnigohte gielaset eambbo árvvus. Dasto giellamolsun mii dáhpáhuvai sámegielas alla stáhtusa gielaide priváhta eallimis, bisánišgođii ja jorgališgođii.</p>
<p>Giellamolsun ii lean ollásit bisánan go čohkkejin dutkanmateriála dán doavttirgráda várás 2008–09.</p>
<p>Giellamolsuma jorgaleapmi fas ii lean vel viiddes albmaneapmi dutkanguovllus. Dás ferte váldit vuhtii <em type="italic"><span type="quote">“Go ealáska, de lea váttis dápmat”</span> </em>261 ahte lean dutkan 10–16-jahkásaččaid geat leat riegádan áigodagas 1993–1998. Váhnemat ledje válljen giela mánáide sámegiela ealáskahttináigodaga álggus. Huss ja Lindgren (2011: 3) čilgebage ahte čuovvovaš lávki emansipašuvdnaproseassas dávjá lea, ahte giellamolsun álgá servodaga dásis allastáhtusa gielas vuollegis stáhtusa gillii dainna ulbmiliin ahte dat buoridivččii vuollegis stáhtusa giela sajádaga servodagas. Dutkanguovllus leat eanet nuorabuš sámegielat mánát go mu informánttaid ahkásaččat, ja dat veadjá leat juoga mii lea mearkan dasa ahte giellamolsuma jorgaleapmi lea lassánan báikkálaš servodagas. Dát veadjá maid leat mearkan dasa ahte sámegiela subjektiiva etnolingvisttalaš ceavzinnávccat leat lassánan dutkanguovllus 2000-logus. <em type="bold">8.2 Ovddidandoaimmat </em></p>
<p>Go diehtit man dilis giella lea ja leat guorahallan sivaid dasa, de lea vuođđu dutkanbohtosiid vuođul ávžžuhit giellaservodaga lahtuid ja gullevaš eiseválddiid buoridit dihto beliid gielladilis nu ahte giela etnolingvisttalaš ceavzinnávccat lassánit.</p>
<p><em type="italic">Mákrodási ovddideapmi </em></p>
<p>Dutkamušas leat boahtán ovdan muhtin dieđut mákrodásis mat dahket ahte sámegiela etnolingvisttalaš ceavzinnávccat eai leat nu buorit go sáhtášedje leat. Sápmelaččaid guovdu giellamolsun lea dávjá dáhpáhuvvan dán áigge váhnemiid ja áhku guoktá buolvvaid gaskkas dahje vel árabut. Dan dihte ollu sámemánát eai máhte sámegiela. Sis ii leat láhkavuogádagas nannejuvvon vuoigatvuohta oahppat sámegiela beaktilis oahpahusvuogi mielde. Beaktilis vuogit livčče ovdamearkka dihte giellabeassi uhca mánáide ja giellalávgun stuorábuš mánáide.</p>
<p>Dutkamuša dokumeantaanaliissas čájehan ahte stáhtat sáhtášedje ovddidit sámegiela buorebut eará sajiinge iežaset láhkavuogádagas. Dehálaš mearrádusaid sámegiela geavaheames stáhta duvdá gieldda dássái. Gielddat mearridit man viidát dat geavahit sámegiela iežaset hálddahusas. Norggas gielda mearrida geavahuvvogo sámegiella gieldda orgána čoahkkimiin njálmmálaš giellan ja leatgo dáid čoahkkimiid áššebáhpárat sámegillii ja dárogillii vai dušše dárogillii. Dutkanguovllu guktot gielddat válljejit maid ieža sámegielat oahpahusa skuvlašlája: sámegielat skuvllas vai guovttegielat skuvllas vai riikkagielat skuvllas gos lea oahpahus sámegillii sierra sámegielat luohkáin. Suomas lea ruoŧagielat vehádagas mearkkašahtti buoret láhkasuodjalus go sámegielat vehádagas Norggas ja Suomas.</p>
<p>Ruoŧagielat mánáin lea vuoigatvuohta vázzit ruoŧagielat skuvlla, gos visot oahpahus lea ruoŧagillii. <em type="italic"><span type="quote">“Go ealáska, de lea váttis dápmat”</span> </em>262 </p>
<p>Sámegielat mánáin ii leat sámegiela skuvla vuoigatvuohtan ja Suomas ii leat sámegielat mánáin vuoigatvuohta oažžut visot oahpahusas sámegillii, muhto eanaš oasi. Dili sáhttá buoridit láhkanuppástusain mii nanne mánáid gielalaš vuoigatvuođaid.</p>
<p><em type="italic">Sámi servodaga ovddideapmi </em></p>
<p>Sámi servodaga dásis lea váilevaš iešstivren oktan čuolbman sámegiela ovddideames. Sámi servodaga ásahusat dárbbašit ruđalaš doarjaga mákrodásis, ja eanaš mearrádusat sámegiela ovddideames ja ealáskahttimis dahkkojuvvojit mákro- ja mesodásis. Dutkamušas lea boahtán ovdan ahte sámi servodatdásis ii leat mearridanváldi sámegiela ovddideami dehálaš surggiin dego mánáidgárddiin, vuođđoskuvllain ja almmolaš ásahusaid ja priváhta bargoeallima giellageavaheames. Dili sáhttá ovddidit gulahallamiin mákro- ja mesodási ásahusaiguin dahje dainna, ahte Sámedikkit ja eará sámi ásahusat ožžot eanet iešstivrema.</p>
<p><em type="italic">Mesodássi ovddideapmi </em></p>
<p>Mesodási guorahallamis lea čielgan ahte sámegiela ceavzinnávccain leat stuorra erohusat dutkanguovllu giliid gaskkas. Sámegiela ealáskahttinfálaldagat eai leat dain báikkiin gos giellamolsun lea leamaš fámoleamos ja váikkuhan eanemusat sápmelaččaide. Jos háliida ealáskahttit sámegiela dain guovlluin ja sápmelaččaid guovdu geat leat giellamolsuma vásihan, de livččii vejolaš álggahit ođđa ja buoret ealáskahttindoaimmaid dego giellabesiid ja giellalávgunluohkáid giliid skuvllain.</p>
<p>Mun lean dutkamušas čájehan ahte gielddat eai olat sámegiela oahpahusa ulbmiliid suoma- ja dárogielat mánáid dáfus mánáidgárddiin ja vuođđoskuvllas. Dáin mánáin eanaš oassi ii oahpa sámegiela ruovttus.</p>
<p>Ohcejoga gielddas ii leat sámegiela fálaldat suomagielat mánáidgárddiin. Deanu gielddas fas lea sámegiela fálaldat dárogielat mánáidgárddiin, muhto gielda geavaha láivves oahpahusmálle dáid mánáid sámegiela oahpahusas. Guktuid gielddain lea vejolaš oahppat sámegiela nubbigiellan dahje vierrogiellan vuođđoskuvllas. Oahpahusa ulbmil lea doaibmi guovttegielatvuohta sámegielas ja riikkagielas. Skuvllat geavahit láivves oahpahusmálle dáid mánáid sámegiela oahpahusas. Eará dutkamušat leat čájehan, ahte dákkár oahpahusmetodaiguin ii sáhte olahit doaibmi guovttegielatvuohta. Eanaš mánát geat leat riikkagielat oahpahusas, álget skuvllas lohkat sámegiela ja eatnašat heitet ovdalgo leat oahppan giela.</p>
<p>Dutkamušas boahtá ovdan ahte dát mánát heitet oahpahusvuogi dihte ja dannego eai olat oahpahusa <em type="italic"><span type="quote">“Go ealáska, de lea váttis dápmat”</span> </em>263 ulbmila. Danne galggašedje gielddat árvvoštallat sihke mánáidgárddi ja vuođđoskuvlla sámegiela nubbigiela/vierrogiela oahpahusa ja árvvoštallat ahte geavahišgohtetgo beaktilis oahpahusvuogi. </p>
<p>Skuvlaguorahallamis bohtet ovdan guokte čielga erohusa Ohcejoga ja Deanu gielddaid gaskkas. Deanus leat sámegielat informánttain eanet nuorra, nana sámegiela hálddašeaddjit go Ohcejogas, ja Deanus sámástit sámegielat mánát ja nuorat mealgat eanebut go Ohcejoga seamma ahkásaš sámegielagat.</p>
<p>Dutkamuša vuođul sáhtán dadjat ahte erohusat skuvlavuogádagas dáidet leat váikkuhan dáidda erohusaide. Deanu gielddas leat sámegielat skuvllat. Ohcejoga gielddas leat sámegielat oahpahusjoavkkut suomagielat skuvllain. Jos Ohcejoga gielda atná dehálažžan lasihit mánáid ja nuoraid sámegiela máhtu ja geavaheami, de galggašii árvvoštallat mo skuvla sáhttá doaibmat buorebut sámegiela giellašilljun. Buorre čoavddus livččii válljet seamma skuvlašlája go Deanu gielddas gos sámegielat oahpahus lea sierra sámegielat skuvllain.</p>
<p>Dutkamušas lea boahtán ovdan maid ahte mánáin ja nuorain, geain lea uhccán sámegiela máhttu dahje eai máhte álggage sámegiela, leat garra doaladumit sámegiela vuostá. Mađe uhcit máhttu, dađe garrasut doaladumit leat informánttain. Golbma njealjátoasi skuvlaguorahallama informánttain geat eai máhte sámegiela, eai liiko gullat sámegiela dahje dat eai háliit gullat go olbmot sámástit. Dušše golbma (3) proseantta sis jáhkket iežaset geavahit sámegiela eambbo boahtteáiggis go dál. Nuppiid sániiguin informánttat geat eai máhte sámegiela álggage, eai jáhke iežaset šaddat oahppat dan. Dán ášši ovddideames livččii mánáidgárddiin ja skuvllain dehálaš rolla. Dat galggašedje árvvoštallat, mo sáhtášedje geavahit sámegiela eanebut iežaset árgabeaieallimis nu ahte oahppit hárjánit gullat sámegiela. Dainna mánáid gierdavašvuohta lassánivččii ja sii movttiidahttojuvvošedje oahppat sámegiela.</p>
<p><em type="italic">Mikrodási ovddideapmi </em></p>
<p>Dutkanbohtosiid vuođul sáhtán dadjat ahte dutkanguovllus gávdnojit sámegiela resurssat mat eai geavahuvvo. Dát resurssat leat sámegielat olbmot mánáid lagasbirrasis: áhkut ja ádját, váhnemat, oappát ja vieljat, fuolkkit, ustibat ja eará oahppásat. Ollu mánát máhtášedje sámegiela buorebut, jos buot gielalaš resurssat livčče geavahuvvon sin sámegiela oččodeames. Dat guoská ovddimusat mánáide geat máhttet veaháš sámegiela, ja Ohcejogas maiddái olu mánáide geat máhttet sámástit, muhto liikká sámástit uhccán. Dán ášši buorideapmin livččii vejolaš lágidit diehtojuohkinkampánja, mainna lasihivččii <em type="italic"><span type="quote">“Go ealáska, de lea váttis dápmat”</span> </em>264 sámegielagiid diđolašvuođa áššis ja ávžžuhivččii sin váldit stuorát ovddasvástádusa sámegiela geavaheames ja sirdimis mánáide ja nuoraide. <em type="bold">8.3 Joatkkadutkamušat </em></p>
<p>Dutkkadettiin sámegiela etnolingvisttalaš ceavzinnávccaid lean fuobmán miellagiddevaš joatkkadutkamušfáttáid sihke mákrodásis, sámi servodatdásis, mesodási ja mikrodásis. Norgga ráđđehus lea ráhkadan Sámegielaid doaibmaplána (Ođasmahttin-, hálddahus- ja girkodepartemeanta 2011) ja</p>
<p>Suoma stáhta Sámegielaid ealáskahttinprográmma (Oahpahus- ja kulturministeriija 2012). Plánas ja prográmmas leat olu evttohusat mat buoridivčče sámegiela etnolingvisttalaš ceavzinnávccaid mákrodásis ja dat veajásedje lasihit sámegiela subjektiiva etnolingvisttalaš ceavzinnávccaid sihke</p>
<p>Norggas ja Suomas. Danne livččii beroštahtti dutkat plána ja prográmma sisdoalu, čuovvuleami ja čađaheami ja eandalit daid váikkuhusaid dálá dutkanguovllus.</p>
<p>Mesodásis livččii vejolaš dutkat buorebut, manne dutkanguovllu dáro- ja suomagielat mánát eai lihkostuva oahppat sámegiela. Jos gielddat álggášedje oahpahit sámegiela dáidda mánáide beaktilut oahpahusmálle mielde, de dákkár doaimmat rabašedje vejolašvuođa sihke čuovvulit dákkár oahpahusa ja maiddái geavahit akšuvdnadutkanvuogi, man mielde dutki lea fárus proseassas ja rávve eará dahkkiid oahpahusmálle álggaheames ja čađaheames. Dat fas buvttášii ođđa dieđuid sámegiela ealáskahttinbarggus, mat sáhtášedje leat ávkkálaččat maiddái earáide.</p>
<p>Dutkamuša boađus lea maid ahte sámegiella geavahuvvo uhcit Ohcejoga go Deanu sámegielat bearrašiin, erenoamážit oarbiniid gulahallangiellan. Mun in leat dutkamušas nagadan duođaštit, manne dilli lea nu ja danne háliidivččen dutkat dan buorebut. Mun navddán ahte gielddaid gaskkas lea erohus sámegiela subjektiiva etnolingvisttalaš ceavzinnávccain. Dakkár govva boahtá ovdan sihke váhnen- ja nuorrainformánttaid kvalitatiiva jearahallamiin. Maiddái dákkár vuolggasajis livččii akšuvdnadutkan vejolaš ja sáhtášii dutkat buorebut gili, soga ja bearraša rolla sámegiela seailumis ja ealáskahttimis.</p>
<p>Globaliseren, migrašuvdna, sámegielagiid analfabetisma, sohkabealleminstarat, sápmelaš identitehtahuksen ja lingvisttalaš oktavuođaid individuála fierpmádagat leat miellagiddevaš fáttát maid lean guoskkahan dán dutkamušas. Dáin fáktoriinge orru leamen dehálaš rolla sámegiela seailumis ja ealáskahttimis, ja danne galggašii daid maid dutkat vuđolabbot. <em type="italic"><span type="quote">“Go ealáska, de lea váttis dápmat”</span> </em>265 </p>
<p>Mu nákkosgirji lea oassin Sámi allaskuvlla dutkanprošeavttas “Sámegiela buolvvaidgaskasaš sirdáseapmi muhtin konteavsttain“, mii fas lea oassi polárajagi dutkanprošeavttas Glokaliseren – giella, girjjálašvuohta ja media inuihtaid ja sámiid gaskkas. Mus ii leat leamaš vejolašvuohta buohtastaddat iežan bohtosiid eará sámegiela ja arktalaš gielaid dutkanprošeavttaid bohtosiiguin. Dat lea juoga maid háliidivččen dahkat boahtteáiggis. Sihke giellamolsun ja gielalaš ealáskahttin leat máilmmeviidosaš albmaneamit mat dutkojuvvojit viidát. Sáhttá vel buorebut ávkkástaddat ovttasbarggus earáiguin ja oahppat, mo earát leat dutkamin vehádat- ja álgoálbmotgielaid etnolingvisttalaš ceavzinnávccaid. <em type="bold">8.4 Dutkamuša čađaheapmi ja váikkuhus </em></p>
<p>Oktan áigumuššan mu dutkamušas lea leamaš ohcat vuogi, mainna sáhttá árvvoštallat sámegiela duohta dili. Mun lean gávnnahan ahte dat lea vejolaš, jos árvvoštallá sihke objektiiva ja subjektiiva etnolingvisttalaš ceavzinnávccaid ja dutká daid albmanemiid mákrodásis, sámi servodatdásis, mesodásis ja mikrodásis. Dutkamuš lea čađahuvvon máŋggametodalaččat. Váldodutkanvuohkin leamašan dokumeantaanaliisa, kvalitatiiva jearahallamat ja skovvedutkan. Dutkanvuohki orru heivemin čađahuvvon kontekstii bures, dasgo etnolingvisttalaš ceavzinnávccaid dutkan lea máŋggabealat ja gáibida danne lahkoneami, mii bastá váldit vuhtii sámi servodaga kultuvrralaš ja gielalaš girjáivuođa.</p>
<p>Mun čilgejin iežan dutkamuša váldoáigumuša vuosttaš kapihttalis. Mun háliidan leat fárus ovddideamen sámegielaid ja eará máilmmi áitojuvvon gielaid ja sihkkarastit, ahte dát sáhttet eallit boahtteáiggis olbmuid gaskkas gulahallangaskaoapmin. Lean válljen fáttá, teoriijavuođuštusa ja dutkanmetodaid nu ahte oaččun ovdan dieđuid, mat mu mielas lea dehálaččat giellaplánemis ja doaivvun, ahte mu dutkan váikkuha giellapolitihkalaš mearrádusaide. Čuovvuleamit livčče doaibmabijut, maiguin nanne sámegiela etnolingvisttalaš ceavzinnávccaid dutkanguovllus, ja joatkkadutkamušat mat livčče ávkkálaččat ja miellagiddevaččat.</p>
<p>Deanuleagi nuoraid máŋggagielatvuohta 2008 - 12 -</p>
<p><em type="bold">Mo lea du mielas dárogiella, eaŋgalsgiella, sámegiella ja suomagiella </em></p>
<p><em type="bold">Bija ruossa dasa mii du mielas muitala buoremusat maid don oaivvildat: </em></p>
<p><em type="bold">Dárogiella: </em> Mun liikon bures go olbmot dárostit  Mun liikon go olbmot dárostit  Mun in liiko nu bures go olbmot dárostit  Mun in hálit gullat go olbmot dárostit </p>
<p><em type="bold">Eaŋgalsgiella: </em> Mun liikon bures go olbmot hállet eaŋgalsgillii  Mun liikon go olbmot hállet eaŋgalsgillii Mun in liiko nu bures go olbmot hállet eaŋgalsgillii Mun in hálit gullat go olbmot hállet eaŋgalsgillii </p>
<p><em type="bold">Sámegiella: </em> Mun liikon bures go olbmot sámástit  Mun liikon go olbmot sámástit  Mun in liiko nu bures go olbmot sámástit  Mun in hálit gullat go olbmot sámástit </p>
<p><em type="bold">Suomagiella: </em> Mun liikon bures go olbmot suomastit  Mun liikon go olbmot suomastit Mun in liiko nu bures go olbmot suomastit Mun in hálit gullat go olbmot suomastit - 1 - </p>
<p><em type="bold">Deanu nuoraid giellaguorahallan </em></p>
<p><em type="bold">Váhnemiidda/fuolaheaddjiide Deanus </em></p>
<p><em type="bold">Sáhttágo du mánná leat fárus addit midjiide ođđa dieđuid Deanuleagi gielladilis? </em></p>
<p><em type="bold">Boahtte vahkus guorahalan mun Deanuleagi mánáid ja nuoraid máŋggagielatvuođa, ja </em><em type="bold">mun dáhtun du máná searvat dasa. Jos livččii ordnegis, de dáhtun du sáddet </em><em type="bold">vástidanlihpu vuolábealde iežat gándda/nieidda fárrui skuvlii. </em></p>
<p>Dutkanprošeakta Deanuleagi mánáid ja nuoraid máŋggagielatvuohta lea oassin mu doavttir-grádabarggus Romssa Universitehtas. Ulbmilin lea oažžut ovdan dieđu 5.-10. luohkálaččaid giellageavaheamis ja giellamáhtus, ja mun jearan ovddimusat sin dárogiela, eaŋgalsgiela, sámegiela ja suomagiela máhtu ja geavaheami birra. Seammá guorahallan dahkkojuvvo maid</p>
<p>Ohcejoga gieldda skuvllain Suoma bealde.</p>
<p>Oahppit galget deavdit 13 siidosaš skovi. Skovvi lea dárogillii, sámegillii ja suomagillii. Sii vástidit eanaš gažaldagaide dáinna lágiin ahte bidjet ruossaid dakko gokko sin mielas lea rivttes vástádus. Jos dus leat gažaldagat, de válddes oktavuođa muinna e-poastta dahje telefovnna bokte. Eanet dieđuid ja mu oktavuođadieđuid gávnnat čuovvovaš siiddus.</p>
<p>Dearvvuođaiguin</p>
<p>Torkel Rasmussen ------------------------------------------ Čuohpa dahje gaikko dáppe ----------------------------------</p>
<p>Mun lean ožžon dieđu <span type="quote">“Deanuleagi mánáid ja nuoraid máŋggagielatvuođa”</span> guorahallamis</p>
<p>Mu máná namma: ______________________________________ Luohkkáceahkki: ______</p>
<p>Skuvla: _____________________________ Mánná sáhttá oassálastit guorahallamii ……………………………………………………………………………………………..</p>
<p>Báiki:</p>
<p>Beaivemearri:</p>
<p>Vuolláičála: - 1 -</p>
<p><em type="bold">Dieđut giellaguorahallamis Deanus </em><em type="bold">___________________________ váhnemiidda/fuolaheaddjiide </em></p>
<p><em type="bold">Mun lean dutki Sámi allaskuvllas ja dutkkan máŋggagielatvuođa Deanuleagis. Dudno </em><em type="bold">mánná lei giđđat mielde giellaguorahallamis maid mun čađahin skuvllas. Dál dárbbašan </em><em type="bold">veahki muhtin váhnemiin ja mánáin oažžut eanet dieđuid giellageava-heamis ruovttuin </em><em type="bold">ja báikkálaš servodagas. Háliidehpetgo searvat dasa? </em></p>
<p>Don/doai oažžubeahtti dán gažaldaga dannego mánná lea skuvlaguorahallamis vástidan ahte son sáhtášii leat fárus dárkilet jearahallamis. Mun ges háliidan háleštit bearrašiiguin man sámegiela máhttu lea iešguđege dásis: Muhtin bearrašat gos guktot váhnemat ja mánát máhttet sámegiela ja muhtin gos dušše okta váhnen máhttá veaháš. Sivvan dasa lea ahte háliidan oažžut ovdan nu ollu go vejolaš Deanu guovllu máŋggabealat gielladilis. Lea eaktodáhtolaš ášši searvat, ja lea vejolaš geassádit guorahallamis almma čilgekeahttá siva dasa. Jos oktage geassáda, dieđut maid lean čohkken su birra anonymiserejuvvojit. Jos dii searvabehtet, de boađán fitnat din luhtte ja háleštan sihke váhnemiiguin ja mánáin oktanaga. Jearahallamis mii sáhttit hállat sámegiela, dárogiela dahje suomagiela. Jos mii áigut geavahit suomagiela, de válddán dulkka fárrui. Hálešteapmi bistá ovtta, guokte diimmu ja mun bádden dan. Mus lea jávohisgeatnegasvuohta ja visot maid dii muitalehpet munnje anonymiserejuvvo nu, ahte ii oktage dieđe maid dii lehpet dadjan. Mun geavahan dáid guorahallamiid bohtosiid iežan nákkosgirjjis, ja sáhtán almmuhit daid eará oktavuođain dego logaldallamiin ja artihkkaliin. Mun áiggun dis jearrat mo dii geavahehpet gielaid maid máhttibehtet, bearrašis ja báikkálaš servodagas. Mun háliidan háleštit guktuin váhnemiiguin vaikko nubbi ii máhte sámegiela vai mun beasan gullat mo dii vásihehpet gielladili ja mo dii háliidehpet ahte mánáid máŋggagielat <span type="quote">“ovttaseallin”</span> galggašii leat. Visot diehtomateriála mii lea čohkkejuvvon anonymiserejuvvo ja jietnafiillat duššaduvvojit prošeaktaáigodaga loahpas ođđajagemánu 31. beaivvi 2009. Skuvlaguorahallamis ledje fárus mánát sihke Deanu ja Ohcejoga gielddas, ja maiddái dán guorahallamis dáhtun fárrui váhnemiid ja mánáid sihke Norgga ja Suoma bealde. Ovttas sáhttet dát guorahallamat addit dehálaš dieđuid das mo boahtte áiggi gielladilli lea ja das makkár ulbmilat ja sávaldagat váhnemiin leat. Dát fas sáhttá leat veahkkin gielddaide giellaplánemis. Dearvvuođaiguin Torkel Rasmussen - 1 - </p>
<p>Mánát</p>
<p>Giellaoahppu:</p>
<p>Maid gielaid máhtát hállat?</p>
<p>Man bures hálat dáid gielaid?</p>
<p>Guđemuš giela hálat buoremusat?</p>
<p>Goas ohppet daid gielaid maid máhtát?</p>
<p>Fierpmádagat ja giellavierut: Dušše daidda geat máhttet sámegiela</p>
<p>Smiehta daid olbmuin geaid deaivvat dábálaš skuvlabeaivvi.</p>
<p>Maid gielaid hálat don daiguin? Ruovttus, diimmuin skuvllas, diimmuidgaskkas/friddjaminuhtain, skuvlla maŋŋá, eahkedis, gávppis, hárjehallamis ja dien diekkáriin. a. Oahpaheaddjiiguin skuvllas b. Skihpáriiguin skuvllas c. Skihpáriiguin eará sajiin go skuvllas d. Eadnu, áhčči, oappát ja vieljat e. Áhkut, ádját ja eará fuolkkit f. Eará ollesolbmot g. Mánát ja nuorat nuppi beale rájá? Ollesolbmuiguin nuppi beale rájá? Goas don deaivvát sin?</p>
<p>Leatgo muhtimat geaiguin don it sámás goassege vaikko dat máhttet? Mii bat sáhtášii leat sivvan dasa?</p>
<p>Mediageavaheapmi a. Man ollu guldalat musihka? Maid gielat musihka guldalat? b. Man ollu geavahat dihtora? Masa geavahat dihtora? c. Man gillii leat dihtorprográmmat maid don geavahat eanemusat? d. Maid logat interneahtas? Man gillii? e. Makkár dihtor- ja TV-spealuide liikot? Man ollu spealat? Maid gielaide leat? f. Makkár siidduid logat Interneahtas? Maid gielaide leat? g. Galle diimmu vahkus geahčat don TV dahje DVD/videofilmmaid? Maid gielaide leat prográmmat? h. Maid don guldalat radios? Man ollu ja maid gielaide? i. Galle SMS dieđuid sáddet don vahkus? Man gillii čálát don? Man gillii čállet eará olbmot dutnje? - 2 -</p>
<p>Gielladábit – nuppástusat: a. Hálatgo/áddetgo don sámegiela eanebut dál go dalle go álget skuvlii? b. Hálatgo/áddetgo don sámegiela eanebut dál go dalle go vázzet gaskadásis? c. Mii bat sáhtášii leat sivvan daid nuppástusaide? d. Maid gielaid geavahat don ollesolmmošin? a. Geaiguin hálat dáid iešguđetge gielaid? b. Gos ja goas geavahat eará gielaid? c. Man giela hálat don eanemusat? e. Gos don orut 20-jahkásažžan? Dahje 40-jahkásažžan?</p>
<p>Máná vásáhusat sámegiela geavaheamis: f. Leatgo vásihan ahte olbmot leat rápmon du dannego hállet sámegiela? Mii dáhpáhuvai? g. Leatgo vásihan ahte olbmot leat rápmon du sámegiela dannego lea nu buorre dahje čáppa? Muital. h. Leatgo dáhpáhuvvan ahte olbmot leat moaitán du sámegiela? Dadjan ahte don hálat boastut dahje ávžžuhan du hállat earáláhkai? Mii dáhpáhuvai? i. Leatgo vásihan ahte it livčče gulahallan olbmuiguin jos it livčče máhttán sámegiela? Mii dáhpáhuvai? Dahje vásihan ahte it sáhtán háleštit muhtin olbmuin dannego don it máhttán sámegiela doarvái bures? Gii bat dat lea? j. Leat go vásihan ahte olbmot leat hárdán du dahje givssidan du dannego hállet sámegiela? Dahje dáhtton du heaitit sámásteamis? Mii dáhpáhuvvá? Dahje leatgo hárdán dahje givssidan du dannego it máhte sámegiela? k. Leatgo olbmot cuigon dannego it hállan sámegiela? Dahje ávžžuhan du hállagoahtit sámegiela? Muital?</p>
<p>Máná oainnut sámegillii: a. Jáhkátgo ahte olbmot hállet sámegiela čuođe jagi geažes? b. Leago dutnje ávkkalaš máhttit sámegiela? Livččiigo ávkkálaš dutnje máhttit sámegiela buorebut? c. Mo livččii eallin sámegiela haga? Mo livččii du eallin jos livččet máhttán sámegiela? d. Livččetgo don sápmelaš jos it máhtáše sámegiela? Livččetgo don atnán iežat eanet sápmelažžan jos livččet máhttán sámegiela buorebut? - 3 - e. Masa lea giellamáhttu ávkin? Goas lea dehálaš máhttit? i. sámegiela ii. dárogiela iii. suomagiela iv. Eangalsgiela f. Leago álkit beassat joatkkaskuvllaide ja universitehtaide dannego máhtát sámegiela? g. Leago álkit gávdnat barggu dannego máhtát sámegiela? h. Leago álkit háleštit olbmuiguin dannego máhtát sámegiela? Geaiguin? i. Leago sámegiella dehálaš dannego ásat Deanuleagis?</p>
<p>Mielddus 6 - 1 -</p>
<p><em type="bold">Ollesolbmot </em><em type="bold">1. Bearaššládja: </em>Leatgo dudnos eanet mánát? </p>
<p>Ovttas dahje ovddežis? <em type="bold">2. Ássanbáikkit </em>Leahppigo dáppe eret? </p>
<p>Gos doai leahppi šaddan bajás?</p>
<p>Goas fárriide/fárrejit deikke? <em type="bold">3. Bargu/oahppu: </em>Maid doai bargabeahtti? </p>
<p>Mo dakkárin šaddá?</p>
<p>Gos lea dakkár oahpu váldán?</p>
<p>Leatgo álo bargan doppe?</p>
<p>Gos dis lea eallu/dálveguohtun/geasseorohat? <em type="bold">4. Váhnemiid mánnávuohta </em></p>
<p><em type="bold">A. Jos lea bajásšaddan sámegielat bearrašis dahje birrasis </em></p>
<p>Mo lei dilli dallego don šaddet bajás?</p>
<p>Hálletgo olbmot sámegiela gaskaneaset?</p>
<p>Goas don ohppet sámegiela?</p>
<p>Geaiguin don lávejit sámástit dalle? Bearaš, sohka, skuvla, skihpárat, (Dahje, mo don geavahit sámegiela dalle. Omd áddejit go earát hálle.)</p>
<p>Muittátgo ahte dii logaidet sámegiel girjjiid, aviissa, musihka, guldaledje sámiradio</p>
<p>Gos don vázzet mánáid- ja nuoraidskuvlla? - 2 -</p>
<p>Orrotgo internáhtas?</p>
<p>Gilddii go oktage du goassege sámásteames?</p>
<p>Gárvetgo sámegiela hállamis gostege dahje earenoamáš dilis?</p>
<p>Heitetgo sámásteames olbmuiguin geaiguin ledjet ovdal sámástan dahje álgetgománnán sámástit olbmuiguin geaiguin it lean ovdal sámástan?</p>
<p><em type="bold">B. Jos lea bajásšaddan earágielat birrasis </em></p>
<p>Mo lei gielladilli din ruovttus ja birrasis?</p>
<p>Muittát go goas don gullet sápmelaččaid birra vuosttaš háve?</p>
<p>Smihttetgo goassege ahte don galget oahppat sámegiela?</p>
<p>Jos lea oahppan sámegiela: Goas don ohppet? Mo don ohppet? Manne don ohppet?</p>
<p><em type="bold">Jos informánta lea oahppan sámegiela dál </em><em type="bold">: </em></p>
<p>Goas ohppet sámegiela?</p>
<p>Mo ohppet?</p>
<p>Manne ohppet?- 3 - <em type="bold">5. Nuorravuohta </em>Mo lei dilli nuorran? </p>
<p>Mo lei dilli dáid eará sajiin gos don leat vázzán skuvlla, leamaš militearas dahje barggus?</p>
<p>Hálletgo olbmot sámegiela gaskaneaset?</p>
<p>Geaiguin don lávejit sámástit dien áiggis? Bearaš, sohka, skuvla, skihpárat,</p>
<p>Gilddii go oktage du goassege sámásteames?</p>
<p>Bilkidedjego dahje hárdego danne go ledjet sámegiela hálli dahje sápmelaš?</p>
<p>Gárvetgo sámegiela hállamis gostege?</p>
<p>Heitetgo sámásteames olbmuiguin geaiguin ledjet ovdal sámástan dahje álgetgo sámástit olbmuiguin geaiguin it lean sámástan? <em type="bold">6. Álgu váhnenáigi </em>Mo lei dilli dallego mánná riegádii ja lei uhcci? </p>
<p>Hálaidego doai das maid gielaid doai galggaide hállat mánnái?</p>
<p>Háleštalaidego earáiguin dán ášši birra? Viggego eará olbmot váikkuhit dihto guvlui?</p>
<p>Hállagohtego eará olbmot sámegiela mánnái?</p>
<p>Álggiigo son ieš hállat sámegiela? Eará giela? Sihke/ja?</p>
<p>Hálletgo don dalle sámegiela seammá olbmuiguin go ovdal? Heitetgo hállamis olbmuiguin geaiguin ovdal ledje sámástan, vai álget go hállat muhtin olbmuiguin geaiguin it lean ovdal sámástan.</p>
<p>Leigo mihkkege mii hehttii dahje eastadii máná giellaoahppama dahje doarjjui oahppama earenoamáš bures? Mánáidgárddi, Lagašbiras/giláš, fuolkkit, <span type="quote">“olbmot”</span>, girjjit, filmmat, gielda, searvvit, searvegoddi/girku</p>
<p>Gahtabeahttigo iežade giellaválljema?</p>
<p><em type="bold">Jos váhnen ii máhte dahje mánná ii máhte: </em></p>
<p>Livččetgo háliidan hállat sámegiela mánnái? - 4 -</p>
<p>Leatgo hásttuhan eará olbmuid hállat sámegiela dasa? <em type="bold">7. Dálá áigi </em>Mo lea dilli dál? Geaiguin hálat don dál sámegiela, gos gulat? </p>
<p>Geavahatgo sámegiela barggus?</p>
<p>Čálátgo sámegiela? Logatgo?</p>
<p>Man ollu geavahat sámegiela ruovttus? Man ollu dárogiela dahje eará giela?</p>
<p>Geaiguin hállá mánná sámegiela?</p>
<p>Gos/geas gullá mánná sámegiela?</p>
<p>Leago mánná goassege heaitán sámásteames? Mo ožžot/oaččuide su joatkit?</p>
<p>Mii hehtte dahje doarju máná giellaoahppama dál? Leago dilli nuppástuvvan máná álgojagiid maŋŋá?Lagašbiras/giláš Skuvla, fuolkkit, <span type="quote">“olbmot”</span>, girjjit, filmmat, gielda, searvvit, searvegoddi/girku. <em type="bold">8. Boahtte áiggi </em>Mo jáhkát dilli lea boahtteáiggis go mánná lea sturron? Gos ássá son 20-jahkásažžan ja 40-jahkásažžan? Man dávjá hállá son dalle sámegiela? </p>
<p>Jáhkátgo ahte máná giellamáhttu mearkkaša maidege skuvlavázzimis? Buoret dahje heajut guvlui? Vejolašvuođas lihkostuvvat skuvllas?</p>
<p>Vejolašvuođat bargomárkanis?</p>
<p>Jáhkkibeahttigo ahte sámegiella geavahuvvo eanebutgo dál dán gielddas? - 5 - <em type="bold">9. Loahppa </em>Dovdabehtetgo olbmuid nuppi beale rájá? Man oktavuođas deaivvabeahttet singuin? Fuolkkit, oahpes olbmot, searvedoaimmat, searvegottedoaimmat, girku, skuvla. Man dávjá oktavuođas? </p>
<p>Maid gielaid hállabehtet daiguin?</p>
<p>Leago sámegiella dehálaš gulahallangiella Deanuleagis?</p>
<p>Leago sámegiella dehálaš Deanolaš identitehtas?</p>
<p>Man dehálaš lea sámegiella eará gielaid ektui: Dáru, suoma ja eaŋgals?</p>
<p>Sáhtát/sáhttibeahttigo čilget manne don leat oahpahan sámegiela mánáide? dahje it/eahppi leat oahpahan?</p>
<p>Maid mánná manaha jos ii máhte sámegiela?</p>
<p>Leatgo vásihan juoidá suohttasa iežat sámegiela máhtuid dihte? Dahjege iežat váillevaš sámegiela máhtu dihte?</p>
<p>Leago juoidá maid háliideahppi lasihit?</p>
</body></document>
