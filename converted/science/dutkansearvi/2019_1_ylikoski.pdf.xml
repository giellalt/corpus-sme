<document xml:lang="sme" id="no_id"><header><title>Giellaealáskahttima vejolašvuođat</title><genre code="science"/><author><person firstname="Jussi" lastname="Ylikoski" sex="m" born="" nationality="FI"/></author><year>2019</year><wordcount>7345</wordcount><conversion_status type="standard"/><availability><license type="standard"/></availability><origFileName>http://jultika.oulu.fi/files/nbnfi-fe202002206041.pdf</origFileName><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header><body><p><em type="bold">1 </em>asfasfaasfasfasf </p>
<p><em type="bold">Giellaealáskahttima vejolašvuođat </em></p>
<p>Jussi Ylikoski</p>
<p>Oulu universitehta</p>
<p>Artihkkala fáddán leat giellaealáskahttima vejolašvuođat. Váldogažaldahkan lea dat, mii giellaservodagaide ja giellavuogádagaide dáhpáhuvvá dalle, go giellaealáskahttindoaimmat menestuvvet earenoamáš bures. Artihkal guorahallá earenoamážit golbma giela – hebrea-, anáraš- ja haváijagiela – ealáskahttima ja ealáskeami. Guorahallon gielaid historjját čájehit, ahte giellaealáskahttimis dahjege giellamolsuma jorgaleamis eai loahpaloahpas gávdno jur makkárge prinsihpalaš ráját. Giellaealáskahttin lea váttis muhto ii veadjemeahttun bargu, iige leat dárbu atnit ovttage ealáskahtton giela imašin, nu mo dávjá gullo. Gielat eai dattetge eale rievddakeahttá, ja earenoamážit dalle go giellaealáskahttima ulbmilin lea lasihit giela absoluhtalaš hálliidlogu, mánát, nuorat ja rávesolbmot geavahišgohtet ođđa giela ođđa láhkai go ovddit buolvvat, ja ealáskahtton giellaservodat šaddá ođđalágan servodahkan. Dákkár dieđut veahkehit maiddái sin, geat barget ovdamearkka dihte sámegielaid ealáskahttimiin ja gáhttemiin, ráhkkanit buorebut dasa maid menestuvvan giellaealáskahttin sáhttá mielddisbuktit giellavuogádagaide. Fáddásánit: giellaealáskahttin, giellamolsun, hebreagiella, anárašgiella, haváijagiella</p>
<p>Artikkelin aiheena ovat kielen elvytyksen mahdollisuudet. Pääkysymyksenä on se, mitä kieliyhteisöille ja kielijärjestelmille tapahtuu silloin, kun elvytystoimet menestyvät erityisen hyvin. Artikkeli käsittelee erityisesti kolmen kielen – heprean, inarinsaamen ja havaijin – elvytystä ja elpymistä. Tarkasteltujen kielten historiat osoittavat, että kielen elvytyksellä eli kielenvaihdon kääntämisellä ei ole loppujen lopuksi juuri minkäänlaisia periaatteellisia rajoja. Kielen elvytys on vaikea, mutta ei mahdoton tehtävä, eikä yhtään elvytettyä kieltä ole tarpeen pitää ihmeenä, kuten usein kuullaan. Kielet eivät kuitenkaan elä muuttumatta, ja etenkin silloin kun elvytyksen tavoitteena on lisätä kielen absoluuttista puhujamäärää, lapset, nuoret ja aikuiset ryhtyvät käyttämään <em type="bold">2 </em>uutta kieltä toisella tavalla kuin aiemmat puhujapolvet, ja elpyneestä kieliyhteisöstä tulee uudenlainen kieliyhteisö. Tieto tästä auttaa myös esimerkiksi saamelaiskielten elvytyksen ja huollon parissa työskenteleviä valmistautumaan paremmin siihen, miten menestyksekäs elvytys voi vaikuttaa kielijärjestelmiin. Asiasanat: kielen elvytys, kielenvaihto, heprea, inarinsaame, havaiji </p>
<p><em type="bold">Álggahus </em></p>
<p>Gielaid ealáskahttin dahjege giellaealáskahttin lea guovddáš oassi sámegielaid ja máŋgga eará unnitlogugiela dálá eallimis. Máŋgasat eai liikká várra dieđe, maid Albert Einstein lea čállán giellaealáskahttima birra. Su mii eat láve jurddašit dán oktavuođas, muhto son beroštii maiddái servodagain. Son lei maid juvddálaš. Jagi 1929 Einstein čálii Manchester Guardian -aviissa lohkkiide juvddálaččaid ja arábaid gaskavuođaid birra, ja dan birra maid juvddálaččat ledje ožžon áigái Palestiinnás:</p>
<p>Go olmmoš oaidná eandaliige dan, mo oahpahusvuogádat lea šaddan ollit mánáidgárddiid rájes gitta universitehta rádjai Biibbala gillii – makkár áiccadeaddji, su duogážis dahje oskkus beroškeahttá, sáhttá orrut heammástuvakeahttá dan imašlaš joksosa ja measta badjelolmmošlaš áŋgirvuođa magiija dihte? (Albert Einstein jagi 1929; čálli jorgalus)1</p>
<p>Mii lei dáhpáhuvvan, ja manin maiddái dakkár olmmoš go Einstein lei hilgon dieđalaš, analyhtalaš čilgehusaid ja atnán makkár nu historjjálaš proseassa imašlažžan ja govvidan dan nu eahpedieđalaš tearpmain go magiija? Einstein lei oaidnán, mo Palestiinnái lei su eallima áigge ihtán ođđa giella, hebreagiella, mas ii lean leamaš oktage eatnigielhálli dalle go son ieš lei riegádan vihttalogi jagi ovdal, jagi 1879.</p>
<p>Dán čállosis guorahalan earret eará hebreagiela historjjá, ja giellaealáskahttima obalohkái. Čállosa fáddán leat giellaealáskahttima vejolašvuođat, earenoamážit sáni 1 <span type="quote">«[W]hen one (...) sees (...), above all, the growth of an educational system ranging from the kindergarten to the university, in the language of the Bible – what observer, whatever his origin or faith, can fail to be seized by the magic of such amazing achievement and of such almost superhuman devotion?»</span> (Einstein 1931 [1929]: 75–76). <em type="bold">3 </em>asfasfaasfasfasf <em type="italic">vejolašvuohta </em>positiiva mearkkašumis: Guorahallama fokus lea das, mo sáhttá geavvat dalle go giellaealáskahttin lihkostuvvá dahjege giella ealáskahtto dan láhkai, ahte servodat lea uhcit eanet duhtavaš ealáskahttima bohtosiidda. Čuovvovaš kapihttalis 2 meroštalan ja ráddjen dán čállosa fáttá ja guovddáš doahpagiid. Dan maŋŋá kapihttalis 3 guorahalan gielaid maid anán dihto láhkai buoremus ovdamearkan giellaealáskahttima vejolašvuođain. Loahpas kapihttalis 4 digaštalan iežan fuomášumiid mearkkašumi sihke gielladiehtagii ja servodagaide, mat háliidit ealáskahttit iežaset gielaid sihke Sámis ja eará guovlluin.2 </p>
<p><em type="bold">Guorahallama duogáš </em></p>
<p>Gielaid ealáskahttima dutkit atnet dehálažžan sihke ovttaskas olbmuid ja olles servodaga perspektiivvaid giela ealáskahttimii, ja sii dutket giellaealáskahttima dábálaččat sosiologalaš ja psykososiologalaš geahččanguovlluin. Gielladiehtaga siskkobealde dákkár dutkit ja sin dutkamušat gullet lagamustá sosiolingvistihkkii. Nuppe dáfus stuorra oassi akademalaš teavsttain mat leat čállojuvvon giellaealáskahttima birra gullet heiveheaddji gielladiehtagii ja sáhttet karakteriserejuvvot muhtunlágan iešveahkkegirjjálašvuohtan, dego dakkár girjjiid go <em type="italic">How to keep your language alive </em>(Hinton ja earát 2002) ja Как и зачем сохранять языки народов России? (’Mo ja manin seailluhit Ruošša álbmogiid gielaid?’; Zamjatin ja earát 2012) namat njuolgga muitalit. </p>
<p>Giellaealáskahttin lea maŋimuš jagiid šaddan dan mađe dábálaš dutkansuorgin gielladutkiid ja unnitloguálbmogiid árgabeaivválaš eallimis, ahte ii oro gávdnomin dárbu čilget dán áigečállaga lohkkiide vuođđoáššiid das, <em type="italic">mo </em>seailluhit dahje ealáskahttit gielaid, ja vel unnit dan birra, <em type="italic">manin </em>máilmmi gielalaš ja kultuvrralaš diversitehta galggašii seailut (dáid gažaldagaid birra gč. maid Grenoble &amp; Whaley 2005 ja sámegielaid olis omd. Olthuis ja earát 2013; Rasmussen 2013). Mun inge áiggo ovdanbuktit in boares inge ođđa statistihkaid das, galle áitojuvvon giela máilmmis dál gávdnojit, 2 </p>
<p>Dán čállosa vuođđun leamaš seammanammasaš sáhkavuorru giella- ja ruvkedoaibmakonferánssas «Barents</p>
<p>Indigenous 2050 – impacts of our footprints» UiT Norgga árktalaš universitehtas guovvamánu 5. beaivve 2015. <em type="bold">4 </em>dahje árvalusaid das, man galle ges čuođi jagi geahčen, muhto máhcan dán gažaldahkii maŋŋelis. Dán guorahallama váldogažaldahkan lea baicce dat, makkár boahtteáiggi vejolašvuođat leat <em type="italic">gielain </em>, dalle go ovttaskas olbmot ja servodagat ealáskahttigohtet iežaset gielaid ja dan seammás iežaset identitehtaid ja kulturárbbiid muđui. Makkár giellaservodagat dalle sáhttet šaddat? Makkárin sáhttet gielat ieža šaddat – makkár sátnevuorkkát ja grammatihkat dain bohtet leat ja leatgo dat áiggi mielde šat rivttes, álgoálgosaš gielat ollege? Makkár ráját ealáskahttimis leat? Goas giellaealáskahttima sáhttá gohčodit imašin? </p>
<p>Dákkár gažaldagat leat dán rádjai ožžon hui unnán fuomášumi, vaikko dieđut gielaid vejolašvuođaid birra sáhttet dieđus muitalit, makkár vuordámušaiguin gielaid gánneha ealáskahttit obalohkái. Sullii áidna teorehtalaš viggamuš dán guvlui lea Zuckermann ja Walsh (2011) hutkan doaba <em type="italic">revival linguistics </em>dahjege <em type="italic">moriiduslingvistihkka </em>, mii galgá leat dutkansuorgi mii systemáhtalaččat analysere earenoamážit ealáskahttinproseassaid maid ulbmilin lea váldit atnui gielaid mat eai šat hállojuvvo ollege. Soai eaba dattetge buvtte ovdan oppalaš generaliseremiid, muhto geavaheaba hebreagiela historjjá ovdamearkan mii sáhtášii veahkehit earenoamážit Austrália álgoálbmogiid moriidahttit iežaset gielaid. </p>
<p>Máilmmi sullii čieža duhát giela ja daid eallindilit leat hui iešguđetláganat. Go hállat man beare giela ealáskahttima birra, de dalle lea sáhka das, ahte olbmot rahčet dan ovdii, ahte giela ja olles etnolingvisttalaš joavkku dilli šattašii buorebun dan láhkai mii galggašii leat relevánta aiddo dien giela ja dien servodaga olis. Doaba <em type="italic">giellaealáskahttin </em>sisttisdoallá dás buotlágan doaimmaid maid ulbmilin lea lasihit áitojuvvon giela geavaheami, ležžet dies miljovdna dahje logi hálli; dasa gullet maiddái ovttaskas olbmuid ja servodagaid viggamušat ealáskahttit nu gohčoduvvon jápmán dahje oađđi gielaid main eai leat šat ollege eatnigielhállit. Molssaevttolaš namahus giellaealáskahttimii lea <em type="italic">giellamolsuma jorgaleapmi </em>, mii kánske eanet konkrehtalaččat govvida dákkár doaimmaid loahpalaš ulbmiliid: bissehit ja jorgalit diliid main dihto giela geavaheapmi lea dađistaga unnumin servodagas. Hui dávjá lea goittotge nu, ahte doaibmabijut giela ealáskahttima várás eai <em type="bold">5 </em>asfasfaasfasfasfnjulgestaga jorgal giellamolsuma, muhto baicce geahččalit bissehit dan dan láhkai, ahte áitojuvvon giella ii bázahalaše váldoservodaga gielaide, muhto čuvošii áiggi ja geavahuvvošii ođđa domeanain dego mat davvisámegiella akademiijas ja ođđaáigásaš mediain. </p>
<p>Dán guorahallamis konsentreren giellaealáskahttindoaimmaide mat leat ovdánan earenoamáš bures aiddo fal giellamolsuma konkrehta jorgaleaddjin. Nuppiid sániiguin lean válljen guorahallat gielaid, maid historjá buoremusat čájeha, mii dáhpáhuvvá dalle go servodaga giellamolsun duođaid jorggiha. Gielat mat hui čielgasit čájehit ahte giellamolsun lea jorgalan ođđa guvlui eai leat beare olu, ja vel unnit leat dieđut gielain main giellamolsuma ođđa hálti lea sihkkarit stáđásmuvvan. Dása orrot gávdnomin guokte váldosiva: giellaealáskahttin lea oalle váttis bargu ja dasa lassin dihtomielalaš giellaealáskahttin lea oalle nuorra fenomena. Ođđaáigásaš giellaealáskahttima beakkán álgolávkkiide gullá máorigiel giellabesiid ásaheapmi jagi 1982 rájes, ja giellaealáskahttima teorehtalaš ja praktihkalaš dutkama geađgejuolgin atnet dávjá Joshua Fishman dutkamušaid main dovdoseamos lea su girji <em type="italic">Reversing language shift: Theory and practice of assistance to threatened languages </em>(Fishman 1991a). </p>
<p>Vaikko ovttaskas ealáskahtton gielaid dilit leat daninassii viehka bures dihtosis, de mu dieđuid mielde eai gávdno veardádalli guorahallamat mat geahččalivčče gávdnat oktasaš váldolinnjáid das, mo menestuvvan giellaealáskahttin váikkuha gielaide – beroškeahttá das, man heterogena duogážat iešguđetlágan sukseassamuitalusain leat. Dán teorehtalaš váldogažaldaga lassin čuovvovaš guorahallama eahpenjulges, praktihkalaš ulbmilin lea addit boahttevaš giellaealáskahttiide ja -plánejeddjiide buoret áddejumi das, maid sáhttit jurddašit earret eará iešguđetlágan sámegielaid boahtteáiggi birra. Vaikko giellamolsuma jorgaleapmi orru dábálaččat gáibideamen ollu idealismma ja optimismma iige datge suige dáhkit menestuvvama, de konkrehta dieđut das, makkár ráját giellaealáskahttimis soitet leat – ja man guhkkin dakkár ráját loahpaloahpas leat – sáhttet sávvamis veahkehit geavahit rájálaš resurssaid realisttalaččat, leaš dal barggu vuolde giella mas eai leat šat ollege dahje jur ollege hállit dahje omd. davvisámegiella, <em type="bold">6 </em>mas leat gal ollu hállit, muhto maiddái ambišuvnnat šaddat ain stuorát ja viidát giellan mii galgá eallit maiddái árbevirolaš sámeguovlluid ja -ealáhusaid olggobealde. </p>
<p>Čuovvovaččas guorahalan golmma iešguđetlágan ja iešguđet láhkai ealáskahtton giela historjjá. Čálus lea kvalitatiiva guorahallan, man materiála lean válljen strategalaččat. In ráddje iežan geahččanguovlluid giela sosiologalaš beliide, baicce guorahalan maiddái dan, mii dáhpáhuvvá gielaide – giellavuogádagaide – dalle go dat ealáskahttojit. Vaikko giellaealáskahttimii gullet measta álo maiddái viggamušat seailluhit ja ealáskahttit kultuvrraid, de kultuvrralaš aspeavttat báhcet eanáš dán guorahallama olggobeallái.3</p>
<p><em type="bold">Go giella ealáska </em></p>
<p>Máilmmis leat jođus duháhiid mielde doaibmabijut máŋgga iešguđetlágan giela ealáskahttima várás. Ovdamearkka dihte sámegielaid ovdii lea dahkkon ollu, ja lávet dávjá gullat sihke positiiva ja negatiiva signálaid das, guđe guvlui gielladilit leat mannamin. Orru goit gávdnomin dušše okta sámegiella man birra leat maŋimuš moattilogi jagi áigge gullon buorit ságat mihá eanet go heajos ođđasat, ja gávdnojitge buorit ákkat dadjat, ahte earenoamážit dat giella lea ealáskan ođđa dássái. Aiddo dákkár gielaid lean válljen dárkilet guorahallama materiálan. Mu ovdamearkkat bohtet golmma nannámis: hebreagiella Ásia oarjeravddas, anárašgiella Suoma beale Sámis ja haváijagiella Jaskesábis Oseánias. Dát mearkkaša, ahte konsentreren gielaide mat leat leamaš ja eanáš osiin ain leat čielgasit áitojuvvon ja dain leat unnán hállit. Guorahallama olggobeallai báhcet omd. suoma- ja katalánagiella, mat leat politihkalaš sivaid geažil leamaš vealahuvvon dilis 1800-logu Suomas ja Franco-áiggi Spánias, muhto eai dallege suige ollásit jávkamin. Nuppe dáfus lean guođđán dárkilet guorahallama haga maiddái omd. keltalaš manksa- ja kornagiela, maid ealáskahttin lea easka rašes álgomuttuin (gč. kapihttala 4.2).3</p>
<p>Háliidan sierra fuomášuhttit iežan vásáhusain, ahte giellaealáskahttima teorehtalaš gažaldagaid guorahallan láve hui dávjá čuoččáldahttit kommeanttaid ja jorggihit vuordámušaid dan ektui <em type="italic">mo </em>gielaid sáhtášii buoremusat ealáskahttit. </p>
<p>Dán problematihkkii leat maiddái dán čállosa ovddit veršuvnnaid lohkkit ja guldaleaddjit máŋgii čujuhan. Giellaealáskaht-tima deháleamos fáktorat leat dieđus hui dehálaš gažaldat ja sávan, ahte maiddái dát guorahallan sáhttá addit dasa ođđa vástádusaid ja geahččanguovlluid, muhto dat ii leat dán čállosa váldoulbmil. Váldoulbmilin lea nappo ohcat vástádusa rabas, oppalaš gažaldahkii dan birra, mii dáhpáhuvvá – generála dásis – buotlágan gielaide dalle, go daid ealáskahttin me-nestuvvá dan mearkkašumis, ahte dat ožžot ollu ođđa hálliid ja domeanaid. Geavatlaš dásis ges vikkan buktit ovdan, maid dákkár dieđut sáhttet mearkkašit earret eará sámegielaid ealáskahttimii. Eará dehálaš geahččanguovllus lea giellaealáskaht-tima ulbmiliid, hástalusaid ja vejolašvuođaid guorahallan earret eará Harald Gaski (2015). <em type="bold">7 </em>asfasfaasfasfasf </p>
<p><em type="bold">Hebreagiella </em></p>
<p>Hebreagiela historjá lea hui earenoamáš. Giellaealáskahttima olis sáhttit fokuseret dán oktavuođas dušše guovtti maŋimuš jahkeduháhii ja konstateret, ahte sullii guokte duhát jagi dassái hebreagiella lei áitojuvvon giella mii lei unnit ah’ unnit anus beaivválaš giellan, vaikko dat lei juo duhát jagi leamaš juvddálaš oskkoldaga ja kultuvrra čálalaš giella. Ovdamearkka dihte Jesusa eatnigiella lei arameagiela, mii lei šaddan duon áigge Judea eanetlogugiellan. Ii leat dihtosis gii lei maŋimuš hebreagiela eatnigielhálli ja goas son elii, muhto dábálaš oainnu mielde jagi 200 mKr. sulaid. Dalle juvddálaččat ledje juo bieđganaddan iešguđet guovlluide eret Palestiinnás, ja ain otná beaivve váldooassi juvddálaččain orrot diasporas miehtá máilmmi ja hállet iešguđetlágan gielaid, main dušše unna oasáš leat sin <span type="quote">«iežaset»</span> gielat (omd. Myhill 2004: 109–162; Wexler 2006).</p>
<p>Hebreagiella seaillui goittotge juvddálaš servodagain rituála giellan, mii lei maid juvddálašvuođa bassi čállagiid giella. Dat geavahuvvui muhtun veardde maiddái eará čálalaš dujiid giellan, muhto ii njálmmálaš, beaivválaš gulahallangiellan iige suige eatnigiellan. Eurohpá juvddálaččaid čálalaš kultuvra vásihišgođii renesánssa easka 1800-logu álgo- ja beallemuttus, muhto dallege eai vuhtton makkárge mearkkat maid vuođul otná dili livččii sáhttán einnostit. 1880-logu álggus Ruoššas álge doarrádallamat juvddálaččaid vuostá, ja máŋga čuođi duháha ja maŋŋelis máŋga miljovnna juvddálačča báhtaredje earret eará Amerihkkái, muhto unna oasáš fárregohte Palestiinnái mii lei dalle oassi Osmánaid riikkas.</p>
<p>Jagi 1881 Palestiinnái fárriiga maid Eliezer Ben-Jehuda (Eliezer Jitzhak Perlman), 33-jahkásaš olmmái otná Vilges-Ruošša guovllus eret, ovttas eamidiinnis Deborain, gii dasto jagi 1882 riegádahtii Jerusalemas bártni, Ben-Zion Ben-Jehuda (maŋŋelis Itamar Ben-Avi). Dán bearraša earenoamášvuohta lei dat, ahte váhnenguovttos leigga mearridan hállat mánnáseaskka dušše fal hebreagiela, vaikko soai iežage leigga vuosttáš olbmot geat ledje aiddo álgán hállat hebreagiela beaivválaš giellan. Dasa lassin lei áhčči <em type="bold">8 </em>mearridan, ahte mánná ii oaččo oba gullatge eará gielaid ovdal go ieš hállagoahtá. Sudno mánná dasto bajásšaddagođii oalle fantásttalaš birrasis gos son ii beassan gullat eará go giela mii ii lean ovttage olbmo eatnigiella iige jur hállangiella muđuige. Nie son de áiggi mielde hállagođiige aiddo dan giela man lei beassan gullat ja oahppat, ja šattai vuosttaš olmmožin gii hálai hebreagiela vuosttaš giellan – dan maŋŋá go maŋimuš hebreagiela hállit ledje jápmán sullii 1700 jagi ovdal. </p>
<p><em type="italic">Govva 1. </em>Ben-Zion Ben-Jehuda (Itamar Ben-Avi, 1882–1943), vuosttaš dálá hebreagiela eatnigielhálli. (Gáldu: Wikimedia.) </p>
<p><em type="italic">Govva 2. </em>Eliezer Ben-Jehuda (1858–1922) ráhkadeamen sátnegirjji jagi 1912. (Gáldu: Wikimedia.) </p>
<p>Áiggi mielde Ben-Jehuda bearrašii riegádedje eanet mánát geat maid hebreastišgohte, ja Palestiinnái fárrejedje maid earát geat háliidedje geahččalit dan seammá. Dákkár olbmot ledje áinnas eanetlogu mielas hui eahpenormálat ja šadde bogostahkan ja bilkádussan. Dása lassin Ben-Jehuda ja su láganat barge hui ollu hebreagiela ealáskahttima ovdii buot láhkai, seamma láhkai go otná giellaealáskahttit dahket: geavahedje giela njálmmálaččat ja čálalaččat nu olu go sáhtte, hutke dasa ođđa sániid, čohkkejedje daid sátnegirjin, oahpahedje giela earáide ja rahče oažžun dihte dasa bajit stáhtusa ja ođđa domeanaid servodagas (omd. Chomsky 1957: 184–205, 231–244; Myhill 2004: 58–108).</p>
<p>Mii Ben-Jehuda bearraša earenoamáš prošeavttas šattai? Otná Israela stáhtas leat badjelaš gávcci miljovnna ássi. Bealli sis hállet hebreagiela eatnigiellan, muhto leat maid moadde <em type="bold">9 </em>asfasfaasfasfasfmiljovnna eará geat hállet dan nubbin giellan, ja hebreagiela hállit gávdnojit maiddái eará riikkain. Hebreagiella lea Israela eanetlogugiella, mii geavahuvvo sullii seamma láhkai ja seamma ollu go dárogiella Norggas dahje suomagiella Suomas. Hebreagiel skuvllain čohkkájit sullii miljovdna skuvlamáná. Maŋŋelis sin vurdet ovcci hebreagiel universitehta ja máŋgalogi allaskuvlla. Myhill (2004: 105) namuha árgabeaivválaš ovdamearkan, ahte kiinnálaš ja thaieanalaš guossebargiid oktasaš giella lea Israelas áinnas hebreagiella – árvideames seamma lunddolaččat go davviriikkalaš eanetlogugielat Davviriikkain. Hebreagiel lávlagat leat maid vuoitán Eurovision lávllagilvvohallama, ja olles njeallje geardde – dušše eŋgelasgiella ja fránskkagiella leat leamaš stuorát vuoitit dain gilvvuin. Dákkár giellaealáskahttima sukseassamuitalusat eai gávdno eai gostege eará sajis, ja muhtumat atnetge hebreagiela muitalusa áidna duođaid čielga ovdamearkan das, mo giella sáhttá ealáskit (Walsh 2005: 306). </p>
<p>Vaikko dán čállosa ulbmilin ii leat identifiseret ja čilget giellaealáskahttima sosiologalas ja politihkalaš fáktoriid, de lea hui dehálaš fuobmát, ahte hebreagiella ii suige leat álgoálggus ealáskahtton Israela stáhta dihte iige dan bokte. Mearrideaddji lávkkit ealáskahttin dihte hebreagiela beaivválaš giellan, earret eará ruovttuid ja skuvllaid giellan, váldojedje 1880-logu rájes gitta vuosttaš máilmmesoađi rádjai – áigodagas, goas Palestiinná juvddálaččain eai lean makkárge politihkalaš autonomiija dahje servodatstruktuvra, mii livččii aktiivvalaččat dorjon ealáskahttima. Easka 1920-logu álggus ásahuvvui ng. Palestiinná brihttalaš mandáhtta, mas ledje golbma virggálaš giela: eŋgelas- arábia- ja hebreagiella. Vaikko sentraliserejuvvon hebreagiel skuvlavuogádat ásahuvvui easka dalle, aiddo eaktodáhtolaš skuvladoaimmat ledje láhčán hebreagillii buori dili juo moaddelogi jagi. Spolsky (2009: 188–189) mielde hebreagiela ealáskahttindoaimmat ledje čielgasit rásseruohtasdási aktivisttaid ja eaktodáhtolaččaid duohken vuosttaš vihttalogi jagi, ja jus ealáskahttima háliida juohkit oktageardánit vuolábeale rásseruohtasdási ja bajábeale hálddahusdási doaimmaide, de hebreagiela buohta hálddahusdássi válddii čuđiid duháhiid hálliid giela ealáskahttima badjelasas easka jagi 1948, go Israela stáhta ásahuvvui. <em type="bold">10 </em></p>
<p>Vel okta namuhanveara ovdamearka hebreagiela ealáskahttimis lea olmmoš, gean sáhttá atnit njulgestaga hebreagiela ealáskanproseassa personifikašuvdnan. Go hebreagiela vuosttaš eatnigielhálli Itamar Ben-Avi jámii 60-jahkásažžan 1943:s, gielas ledje easkka <span type="quote">«dušše»</span> sullii bealle miljovnna hálli (Hoffman 2004: 193). Su maŋis báhce maid su vieljat ja oappát, ja okta sis lei oabbá Dola Ben-Yehuda Wittmann gii lei riegádan 1902:s, go su stuorravielja lei juo 19-jahkásaš. Dola Ben-Yehuda Wittmann ges jámii 102-jahkásažžan 2004:s, mii ii leat go 15 jagi dassái. Nuppiid sániiguin son lei olmmoš, gii riegádii ekseantralaš bearrašii mas mánáin lei eatnigiellan giella man ii oktage lean hállan 1700 jahkái, su viellja lei vuosttaš gii lei fas álggahan, ja go dát unnaoappáš dasto jámii 102 jagi maŋŋelis, su bearraša ealáskahttineksperimeantta boađusin lei otná Israel mas hebreagielas lea sullii seamma posišuvdna go dárogielas Norggas dahje suomagielas Suomas. Dán dihte ii soaitte leat imaš, ahte hebreagiela ealáskahttin hui dávjá adnojuvvo imašin.</p>
<p>Muhtumin gullojit kommeanttat, ahte dálá hebreagiella lea gáidán nu guhkás álgoálgosaš biibbalhebreagielas, ahte dat ii oba ánssáš hebreagiela namahusa muhto baicce lea israelgiella, israelhebreagiella dahjege ivritgiella. Dálá hebreagiela hálliide leage váttis áddet dološ hebreagiela, ja dili sáhttá buohtastahttit dainna, mo dálá greikkagielagiidda lea váttis áddet dološ greikkagiela, vaikko giela namahus livččiige seammá. Orru jáhkehahtti, ahte dánlágan massiiva giellamolsun ja giela moderniseren mielddisbuvttášedje sullasaš stuorra rievdadusaid man beare gillii.</p>
<p><em type="bold">Anárašgiella </em></p>
<p>Dan maŋŋá go hebreagiela ealáskahttindoaimmat álggahuvvojedje 1800-logu loahpas, manne measta čuođi jagi ovdal go iešguđetlágan álgoálbmogat álge ealáskahttit iežaset gielaid dan mađe systemáhtalaččat, ahte mis leat dárkilis dieđut das, mo ja goas ealáskahttin lea álggahuvvon ja makkár bohtosat das leat. Dovdoseamos pionearat álgoálbmotgielaid revitaliseremis leat Ođđa-Selándda máorit, geat álggahedje nu gohčoduvvon giellabesiid ( <em type="italic">ngā Kōhanga Reo </em>) jagi 1982. Sin metoda guovddáš jurdda lea ng. immeršuvdna <em type="bold">11 </em>asfasfaasfasfasf( <em type="italic">immersion </em>) dahjege vuojuheapmi mas unna mánážat <span type="quote">«vuojuhuvvojit»</span> gillii man eai leat beassan ruovttus oahppat, go ovddit buolva lea juo massán giela mii dál galgá ealáskahttot. Sámis dát metoda gohččoduvvo giellalávgumin. </p>
<p>Giellabesiid bukte Sápmái vuos nuortalaččat geain lei Ǩiõllpieʹss juo 1993:s ja ođđasit 1997:s, goas maiddái anáraččain álggahuvvui <em type="italic">Kielâpiervâl </em>. Anárašgielas ledje dan áigge dušše njeallje vuollel 30-jahkásaš hálli, guovtti bearraša mánát, muhto beannotlogi jagi maŋŋelis anárašgielas ledje juo badjel vihttalogi nuorra hálli (Pasanen 2004: 119; Olthuis ja earát 2013: 29–30). (Anárašgiela praktihkalaš giellabeassedoaimmaid birra omd. Pasanen 2004; Olthuis ja earát 2013: 48–52 ja gáldut doppe.) </p>
<p>Anárašgiella ii suige leat báhcán dušše giellabesiid giellan, muhto dat lea ealáskahtton buot vejolaš vugiiguin, vai giellageavaheapmi lassánivččii servodaga juohke dásis ja suorggis. Vuosttaš giellabeassemánát leat dál moaddelogijahkásaččat, ja anárašgiela domeanat leat bajásšaddan sin mielde: fágan ja oahpahusgiellan vuođđoskuvlii, Avvila logahahkii ja loahpas gitta alimus dássái universitehtii. Giella ii leat oahpahuvvon dušše mánáide, muhto maiddái rávesolbmuide, gielaset massán bulvii ja dasa lassin dakkáriidda, geat leat boahtán anáraččaid servodahkii olggobealde. Earenoamáš kreatiiva ja beaktilis rávesolbmuid oahpahanvuogi leat bienasta bitnii govvidan Olthuis ja earát (2013) girjjis, mii orru jođánit šaddan dehálaš metodagirjin giellaealáskahttiide miehtá máilmmi.</p>
<p>Vaikko juvddálaččaid ja anáraččaid historjját ja maiddái dálá servodagat leat dadjat juo ollásit iežasláganat, nu ahte daid illá sáhttá buohtastahttitge, de anárašgiela ealáskahttimis leat leamaš <em type="italic">gillii </em>čielgasit seammasullasaš čuovvumušat go hebreagielas: Dálá nuorra buolvva – ja boahttevaš boarrásiid – anárašgiella ii leat šat seammalágan go dat giella mii lei moaddelogi jagi dassái jávkamin. Vaikko anárašgielas leamaš guhká lagas oktavuođat suomagielain ja dat vuhtto maiddái dan árbevirolaš gielas mii lea dokumenterejuvvon juo 1800-logus, de suomagiela váikkuhusat leat lassánan <em type="bold">12 </em>ah’ lassánan.4 Livččiige earenoamáš ođas, jus nie ii livčče geavvan. Seamma áigge go anárašgiela giellaplánejeaddjit ja -gáhttejeaddjit leat leamaš unnimustá seamma aktiivvalaččat go eará sámegielaid gáhttejeaddjit, sii eai leat dušše beare geahččalan seailluhit giela, muhto sii leat maid dihtomielalaččat diktán dan eallit ja rievdat. Hárjánan gielladárkkisteaddji kommentere giellagáhttema čuolmmaid pragmáhtalaččat: <span type="quote">«ko tiätusoojijd kárttá jyehi tovváá tivvoođ, lii aggâ jo savâstâlškyettiđ kielâ normiimist já tast, mon čovgâdávt puáris [noormâid] kalga nuávdittiđ»</span> (Olthuis 2009: 86). Gielladikšungirjji láidehusasge Morottaja (2007: 10) deattuha dan, ahte lea dehálut hállat boastut dan sadjái go orrut hálakeahttá: <span type="quote">«Pyereeb lii sárnuđ ’hyenes’ kielâ ko ij sárnuđ ollágin.»</span> Dehálaš ágga dákkár liberalismii leamaš dat, ahte eavttuhis normativitehta sáhttá álkit <span type="quote">«dahppat»</span> rašes giela ja loahpalaččat balddihit olbmuid geavaheames giela man leat rahčamiin ođđasit váldán atnui (Olthuis 2003: 576). </p>
<p><em type="bold">Haváijagiella </em></p>
<p>Austronesialaš giellabearrašii gullevaš haváijagiella lea anárašgiela láhkai ealáskahtton ođđa eallimii sullii ovtta buolvva áigge. Gáiddus sullot dego mat Kalaallit Nunaat, Islánda ja Fearasullot lávejit leat dovdosat das, ahte aiddo dakkár guovlluid homogena, ovttagielat servodagat nagodit buoremusat seailluhit iežaset gielaid viehka konservatiiva hámis. Seammá sáhttá lohkat maiddái austronesialaš gielaide gullevaš polynesialaš giellajoavkku birra, mas earret eará máori-, tahiti- ja haváijigielat hállojuvvojedje sullii duhát jagi sierranas suoloriikkain, maid gaskkat leat máŋga duháha kilomehtera, muhto gielat daninassii seilo oalle seammaláganin guhkes áigodaga, man áigge ovdamearkka dihte germánalaš gielat leat rievdan mealgadit. Eurohpálaš kolonialisma rievdadii dattetge dili dramáhtalaččat ja jođánit. Eurohpálaččat – brihttalaš kapteaidna James Cook joavkkuinis – gávdne Haváijasulluid easka jagi 1778. Vaikko sullot eai rievtti mielde koloniserejuvvon seamma láhkai go máŋga eará guovllut máilmmis, de eurohpálaččaid vehkiin Haváijasulluide ásahuvvui fargga oarjemáilmmi inspireren Haváija gonagasriika (1795–1893) man áigge sihke etnihkalaš haváijalaččat ja sin giella dađistaga masse dan posišuvnna mii dain álgoálggus lei. Lea dattetge fuomášanveara, ahte Haváijas ledje 4</p>
<p>Dálá giela ja ovddit buolvvaid giela erohusat eai oro systemáhtalaččat dutkojuvvon, muhto erohusat vuhttojit čielgasit giela juohke dásis. <em type="bold">13 </em>asfasfaasfasfasfjuo 1800-logu álggobealde haváijagiel aviissat ja skuvlavuogádat, ja báikkálaš giela vealaheapmi álggii easka maŋŋelis. 1800-logu loahpas Haváijasullot ledje goittotge juo USA territoriija, mas haváijagiela geavaheapmi skuvlagiella lei gildojuvvon (Schütz 1994: 351–357). Ovttas massiiva sisafárremiin ođđa giellapolitihkka dagahii dan, ahte giellaservodat unnui 1800-logu mielde sullii bealle miljovnnas dušše muhtun logi duháha hállái, ja 1900-logus giellamolsun joatkašuvai vel guhkkelii, nu ahte gielladilli lei 1980-logu álggus viehka lahka ovdamearkka dihte dalá anárašgiela. (Haváijagiela historjjá birra oppalaččat gč. earenoamážit Schütz 1994.) </p>
<p>Ođđasat jagis 1982 álggahuvvon máori giellabesiid birra gullogohte fargga sin fuolkeálbmoga luhtte, ja juo 1984:s Kauaʻi-sullo Kekaha gilážis álggahuvvui vuosttaš haváijagielat <em type="italic">Pūnana Leo </em>, <span type="quote">«jietnabeassi»</span>. Haváijagiela eatnigielhálliid lohku lei dan áigge vuollel guokte duháha. Giella, mii vel moadde čuođi jagi árabut lei leamaš Haváijasulluid máŋga čuođi duháha ássi áidna giella, lei eallimin beaivválaš anus measta dušše beare ovtta priváhta sullos, Niʻihaus – stuorra eanetlohku etnihkalaš haváijalaččain ledje juo áigá molson giela eŋgelasgillii. Haváijagiela eatnigielhállit ledje oalle boarrásat; vuolleahkásaš hállit ledje vuollel vihttalogis. Nubbi ja goalmmát giellabeassi ásahuvvuiga čuovvovaš jagi 1985. Dan maŋŋá álggahuvvojedje dađistaga vel eanet giellabeasit ja maiddái haváijagielat skuvlaoahpahus, ja dál haváijagiela lea juo guhká sáhttán studeret gitta universitehtadásis. Moattilogi jagi siste hálliidlohku lea lassánan nu jođánit, ahte ealáskahtton haváijagiela hállit leat juo guhká leamaš ollu eanet go árbevirolaš giela hállit. (Grenoble &amp; Whaley 2005: 94–101; Brenzinger &amp; Heinrich 2013; ʻAha Pūnana Leo.) </p>
<p>Brenzinger ja Heinrich (2013: 306–309) juohkiba haváijagiela otná hálliid njealji kategoriijai: árbevirolaš hállit leat sihke Niʻihau-sullo suopmana moaddečuođi hálli ja eará sulluid moaddelogi boares olbmo, ja ođđa hállit leat sihke vierisgielagat ja sii, geaidda haváijagiella lea eatnigiella, man leat oahppan váhnemiin geaidda haváijagiella lea nubbi giella (Govus 1). Maŋimuš joavkkus leat dál unnimustá seamma olu hállit go árbevirolaš haváijagielagiid joavkkuin, muhto váldooassi haváijagiela <em type="bold">14 </em>hálliin leat badjel 5000 nubbingielaga. Vaikko dákkár joavku leat dattetge uhca minoritehtaš oassestáhtas, gos leat sullii 1,4 miljovnna ássi ja oktasaš eanetlogugiella lea eŋgelasgiella, de haváijagiela ovdáneapmi lea guhká adnon stuorra sukseassan, mii orru váilumin ovdamearkka dihte máoriin geat giellabeassemetoda álggus hutke (omd. Kawharu 2014). Ealáskahttima hástalussan lea leamaš dat, ahte dasa ii álggus gávdnon stáhtalaš ekonomalaš doarjja, ja barggu bohtosat leatge čilgejuvvon ovttaskas olbmuid áŋgirvuođain ja oskkáldasvuođain. Geavatlaš dásis dánge giela ealáskahttin lea gáibidan beaivválaš anu lassin ollu terminologiijabarggu nugo mat ođđa sániid ráhkadettiin ja lonedettiin. </p>
<p>Haváijagiela ealáskahttinbargu ja dan mearkkašahtti bohtosat leat dattetge mielddisbuktán maiddái gielalaš hástalusaid. Vaikko eai ollu álbmogat leat nagodan ealáskahttit gielaideaset seamma čielga bohtosiiguin, muhtumat leat eahpidan ahte ođđa haváijagiella lea báhcán skuvllaid giellan iige jur leavvan nuorra buolvva astoáigái, ja muhtumat gohčoditge dan <span type="quote">«universitehtahaváijagiellan»</span> (Wong 1999: 100; NeSmith 2012: 98). Dákkár namahus ii čujut dušše giela geavahanarenaide, muhto olles gillii, giellavuogádahkii, mas sihke grammatihka ja sátnevuorká leat earáláganat go árbevirolaš gielas. <em type="bold">15 </em>asfasfaasfasfasf </p>
<p><em type="italic">Govus 1. </em>Haváijagiela ealáskahttinlihkadusa oassálastitiippat Brenzingera ja Heinricha (2013: 309) mielde. </p>
<p>Giela rievdan gullá sihke nannosamos ja rašimus gielaid eallimii ja gusto earenoamážit ealáskahtton gielaide, maid sirdimis leamaš dávjá unnimustá ovtta buolvva guhkkosaš boatka. Haváijas erohusat árbevirolaš ja ealáskahtton giela gaskka leat dattetge šaddan nu stuorisin, ahte nuorra buolvva <span type="quote">«universitehtahaváijagiella»</span> lea gohčoduvvon maid <span type="quote">«ođđahaváijagiellan»</span> (eŋg. <em type="italic">Neo-Hawaiian </em>) man hálliin leat váttisvuođat áddehallat álgoálgosaš eatnigielat boarrásiiguin, dasgo sin giella spiehkkasa árbevirolaš gielas giela juohke dásis – jietnadeamis, cealkkaoahpas, sátnevuorkkás ja pragmatihkas (konkrehta ovdamearkkaid fállá omd. NeSmith 2009). Váldosivva dán dillái leamaš dat, ahte giellabeasse- ja skuvlamánáid oahpaheaddjit leat hállan haváijagiela nubbin giellan, ja mánát leat dasto oahppan eŋgelasgiela báidnán jovssusgiela dainna čuovvumušain, ahte ođđa buolvva hálliid gielas váilot árbevirolaš giellaoahpa lassin maiddái ollu kultuvrralaš nyánssat mat leat dahkan árbevirolaš haváijagiela haváijagiellan. Vaikko vuosttaš ođđa hállit leat sirdásan dan dehálaš muddui ahte sin mánát, buot nuoramus buolva, leat oahppagoahtán giela vuosttaš giellan juo ruovttuineaset, de liikká sii ohppet <span type="quote">«ođđahaváijagiela»</span>, mii lea hui earálágan go boarráseamos hálliid árbevirolaš giella. (Gč. earenoamážit Wong 1999; NeSmith 2009, 2012.) Haváijagiela lagašhistorjá čájeha, ahte eahpedábálaš jođánit lihkostuvvan ealáskahttin sáhttá rievdadit giela nu garrasit, ahte šaddá eahpečielggasin, galle giela oktiibuot leat šaddan ja seilon. Easkka boahtteáiggis beassat diehtit, man muddui dálá giellavariánttat seilot ja suddet oktii (Govus 1). </p>
<p><em type="bold">Digaštallan </em></p>
<p>Giellaealáskahttimii guoskevaš girjjálašvuođas geardduhuvvojit dávjá iešguđetlágan fáktorat, mat buoridit giellaealáskahttima vejolašvuođaid. Dákkár fáktorat leat earret eará dat, ahte gillii gávdnojit dahje ásahuvvojit eksklusiiva domeanat ja dat, ahte servodat ieš áŋgirit ja iešheanalaččat bargá iežaset giela geavaheami ovdii. Ovdamunni <em type="bold">16 </em>dán barggus lea maid dat, ahte ealáskahttiin leat politihkalaš ja geavatlaš resurssat nugo mat giellalágat, persovnnalaš ja kollektiiva friddjavuohta, almmolaš ruhtadeapmi dahje iežaset ruđat. Giella boahtteáiggi mearridit vuosttažettiin ruovttut, mánáidgárddit ja skuvllat – dat, makkár giellaarenaid rávesolbmot láhčet mánáide. Badjelis ovdanbukton ovdamearkkat čielgasit nannejit boares dieđuid das, makkár doaibmabijuiguin ealáskahttin sáhttá lihkostuvvat. Hebrea-, anáraš- ja haváijagiella eai leat ealáskan dan dihte, ahte stáhtat dahje eará eiseválddit livčče dorjon ealáskahttindoaimmaid doarvái. Gávdnojit ovdamearkkat gielain, mat leat ožžon seamma olu dahje olu eanet ruđalaš ja politihkalaš doarjaga, muhto ealáskahttin ii leat lihkostuvvan. Kánske deháleamos oktasaš fáktor dán golmma giela ealáskahttimii lea leamaš dat, ahte olbmuin lea leamaš friddjavuohta bargat dan maid ieža leat háliidan. </p>
<p>Čuovvovaččas digaštalan bajábeale ovdamearkkaid ja eará dieđuid vuođul dan, maid sáhttit giellavuogádagaid ektui vuordit, go gielat ealáskahttojit. Loahpas geavahan iežan fuomášumiid veahkkin árvvoštallat muhtun ulbmiliid ja áigumušaid, maid sámegielaid boahtteáiggi plánejeddjiin ja eará giellaberošteddjiin lávet duollet dalle gullat.</p>
<p>Giellaealáskahttin ja giellarievdan</p>
<p>Ealli gielat rivdet olles áigge, ja aiddo giellarievdan leage leamaš universála vuođđun dasa, ahte giellaoahpalaš tradišuvnnat leat čuožžilan eai dušše Eurohpá, muhto maiddái India, Kiinná ja Arábia dološ sivilisašuvnnain (Itkonen 1991). Gielat, mat eai rievdda, leat ollásit jápmán gielat degomat sumeragiella, muhto maiddái seremoniála hebreagiella rievddai vehážiid mielde dan measta guovtti duháha jagi áigge go giella ii geavahuvvon eatnigiellan ollege. Áitojuvvon gielaid eallimis giellarievdan vuhtto earenoamáš dávjá dan láhkai, ahte giela nyánssat vajálduhttojit, jávket ja buhttejuvvojit birastahtti eanetlogugiela dadjanvugiiguin. Dánin sihke giellaberošteaddjit ja dábálaš olbmot lávejit leat fuolas ođđa dadjanvugiid dihte, muhto ovdalaš kapihttala ovdamearkkaide lea mihtilmas ahte menestuvvan giellaealáskahttindoaimmaid bokte ealáskahtton Giella2 ii leat šat aiddo seamma go árbevirolaš Giella1 álggus lei, muhto lea iešalddes rievdan olu <em type="bold">17 </em>asfasfaasfasfasfeanet go masa orošii leamaš dárbu. Dát orru speadjalastimin giela ja giellaservodaga gaskavuođaid, dasgo ealáskahtton Giellaservodat2 galgá leat ovddit Giellaservodaga1 ođasmahtton veršuvdna. Nuppe dáfus sáhttá konstateret, ahte Giellaservodat2 dárbbaša iežas gillii dušše fal ođđa sániid – namaid ođđa áiggi ođđa doahpagiidda – muhto omd. fonologiija, morfologiija ja syntáksa eai suige dárbbašivčče rievdat. Liikká dat rivdet. </p>
<p>Hebreagiela buohta giellarievdan lea leamaš dan mađe ollislaš, ahte dálá hebreagiela hállit eai automáhtalaččat ádde Boares testameantta álgoálgosaš čállagiid. Ovdamearkka dihte dološ ja ođđa giellavariánttaid jietnadanerohusaid sturrodat ii leat oba dihtosisge. Sániid sojaheami ja suorggideami ja syntávssa buohta ges hebreagillii leat boahtán lohkameahttun váikkuhusat máŋggalágan eurohpálaš gielain ja arábia- ja arameagielain. Muhtun dutkit atnet dološ ja dálá hebreagiela gaskka nu stuorisin, ahte háliidit njulgestaga šiitit dan, ahte dálá hebreagiella livččii obalohkái afroásialaš giellabearrašii gullevaš semihtalaš giella (omd. Zuckermann 2009).</p>
<p>Jođánit ealáskahtton anárašgiella ii leat vásihan seamma stuorra nuppástusaid, muhto haváijagiela ođđa gielladilli lea oalle earenoamáš. Ealáskahtton haváijagiela eatnigielhálliin ii leat jur njuolggo oktavuohta boarráseamos eatnigielhálliide, muhto baicce sin gaskkas leat vierisgielat oahpaheaddjit ja váhnemat. Maiddái giellaservodaga huksehus lea rievdan: ođđa haváijagiela hállet maiddái olbmot, main soaitá leat dušše unnán historjjálaš ja etnihkalaš gullevašvuohta haváijaálbmogii (Brenzinger &amp; Heinrich 2013: 313–314). Seamma sáhttá lohkat maiddái hebreagiela ja otná ja dološ Israel ássiid birra, muhto haváijagiella čájeha, ahte okta giellaealáskahttima vejolašvuohta lea dat, ahte ealáskahtton giella ii leat dušše beare guhkkin eret dan gielas mii hállojuvvui moadde duhát jagi dassái, muhto dat sáhttá maiddái leat oalle earálágan giella go originála, mii ain eallá iežas eallima ránnjásullos muhtun čuođi kilomehtera geahčen. Brenzinger ja Heinrich (2013: 306) fuomášuhttiba, ahte vaikko Niʻihau-sullo árbevirolaš giella lea seilon ja sirdásan maiddái nuorra bulvii, de dáid nuoraid giella ii deavdde buot ođđaáigásaš servodaga gáibádusaid, maid ođđa haváijagiella duste buorebut. Sátnevuorkká olis dákkár fuomášuhttin lea áddehahtti, muhto dađe bahábut soai eaba <em type="bold">18 </em>čilge, maid konkrehtalaččat mearkkaša dat, ahte nuorra niʻihaulaččaid giellaoahpalaš kompeteansage ii leat seamma vuđolaš (elaborate) go ođđa haváijagiela hálliin. Juohke dáhpáhusas dán dili sáhttá dulkot NeSmith (2009: 13) láhkai nu, ahte ođđahaváijagiella lea amas giella dahje goit ođđa suopman mii hehtte áddehallama. </p>
<p>Go olbmot ealáskahttigohtet gielaset, sii sáhttet stivret dan oalle láhkai, nu mo dán guorahallama ovdamearkkat ja máŋggat eará gielat čájehit. Seamma áigge gielat láhttejit maiddái dego gielat lávejit: dat eai rievdda dušše dalle ja dan láhkai go olbmot leat mearridan. Ealáskahtton gielaid rievdan ii oppalaš dásis spiehkkas das, manin ja mo gielat dábálaččat rivdet: Gielat rivdet earret eará dalle, go ođđa buolvvat áddejit giellasystema prinsihpaid ođđa láhkai. Lagaš giellavariánttat degomat suopmanránnjážagat šaddagohtet sierra giellan, jus daid beaivválaš oktavuohta hedjona dahje boatkana ovdamearkka dihte migrašuvnna dahje ođđa riikkarájáid dihte. Dattetge earenoamážit dalle, go giellaealáskahttima ulbmilin lea lasihit giela absoluhtalaš hálliidlogu, dasa gullá dihtomielalaš ođđa hálliid oahpaheapmi. Mađe eanet dákkár oahppit dalle duođaid geavahišgohtet áitojuvvon giela beaivválaš giellan, de dađe lunddolut ja eanet vuorddehahtti lea dat, ahte giella rievdá jođánit dan guvlui, gos ođđa hállit bohtet – birastahtti gielaid ja ovddeš eatnigielaid láganin.</p>
<p>Ovdamearkka dihte hebrea-, anáraš- ja haváijagiela radikála ealáskeapmi lea boađus das, ahte dát gielat leat oahpahuvvon ja maiddái ohppojuvvon ja váldon atnui hui radikála láhkai. Dan dihte lea dušše beare lunddolaš, ahte maiddái gielat leat dain proseassain vásihan oalle radikála nuppástusaid. Guovddáš sivva dasa, ahte ealáskahtton anárašgiella ii leat rievdan lahkage seamma olu go hebrea- ja haváijagiella, lea sihkkarit dat, ahte giellaservodat lea bisson čoahkis sihke geográfalaččat ja earenoamážit buolvvas bulvii – giellabeassemánát ja earát leat beassan oahppat anárašgiela njuolgga árbevirolaš giela eatnigielhálliin. Ovttas gielain lea maid sirdásan árbevirolaš kultuvra. Haváijalaččaid hástalussan lea leamaš maiddái dat, ahte árbevirolaš polynesialaš giella ja kultuvra leat juohke láhkai hui guhkkin dálá amerihkálaš kultuvrras ja eŋgelasgielas, mii easka moaddečuođi jagi dassái lea boahtán Jaskesáhpái eananspáppa nuppi bealde. <em type="bold">19 </em>asfasfaasfasfasf </p>
<p>Máilmmi gielaid boahtteáigi</p>
<p>Boahtteáiggi ja dan vejolašvuođaid dutkama várás gávdno iežas dutkansuorgi, futurologiija, man vuolggasadjin lea dat, maid diehtit otná máilmmi ja dan historjjá birra. Muhtumin leamaš maid sáhka gielladiliid futurologiija birra (omd. Chaudenson 2008). Váikko buohkat dihtet ahte boahtteáiggi ii sáhte ovddalgihtii diehtit, dát duohtaášši orru dávjá vajálduhttomin, go gielladutkit gilvvu gilvet čuoččuhusaid dan birra, makkár fárttain áitojuvvon unnitlogugielat galget jávkat máilmmis (omd. Krauss 1997; Grenoble &amp; Whaley 2005: 1–2). Hill (2002: 127–128) ja Perley (2012: 139– 140) leaba goit kritiseren dákkár <span type="quote">«ekspeartaretorihka»</span>, mas leat maiddái negatiiva váikkuhusat unnitloguservodagaide, go olggobeale áššedovdit orrot máhttimin analyseret ja einnostit buot máilmmi gielaid dili oktanaga, ja de boahtit dokumenteret maŋimuš hálliid vugiiguin maid Perley gohčoda <span type="quote">«liikaviessolingvistihkkan»</span>. Iežan guorahallama fáddán lean válljen gielaid mat leat birgen mihá buorebut go dábálaččat sáhttá vuordit, ja nie dat doibmet earenoamáš buorrin duođaštussan das, ahte gielaid boahtteáiggi ii jur sáhte diehtit.</p>
<p>Go olbmot háliidit bargat áitojuvvon giela ealáskahttima ovdii, sii gártet hui dávjá gullat, ahte bargu ii šatta menestuvvat, ahte giella lea juo dubmejuvvon jápmit jus ii leaš juo jápmán. Dán gárttai maiddái Eliezer Ben-Jehuda vásihit, vaikko sus dahje earáin eai 1800-logus lean konkrehta dieđut das, ahte oktage livččii goassege bártidan giellaealáskahttimiin – son fertii ja háliidii ieš dan iskat (Chomsky 1957: 236–237). Geahččaleami boađusin šattai dasto dálá hebreagiella, mii rievtti mielde galggašii reahkkát duođaštussan buohkaide, geat eahpidit giellaealáskahttima teorehtalaš vejolašvuođaid.</p>
<p>Hebreagiela muitalus daninassii ii dattetge leat doarvái, muhto baicce seammás ferte mieđihit, ahte giellaealáskahttin hárve menestuvvá seamma láhkai. Miellagiddevaš <em type="bold">20 </em>duođaštus das lea jiddišgiela historjá, dasgo vel 1800-logu loahpas dát Gaska- ja Nuorta-Eurohpá juvddálaččaid hállan germánalaš giella lei albma gilvaleaddji Palestiinná hebreagielain. Jiddišgiela árbevirolaš hállit leamaš aškenasijuvddálaččat, dovddus joavku geain lea leamaš áibmadas mearkkašupmi eurohpálaš ja amerihkálaš diehtagiidda ja dáidagiidda. Earenoamáš dehálaš lea fuobmát dan, ahte maiddái máŋggat njunuš sosiolingvisttat – earret eará Joshua Fishman – gullet aiddo dán etnihkalaš ja gielalaš jovkui ja leat leamaš mielde bargguin seailluhan ja ealáskahttin dihte jiddišgiela (omd. Fishman 1981, 1991b). Liikká dán giela dilli ii leat buorránan, muhto čielgasit hedjon juo máŋgga buolvva áigge, vaikko giellaservodagas leat leamaš unnimustá seamma buorit kultuvrralaš ja ekonomalaš resurssat go dain doarrádallon stáhtahis gefiin geat hebreagiela ealáskahtte. Juvddálaččaid giellahistorjá čájeha maiddái dan, man čavga čanastagat einnosmeahttun politihkalaš historjjás leat gielaid eallimiin: Hebreagiella lea šaddan máŋgga miljovnna olbmo eatnigiellan, muhto kánske bealli jiddišgiela hálliin dušše nasisttaid holokausttas. Lea álki navdit, ahte dákkár giellahistorjjá ii livčče oktage sáhttán vaikkoba 150 jagi dassái einnostit. Seamma láhkai lei veadjemeahttun árvidit anáraš- dahje haváijagiela ealáskahttima ja dan bohtosiid ovdamearkka dihte 1970-logus, go giellabeassemetoda ii lean hutkojuvvon. Dieđus lea maid veadjemeahttun diehtit, makkár boahtteáiggit leat dán guovtti gielas, mat leat ain unna unnitlogožiid gielat, main lean dattetge viehka unnán domeanat ja omd. mánnábearrašat, main ođđa buolvvat besset oahppat giela lunddolaš eatnigiellan. Hebreagiella lei dán dásis sullii čuođi jagi dassái. </p>
<p>Lasseovdamearkkat einnosmeahttun giellahistorjjás gávdnošedje olu eanet, muhto dákko lea nohkka fuomášuhttit das, ahte eŋgelasgiella, mii maŋimuš áiggiid lea jávkadan moadde čuođi Davvi-Amerihká ja Austrália álgoálbmotgiela, lea ieš oalle nuorra <span type="quote">«stuorra giella»</span>: Muhtun árvalusaid mielde eŋgelasgielas ja iirragielas ledje vel vihttačuođi jagi dassái seamma olu hállit, muhto Brihttalaš imperiuma ja Irlándda historjját sierranedje maŋŋelis nu olu, ahte eŋgelasgielas leat dál badjel 200 geardde eanet hállit go iirragielas. Iirragiela buohta lea maid dehálaš fuobmát, ahte seamma áigge hebreagiela ealáskahttima álgomuttuin 1800-logus maiddái Irlánddas álggahuvvojedje giellapolitihkalaš doaibmabijut mat leat bistán ain otná beaivái, muhto iirragiela dilli ii <em type="bold">21 </em>asfasfaasfasfasfleat dattetge buorránan lahkage seamma bures. Vaikko iirragiella lea okta Irlándda ja olles Eurohpá uniovnna virggálaš gielain, de dan eatnigielhálliid mearri lea njiedjan olles áigge, ja lea dál sihke absoluhta ja relatiiva loguid mielde mihá unnit go 1800-logus (omd. Carnie 1996). Jus dattetge guorahallat eŋgelasgiela ja iirragiela vel čiekŋalut historjjálaš geahččanguovllus, lea maid vejolaš dulkot eŋgelasgiela menestusa boađusin giellapolitihkalaš domeanaviiddideamis, man álggahii gonagas Alfred (849–899) gii dagai eŋgelasgiela skuvlla ja girjjálašvuođa giellan latiinnagiela sadjái.5 Dákkár doaimmaid mállen soaitá leamaš aiddo fal duon áigge iirragiella, mas lei dalle bajit stáhtus ja eanet domeanat go eŋgelasgielas (Anderson 2014). </p>
<p>Ii leat buorre diehtit, mii boahtá šaddat ovdamearkka dihte keltalaš manksa- ja kornagielain, austrálialaš kaurnagielas dahje USA Massachusettsa wôpanâakgielas, mat leat maŋimuš jagiid ealáskahtton hebreagiela láhkai nu, ahte gielat mat ledje áigá juo jápmán – dahje nohkkan – leat šaddamin ealli, hállojuvvon giellan (omd. Clague 2009; Perley 2012: 143; Ferdinand 2013). Dákkár gielaid ođđa hállit livčče áinnas sensašuvnnat, jus dá livčče vuosttaš gielat mat leat dán láhkai ealáskan, muhto hebreagiela ektui daid ealáskahttin lea easka rašes álgomuttuin. Dieđut dákkár gielaid otná diliid birra leat váilevaččat maiddái personsuodjalusa dihte, dasgo hállit eai leat ollu, ja stuorra oassi sis leat mánát. Máŋggat máilmmi gielat orrot duođaid jávkamin, muhto ovttage ovttaskas giela boahtteáiggi birra eat sáhte diehtit ovddalgihtii jur maidege – eatge rievtti mielde dange birra, man stuorra oassi gielain jávket, ealáskit dahje juohkásit.</p>
<p>Sámegielaid boahtteáigi</p>
<p>Sámiid historjá ii leat leamaš seamma dramáhtalaš go juvddálaččain, muhto dange lea leamaš ja ain lea váttis einnostit. Dološ dutkiid dokumenterenbargguid guovddáš motivašuvdnan leamaš ballu das, ahte sámegielat šaddet jávkat, ja máŋgga suopmana olis sis leage leamaš riekta. Maiddái min áiggi dutkit leat einnostan sámegielaid jávkat olu stuorát fárttain go mii lea šaddan duohtan. Aikio (1990: 394–395) lea ballan, ahte 5</p>
<p>Alfreda diŋgon eŋgelasgiel girjjálašvuhtii gulle maid beakkán Ottara dieđut davviguovlluid ja daid ássiid birra. <em type="bold">22 </em></p>
<p>Suomas livčče jagis 2000 gávdnon dušše čorpmadievva sámegielagat. Krauss (1997: 28) ges lea vel moaddelogi jagi dassái árvalan, ahte jus mihkkege ii dáhpáhuva – jus gielat eai ealáskahtto – de ovdamearkka dihte anárašgiella ja máttasámegiella eai leat šat jagi 2055 ealli gielat. Toivanen (2001: 88; 2015: 100) muittuha dan birra, ahte jagis 1996 – jahki ovdal giellabeasi álggaheami – anáraš Matti Morottaja balai, ahte su mánát bázášedje anárašgiela maŋimuš hállin. Jagi 2010 son ieš dattetge nammaduvvui Helssega universitehta gudnedoavttirin earenoamážit dainna ákkain, ahte lea leamaš primus motorin gádjumin anárašgiela heavvaneames (Helssega universitehta 2010). Jagis 2019 orruge jáhkehahtti, ahte nuoramus anáraš- ja máttasámegielagat hállet gielaideaset vel guhká, ja jáhkkimis ihtet maiddái ođđa hállit. Muhto dange eat sáhte diehtit.</p>
<p>Dan golmma gielas, maid badjelis lean eanemusat guorahallan, leat álggu rájes leamaš hui heterogena duogážat, ja maiddái daid ealáskahttinhistorjját leat nu iešguđetláganat, ahte ii leat álki buktit ovdan earenoamáš konkrehta generaliseremiid das, mo buot gielat sáhtášedje ealáskahttot seamma láhkai go buoremus ovdamearkkaiguin lea dahkkon. Nuppe dáfus maiddái logenar sámegiela joavku lea nu heterogena, ahte sii geat háliidit doarjut ja ealáskahttit buot gielaid buoremus láhkai eai sáhte bargat buot sámegielaiguin seamma láhkai. Vaikko Norgga, Ruoŧa ja Suoma eiseválddit – sihke sámedikkit ja váldoservodagaid hálddahusorgánat – atnet buot sámegielaid seammaárvosažžan ja virggálaččat dorjot buot gielaid, de máŋgga ealáskahttimii gullevaš doaibmaplánas illá vuhttojit konkrehta vihkkedallamat das, makkárat leat vuorddehahtti dahje obalohkái jáhkehahtti vuordámušat iešguđege giela ja doaibmabiju ektui. Oppalaš ulbmilin lea <span type="quote">«nannet»</span> sámegielaid ja sámegielagiid eallima, muhto dadjat juo ollásit namutkeahttá báhcá omd. dat, leago loahpalaš ulbmilin dat, ahte buot gielat galget nannejuvvot seamma olu dahje gitta seamma dássái. Vaikko sáhka lea máŋgga sakka áitojuvvon giela eallinnávccaid birra, plánain lávejit váilut guhkesáigge perspektiivvat, main váldojuvvoše vuhtii juobe dat, makkár sámegielservodaga sáhttet dálá mánát vuordit oaidnit dalle go sii leat boarrásat.66</p>
<p>Dát perspektiiva láve maiddái váilut 20-jahkásaš davvisámegielat studeanttain, geat illá jáhkket, ahte sii leat vehážiid mielde šaddamin servodaga boarráseamos buolvan, geat galget jáhkkimis leat sámegiela bajimus, eallilan autoritehtat ja buoremusat máhttit <span type="quote">«buori, árbevirolaš sámegiela»</span>. <em type="bold">23 </em>asfasfaasfasfasf </p>
<p>Beroškeahttá das, man dárkilis doaibmaplánat iešguđege sámegillii ráhkaduvvojit ja makkár boahtteáiggis dat ollašuhttojit, de buot sámegielaid ealáskahttindoaimmaid ii leat vejolaš čađahit seamma láhkai, ja dain eai sáhte leat seamma vuordámušat: Máŋgga gillii mállen soaitá bures heivet dat bargu, mainna anáraččat leat Anáris lihkostuvvan, muhto muhtun eará joavkkut gártet geahččat dárkileappot ovdamearkka dihte Palestiinnái dahje Haváijasulluide. Unesco ráhkadan áitojuvvon gielaid listtus (Moseley 2010) leat logi sámegiela main okta (áhkkilsámegiella) orru sogahuvvon, golbma giela (ubmi-, bihtán- ja darjjesámegiella) leat kritihkalaččat áitojuvvon, vihtta giela (máttasáme-, julevsáme-, anáraš-, nuortalaš- ja gielddasámegiella) duođalaččat ja okta (davvisámegiella) ges sihkkarit áitojuvvon.</p>
<p>Duon viđa ng. duođalaččat áitojuvvon gielas leat iešguđesge muhtun čuođi hálli ja eatnasat sis leat boarrásat. Badjelis lea dattetge boahtán ovdan dat, ahte anáraččat leat lihkostuvvan jorgalit giellamolsuma eahpedábálaš bures, ja danin aiddo anárašgiella heive buorrin ovdamearkan das, maid eará duođalaččat áitojuvvon gielaiguin sáhtášii bargat ja makkár vejolašvuođat dan barggus leat. Lea dieđus čielggas, ahte anárašgiela menestusa ii leat leamaš dán rádjai álki kopieret, vaikko dan leat máŋgasat sávvan. Dán čállosa váldočuolmma olis sáhttá dattetge čuoččuhit, ahte dat mii lea leamaš vejolaš anárašgillii, galggašii prinsihpas leat vejolaš maiddái eará gielaide, mat eai oro muđuige ollásit jávkamin ovdamearkka dihte ovtta buolvva áigge. Gielddasámegiela buohta ferte goit fuomášuhttit, ahte otná dilis dan servodagas eai leat lahkage seamma buorit politihkalaš ja ekonomalaš boahtteáiggeperspektiivvat go oarjjit sámegielain.</p>
<p>Davvisámegielas lea mihá buoret dilli go eará sámegielain. Dán guorahallama olis orrot gávdnomin máŋga siva, man dihte dan sáhttá buohtastahttit maiddái omd. haváijagielain dan sadjái go dušše eará sámegielaiguin. Go vuosttaš haváijagiel giellabeasit ásahuvvojedje 1980-logus, haváijagiella hállojuvvui earenoamážit ovtta sullos, boaittobeale guovllus, muhto giellabeasit ásahuvvojedje eará guovlluid mánáide, mat eai lean beassan oahppat iežaset árbegiela ruovttuin. Dál árbevirolaš giella hállojuvvo ain doppe gos dat lei seilon, muhto dálá ja ovddeš gávpotmánát hállet gávpogiid <em type="bold">24 </em><span type="quote">«ođđahaváijagiela»</span>. Etnihkalaš haváijalaččat leat fárren gávpogiidda seamma láhkai go earáge álbmogat. Badjelis lean buktán ovdan, ahte haváijagiela dili earenoamášvuohta lea dat, ahte giella lea muhtun muddui juohkásan guoktin giellan. Sáhttá jearrat, sáhtášiigo nie geavvat maiddái davvisámegielain. Haváija- ja davvisámegiela gaskkas leat dan mađe erohusat, ahte davvisámegiella ii oro dalán juohkáseamen aiddo giellabesiid ja gávpotmánáid dihte, muhto giellagáhttejeaddjit ja oahpaheaddjit leat guhká váruhan eanetlogugielaid váikkuhusain, vai sámegiella seillošii doaibmi oktasaš giella rájáid rastá. Seamma láhkai – earenoamážit davvisámegielagiid perspektiivvas – lea maiddái politihkalaš julggaštusain máŋgii geardduhuvvon, ahte riikkaráját eai galgga botket dán oktasašvuođa. </p>
<p>Fuolla ja bállu davvisámegiela juohkáseamis lea áddehahtti. Dát lea goittotge dihto láhkai ruossalassii máŋgga eará giellapolitihkalaš ulbmiliin. Sihke Norgga, Ruoŧa ja Suoma beale sámepolitihkaide gullet vuordámušat, ahte sámegielat galget geavahuvvot juohke láhkai eanet aht’ eanet: eai dušše boares ja ođđa domeanain miehtá servodaga, muhto dárbbašit maiddái ođđalágan hálliid. Earenoamážit Suoma bealde muittuhit dávjá, ahte eanáš sámemánát bajásšaddet Sámiid ruovttuguovllu olggobealde ja sámegiella lea dalle hárve olles bearraša oktasaš giella. Maiddái ollesšattot ng. gávpot- dahje olgosápmelaččaid gielalaš vuoigatvuođat lea šaddan ain dehálabbon. Norggas earenoamážit sámi giellaguovddážiid bargun lea fállat giellaoahpuid daidda, geat leat dáruiduhttima geažil massán sámegiela, muhto maiddái earáide, dasgo máŋgga servodatsuorggis váilot sámegielat bálvalusat. Jus buot dákkár doaimmat galget menestuvvat, de ođđa hálliidjoavkkut galget stuorrut ja sámi váldoguovlluid eatnigielagat galget konstruktiivvalaččat dustet ođđa hálliid vaikko sis ii livčče nu nana giellamáhttu. Dát ges ii sáhte orrut váikkutkeahttá olles giellaservodahkii, mii vehážiid mielde sihkkarit gáidá vel guhkkelii dan árbevirolaš, Konrad Nielsena nuorravuođa áiggi ovttagielat servodaga gielas, mii ain lea vuođđun davvisámegiela giellagáhttejeddjiid dábálamos oainnuide das, makkár buorre sámegiella lea.</p>
<p>Olgosápmelaččaid sámegielain ja dasa gullevaš doaibmabijuiguin oaivvilduvvo <em type="bold">25 </em>asfasfaasfasfasfpraktihkas earenoamážit davvisámegiella. Nuppiid sániiguin oktan giellapolitihkalaš ulbmilin lea dihto láhkai viiddidit davvisámegiela guovllu ja nannet giela geavaheami gitta Oslos, Stockholmmas ja Helssegis. Vaikko máŋgasiin leatge lagas oktavuođat Sápmái, de omd. dán golmma oaivegávpoga mánáid ja nuoraid árgabeaieallin ja gielalaš birrasat leat nu iešguđetláganat, ahte mađe eanet sii besset oahppat ja geavahit sámegiela, dađe sihkkarabbot davvisámegiel giellaservodat bieđgana ain eanet. Vaikko gávpotsápmelaččaid giella sáhttáge oažžut olu stuorát rolla boahtteáiggi Davviriikkain, de máilmmihistorjjás eai dán rádjai gávdno dieđut das, ahte giellamolsuma jorgaleapmái ja unnitlogugiela viidáneapmái ii gulaše dat, ahte ealáskahtton giella rievdá dán proseassas mealgadit.7 Dan dihte davvisámegillii guoskevaš politihkalaš ulbmilat ja áigumušat sisttisdollet potentiála paradoksa, masa ii dán rádjai oro giddejuvvon olusge fuomášupmi. Haváijagiela lagashistorjá veahkeha min oaidnit, ahte boaittobeale guovlluid áitojuvvon álgoálbmotgiella sáhttá gal viehka jođánit šaddat áibbas ođđalágan hálliid universitehtagiellan, muhto seammás dat čájeha, mo álgoálgosaš oktasaš giella sáhttá juohkásit guoktin giellan – dillái, man máŋgasat háliidit garvit. Vaikko ođđa giellavariánttat dahjege <span type="quote">«riikkasuopmanat»</span> eai orošege lagamus boahtteáiggis šaddamin ođđa giellan, de buot davvisámegiela boahtteáigái guoskevaš plánat eai oro heivemin oktii nu bures go realisttalaš giellapolitihkas sáhtášii vuordit. Homogena ja konservatiiva giellan sámegiella seillošii sihkkarit buoremusat homogena ja konservatiiva kulturbirrasis – seamma láhkai go ovdamearkka dihte ruonáeatnangielat ja islándda- ja fearagiella leat seilon iežaset sulluin. </p>
<p><em type="bold">Loahpahus: giellaealáskahttima absoluhtta vejolašvuođat </em></p>
<p>Dán čállosis lean geahčadan dakkár ealáskahtton gielaid, maid ealáskahttin lea menestuvvan eahpedábálaš bures. Ulbmilin ii leat leamaš geardduhit daid oahpes fáktoriid, mat adnojuvvojit dehálažžan giellaealáskahttimis, muhto baicce guorahallat dan, mii sáhttá dáhpáhuvvat gielaide dalle, go dat duođaid ealáskit dahjege daid geavaheapmi ja boahtteáiggi perspektiivvat lassánit, sihke hálliidlogu ja domeanaid ektui. Guorahallon gielat čájehit, ahte hui ollu sáhttá dáhpáhuvvat: šaddet njulgestaga ođđa gielat dahje goit suopmanlágan giellavariánttat. <em type="bold">26 </em></p>
<p>Vaikko giellaealáskahttin ii goassege leat mihkkege álkes prošeavttaid, historjá čájeha, ahte jur mihkkege ii leat prinsihpas veadjemeahttun. Dan dihte giela ealáskeapmi ii leat mihkkege badjellunddolaš molssaeavttuid dasa ahte áitojuvvon gielat jávket. Sii geat háliidit ealáskahttit giela fertejit goit leat gergosat dasa, ahte jus ealáskahttin lihkostuvaš hui bures, boađusin ii liikká leat dat, ahte árbevirolaš, <span type="quote">«rivttes»</span> giella lávdá ja loktana ođđa domeanaide, dahje ođđa, buorit hállit čuožžilit boares hálliid doarjaleaddjin ja maŋisčuovvun almmá ahte giella ieš ii rievddaše. Mađe buorebut gielat ealáskit, de dađe eanebut dat lávejit rievdat. Zuckermann ja Walsh (2011: 112, 120) ávžžuheaba álgoálbmotgielaid ealáskahttiide realismma dan sadjái go purismma (gč. maid King 1999). Juohke dáhpáhusas orru leamen nu, ahte measta buohkat – maiddái ealáskahtton gielaid ođđa hállit – leat loahpaloahpas duhtavaččat daiguin gielaiguin maid ieža hállet.</p>
<p>Dán čállosa álggahii sitáhtta Albert Einsteina (1931 [1929]) čállosis, mas son guorahallá juvddálaččaid ja arábaid gaskavuođaid Palestiinnás jagi 1929. Vuosttaš dálá hebreagiela eatnigielhálli Itamar Ben-Avi lei dalle 47-jahkásaš, ja hebreagiela domeanat ledje loktanan juvddálaš seremoniijain gitta guovtti universitehta beaivválaš oahpaheapmái ja dutkamii ja eará ođđa servodaga iešguđetlágan doaimmaide, vaikko giela virggálaš stáhtus lei vel oalle ođas. Einstein ii lean vuosttaš iige suige maŋimuš, gii lea karakteriseren hebreagiela ealáskeami badjellunddolažžan, magiijan ja imašin. Hebreagiela ealáskeapmi adnojuvvo dábálaččat stuorámus imašin mii giellaealáskahttimis lea dáhpáhuvvan, muhto maiddái anárašgiela, haváijagiela ja máŋgga eará giela vásáhusat leat máŋgii gohčoduvvon imašin. Vaikko dákkár sátneválljemiid ferte dábálaččat dulkot retorihkkan iige dieđalaš dutkanboađusin, de lea fuomášanveara, ahte eará giela fenomenat eai láve gohčoduvvot imašin – ii jur mánáid giellaoččodeapmige eaige eará olmmošgiela eará iešvuođat, mat earuhit olmmoššlája eará elliin. Oarjemáilmmi dieđafilosofiija lea juo čuvgehusáiggi rájes viggan sirret ipmašiid empiralaš ja eará analyhtalaš diehtagiid olggobeallai (omd. McGrew 2014). David Hume (1748: 180) beakkán meroštallama mielde imaš lea – dahje livččii – seamma go luonddulágaid rihkkun (<span type="quote">«A Miracle is a Violation of the Laws of Nature»</span>), muhto giellaealáskahttin lea dušše giellamolsuma, ii fal luonddulágaid jorgaleapmi.asfasfaasfasfasf</p>
<p>Duohta lea, ahte ollislaš jorgaleapmi – ovdamearkka dihte vádjoleapmi dološ našunálastáhtaid gielas jápmán giellan ja de ruovttoluotta – orru gáibideamen návccaid mat velá viisámusaidge mielas mannet normála, olmmošlaš resurssaid badjelii. Dutkiid ja giellaáŋgirdeddjiid jáhkehahttivuohta ii dattetge unno, jus giela ealáskahttin adnojuvvo lunddolaš ja daninassii vejolaš proseassan. Ipmašat eai gávdno, ja dan dihte badjelis guorahallon ealáskahtton gielat, vaikko vel spiehkastagat, muitalit midjiide eanet go maid dábálaččat gártat gullat gielaid lunddolaš eallima ja daid boahtteáiggi vejolašvuođaid birra. Dat, ahte gielaid ja álbmogiid boahtteáiggi eai sáhte makkárge fámut ovddalgihtii mearridit, lea máŋgga áitojuvvon giela hálliide dušše beare positiiva ja movttiidahtti diehtu.</p>
<p><em type="bold">Gáldut </em></p>
</body></document>
