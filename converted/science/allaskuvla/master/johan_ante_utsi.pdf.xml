<document xml:lang="sme" id="no_id"><header><title>Sámi njálmmálaš árbevieru dutkan: Movt sáhttá sámi gulahallama heivehit journalistihkkii</title><genre code="science"/><author><person firstname="Johan Ánte" lastname="Utsi" sex="m" born="" nationality="NO"/></author><year>2019</year><wordcount>34530</wordcount><conversion_status type="standard"/><availability><license type="standard"/></availability><origFileName>https://samas.brage.unit.no/samas-xmlui/bitstream/handle/11250/2633568/Johan%20%C3%81nte%20Utsi%20-%20S%C3%A1mi%20nj%C3%A1lmm%C3%A1la%C5%A1%20%C3%A1rbevieru%20duktan_Movt%20s%C3%A1htt%C3%A1%20s%C3%A1mi%20gulahallama%20heivehit%20journalistihkkii.pdf</origFileName><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header><body><p><em type="italic">Ovdalaš áigge lei dábálaš ahte mátkkošteaddjit bisánedje heargeráidduiguin idjii, </em><em type="italic">ja sii lávejedje muitalit ságaid ja fearániid gitta vulge. Dán áigge eai šat </em><em type="italic">olbmot bálljo fina ránnjá viesus guossis. </em></p>
<p><em type="italic">Mávnos Bier Ánte, 2018 </em>4 </p>
<p><em type="italic">Sámi gulahallama máhtolašvuođain sáhttá journalista ráhkadit vel buoret ášši, go ii han álo </em><em type="italic">leat dat maid olmmoš dadjá njuolga miellagiddevaš, muhto dat maid son ii daja. </em></p>
<p><em type="italic">Bija nuppi árvádallat. </em></p>
<p><em type="italic">Johan Ánte Utsi, 2019 </em>5 </p>
<p><em type="bold">Giitosat </em></p>
<p>Álggos háliidan giitit buohkaid geat leat veahkehan mu masteriin. Giitán vuosttamuččat iežan eatni, Risten Ánne Utsi ja diehtoaddiid geat serve dán dutkamii. Din haga ii livčče leamaš vejolaš čađahit dán dutkosa.</p>
<p>Earenoamáš giitu maid mu váldobagadallái vuosttašamanuensii Torkel Rasmussenii ja bagadallái vuosttašamanuensii Lill Tove Fredriksenii geat leaba iežaska máhtuin ja gierdevašvuođain ožžon mu čađahit dutkama. Mis leat leamaš máŋga miellagiddevaš ságastallama</p>
<p>Giittán professor Charles Husband, professor Tom Moring, vuosttašamanueansa Lia Markelin ja lektor Liv Inger Somby. Mun lean oahppan hui olu dis.</p>
<p>Giittán mielstudeanttaid Inga Márja Steinfjell, Inti Condo, Imani Altermus-Williams, Inga Hansen, Saara Jaana, Susanna Vilpponen ja Nils Johan Eira miellagiddevaš ságastallamiid ovddas. Earenoamáš giitu skuvlavilljii Nils Johanii, go munnos leat leamaš máŋga buori digaštallama.</p>
<p>Giittán Ellen Merete Utsi oambeali gii lea dárkkistan giela. Giitán maid girjerájus moddjás bargiid Svein Egila, Áillu, Mette Irene ja Joreha.</p>
<p>Loahpas giitán maid kolonisttaid go dat čohkkejit Sámi sieluid ja nannejit min oktavuođaid. Ja nu sii maid leat mielde giktaleames min seailluhit iežamet máttuid divrras árbbi. Giitán sin dan dihte go mii eallit sin struktuvrraid siskkobealde. Sii sárgo rájiid gárttaide ja nu sii juhke Sámi eatnama njealji riikii. Sii mearridedje lágaid maid mii leat šaddán dohkkehit ja eallit sin njuolggadusaid mielde. 9 <em type="bold">1. Álggaheapmi </em></p>
<p>Ipmárdus ahte sápmelaččat leat koloniserejuvvon lea nanusmuvvan maŋemus guovtti jagis (2017/2018) studeredettiin álgoálbmot journalistihkka mastera Sámi allaskuvllas, Guovdageainnus. Dán masteroahpus lea dat buoremus oahppu leamaš dat ahte studeanta ferte geahččat dobbelii sajáiduvvon struktuvrraid, ohcat dan čađačuovgi duohtavuođa beroškeahttá lágaid ja njuolggadusaid. Struktuvra ii leat dušše vuođđoláhka maid Norgga riikkačoakkáldat mearridii Norgga riikii jagi 1814 Eidsvollas, Lulli-Norggas. Struktuvra šealgá meastá juohke sajes gosa geahčestat, skuvlavuogádagas maid. Mun studerejin bacheloroahpu journalistihkas Sámi allaskuvllas 2004-2006. Das mun ohppen stuoraservodaga journalista ođasmuitalanvuogi. Dán dutkosa mihttu lea geahččat olggobeale stuoraservodaga ođasstruktuvrraid, guorahallat mii lea sámi gulahallan ja geahččat movt dan sáhttá heivehit journalistihkkii. Sávaldat lea ahte dutkkus fuomášuhttá ja ealáskahttá sámi gulahallama sámi mediaid árgabeaivvis.</p>
<p>Mun lean dássážii bargan oktanuppelohkái jagi journalistan. Guokte jagi Ávvir1 aviissas ja ovcci jagi Norgga riikasáddehaga (NRK) sámi ossodagas, NRK Sámis2. Mun lean buvttadan ođasáššiid buot lávddiide, sihke aviisa-, rádio-, neahtta- ja TV-lávdái. Sullii guhtta jagi lean gaskkohagaid jođihan Ođđasat3 TV-prográmma sihke vuorrohoavdan ja ođaslohkkiin. Mun lean maŋemus jagiid doaibman bagadallin maid NRKs, go lean oahpahan ođđa prográmmajođiheddjiid Ođđasat-prográmma jođihit. Muittán bures dalle go ledjen easkaálgi NRK Sámis, go mu hoavda sáddii mu videojournalista kursii Osloi. Kurssas ohppen ahte dábálaš ođas ášši galgá bistit 1.45 minuhtta ja dan galgá APUS- muitalanvuogi mielde muitalit. APUS dahje APOL sámegillii lea otná dan beaivvi NRK Sámi Ođđasat-prográmma vuođđostruktuvra go journalista ráhkada TV-ođasášši. A mearkkaša <em type="italic">anslag </em>dahje <em type="italic">seakti </em>, man ulbmil lea roahkastit geahčči beroštumi áššái. P ges lea <em type="italic">presentasjon </em>dahje <em type="italic">presentašuvdna </em>, mas journalista oanehaččat muitala man birra ášši lea. Dákko lea lunddolaš muitalit gean dahje geaid birra ášši lea ja leago áššis siskkáldas-, olgguldas- dahje gehččiidkonflikta. U mearkkaša <em type="italic">utvikling </em>dahje <em type="italic">ovdáneapmi </em>. Dán oasis galgá journalista čiekŋudit áššái, ja S ges mearkkaša <em type="italic">slutt </em>dahje <em type="italic">loahppa. </em>Dat mii lea bisánan muitui videojournalista kurssas lea dat go bagadalli Anette Skafjeld deattuhii mii su mielas lea deháleamos go ráhkada TV-ášši: <span type="quote">«Deháleamos lea dat ahte dus lea buorre álgu ja buorre loahppa, ja vel deavddestat juoidá gaskii.»</span>41 Ávvir lea davvisámegiel beaivválaš ođas- ja áigeguovdilaviisa: &lt;https://avvir.no/&gt;2 NRK Sápmi fállá govda sámi fálaldaga TVs, rádios ja neahtas: &lt;https://nrk.no/sapmi&gt;3 Ođđasat TV-prográmma lea davvi riikkalaš ovttasbargu gaskal NRK Sámi, SVT Sámi ja YLE Sámi: &lt;https://www.nrk.no/informasjon/11.-informasjon-om-nrk-pa-samisk-1.8402175&gt; 4 Skafjeld, videojournalistakursa, njukčamánu 3.b. 2010. 10 </p>
<p>APUS-muitalanvuogis leat ruohttasat Aristotelesa lineáramuitalanvuohkái, man guovddáš prinsihpa lea dat ahte muitalusas lea álgu, gaskaoassi ja loahppa. Mun máhcan dása.</p>
<p>Mun lean bajásšaddán sámi birrasis mas vuorasolbmuide lea leamaš dábálaš nárridit5 mánáid. Mun lávejin suhttat issorasat, muhto dađi mielde hárjánin dasa go vuorasolbmot hárddestalle mu. Mun lean maid čohkkan beavdeguoras, go rávisolbmot diibmoviissaid muitaledje ságaid guđet guoibmáseaset, ságáid main mun in láven álo ipmirdit. Dál go jurddašan dan birra, de jáhkán sivvan dasa go in ipmirdan sin, lei go sii geažuhedje6. Mun in leat jurddašan dáid earenoamáš sámi gulahallandovdomearkkaid birra vuđolaččat ovdal geasset jagi 2016, go Romssa universitehta professor Harald Gaski bođii NRK Sápmái logaldallat7 dáid birra. Dalle son gohčodii dáid giellameašttirdoahpagiin. Logaldallamis son čilgii midjiide earet eará doahpagiid dego geažuhit. Dalle mun easka šadden sáhkkii dáidda doahpagiidda, ja árvvusatnigohten min iežamet gulahallandovdomearkkaid. Dát sáhkkiivuohta ii leat dušše movttiidahttán, go dat lea bidjan mu jurddašit: <span type="quote">«Manin sámi gulahallandovdomearkkat eai leat oidnosis sámi almmolaš gulahallamis.»</span></p>
<p>Dál lea 15 jagi áigi go mun válljejin journalistan oahpahallat, ja olles dán áigodaga lean čuvvon oarjemáilmmi muitalanvugiid ja gulahallanprinsihpaid, maid álggu rájes ohppen Sámi allaskuvllas. Lihkus ii leat goassege beare maŋŋit oahppat ja háhkat alcces fas sámi árvvuid. Ii ge leat goassege beare maŋŋit geahččat kolonisttaid struktuvrraid dobbelii. Dát ii mearkkaš dan ahte mii galgat hilgut oarjemáilmmi máhtu, muhto geahččat sámi geahčestagas min iežamet dili. <span type="quote">«Álgoálbmogiidda ii mearkkaš dekoloniserema dutkan dan ahte dat ollislaččat hilgu oarjemáilmmi teoriija»</span> (Smith, 1999, s. 39)8. Dekoloniserema vuolggasadji lea geahččat álgoálbmot sajádagas ja perspektiivvas, vai dat lea ávkin álgoálbmot servodahkii. Dán deattuhit máŋga álgoálbmotdutkit, earet eará Maori professor Linda Thuhiwai Smith.</p>
<p>Makkár erohusat dasto leat sámi gulahallamis ja oarjemáilmmi gulahallamis? Stuoraservodagas lea sajáiduvvan vierru <span type="quote">«Son guhte jaskkoda lea ovttaoaivilis»</span>, seamma vierus lea áibbas earálágan mearkkašupmi sámi servodagas <span type="quote">«Son guhte jaskkoda ii leat ovttaoaivilis»</span>. Dát ovdamearka 5 Nárridit lea hárddestallan ja leaikkastallan man ulbmil lea garradit mánáid sosiála birrasis (Balto, 1997, s. 88).6 Geažádallá lea dalle jus muhtin áigu dihto olbmui muitalit juoidá, maid dušše soai diehtiba. Jus rávisolbmot leat muitaleame šlárvaságaid maid mánát eai galgga ipmirdit, de sáhtte sii dušše geažidastit, eaige muitalan olles ságá (Gaino, 2018).7 Gaski-logaldallan NRK Sámis, geassemánu 22.b. 2016: <span type="quote">«Sámegiella lea dehálaš gáldun addet sápmelaš jurddašanvuogi, máilbmeoainnu ja sámi árvvuid- sámegiella ii leat dušše gulahaddangaskaoapmi.»</span>8 Smith sitáhta eŋgelas gillii: «For indigenous people decolonizing research isn´t about the total rejection of</p>
<p>Western theory.»11čájeha ahte lea dárbu vuhtiiváldit sámi gulahallama, go muhtun dilis sáhttá gulahallan hehttet ovdalii go addit nubbái buoret ipmárdusa. Dán dutkama váldomihttu lea boktit du sáhkkiivuođa sámi gulahallamii. Earenoamážit du sáhkkiivuođa ráhkis sámi journalista.</p>
<p>Dutkkus suokkardallá sámi journalista válljejumi movt muitala ođđasa. Berre go muitalit stuoraservodaga journalisttalaš struktuvrrain? Vai berre go válljet sámi gulahallama? Vai sáhttá go son válljet veahá goappásge? Smith-sitáhta orru čujuheame dasa ahte sámi gulahallama diđolašvuohta lea lasáhus ja riggodahkan journalistihkkii. <em type="bold">1.2 Čađaheapmi </em>Dutkkus čilge viidát mii lea sámi gulahallan ja suokkardallá movt dan sáhttá ávkkástallat journalisttalaččat. Álgokapihttalat čilgejit dárbbašlaš vuođđoipmárdusa sihke duogážii ja gažaldagaide maid guorahallan gieđahallá. Teoriijaoasis geasán ovdan dutkosiid mat leat dahkkon sámi muitalusain-, luohtedajahusain ja sámi gulahallandovdomearkkain. Metodologiija oasis ovdanbuvttán makkár álgoálbmot metodologiijat dahje eará sániiguin makkár čalbmelásiin lean guorahallan, ja makkár metodaid lean ávkkástallan. Analysa oasis guorahalan movt čieža sámi diehtoaddi válljejit muitalit duohta dáhpáhusaid, movt sii čilgejit luohtedajahusaid, ja movt sii ipmirdit sámi gulahallandovdomearkkaid mearkkašumiid. Digaštallanoasis geasán ovdan analysa bohtosiid ja digaštalan daid teoriija hárrái. Loahpas konkluderen dutkanmateriála vuođul. <em type="bold">1.3 Duogáš </em>Mun lean jearahallan čieža muitaleaddji geain lea gullevašvuohta Guovdageainnu oarjjabeale johtolahkii ja duovdagiidda. Mun gohčodan muitaleddjiid diehtoaddin dás duohko, go sii doibmet dán dutkosis sihke muitaleaddjin ja áššečeahppin. </p>
<p>Duogáš manne válljen sihke muitaleami, dajahusaid ja sámi gulahallandovdomearkkaid guorahallat ovtta ja seamma masterdutkamis, lea dan dihte go mun ákkastalan dát iešguđetge oasit ovttas leat vuođđoelemeanttat sámi gulahallamis.</p>
<p>Mun válljen gáržžidit dutkama go guorahalan sámi gulahallama dušše namuhuvvon Guovdageainnu oarjjabeale guovllus, muhto gohčodan sin gulahallama sámi gulahallamin. Ákkastalan guovllu sápmelaččaid ovddastit sámi gulahallama, muhto deattuhan seammás ahte eará sámi guovlluin sáhttá leat veaháš earálágan gulahallan. 12</p>
<p>Dutkanjearahallamis bivddán diehtoaddiid muitalit duohta dáhpáhusaid, dan dihte go journalistihkka váldá maid ovdan duohta dáhpáhusaid, ja dalle lea logihkalaš ná ráddjet dutkama.</p>
<p>Árvvoštallen gulhallan-teoriija vuođul dutkat, muhto teoriija livččii viiddidan dutkosa. Gáržžideapmi addá vejolašvuođa čiekŋudit eanet sámi gulahallamii, ja jurdagiidda movt gulahallan heivešii sámi journalistihkkii.</p>
<p>Guorahallan luođi gierdomuitalanvuogi, mii lea unnán dutkojuvvon. Dutkosa mihttu lea čielggadit leago gierdomuitalanvuohki vuođđohápmi sámi gulahallamis. Dákko lea dárbbašlaš gažadit leago govttolaš stuoraservodaga gierdomuitalanvuogi teoriija bidjat vuođđun, go guorahallá gierdomuitalanvuogi sámi perspektiivvas.</p>
<p>Háliidan dás álgooasis juo addit sáni diehtoaddái Morten Áilui, go son vuohkkasit čilge mii lea sámi gulahallan. Son čilge dán go dutkanjearahallamis jerren sus: <span type="quote">«Gulahallet go sápmelaččat eará ládje go stuoraservodaga olbmot?»</span> <em type="italic"><span type="quote">«Na mun jáhkán dat dahket dan, muhto sápmelaččain lea maid muitalanmálle máŋggalágan. Dakkár dego hui hohppos olmmoš gii háliida hui jođánit geargat ja gulahallat, dat muitala álo mihá roavvaseappot ja duođalaččabut, go dakkár olmmoš mii váldá (buori áiggi9). Dat ges muitala hui litnásit ja guhkit áiggi váldá (go muitala). Dan mun gal ipmirdan dáččat dat eambbo njuolga muitalit vai gerget dainna eret. Sápmelaččat lávejit lohkat nuppi birra ahte son gal lea birra dieváid hupmame. Jus dat lea meinen don olbmo birra juoidá muitalit, de sáhttá leat nu ahte ii namut dan olbmo, iige mii dat lea maid son áigu muitalit, dat hui viidát manná. De lávejit lohkat ahte «uff, dat gal birra dieváid hupmá»</span>, dahje ahte <span type="quote">«dat ii muital birra dieváid, muhto muitala njuolga»</span>. Ulbmil ii leat dette nu olu eará go ahte ii galgga nuppi surgehit dahje nu njuolga muitalit, ja de sáhttá nubbi vel árvidit dan loahpa maid son meinii dieinna muitalusain» </em>(Utsi, 2018). </p>
<p>Dát lea guhkes sitáhta maid válljejin ollislaččat ovdanbuktit, dan dihte go mu mielas lea etihkalaččat boastut oanidit ja divvut diehtoaddiid jurdagiid ja vástádusaid. Sin máhttu árvvusadno dutkosis sámi jurddašanvuogi ja metodologiija mielde. Čálán eambbo dán birra metodologiija oasis10. 9 Sitáhtas lean lasihan sániid parantesaide, go diehtoaddi muhtomin botke cealkagiid. Sániid maid ii daja lea goitge álki árvidit sisdoalu konteavstta hárrái. 10 Metodologiija oassi s.31.13 <em type="bold">1.4 Dutkančuolmmat </em>Dán masterdutkosis gieđahalan guokte dutkančuolmma: Mii lea sámi gulahallan? Ja movt dan sáhttá ávkkástallat ja heivehit sámi journalistihkkii? </p>
<p>Dutkosa mihttu lea nannet sámi gulahallama diđolašvuođa ja juogadit dán sámi journalistastudeanttaide, -journalisttaide, -servodagaide ja máilbmái.</p>
<p>Dutkkus galgá čielggadit sámi gulahallama typihkalaš dovdomearkkaid. Dat galgá maid čielggadit makkár čanastumit čuvvot sámi gulahallandovdomearkkain dajahallamii ja muitaleapmái. Dutkkus iská maid čuvvot go dajahusaid dovdomearkkat muitalussii. Earret eará lea dutkosa mihttu čielggadit movt dát golbma suorggi váikkuhit nubbi nuppi.</p>
<p>Dutkosa mihttu lea heivehallat sámi gulahallama journalistihkkii, mii ii leat goassege ovdal dutkojuvvon. Sávan dát bealli dutkosis lea álgun eanet dutkamušaide fáttas ja ahte dása lassána beroštupmi. 14 <em type="bold">2. Láidesteapmi </em>Dát kapihtal čilge geat leat sápmelaččat ja manne lean válljen guorahallat duohta dáhpáhusaid. <em type="bold">2.1 Sápmelaččat </em>Lea váttis dadjat juste man dološ álbmot sápmelaččat leat, muhto jus sin gohčodedje dolináigge <em type="italic">fennin </em>, de sáhttet sápmelaččat leamaš sierra álbmogin juo jagi 98 maŋŋel Kristusa, go dan áigge čálii romalaš historjjáčálli Tacitus <em type="italic">Germania </em>girjji mas namuha Fenni álbmoga. Seammás leat arkeologat gávdnan orrunbáikkiid ja dahkan fuomášumiid main leat sápmelaččaid dovdomearkkat, mat čatnasiid seamma áigodahkii. <em type="italic"><span type="quote">«Deháleamos Skandinavia diehtogáldu leat Ottara muitalusat jagi 890... Ottara muitalusain namuhuvvo «finnas»</span>... Sin dábáleamos dovdomearkkat: duoljebivdi, loddebivdi, guollebivdi» </em>(Solbakk and Nordisk samisk, 1990, s.15). </p>
<p>Sápmelaš11 lea dat álbmot mii historjjálaččat lea ássan Davvi Fennoskándias, mii odne lea juohkásan njealji riikii; Norgii, Ruŧŧii, Supmii ja Ruošša Guoládatnjárgii. Almmolašvuođas ii gávdno čielga lohku galle sápmelačča ellet Sámis, muhto máŋggas oaivvildit ahte dat gávdnojit oktiibuot sullii 70 000 - 100 000 sápmelačča dain njealji riikkain (Vuolab, 2016, s.2 ja Somby, 2015, s.10). Vaikko Norggas ii gávdno almmolaš lohku sápmelaččain, de čujuha jagi 2017 sámediggeválggaid sámi jienastuslohku almmolaš lohkui mii sáhttá adnot muhtunlágan vuođđolohkun. Dát lohku ii sáhte goitge čielggadit duohta logu, go sápmelaččain ii leat bággu dieđihit iežaset jienastuslohkui. Diibmá ledje 16 958 sápmelačča jienastuslogus (Sønstebø, 2018, s.25) 12.</p>
<p>Sápmelaš lea dat álgoálbmot máilmmis maid antropologat ja eará dutkit leat dutkan eanemusat, dušše Amerihká álgoálbmogiid leat dutkit dutkan eanet. Nu čállá Italia antropologa Giuseppe Acerbi (Acerbi refererejuvvon Gaski and Pentikäinen, 2000, s.7). Son oaivvilda ahte sápmelaččat geasuhedje dutkiid, dan dihte go dalle besse dutkit ieža vásihit johttisápmelaččaid árbevirolaš eallinvuogi ja birgenlági meahcis. Dán eallinvuogi atne dutkit dološ primitiiva eallinvuohkin, ja čálle ahte sápmelaččaid eallinvuohki ii leat ovdánan nu olu, go buohtastahtte sin eará álbmogiid ovdánemiin.11 <em type="bold">Sápmelažžan </em>atnet su geas lea sámegiella vuosttašgiellan. Jus su eatnis dahje áhčis, áhkus dahje ádjás lea sámegiella vuosttašgiellan. Son guhte atná iežas sápmelažžan. Dahje jus su váhnemat atnet iežaset sápmelažžan, nu mearridii Davviriikkalaš sámekonferánsa Romssas 1980 (Solbakk and Nordisk, 1990, s.11).12 &lt;https://www.ssb.no/befolkning/artikler-og-publikasjoner/_attachment/339026?_ts=16151cb7dd0&gt;15 <em type="bold">2.2 Duohta dáhpáhusat </em>Dát dutkkus meannuda duohta dáhpáhusaid maid diehtoaddit ieža leat vásihan, dahje maid leat gullan njuolga sis geat leat vásihan dan. Nugo lean namuhan, de válljen duohta dáhpáhusaid guorahallat, go dat leat maid guovddážis journalistihkas. </p>
<p>Historihkkár- ja religiovdnadutki Brita Pollan čujuha girjjis <em type="italic">Sam-Fiske sjamaner: religion og helbredelse (1993) </em>ahte máinnas13 ii leat dábálaš sámi kultuvrras, muhto álbmotmuitalus14 dahje fearán, mii lea duohta dáhpáhus. Pollan goitge oaivvilda Eurohpá johttimáidnasiid báidnán sápmelaččaid, seammás go sii leat suddjen iežaset kultuvrra earenoamášvuođa (Pollan, 1993, s. 25). Ovdamearkka dihte liikojedje sápmelaččat muitalit cuvccaid, nugo eará sajis Eurohpás. Cuvccat leat johtán olbmos olbmui njálmmálaš muitalanárbevieru bokte. </p>
<p>Lektor Mai Britt Utsi diehtoaddi Oskal Máhte Mikkel Issát čilge ahte cuvccat eai lean giellasat, go sápmelaš han muitalii cuvcca go áiggui juoidá muitalit nubbái. Cuvccas sáhtii maid leahkit sáhkalassin, muhto sáhtii maid leat duohta (Utsi, 1998, s. 37). Utsi lea dál čállime doavttirgráda luođi birra. Dan ovdal son lea čállán masterdutkosa <span type="quote">«Mo luohti luovvana muitalusas»</span> (1998). Utsi čujuha máinnasklassifiseremii maid folklorista ja professor Antti Aarne lea čállán <em type="italic">Verzeichnis der Märchentypen </em>( <em type="italic">1910) </em>, ja mas Stith Thompson viiddidii klassifiserema girjjistis <em type="italic">The Types of The Folktale (1961). </em>Dát máinnasklassifiseren adno miehtá máilmmi, ja dat suorgása viđa sadjái-; <em type="italic">ealli máidnasat </em>, <em type="italic">dábálaš álbmotmáidnasat </em>, <em type="italic">leaikkat ja anekdohtat </em>, <em type="italic">hámu máidnasat, klassifiserekeahtes máidnasat (Utsi, 1998, s.41). </em>Vaikko máinnaskategoriserema lea vuogas namuhit, de čállá Utsi ahte sápmelaččaide lea dábálaleabbu muitalit muitalusa ovdalii máidnasa. Utsi diehtoaddi Oskal Máhtte Mikkel Issát dadjá maid ahte sámi muitalusaid heive juohkit guovtti suorgái; <span type="quote">«duohta muitalussan dahje olbmuid vásáhussan ja dušše muitalussan ovdamearkka dihte stáluid birra»</span> <em type="italic">(Utsi, 1998, s.37). </em></p>
<p>Oarjemáilmmi folklorista ja antropologa Richard Bauman ges čuoččuha ahte gávdnojit dušše guovttelágan muitalusat; <em type="italic">duohta muitalus </em>ja <em type="italic">gielis muitalus. </em>Son čállá ahte folkloristtat15 árvvoštalle muitalusa duohtavuođa beali go klassifiserejit njálmmálaš narratiivvaid. Sii jerre; <span type="quote">«muitaluvvo go muitalus objektiivvalaš fáktáiguin vai ii?»</span> (Bauman, 1986, s.11). Su klassifiseren 13 <em type="bold">Máinnas </em>– Eventyr.14 <em type="bold">Álbmotmuitalus </em>– sagn. Davvi Norgga perspektiivvas lea fearán (sagn) muitalus mii galgá mahkáš leat dáhpáhusa birra mii duođas lea dáhpáhuvvan. Juogo dáhpáhusa lea muitaleaddji ieš vásihan dahje gullan earáin. Brødrene Grimm dulkuiga guhka fearániid duohta muitalussan dalle go soai čokkiiga muitalusaid jagi 1800-logus, ja álggos aniiga fearániid historjjálaš gáldun, muhto otná áigge gáibádusaid vuođul eai dohkkehuvvo fearánat historjjálaš gáldun (Hauan, 1995, s.9).15 <em type="bold">Folkloristihkka </em>ipmirduvvo odne ealli gulahallan masa gullá; árbevierru, njálmmálaš ja narratiiva teoriijat (Stovner, 2014). &lt;https://snl.no/folkloristikk&gt; 16guorrasa journalistihka vuođđoprinsihppii. Duohta muitalus galgá leahkit nu objektiivvalaččat muitaluvvon go vejolaš ja fáktát galget nannet muitalusa luohtehahttivuođa. Jus muitalus ii ollašuhte dáid beliid, de dat lea gielis. </p>
<p>Movt lea duohtavuohta čadnon journalistihkkii? Journalistihkka16 ii leat beare ođasjournalistihkka mii gaskkusta áigeguovdilis ođđasiid, elihta oaiviliid, ođđasiid mat gusket máŋgasiidda, ođđasi d mainna máŋgasat sáhttet identifiseret iežaset, sensašuvdna ođđasat, muhto journalistihkka gaskkusta maid rihkusáššiid, šlárvvaid, juohkebeaivválaš ságaid ja hirpmahuhtti dáhpáhusaid (Jo, 2011, s.15). Dat mii goitge lea oktasaš journalistihkas lea duohtavuohta, nugo mediaprofessor Martin Eide definere: <em type="italic"><span type="quote">«Journalistihkka lea ođđaáigásaš institušuvdna mii čohkke; gieđahallá ja gaskkusta dieđuid ja čuoččuha ahte dat lea duohta, ja mii sáhttá demokráhtalaččat relevánsa»</span> </em>(Eide, refererejuvvon Handgaard, 2013, s.18)17. </p>
<p>Nugo journalistihkas, de vuoruha dutkkus álbmotmuitalusaid maid diehtoaddit navdet duođas dáhpáhuvvan. Eanaš luohtedajahusat gullet persovnnaluođi suorgái, ja dan váldoulbmil lea govahallat olbmo gii eallá dahje lea eallán dán máilmmis. Dutkkus ii gieđahala man muddui dáhpáhusat ja dajahusat leat duođat, go dat leat dološ olbmuid birra ja dáhpáhuvvan áigá. Vaikko dan lea váttis diđoštit, de kommenteren duohtavuođa beali go analyseren muitalusaid ja dajahusaid. 16 Journalistihkka doaba boahtá franska <span type="quote">«journal»</span> sánis, mii mearkkaša aviisa, beaivegirji dahje áigečálus.</p>
<p>Doaba mearkkašupmi lea čohkket dieđuid ja gaskkuskit daid (JO, 2011, s.13).17 Eide sitáhta dárogillii: <span type="quote">«Journalistikk er en moderne institusjon som innhenter; bearbeider og formidler informasjon som gjør krav på å være sann, og som kan være demokratisk relevant.»</span> 17 <em type="bold">3. Teoriijat </em>Dát kapihtal čielggada makkár fuomášumiid dutkit leat dahkan sámi gulahallandovdomearkkain, muitalusain ja luohtedajahusain, ja movt dat leat gusket dán dutkosii. <em type="bold">3.1 Sámi gulahallandovdomearkkat </em>Sámi gulahallandovdomearkkaid doahpagat leat čadnon dasa movt sápmelaš gulahallá. Dat leat namuhuvvon dutkosiin, nugo Ester Kristine Johnsen masterdutkamušas <span type="quote">«Ravget iežas bođuid ovddežis»</span> (2017). Son čállá ahte njálmmálaš sámegielas leat gulahallandoahpagiid doaimmas, nugo beasadit, garvvašit, garvit, geažidit, moalkái, mohkohallat, ja čujuha Konrad Nielsena sátnegirjjiide sániid mearkkašumiide18. Johnsen čállá maid ahte geažideapmi doaba lea dábálaš luohtedajahusain, ja čujuha professor Harald Gaskii ahte dajahus sáhttá leat oaivvilduvvon dušše ovtta dihto olbmui, ja dan dihte sáhttá earáide váttis ipmirdit dajahusa konteavstta. Čálán eanet dán birra boahtte kapihttalis. <em type="italic"><span type="quote">«Jus galgá nákcet lohkat «linnjáid gaskkas»</span> dárbbašuvvo máhttu dan birra. Dát lohkan <span type="quote">«linjjáid gaskkas»</span> gullá sámi njálmmálaš árbevirrui ja beaivválaš eallimii» </em>(Fredriksen ja Gaski refererejuvvon Johnsen, 2017, s.23). </p>
<p>Johnsena bagadalli lei vuosttašamanueansa Lill Tove Fredriksen, gii lea čállán doavttirgráda čállosa, <em type="italic">Birgengoansttat Jovnna-Ánde Vesta románatrilogiijas Árbbolaččat (2015) </em>. Fredriksen čállá ahte ulbmil gulahallandoahpagiiguin, mat leat leamaš anus unna sámi gilážiin áiggiid čađa, lea garvit muitalit osiid mat sáhttet soardit nuppi olbmo. <em type="italic"><span type="quote">«Sámiid gaskkas leat máŋggalágan gulahallanhámit mat deattuhit vuollegašvuođa eanet go dan ahte leat njuolggočoalat, muhto dát leat dál nuppástuvvamin»</span> </em>(Gaski refererejuvvon Fredriksen, 2015, s.94). </p>
<p>Gaski sitáhta vuođul sáhttá dulkot ahte sámi gulahallandovdomearkka-doahpagat leat čadnon sámi vieruide, láhttenvuohkái ja jurddašanvuohkái. Go Gaski dadjá NRK Sápmái <em type="italic">19 </em>ahte olbmot ledje várrogasat moaitimis nuppi, danne go smávva birrasis sáhtte jođánit šaddat dan dillái ahte sii dárbbašit veahki dan seamma olbmos. Jus olmmoš moittii bearehaga, de sáhtii báhcit veahki haga. Danin sáhttá maid vuollegašvuođa dulkot nu ahte gulahalli dávjá vuhtiiváldá nuppi olbmo dovdduid, ja gulahallá várrogasat. Ovdamearka várrogas gulahallamis lea jus muhtun ii leat nu čeahppi juogalágan barggus, de nubbi goitge ii daja sutnje njuolga ahte son ii máhte, muhto 18 Eanet dáid doahpagiid ja dáid mearkkašumiid birra čálán analysa oasis, s.46. 19 &lt;https://www.nrk.no/sapmi/sami-gulahallanhamit-rievdamin-1.7513359&gt;18geahččala neavvut čábbát. Nubbi sámi vierru dahje láhttenvuohki lea ges gierdevašvuohta. Dan ohppet sápmelaččat mánnávuođa rájes juo, ja dan sii ohppet go rávis olbmot nárridit mánáid. Nárrideami lea doseanta emeritus Asta Balto guorahallan. Álggos sáhttá jáhkkit ahte nárrideapmi mearkkaša seamma go hárdit, muhto dat ii leat nu, go dat lea baicca bajásgeassinvuohki. Jus mat rávisolmmoš nárrida máná, de son viggá nanusmahttit máná. Nárrideapmi giktala máná háhkat alcces máhtu, stivret suhtu ja fuomášit goas rávis olmmoš, dahje eará mánná hárdá ja goas son leaikkastallá (Balto, 1997, s.88). Nárridemiin orrot mánát oahppame sámi gulahallama nugo lohkkat <span type="quote">«linnjáid gaskkas»</span> ja jurdilit movt son galgá vástidit dihto dilis, ovdal go mearrida movt son vástida. <em type="bold">3.2 Luohtedajahusat </em>Lill Tove Fredriksen sitere máŋgga gáldui go čilge ahte luohti lei noaiddi reaidu dološ sámi oskkus, go áiggui beassat nuppi máilbmái. <em type="italic"><span type="quote">«Dološ sámi oskkus lei luohti noaiddi veahkkin go son galggai beassat čákŋalit nuppi máilbmái, vai sáhtii veahkehit siidda olbmuid earret eará ohcat buriid bivdosajiid, gávdnát láhppon sieluid ja dálkkodit buhcciid»</span> </em>(Fredriksen et al., 2015, p.40). </p>
<p>Mu mielas lea jáhkehahtti ahte luohti lea leamaš guovddážis sámi dološ oskkus. Man muddui dološ osku lea seailluhuvvon lea váttis dadjat, go dan birra ii ságastallojuvvo almmolašvuođas, ja jus lea seailluhuvvon, de dat dahkko čihkosis.</p>
<p>Dálá áiggis lea luođi doaibma eambbo <span type="quote">«muittašeapmin»</span>, go juoigi juoigá olbmo, ealli dahje báikki, nu čállá sámi girječálli Odd Mathis Hætta (2006)</p>
<p><em type="italic">Samiske tradisjoner og skikker : te- </em><em type="italic">maer fra Kautokeino </em>girjjis. Luođi doaibma beaggá eambbo álbmotmusihkkan, go dološ oskku musihkkan. Namuhan veara lea vel dat ahte girku ii leat dohkkehan luođi ja dološ oskku Davvi-Norggas. Dat lea bidjan sápmelaččaid eahpevuoiggalaš dillái. Sápmelaččat atnet luođi oassin iežaset kultuvrras, muhto seammás gieldá girku luođi. Historihkkár ja religiovdna dutki Brita Pollan refererejuvvon Lindi (2014) dadja ahte girku ja luohti ii gula oktii. <span type="quote">«At man ikke skal joike i kirka kommer av at man brukte det i gamle sjamanistiske ritualer. Det blir en kollisjon mellom to virkelighetsbilder»</span>20. </p>
<p>Professor Vuokko Hirvonen (1994) lea čállán dutkanartihkkala <span type="quote">«Dajahusaid giellagovat»</span>. Son oaivvilda ahte sápmelaččaid jurddašeapmi lea čadnon njálmmálaš árbevirrui sihke muitaleami 20 &lt;https://www.nrk.no/troms/derfor-tillates-ikke-joik-i-kirka-1.11630371&gt;19ja luođi bokte. Son lasiha ahte njálmmálaš árbevierru govvida ovttaskas olbmo vásáhusaid ja višuvnnaid (Hirvonen, 1994). Artihkkalis son deattuha go olmmoš juoigá ovdamearkka dihte muhtun olbmo, de son juoigá dan olbmo, iige dan olbmo birra. Luođis leat dihto njuolggadusat maid sihke juoigi ja guldaleaddji ferte hálddašit, dan dihte go dajahusa sisdoallu lea čadnon kultuvrralaš kontekstii. Hirvonen čállá ahte luohtedajahusas lea sierra kodagiella, ja nu son doarju Johnsena, Fredriksena ja Gaski. Hirvonen jearrá vel ahte fertego dajahusaid dutkamis vuhtiiváldit šamanisttalaš jurddašanmálle? Nugo mun ipmirdan Hirvonena, de son jearrá ahte atná go juoigi dábálaš oarjemáilmmi metaforaid, vai leatgo sápmelaččaid dajahusain abstrákta doahpagat main lea čanastupmi sápmelaččaid dološ oskui. Dát lea miellagiddevaš gažaldat ja namuhan veara, vaikko dát spiehkasta dutkosa čuolmmain.</p>
<p>Jus máhccat fas luođi ovdanbuktimii ja movt juoigi juoigá persovnnaluođi. Sámi vuosttaš girječálli Johan Turi (2012) <em type="italic">Muitalus sámiid birra </em>girjjis čállá ahte luođi sáhttá juoigat guovtteládje. Čeahpes juoigi sáhttá guldaleddjiid njuorasmahttit, muhto de gávdnojit maid juoigit mat uhkidit goddit bohccuid ja vaikko vel olbmo maid. Professor Nils Jernsletten (1978) lea čállán artihkkala <span type="quote">«Om joik og kommunikasjon»</span> mas referere Turi go čállá ahte luođis lea gulahallandáidda. Juoigi sáhttá ovdanbuktit dovdduid sutnje geasa lea liikostan. <em type="italic"><span type="quote">«...når én har mistet kjæresten, eller hvordan jenta joiker gutten for å gi til kjenne at hun liker ham, og om hvordan en rival joiker den heldige frieren i misunnelse og forbitrelse»</span> </em>(Jernsletten, 1978, s.109) . </p>
<p>Jernsletten čilge ahte luođis sáhttet leat dajahusat maid, muhto juoigi sáhttá maid dajahallat ođđa dajahusaid juoiggadettiin. Ovdamearkka dihte sáhtte olbmot juoigat sámerádioi21 ja dajahallat riegádanbeaidearvvuođaid (Jernsletten, 1978, s.112). Dát čujuha dása ahte luođi dajahus ii dárbbaš leat čállojuvvon geađgái, go iešguđetge dilálašvuohta sáhttá váikkuhit dasa movt juoigi dajahallá. Jernsletten čállá maid ahte luođis leat nanu ruohttasat sápmelaččaid identitehtii ja luođi šuokŋa govvida sápmelačča luonddu. Doaimmalaš ja boarkkas olbmo luođis lea leahttu ja fápmu. Njoazes ja siivos olbmo luohti ges lea hilljáneabbo ja litnáseabbo. Dajahusa lasiha vel dieđuid makkár lunddot olmmoš son lea ja leago sus mihkke earenoamážit. Vaikko earenoamášvuohta ii dárbbaš dette leat nu earenoamáš, čilge Jernsletten. <span type="quote">«Ordene uttrykker det som er spesielt for vedkommende. Selv om du ikke har gjort noe spesielt her i verden, så er du noe spesielt likevel»</span> (Jernsletten, 1978, s.110). 21 <em type="bold">Sámerádio </em>namahus rievddai 1992 = NRK Sámi Radio, ja 2011 = NRK Sápmi (Hætta, 2011). &lt;https://www.nrk.no/sapmi/nytt-ar_-nytt-navn-1.7450078&gt;20 </p>
<p>Mun ipmirdan dán sitáhta nu ahte juoigi ovtta ládje deattuha olbmo iešvuođaid dajahusain, leaš dál čeahppi dahje čuorbi mas nu, sáhttá maid ovdanbuktit sihke ráhkisvuođa dovdduid ja verrošemiid.</p>
<p>Seammás go juoigi dajahusaiguin čuvge olbmo iešvuođaid, de sáhttá seammás čiehkat máŋga dieđu dajahusaide <em type="italic">guovttegeardáni gullahallamis </em>. Dása leat ovdamearkkat Harald Gaski (2000) dutkanartihkkalis, <span type="quote">«The Secretive Text»</span>. Son čállá ahte koloniija áigge sáhtte dajahusain leat guovttegeardánis dieđut, ja nu sáhtii juoigi dajahusainis gulahallat guovtti dásis seamma áigge, siskkáldas- ja olgguldas dásis: Vuosttaš diehtu sáhtii leat oaivvilduvvon dušše sámi guldaleddjiide. Nubbi diehtu ges vierrasiidda olggobeale sámi servodaga (Gaski and Pentikäinen, 2000, s.196). Gaski váldá ovdamearkan <span type="quote">«The Reindeer in Oulavuolie»</span> luođi, go čilge luohtedajahusa guovttegeardánis gulahallama. Luohti lea Nils Mattias Anderssona ja son juoigá iežas. Dajahusaiguin son muitala sihke iežas eallima boazosápmelažžan, seammás go muitala movt boazosápmelaččaid eallinvuohki lea rievdame ja nohkame. Guovttegeardánis dieđuid luohtedajahusain čilge Gaski vel dárkileappot <span type="quote">«Om joiken i mediesamfunnet»</span> dutkanartihkkalis. Artihkkalis son váldá Nils-Aslak Valkeapää diktačállima ovdamearkan. <em type="italic"><span type="quote">«Valkeapää vil sikkert ikke være ekskluderende, men hans primære lesergruppe er samene. Det er disse leserne som både skal få en estetisk nytelse av hans dikt og stilles på prøve som et lesende publikum. Hans dikt kan virke enkle og liketil ved første øyekast, i enkelte tilfelle sogar naturromantiske, men ved nærmere ettersyn kan en finne igjen det joikebeslektede finurlige dobbeltspråket, som tidligere tider bl.a. ble brukt til å villede kolonisatorer og røvere av alle slag»</span> </em>(Gaski, 1994, s.190). </p>
<p>Nu movt Gaski govvida Valkeapää, de lea čielggas ahte multidáiddár vállje diđolaččat geainna dahje geaiguin son áigu gulahallat. Mearrádus geaiguin son áigu gulahallat bidjá vuođu sisdollui. Valkeapää vállje gulahallat sápmelaččaiguin sámegillii ja čállit sisdoalu mas lea Sámi <span type="quote">«kultursiellu»</span>.</p>
<p>Guovttegeardánis gulahallan sáhtii maid leahkit smávit áššiin, ovdamearkka dihte go sápmelaš dajahallá hearggi. Heargedajahusain sáhtii juoigi ovdamearkka dihte muitalit makkár heargi sápmelaččas lea, seammás go son govahallá heargeeaiggáda dahje su irggi dahje moarsi. Heargi sáhtii leat gabba mii govvidii čuvgesvuovttat nieiddaid ja Muzetsággi22 ges sevdnjesvuovttaga (Gaski and Pentikäinen, 2000, s.205). 22 <em type="bold">Sággi </em>mearkkaša nissonolmmoš gii lea seaggi (Gaski,1994).21 </p>
<p>Gaski (1993) lea čállán vel eanet guovttegeardánis gulahallama birra <span type="quote">«Med ord skal tyvene fordrives»</span>, das son lasiha ahte guovttegeardánis gulahallamis ledje čanastagat religiovdna ja politihkalaš oktavuođaide. Ja luohtepoesiija sáhtii doaibmat <em type="italic">opposišunealla dáidagiin </em>. Jus dáčča eiseválddit ipmirdedje siskkáldas dieđu, de sáhtte vaikko vel ráŋggáštit juoigi (Gaski, 1993, s.10). <em type="bold">3.3 Sámi muitaleapmi </em>Namuhuvvon Johan Turis lei earenoamáš čállinvuohki. Son ii atnán rihkkuid ja čuoggáid go čálii <em type="italic">Muitalus Sámiid birra </em>girjji. Harald Gaski govvida su čállinvuogi girjji álgosánis, go dat almmuhuvvui ođđasit 2012; <span type="quote">«...teaksta golggai oktan rávdnjin juste dego muitalus»</span> (Turi, 2012, s.7). Álgosánis čujuha Gaski sámi multidáiddára Nils Aslak Valkeapää (1994) álgosáni <em type="italic">Boares nauti Johan Thuri </em>girjjis23, mas son gohčoda Turi čállinteknihka <em type="italic">miellarávdnjin </em>dahje <em type="italic">jurddarávdnjin. </em>Valkeapää čilge miellarávnnji čállinteknihka rávdnjin mii ii bisán das gosa jáhkká dajaldat galggašii bisánit. <span type="quote">«Miellarávnnjis dajaldaga loahppaoassi lea juo golgame ođđa miellagovas»</span> (Turi, 1994, s.10). </p>
<p>Miellarávnnji čállinvuohki muittuha njálmmálaš muitalanvuogi, nu movt dán dutkosa diehtoaddit muitalit muitalusaid. Dutki, Brita Pollan, oaivvilda ahte sápmelačča muitalusat leat earáláganat go oarjemáilmmi muitalusat. Pollan lea čállán máŋga girjji sámi noaidevuođa ja máinnasteami birra. Sámi máidnasat ledje sutnje miellagiddevaččat go dat spiehkastedje máidnasiin maid son lei ovdal gullan (Pollan, 1993, s.17). Ovdamearkka dihte sámi máidnasat eai earut olbmo ja ealli, ja dávjá lea ealli noaiddi veahkki. Dát ii leat dábálaš oarjemáilmmi máidnasiin. Noaidemáinnas sáhttá maid nohkat lihkká roahtá go luohti. <span type="quote">«Det er også mulig at eventyravslutning som på oss virker påfallende og brå, er påvirket av joikens fortellerstruktur – en joik kan begynne og slutte når som helst»</span> (Pollan, 1993, s.152). Noaidemáidnasiin lea dábálaš ahte sáŋgár vuolgá mátkái, doarru vuostálastiiguin geain leat earenoamáš attáldagat. Noaidi oažžu veahki ipmašiin dahje elliin, main leat maid earenoamáš attáldagat. Son dábálaččat nagoda beassat váttis dilis dahje gádjut muhtuma gii lea heađis (Pollan, 1993, ss.154-155).</p>
<p>Pollan lea maid čállán ovdasáni Just Knut Qvigstad (2005) sámi muitalus čoakkáldaga girjjis, maid Qvigstad almmuhii vuohččan jagi 1927-1929. Girjjis lea Pollan klassifiseren muitalusaid noaiderumbbu mielde, mas leat golbma iešguđetge lágan máilmmi. <em type="bold">Muitalusat amas máilmmis </em>: Gižžu, erotihkka, oktavuohta nevrriin. <em type="bold">Muitalusat lagas máilmmis: </em>Bearaš/ránnját, čuođit, noaiddit, eallit, jápmasáhka, dološ ja ođđaáigi, stállu, lávár, ulddat, čáhcerávga. <em type="bold">Jábmiid muitalusat: </em>Jámežat. 23 Valkeapää lea čohkken Turi dološ reivviid <em type="italic">Boares nauti Johan Thuri </em>-girjái.22 </p>
<p><em type="bold">Figuvra 1. </em>Noaiderumbbu 3 máilmmi (Qvigstad, 2005, s.23). <em type="bold">3.4 Gierdomuitalanvuohki </em>Vuosttašamanueansa Ánde Somby (1995) lea čállán artihkal; <span type="quote">«Joik and the theory of knowledge24»</span>, mas son čilge ahte luohti lea okta Eurohpá boarráseamos musihkkavugiin, ja luohti spiehkasta oarjemáilmmi lávlagis. Lávlagiin lea lineára hápmi, mas lea álgu, gaskaoassi ja loahppa, muhto luođi struktuvra lea earálágan. <span type="quote">«Luođis ii leat álgu iige loahppa, ja das lea gierdun ovdalii lineáran»</span> 25 (Somby, 1995). Ánde Somby26 muitala iežas luohteartihkkala birra ahte sámi muitalan árbevierus leat čanastumit árbevirolaš luohtái. Lea dábálaš ahte muitaleaddji muitala muitalusa mainna háliida deattuhit juoidá guldaleaddjái. Eará háve sáhttá muitalit seamma muitalusa, muhto dalle čilge dárkileappot ovtta dihto oasi muitalusas, oasi maid ii čáhkkehan vuosttaš hávvái go muitalii. Muitaleaddji sáhttá maid goalmmát háve muitalit seamma muitalusa, mas deattuha fas eará beali muitalusas. Ná sáhttá muitaleaddji geardduhit seamma muitalusa, muhto seammás čuvget ođđa beliid ja poeaŋggaid seamma muitalusas. Gierdomuitalanvuohki maid Nils Aslak Valkeapää (2007) ovttas Noh-teáhteriin ávkkástallet <span type="quote">«Ridn´oaivi ja nieguid oaidni»</span> poesiijakonsearttas lea ges veaháš earálágan, go das lea luohti ja Noh-teáhter struktuvrra vuođđun. Muhto geardduheapmi lea dás maid guovddážis. Čájálmas lea nuorra boazo- guođoheaddji birra, gii deaivá noaiddi. Noaidi gohčču bártni ohcat máhtu luonddus, ja neavvu 24 &lt;https://web.archive.org/web/20080325110925/http://www.uit.no/ssweb/dok/Somby/Ande/95.htm&gt;25 Somby originála sitáhta artihkkalis: <span type="quote">«...a yoik has neither a beginning nor an end, and is therefore circular rather than linear»</span> (Somby, 1995). 26 Ánde Somby - telefovdna ságastallan skábmamánu 24.b. 2018.23su ahte olbmot leat dušše unna oasážat meahcis, eallimis ja máilmmiávus. Dađistaga čájehuvvo ahte guođoheaddji lea ieš dat ridn´oaivi, muhto dalle go son lea boarásnuvvan (Valkeapää, 2007). </p>
<p>Rukses árpu orru čatnaseamen guođoheaddji dovdduide, jurdagiidda ja nieguide, iige jutnii, mii lea dábálaš muitalusain. Dovddut, jurdagat ja niegut geardduhuvvojit ja nu oaččun ipmárdusa ahte dás lea gierdomuitalanvuohki. Vaikko Valkeapää lea čállán čájálmasa Noh-teáhtera čájálmasvuogi mielde, de ákkastallá David Schuler refererejuvvon Arntzen (2018, <span type="quote">«Sámi and indigenous Theatre»</span>-artihkkalis27) ahte Valkeapää ani luođi inspirašuvdnan go čálii čájálmasa giehtačállosa (Arntzen, 2018).</p>
<p>Jus visualisere gierdomuitalanvuogi, de orru lunddolaš govvidit dán risku symbolain. Dan dagai Beaivváš Sámi Našunálateáhtera neavttár ja bagadalli Anitta Suikkari, go bagadalai multidáiddára Sara Margrethe Oskal (2010) <span type="quote">«Ágon»</span> teáhterčájálmasas, mii lei oassi Oskala doavttirgráda dutkosis <em type="italic">Skelbmošit máilmmi lávddiin. </em>Oskal lei álggos hábmen čájálmasa kronologalaččat, mas álggahii muitalusa veagalváldimiin. Suikkari nevvui su riskodramaturgiija mielde ráhkadit čájálmasa: <span type="quote">«Tenk på en riskku- en sølje – som en modell for dramaturgien; den største lávggastat – pynten – i midten, og flere små rundt den»</span> (Oskal, 2010, s.85). Oskal vuhtiiválddii neavvaga ja rievdada čájálmasa. Son dušše geažuhii veagalváldima álggu čájálmasas, ja vurddii váldodáhpáhusain. Oskal28 čilge ahte <span type="quote">«Ágon»</span> čájálmasas leat smávva muitalusat mat ovttas ovdanbuktet muitalusa váldoášši. <span type="quote">«Ágon-čájálmasas leat máŋga muitalusa maid sáhttá govvidit risku lávggastagaiguin. Lávggastagat muitalit dan ollislaš muitalusa mat leat čadnon riskui.»</span> </p>
<p>Professor Tor-Helge Allern (2003) čiekŋuda vel eanet gierdomuitalanvuohkái iežas doavttergráda dutkamušas <em type="italic">Drama og erkjennelse. En undersøkelse av forholdet mellom dramaturgi og epistemologi i drama og dramapedagogikk. </em>Dutkosis son čállá ahte dat gávdnojit golmmalágan gierdomuitalanvuogi. <em type="italic">Birrajohtostruktuvra, gierdodramaturgiija ja melismahtalašmuitalanvuohki. </em>Allern earuha birrajohtostruktuvrra29 ja gierdodramaturgiija30, vaikko dat leat hui seammaláganat. Erohussan doahpagiin lea dat ahte birrajohtostruktuvrras lea geardduheapmi máŋggus guovddážis. Gierdodramaturgiijas ii leat geardduheapmi dušše máŋggus, muhto máŋggus mas lea erohus. Allern čilge ahte gierdomuitalanvuogis hárve lea čielga gierdodramaturgiija, muhto das leat maid lineára dramaturgiija elemeanttat. Dát seaguhus lei dábálaš Absurd teáhteris mii čuožžilii 1950-logus. Dán lihkadusas leage Allern viežžan ovdamearkkaid go čilge 27 &lt;http://www.inst.at/trans/19/sami-and-indigenous-theatre/&gt;28 Sara M. Oskal - telefovdna ságastallan skábmamánu 18.b. 2018.29 <em type="bold">Birrajohtostruktuvra – </em>Syklisk struktur (Allern, 2003).30 <em type="bold">Gierdodramaturgiija </em>– Sirkulær dramaturgi (Allern, 2003).24birrajohtostruktuvrra ja gierdodramaturgiija. <em type="italic">Birrajohtostruktuvra - </em>Allern čilge sihke birrajohtostruktuvrra ja gierdodramaturgiija teáhterčájálmasain <span type="quote">«Mens vi venter på Godot»</span>31. Čájálmas leaba bálvaleaddjiguovttis Vladimir ja Estragon geat vuordiba iežaska hearrá, Godota, ruoktot máhccat, muhto son ii olle obanassiige. Allern čuoččuha ahte čájálmasa čálli, Samuel Beckett, atná iežas muitalusain <em type="italic">transcendentala </em>32 duohtavuođa dahje duohtavuođat mat siiget badjálaga. Dáhpáhusat mat leat čadnon dihto duohtavuhtii maid dábálaš olbmot eai leat vásihan ovdalaččas. Das ii leat makkár ge juotna33, olgguldas dáhpáhusat, muhto seammás dat ii leat ráddjejuvvon dušše ovtta olbmo millii. Čájálmasas oaidnit bálvaleaddji-guoktása geat ságastallaba, dan botta go vuordiba iežaska hearrá. Čájálmas govvida sudno vuordináiggi ja jurdagiid. Muđui ii dáhpáhuva čájálmasas mihkkege earenoamážiid. <em type="italic"><span type="quote">«Mens vi venter på Godot har et mønster som presenteres i 1. akt og gjentas i 2. akt. I den grad det absurde drama har et slikt mønster, preget av gjentakelser (med variasjoner), er det absurde plot kjennetegnet av at det berører individuelle aspekt ved situasjoner, tilstander, mer enn karakterer og hendelser mellom karakterer»</span> </em>(Allern, 2003, s.279). </p>
<p>Beckett váldoelemeanta dán čájálmasas lea dilálašvuohta guovddážis ovdalii dáhpáhusat. Čálli dávjá geardduha ja máhccá seamma dilálašvuhtii. <span type="quote">«Det som foregår er ikke hendelser, med en bestemt begynnelse og slutt, men situasjonstyper, som alltid gjentar seg selv»</span> <em type="italic">(Allern, 2003, s.273). </em>Allern čilge gierdodramaturgiijas áiggi earenoamáš elemeantan. Ovdamearkka dihte bihtás <span type="quote">«Dan botta go vuordit Godota»</span>, de lea das áigi dego livččii bisánan. <em type="italic"><span type="quote">«Det er tilstanden i det å vente som framheves. I det å vente opplever vi hvordan tiden flyter hen i sin reneste og mest åpenbare form. Når vi er aktive opplever vi ikke tiden sånn. Det er når vi er passive at vi konfronteres med tiden i seg selv»</span> </em>(Allern, 2003, s.279). </p>
<p><em type="italic">Melismahtalašmuitalanvuogi34- </em>váldoelemeanta lea dilálašvuohta, čalbmeravkaleapmi dahje iešvuohta. Ovdamearkka dihte dakkár dilálašvuohta mas ii leat kausála35 čanastupmi. Melismahtalašmuitalanvuogis ii leat iešalddis makkárge juotna dahje doaibma nugo lineára muitalu-31 Ulbmil absurd teáhterin lea čájehit, dávjá suohtastallama bokte, ahte eallin lea absurda. &lt;https://ndla.no/subjects/subject:19/topic:1:195257/topic:1:195520/topic:1:112009/resource:1:112090&gt;32 <em type="bold">Transcendent </em>lea filosofalaš fenomena. Leahkit transcendent lea dakkár mii lea earálágan go dat mii lea dábálaš: &lt;https://snl.no/transcendent&gt;33 <em type="bold">Juotna </em>– plot.34 <em type="bold">Melisma </em>lea klassihkalaš musihkkadoaba. Dat lea bistevaš šuokŋa seamma vokálas mii mohkkasaddá iešguđetge šuokŋa-allodagas: &lt;https://www.youtube.com/watch?v=PRS2grauL4I&gt;35 <em type="bold">Kausálas </em>čanastupmi lea dalle go guovtti fenomenis gaskaneaset lea sivvaoktavuohta. Nammalassii jus vuosttaš fenomena lea sivalaš nuppi fenomena rievdadeapmái: &lt;https://snl.no/kausal&gt;25sas. Muhto dát vuohki váldá ovdan juoidá mii lea eahpebalánssas, ii ge čilge manin dat lea eahpebalánssas (Allern, 2003). Ovdamearkan son atná girječálli ja dramatihkkara Jon Fosse, gii iežas čállosiiguin duolbmá ođđa bálgáid ja spiehkkasa teáhtera árbevirolaš čájálmasaid ovdáneamis ja doaimmas, ja áicá beroštumi baicca dilálašvuhtii: Jon Fosse refererejuvvon Allern (2003, s.380): <em type="italic"><span type="quote">«Good theatre can be about almost anything; the important thing is not what it is all about, but how it is about; it´s a question of sensibility, musicality and thinking, not a discussion of current issues»</span>. </em></p>
<p>Allern oaivvilda ahte luođis lea melismahtalašmuitalanvuohki. Son cuige luođi muitalanvuogis lea earenoamáš dat movt luohti darvviha dilálašvuođa ja govvida objeavtta lihkastagaid. Rolf Kjellstrømma refererejuvvon Allern (2003, s.379): <em type="italic"><span type="quote">«I samiske fortellerformer, og spesielt i joik, kan man på en lignende måte fremheve en tilstand, øyeblikk eller egenskap som er så typisk for objektet, at den alene kan karakterisere det. Man joiker objektet mer enn man joiker om det. En fugls sang representerer hele fuglen, et dyrs gange representerer hele dyret, en livlig person får en bevegelig joik»</span>. </em></p>
<p>Namuhan vel ahte Davvi-Amerihká álgoálbmogiin lea maid gierdojurddašanmálle. Girjjálašvuođa professor Arnold Krupat (1992) čállá ahte Amerihká álgoálbmogat máilmmioaidnu čuovvu jahkodaga birrajođu ritma, go ellet bivdobirrasis ja elliidbirrasis. (Krupat, 1992). Dát čájeha ahte gierdomuitalanvuogis leat čanastumit dobbelii sámi maid. <em type="bold">3.5 Lineáramuitalanvuohki </em>Professor Allern čilge lineáramuitalanvuogi muitalusas lea dávjá váldoolmmoš gii geahččala čoavdit konflivtta, ja das lea sihke juotna, doaibma ja sisdoallu (Allern, 2003). Sámi muitalusain ii leat dette nu olu birrajohtostruktuvra dahje gierdodramaturgiija go son navddii ovdagihtii, go sámi muitalusaid vuođđostruktuvra čuovvu lineáramuitalanvuogi. </p>
<p>Lineáramuitalanvuogi muitalusat leat dábálaččat juhkkon golmma oassái; álgu, gaskaoassi ja loahppa. Muhto das sáhttet eanet oasit maid leahkit. Lineára muitalusas leat máŋga dáhpáhusa mat dáhpáhuvvet maŋŋálaga, nu ahte muitalusain lea juotna. Ovdamearkka dihte sámi filbmadahkki Nils Gaup (2017) jugii <em type="italic">Ofelaš </em>filmma viđa oassái. Son čilgii kulturkonferánssa logaldallamis36 ahte son ráhkadii filmma teáhterstruktuvrra mielde. Filmma <em type="italic">vuosttaš oassi </em>lea máin-36 &lt;https://youtu.be/qMRUNAyGcB0&gt;26nas Anára guovllus, Davvi-Suomas, go čuođit bohte Anárii ja godde bearraša. Liikkaid sii cogge jieŋa vuollái, muhto Áigin beassá báhtui. <em type="italic">Nubbi oassi </em>govvida guovžabivddu, noaidevuođa ja sámi siiddastallama. <em type="italic">Goalmmát </em>oasis olle Áigin siidii. <em type="italic">Njealját oasis </em>deaivvada Áigin noiddiin, ja dievdojoavku máhccá veahkehit Áigina čuđiid vuostá. Easka <em type="italic">viđat oasis </em>muitala Gaup <span type="quote">«Ofelaš»</span> sáŋgár-máidnasa, mas Áigin dájuha čuđiid bákteravddas jápmimii (Gaup, 2017). </p>
<p>Lineáramuitalanvuogis leat ruohttasat Aristotelesa <em type="italic">poetihkkii, </em>jagi 348-322 ovdal Kristusa. Aristoteles (1961) <span type="quote">«Om diktekunsten»</span> ovdanbuktá earret eará guokte drámá-doahpaga. Vuosttaš lea <em type="italic">mimesis, </em>mii mearkkaša áđđestallan. Tragediija teáhter áđđestallá eallima bákčasa. <em type="italic"><span type="quote">«Den aristoteliske etterligning er på sett og vis å ligne med en kjemisk prosess eller med et moderne, eksakt eksperiment; fordi det dikteren har sett, er en eksakt iakttagelse, hans begrep er klart og prosessen nødvendig»</span> </em>(Aristoteles, 1961, ss.10-11 ). </p>
<p>Nubbi váldosátni lea <em type="italic">Katarsis </em>dahje <em type="italic">purgatio </em>, mii mearkkaša ráidnehus. Sáhttá čilget nu ahte mimesis čilge dáidaga ja Katarsis ráidne bákčasa maid tragediija mielddisbuktá. Muhtumat dulkojit <em type="italic">Katarsis </em>eará sániin, <em type="italic">lustratio </em>, mii gullá fas dálkkodeapmái. Girjjis refererejuvvo maid Duiska dramatihkar Gotthold Ephraim Lessing gii čuoččuha ahte Katarsis oahpaha olbmuide nuppi olbmo bákčasa ja balu. Son guhte ballá galgá nanusmuvvat, son guhte ii dovdda nuppi olbmo bákčasa galgá njuorrasit. Dálkkodeami maŋŋel galggai olmmoš buorebut vuhtiiváldit nuppi olbmo dovdduid (Aristoteles, 1961). </p>
<p>Aristotelesa tragediija čilge girjeageanta Julian Friedmann (2012) <em type="italic">The mystery of storytelling </em>TEDxEaling Talk logaldallamis37 golmmain sániin. <em type="italic">Pity, fear and catharsis. </em>Son čilge ahte geahčči berre oažžut dovdduid muitalusa váldoolbmui. <em type="italic">Pity; </em>dovdat váivvi jus suinna manná hejot. <em type="italic">Fear; </em>dovdat balu jus son gárta váralaš dilálašvuhtii. <em type="italic">Catharsis; </em>dovdat ilu go son nagoda beassat eret váralaš dilis (Friedmann, 2012). </p>
<p>Aristotelesa poetihka tragediija lea maid vuođđun klassihkalaš Hollywood-filbmamodeallas38, mas leat guhtta váldooasi. Dat álgá <em type="italic">sevttiin </em>mii galgá geasuhit ja geažuhit mii lea filmma váldokonflikta. Nubbi oassi lea <em type="italic">Presentašuvdna </em>mas geahčči oahpásnuvvá muitalusa váldoolbmuide, ja dán oasis lea dábálaš ahte váldokonflikta stuorru. Goalmmát oassi lea <em type="italic">ovdáneapmi </em>– konflikta stuorru vel eanet ja geahčči identifiseregoahtá váldoolbmuin. Njealját oassi ges lea <em type="italic">mohkki </em>. Filmmas sáhttá leahkit okta dahje máŋga mohki. Filbma sáhttá maid spiehkastit ođđa 37 &lt;https://www.youtube.com/watch?v=al3-Kl4BDUQ&amp;t=17s&gt;38 &lt;https://prezi.com/hmmutkmrk1bd/hollywood-modellen/&gt;27bálgá nala, mii filbmagielas gohčoduvvo <span type="quote">«point of no return»</span>. Dát mearkkaša dan ahte váldoolmmoš ii sáhte šat máhccat seamma dilálašvuhtii mas son lei álggogeažis filmma. Viđat oassi lea <em type="italic">klimáksa </em>. Dat lea filmma buot gelddoleamos oassi, mas dábálaččat filmma váldoolmmoš čoavdá váldokonflivtta. Guđat oassi lea <em type="italic">loahpaheapmi </em>, mas váldoolmmoš šaddá sáŋgáriin dahje vuoittáhallá (Prezi, 2015). </p>
<p>Lassin Aristotelesa tragediija váldoprinsihpaid, de leat Hollywooda filbmadahkkit ávkkástallan Ruošša folkloristta Vladimir Propp máinnasanalysa39. Propp lea dutkan Indo-Eurohpá máidnasiid ja geahččalan defineret máidnasiid vuođđoformela. Su dutkan čujuha dasa ahte máidnasiin sáhttet leat 31 vejolaš struktuvrra. Son lea fuomášan oktiibuot čieža olbmo geain lea iešguđetge doaimma máidnasis (Pollan, 1993, s.147).</p>
<p>Proppa lea maid identifiseren gávcci doaimma40 mat iešguđetge olbmos leat máidnasis. <em type="italic">Sáŋgár </em>(Protagonista), gii dávjá lea máidnasa váldoolmmoš. <em type="italic">Vuostálastti </em>(Antagonista), gii vuosttalda váldoolbmo. <em type="italic">Hástaleaddji </em>gii hástala sáŋgára čoavdit iešguđetge hástalusaid. <em type="italic">Skeaŋkaolmmái </em>gii addá sáŋgárii diŋgga mii veahkeha su. <em type="italic">Veahkki </em>gii veahkeha sáŋgára máidnasis. <em type="italic">Prinseassa </em>, gean protagonista ferte gádjut. <em type="italic">Eahpesáŋgár </em>gii álggus lea buorredáhtolaš, muhto dađistaga rievdá bahálažžan, ja gii gilvvohallagoahtá protagonistain prinseassa nalde. <em type="italic">Prinseassa áhčči </em>gii sáhttá juogo hástit protagonista gádjut prinseassas, muhto sáhttá maid šaddat gilvaleaddjin protagonistii (Minds, 2018). </p>
<p>Fránska-Litauenlaš girjjálašvuođa gielladutki Algirdas Julien Greimas refererejuvvon Roksvold (1989) lea álkidan Proppa muitalusolbmuid doaimmaid máidnasis iežas aktántamodeallain. Dan čilge professor journalistihkas Thore Roksvold iežas girjjis <em type="italic">Retorikk for journalister41 </em><em type="italic">(1989). </em>Aktántamodeallas leat golbma áksá: <em type="italic">Prošeaktaávssis </em>mii govvida muitalusa váldoolbmo, subjeavtta, geas lea mihttu olahit juoidá, objeavtta. <em type="italic">Gulahallanávssis </em>boahtá ovdan gii lea sádden dahje hástalan subjeavtta prošektii. Jus subjeakta lihkostuvvá prošeavttain, de oažžu dahje olaha vuostáiváldi objeavtta. <em type="italic">Konfliktaávssis </em>ovdanbuktá sin geat veahkehit ja vuosttaldit subjeavtta olaheames iežas mihtu dahje objeavtta (Roksvold, 1989, s.40). 39 Propp refererejuvvon Pollan(1993, s.147).40 &lt;http://changingminds.org/disciplines/storytelling/characters/propp_personae.htm&gt;41 Professor Thore Roksvold lea guorahallan oktavuođaid klassihkalaš retorihkas ja ođđaáigásaš gulahallan-diđolašvuođas.28 </p>
<p><em type="bold">Figuvra 2. </em>Greimasa aktántamodealla42 (Skolediskusjon, 2018). </p>
<p>Aktántamodealla lea dábálaš narratiiva teoriija guorahallamis. Dainna modealla identifiseret struktuvrraid čáppagirjjálašvuođa teavsttain, ja gártet iešguđetge aktánttaid43 doaimmaid, nugo lean namuhan. Modealla golbma áksá čielggadit makkár gaskavuođat aktánttain leat (Skolediskusjon, 2018). <em type="bold">3.6 Oarjemáilmmi journalistihka </em>Brynjulf Handgaard (2013) čilge journalistihkka girjjis <em type="italic">Journalistikken en innføring </em>ahte stuoraservodaga ođasjournalistihkka lea sorjjasmeahttun kritihkalaš jietna eiseválddiid mearrádusaide ja fápmogeavaheapmái, nannen dihte servodagaid álbmogiid ja politihkalaš demokratiija árvvuid. Journalistihkka geatnegahttá čuovvut preassaetihka, vai dieđut maid journalistta almmuha speadjalastá duohtavuođa. Ođasjournalistihkas leat golbma vuođđostruktuvrra; gomu pyramiida, muitalus ja interaktiiva. <em type="italic">Gomu pyramiida </em>ulbmil lea muitalit ođđasa deháleamos oasi álggos, ja de dan nubbin deháleamos oasi jnv. <em type="italic">Muitalus </em>lea čadnon áigái ja muitaluvvo kronologalaččat mas lea álgu, gaskaoassi ja loahppa. Muitalusa sáhttá muitalit sihke referáhtan ja dramaturgalaččat. <em type="italic">Interaktiiva </em>spiehkasta namuhuvvon struktuvrrain, go dat ii leat čadnon áigái ja lineáramuitalanvuohkái. Struktuvra lea dábálaš neahttasiidosuorggis, go mediageavaheaddji beassá ieš válljet makkár ođđasa son lohká. (Handgaard, 2013, s.244). Vuođđostruktuvrrat surggiidit fas máŋgga iešguđetge šáŋŋeriidda, muhto mun lean válljen dramaturgalaš muitalussii čiekŋudit, go dat lea eanemus relevánta dán dutkosii. Dramaturgalaš muitalusa ulb-42 &lt;https://skolediskusjon.no/kompendier/norsk/aktantmodellen&gt;43 <em type="bold">Aktánta </em>sáhttá leahkit olmmoš dahje máŋga olbmo. Aktántta sáhttá maid leahkit ealli dahje diŋga, ja seamma aktánttas sáhttet leat máŋga doaimma &lt;www.snl.no/aktantmodell&gt;29mil lea muitalit ođđasa gelddolažžan ahte boktá dovdduid gehččiin. Ovdamearkka dihte dokumentára atná juste seamma struktuvrra go namuhuvvon klassihkalaš Hollywood-modealla. Seamma modealla vuođul lea maid hábmejuvvon TV-ođasášši APUS-modealla, mas lea seakti, presentašuvdna, ovdáneapmi ja loahppa. Handgaard čállá ahte váttisvuohta dáinna dramaturgalaš ođasstruktuvrrain lea dat go dát muitalanvuohki lea heivehuvvon fikšuvdnamuitalusa dramaturgiijas ođasmuitalusa dramaturgiijan. Fikšuvdna máilmmis eai leat albma olbmot, muhto ođasmáilmmis leat albma olbmot. Fikšuvdna muitaluvvo logihkalaččat muitalusa idea hárrái, ođasmáilmmi muitalusat eai leat álgobális logihkalaččat ja dáhpáhusat dáhpáhuvvet dáhpedorpmis (Handgaard, 2013). <em type="bold">3.7 Álgoálbmot journalistihkka </em>Leago dárbu sierra álgoálbmot journalistihkkii lassin oarjemáilmmi journalistihkkii? Professor Folker Hanusch (2013) lea čállán dutkanartihkkala: <span type="quote">«Chartering a theoretical framework for examining Indigenous journalism culture»</span>, mas son ovdanbuktá vihtta teorehtalaš dimenšuvnna álgoálbmot journalistihkas. Hanusch ákkastallá ahte álgoálbmot journalistihkka lea unnán digaštallojuvvon diđolaš dásis, ja sávvá artihkkala vuosttaš lávkin ásaheames teoriija álgoálbmot journalistihkkii. (Hanusch, 2013, ss.4-7). Vuosttaš lea <em type="italic">The empowerment44 role of Indigenous journalism </em>mii čujuha dasa ahte álgoálbmot ođasmedias galgá leat fápmu láhčit molssaevttolaš almmolaš sajádaga; <span type="quote">«an alternative public sphere»</span>. Dát almmolašvuođa sajádat galgá addit vejolašvuođa digaštallat álgoálbmot áššiid álgoálbmot eavttuid vuođul, nannet álgoálbmogiid servodagaid siskkáldasat nugo servodagaid iešmearrideami. Nubbi lea <em type="italic">The ability to a counter-narrative to mainstream media reporting </em>mii galgá fas nannet álgoálbmogiid servodagaid olgguldasat. Álgoálbmot mediat galget sáhttit almmuhit áššiid álgoálbmot perspektiivvas, jus stuoraservodaga mediat leat almmuhan seamma ášši ovdamearkka dihte riika perspektiivvas. Goalmmát lea <em type="italic">Journalism´s role in language revitalisation </em>mii ovddida álgoálbmogiid dárbbu seailluhit ja nannet álbmogiid gielaid, mas leat lagas čanastumit álgoálbmogiid kultuvrraide. Njealját lea <em type="italic">Reporting through a culturally appropriate framework </em>mii ovddida ges álgoálbmogiid dárbbu seailluhit ja nannet iežaset kultuvrraid. Álgoálbmot mediat almmuhit áššiid guoskevaččat álgoálbmogiidda mat leat čadnon iežaset kultuvrii, nugo ovdamearkka dihte árbevirolaš máhttu, kultuvrra áššit ja eananvuoigatvuođa áššit. Álgoálbmot mediat almmuhit áššiid main eará mediat eai oainne árvvu almmuhit. Viđat lea <em type="italic">The watchdog function of Indigenous journalism </em>mii mearkkaša dan ahte journalista galgá gozihit movt servodaga fápmoolbmot meannudit fámu servodagas. Vaikko dát leat buorit čuoggát movt álgoálbmot journalistihkka sáhtášii teoretiseret, de ii sáhte Hanuscha artihkkala atnit norbman movt álgoál-44 <em type="bold">Empowerment: </em>Mearkkaša fámu dahje rievtti addit nubbái, vai nubbi sáhttá iešheanalaččat doaimmahit iežas geatnegasvuođaid. &lt;https://www.merriam-webster.com/dictionary/empowerment&gt;30bmot journalistihka galgá doaibmát, muhto das leat vuođđojurdagat maid dutkit berrejit fievrridit viidáseappot ja vuhtiiváldit go álgoálbmot journalistihka teoriijaid dutká boahtteáiggis. </p>
<p>Folker Hanusch dutkanartihkkala mearkkašupmi sámi mediaid hárrái nannejuvvo, go son referere máŋgii iežas dutkanartihkkalis professor Sari Pietikäinen (2008) dutkanartihkkalii <span type="quote">«‘To breath two airs’ Empowering indigenous Sami media.»</span> Sámi hárjánan journalista Niila refererejuvvon Pietikäinen (2008, s.197) dadjá ahte « <em type="italic">Sami media exists so that it would be possible for the Sami people to live as Sami». </em>Sitáhta vástida mu mielas gažaldahkii leago dárbu sierra álgoálbmot mediaide. Go sápmi lea juohkásan njealji riikkii, de lea liige dárbu sámi mediaide, dan dihte go media ovttastahttá sápmelaččaid ja čalmmustahttá sámi servodatáššiid. Sámi mediat nannejit sámi gullevašvuođa, identitehta ja daid symbolaid mat addet árvvu sápmelaččaide leahkit sápmelažžan Sámis (Pietikäinen, 2008, s.212). 31 <em type="bold">4. Metodologiija </em>Dán kapihttalis áiggun čilget mii lea álgoálbmotmetodologiija ja movt dat doaibmá vuođđogeađgin dán dutkamis. <em type="bold">4.1 Álgoálbmot metodologiijat </em>Metodologiija lea movt dutki lahkonaddá, dahje teknihkat maid dutki atná, dahje ákkastallan go vállje iešguđetge metodaid (Smith, 2012). Govalaččat sáhttá dadjat ahte metodologiija leat dutki čalbmeláset man bokte dutká dutkosa empiriija. Earet eará movt dutkamuš čađahuvvo dahje galgá čađahuvvot (Porsanger, 2006, s.15). </p>
<p>Na mii dasto lea álgoálbmot metodologiija? Jelena Porsanger čilge iežas doavttergráda dutkamušas, <em type="italic">Bassejoga čáhci (2006), </em>ahte iešguđetge álgoálbmogis lea sierra lahkonanvuohki ja metoda, ja dan dihte gávdnojit máŋga iešguđetgelágán álgoálbmot metodologiija. Álgoálbmot hábme álgoálbmotmetodologiija mii heive iežas árbevirrui ja árbevieru dieđu vuođđun (Porsanger, 2006, s.15). </p>
<p>Professor Linda Tuhiwai Smith (Smith, 2012) ákkastallá iežas <em type="italic">Decolonizing Methodologies, Research and Indigenous Peoples </em>girjjis, ahte álgoálbmot metodologiijat eai leat ovttageardánat, go dat dávjá seaguhit metodologiijaid, mat leat juo anus akademiijain ja álgoálbmot práksisiin (Smith, 2012, s.144). </p>
<p>Professor Shawn Wilson lávke ges ovtta lávkki ovddusguvlui ja ákkastallá ahte ii leat dárbu dušše álgoálbmotmetodologiijai. Son lea baicca guorahallan sáhttá go ráhkadit sierra álgoálbmotparadigma iežas girjjis <em type="italic">Research is a Ceremony, Indigenous Research Methods (2008). </em>Wilson lea juohkán álgoálbmotparadigma njealji oassái. Okta oassi lea metodologiija. Paradigma lea dutki jurddavuođđu. </p>
<p><em type="bold">Figuvra 3. </em>Dutkan lea seremoniijalaš, (Wilson, 2008, s.70).32 </p>
<p>Dáinna gierdofiguvrrain Wilson illustrere álgoálbmot paradigma (Wilson, 2008, s.70). Son ákkastallá ahte ollislaš paradigma lea stuorát go dan oasit sierranasvuođas. Paradigma oasit leat relationála nubbi nubbái ja dat doibmet ovttas. <em type="italic"><span type="quote">«The ontology and epistemology are based upon a process fo relationships that form a mutual reality. The axiology and methodology are based upon maintaining accountability to these relationships»</span> </em>(Wilson, 2008, s.71). </p>
<p><em type="bold">Ontologiija </em>lea iešguđetge olbmo dahje álbmotjoavkku duohtavuohta ja máilmmiipmárdus. Jus mun bijan iežan dán paradigmaoassái, de lea mu duohtavuohta fápmogižžu Sámis, gos dáčča lea eanetlogus ja sápmelaš unnitlogus. Oahpahus suorggis lean vuohttán váilevaš oahpaheami sámi muitalanvugiin studeredettiin journalistan sámi allaskuvllas, muhto oarjemáilmmi muitalanvugiid gal ohppen. Maid mii diehtit ja movt mii diehtit, dán máhttofámu eavttu mearrida eanetlohku. Gievrras joavku ásaha njuolggadusaid maid unnitlohku ferte doahttalit. Njuolggadusaiguin sii maid mearridit eahpenjuolgga mii ii galgga leat nu oahpis unnitlohkui (Chilisa, 2012, s.7). </p>
<p><em type="bold">Epistemologiija </em>lea movt dutki jurddaša dahje ipmirda duohtavuođa. Movt son sáhttá diehtit maid son diehtá. Movt mun sáhtán dego dutkin čuoččuhit ahte sápmelaččat leat unnitlogus Norggas? Dalle ferten iskat fáktáid. Norggas ii leat almmolaš lohku galle sápmelačča orrot Norggas, muhto máŋggas čuoččuhit ahte Norggas leat sullii 000 60 - 000 30 sápmelačča. </p>
<p>Norggas leat sullii 5 miljovnna olbmo, nu ahte fáktá čujuha dasa ahte sápmelaččat leat unnitlo-gus. Mu dutkanbarggu oktavuođas lea dárbbašlaš ahte dutkkan čađačuovgi vuogi mielde. Bargui lean válljen máŋga diehtoaddi guorahallat vai dutkosis lea nanu vuođđu ja lea nu doallevaš ja jáhkehahtti go vejolaš. <em type="bold">Axiologiija </em>lea dutkosa etihka oassi. Dutkkus galgá čuovvut njuolggadusaid maid sáhttá dutkat ja movt sáhttá dutkat. Axiologiijas lea anonymiseren guovddáš ehtalaš čuolbma. Dán dutkama diehtoaddit mieđihedje searvat namain, muhto ehtalaš árvvoštallan lea man mutto suddjen olbmuid geaid diehtoaddi namuha goalmmátpersovnnas. <em type="bold">4.2 Álgoálbmot metodologiija dutkosa vuođđogeađgin </em>Dutkosa vuođđun lea Shawn Wilsona ákkastallan ahte álgoálbmogiid gaskkas leat nanu gaskavuođat, ja álgoálbmogin leat nanu čanastumit eatnamiidda (Wilson, 2008, s.80). 33 <em type="italic">«We are in a research ceremony. We gain knowledge and power from the universe around us in various ways </em>» (Wilson, 2008, s.111). </p>
<p>Dán dutkosa vuođđojurdda lea dutkat dutkangažaldagaid ovttas diehtoaddiiguin. Wilsona álgoálbmotparadigmas lea máhttu relationála ja relationála luohtehahttivuohta, mii mearkkaša ahte máhttu olahuvvo olbmuid gaskavuođaiguin ja ipmila sivdnádusaiguin, ja ahte dat čađahuvvojit ovttasráđiid. Lasihan vel vuosttašamanueanssa Lill Tove Fredriksen lahkoneami, mas son deattuha ahte kultuvra lea guovddážis álgoálbmot dutkiin: <span type="quote">«Álgoálbmotdutkanepistemologiija ja –ontologiija oktavuođas lea dohkkehuvvon ahte dutkan ja jurddašeapmi fertejit leat, ja leat, kultuvrii vuođđuduvvon»</span> (Fredriksen, 2015, s.39).</p>
<p>Kultuvrra lassin lea olmmošvierru maid guovddážis dán dutkosis. Ontologiijas leat njeallje prinsihpa, mat deattuhit vuollegašvuođa. Dutkis ferte leat vuollegašvuohta dutkanfáddái ja sidjiide geaid dutká. Sus lea maid ovddasvástádus olbmuide geaid dutká ja ahte addit juoidá ruovttoluotta olbmuide geaid dutká, juogadit máhtu, ja nu ovttas nannet servodaga. Dan oaivvildeaba Shawn Wilson ja Cora Weber-Pillwax refererejuvvon Chilisa (2012, s.118).</p>
<p>Dutkosa ulbmil lea guorahallat gávdnojit go sápmelaččain muitalanvuogit mat leat earáláganat go oarjemáilmmi universála muitalanvuogit. Dása bijan vuođđun dekoloniseren doahpaga ja čuovvulan Linda Thuiwai Smith jurddašeami.</p>
<p><em type="bold">Figuvra 4. </em>Dekoloniseren proseassa (Smith, 2012, s.121).34 </p>
<p>Smith-gierdofiguvra čujuha dasa ahte álgoálbmogat fertejit máhccat álgoálbmot servodatstruktuvrraide dekoloniserema bokte. Luvvet iežamet koloniserejuvvon struktuvrrain, rievdat, ovttasráđiid bargat dan ovdii ja dálkkodit iežamet servodaga (Smith, 2012, s.121). Iešmearrideapmi dán dutkama konteavsttas lea geahččalit diđolašvuođa vuođu juohkit sápmelaččaide sámi guovddáš gulahallansurggiin. Deattuhan ahte dutkosa ulbmil ii leat revolušoneret sámi journalistihka, nu ahte dálá sajáiduvvon oarjemáilmmi muitalanvuogit hilgojuvvojit. Diđolašvuohta sámi muitalanvugiin galgá baicca leat lasáhussan dálá muitalanvugiide, nugo álggaheamis ovddidin. <em type="bold">4.3 Sámi jurddašanvuohki </em>Ovddeš Ruoŧa sámediggepolitihkkár, Ol-Johán Sikku, logaldalai45 dekoloniserema birra, mas dajai ahte sápmi lea koloniserejuvvon máŋgga servodatlaš dásis. <em type="italic">Ekonomalaš kolonialisma: </em>Eiseválddit váldet sápmelaččain eatnamiid iežaset ekonomiija árvoloktemii. <em type="italic">Intellektuála kolonialisma: </em>Rievdadit koloniserejuvvon álbmoga norpmaid ja árvvuid. Sikku čujuha maid Johan Galtung girjjiide <em type="italic">Violence, peace and peace research (1969), </em>ja <em type="italic">Cultural violence (1990) </em>gos son lea ovddidan veahkaváldintriáŋgela. Galtung refererejuvvon Sikku (2018, logaldallan) Dát triáŋgel govvida koloniserema golmma váldovuogi: Vuosttaš lea <em type="italic">veahkaválddálašvuohta </em>, man ulbmil lea loavkašuhttit olbmuid. Nubbi lea <em type="italic">struktuvrralaš vealaheapmi </em>, mii dáhpáhuvvá čihkosis servvodatstruktuvrraid siskkobealde. Goalmmát lea <em type="italic">kultuvrralaš vealaheapmi </em>, mii jávohuhttá ja nanne ovddit namuhuvvon vugiid (Sikku, 2018). Váikkuhussan dás sáhttá leat dat ahte sápmelaččaid jurddašanvuohki koloniserejuvvo, eai ge dušše eatnamat. Ja ahte sápmelaččat oaidnigohtet iežaset <span type="quote">«vilges čalbmelásiid čađa»</span>, eará sániiguin sii jurddahišgohtet dego stuoraservodat olbmot. Dekoloniserema ulbmil lea jorgalit dán ovdáneami Sikku referere Linda Thuiwai Smtih, go dadjá ahte muhtun álgoálbmogat leat álgán váldit fámu ruovttoluotta iežas kultuvrra badjel. Sikku referere maid Graham Smith (2003), go dadjá earet eará ahte sápmelaččat sáhttet dekoloniseret sámi jus háhket diđolašvuođa sámi historjjás, ohppet árbevirolaš máhtu ja nannejit seammalágan árvvuid ja máhtu mii čatna álbmoga oktii. </p>
<p>Mii dasto lea sámi jurddašanvuohki? Sikku deattuha ahte álgoálbmogiin lea meahcifilosofiija. Olmmoš eallá meahcis ja čuovvu meahci ritma. Meahcci lea guovddážis ja meahci birrajođu rievdadusat áiggi dáfus leat lunddolaččat. Industriija máilmmi filosofiija lea juste nuppe ládje go meahccefilosofiija. Olmmoš ii gula meahccái. Meahcci lea dušše objeakta maid ferte suddjet, ja áigi lea gáržžádus ja hástalus. Oarjemáilmmi jurddašanvuogis lea demokratiija guovddážis, 45 Ol-Johán Sikku logaldalai Sámi journalisttaid searvvi(SJS) semináras Guovdageainnus miessemánu 26.b. 2018.35mas eanetlohku mearrida. Sápmelaččain ges lea konsensus46 mearridanvuohki mas lea oktasaš riekteipmárdus mii guoska buohkaide. Sáhttá dadjat ahte ovttaoaivilvuohta čuožžila go juohkehaš eaktodáhtolaččat doarju dan oktasaš oaivila dahje soahpamuša.</p>
<p>Vuosttašamanueansa Mikkel Nils Sara (2015) lea čállán doavttirgráda čállosa <em type="italic">Siida ja siiddastallan, </em>masa lea goallostan iežas dutkanartihkkala <span type="quote">«Mainna lágiin galget siiddat joatkahuvvat? Siidda sulladallama gažaldagat»</span>. Son čilge <em type="italic">Siidaságat </em>oasis gulahallama ja movt mearrádusat dahkkojit siiddas. Siidaságastallamat guođoheamis leat rahpasat buot siidda olbmuide. Ságastallamis ovddidit buohkat dieđuid ja vásáhusaid guoskevaččat siidda beaivválaš bargguide. Maŋážassii mearrida juohke siiddaolmmoš iešheanalaččat movt son čoavdá hástalusaid go lea ovdamearkka dihte eallogoahkka. <span type="quote">«Ságastallamat leat vuohkin dáhkidit ahte guhtege mearrádus váldo nu buriid ja ollu dieđuid vuođul go vejolaš»</span> (Sara, 2015, s.142). Lasihan ovdamearka dása ahte guođoheaddji ferte čoavdit iešguđetge lágan hástalusaid dálkki, siivvu ja ealáhaga ektui. Siidaságastallama dieđut movt earát leat čoavdán hástalusaid sullasaš dilis lea mávssolaš diehtu ja máhttu. Dán sáhttá dulkot ahte vaikko dat lea eallogoahkka gii mearrida dihto dilis, de leat mearrádusa duohken máŋggas earát. </p>
<p>Sara siidaságastallan speadjalastá maid dán dutkosa. Mun ja diehtoaddit leat ovttas gulahallan, juogadan vásáhusaid ja dieđuid dán dutkanfáttá birra. Ovttasráđiid mii leat nannemen sámi gulahallama diđolašvuođa. Sara siidaságastallamis leat maid čanastumit Shawn Wilsona vuođđojurdagii, ahte álgoálbmot servodat lea relationála, ahte olbmuid oktavuođat leat vuođđun movt mii ovttas čoavdit hástalusaid mat čuožžilit. Dutkin mus lea ovddasvástádus gean dutkan ja mun áiggun addit juoidá ruovttoluotta sidjiide, juogadit máhtu ja nu ovttas nannet servodaga (Chilisa, 2012). Danin munnje lea leamaš lunddolaš čállit mastera sámegillii ja árvvusatnit diehtoaddiid mávssolaš máhtu ja čalmmustahttit sin mearkkašumi dutkosii almmolašvuođas. 46 <em type="bold">Consensus </em>gentium dahje consensus omnium brukes særlig om en rettsoppfatning som er felles for alle medlemmer av folkerettssamfunnet. &lt; https://snl.no/konsensus&gt; 36 <em type="bold">5. Metoda </em>Dán kapihttalis čilgen makkár metodaid lean atnán. Movt mun lean čohkken empiriija ja movt mun lean analyseren. Metoda lea dárbbašlaš gálduid lahkonaddan proseassas, analysa proseassas, ja vai dutkanmateriála lea doallevaš ja čuovvu dutkangáibádusaid. Metoda váldoulbmil lea čájehit earáide movt mun lean olahan bohtosiid maid lean olahan. <em type="bold">5.1 Lahkonaddan metoda </em>Diehtoaddit leat dán dutkosa deháleamos gáldut ja munnje lei dárbbašlaš oažžut buori oktavuođa singuin. Árvvusatnen earenoamážit Bagele Chilisa árvvu; boahtit sin lusa vuollegašvuođain (Chilisa, 2012, s.118). Dán árvvu dovddan hui bures ovdalaččas, go sámi servodagas lea vuollegašvuohta čadnon olmmošvirrui. Vuollegašvuođain mun fitnen gáfestallame buot diehtoaddiid luhtte beaivvi dahje beivviid ovdal go čađahin dutkanjearahallama. Dušše ovtta diehtoaddi luhtte in fitnan gáfestallame ovdagihtii. Sápmelaččaide ii leat gáfestallan dušše dat ahte juhkat gáfe, nu logaldalai47 Lill Tove Fredriksen, Gáfestallama bokte čatná sápmelaš oktavuođaid nuppi sápmelaččain ja nanne gulahallama. Gáfestallama bokte sáhttá maid čiekŋalis dieđuid juogadit, mii addá buoret ipmárdusa iešguđet ge áššái. Dutkama olis lei gáfestallan ávkkálaš, go dát ráhkkanahtti diehtoaddi jearahallamii. Mun oahpásnuvven diehtoaddái ja dát nannii diehtoaddi oadjebasvuođa searvat dutkamii. Gáfestallan lei maid hui ávkkálaš ja dárbbašlaš jearahallanoassái, go mu mielas mun ožžon hui buriid jearahallamiid gáfestallama geažil. Mun in šaddan gáfestallat dán dutkosa vuosttaš diehtoaddi luhtte, ovdal go jearahallen su. Mun jurddašan maŋitáigge ahte dat ii mannan seamma njuovžilit su jearahallat go eará diehtoaddiid, ja mun jáhkán sivvan dasa lea go in fitnan gáfestallame suinna ovdal jearahallama. </p>
<p>Diehtoaddiid válljejin ságáid bokte lagas birrasis. Mun gulaskudden oahppásiin geat leat čeahpit muitalit muitalusaid, máhttet luohtedajahusaid ja atnet árvvus sámi gulahallama. Eanaš diehtoaddit geat serve prošektii leat fuolkkit dahje fulkkiid fuolkkit. Okta diehtoaddi gii ii lean mu lagas birrasis geassádii prošeavttas, vaikko fitnen gáfestallame suinna máŋga diimmu. Čilgehussan dása orru leame dat ahte lagasolbmot leat rahppaseappot searvat go dutki lea oahpis sidjiide. Diehtoaddi luohttá munnje, go mun lean dat dutki, go mus ja diehtoaddis lea gaskavuohta ovdalaččas Sohka ja fuolkevuohta mearkkaša olu sápmelaččaide dutkandilálašvuođas. <em type="bold">5.2 Kvalitatiiva metoda </em>Dát dutkkus lea čađahuvvon kvalitatiiva belohahkiistruktuvrralaš jearahallamiiguin48, go dát 47 Lill Tove Fredriksen <span type="quote">«Connecting siidaguoibmi»</span>-logaldallan, WIREC-dutkankonferánssas Guovdageainnus borgemánu 23.b. 2018.48 Belohahkiistruktuvrralaš jearahallanskovvi lea mielddusin. 37vuohki addá buoremus vuođu čoavdit dán dutkama čuolmmaid. Čuolmmat giktalit ohcat ođđa fuomášumiid. Belohahkiistruktuvrralaš jearahallanvuohki lea dábálaš go dutki ohcá ođđa dieđuid ja ođđa geahčastagaid fáddái (Kvale, 2009, s.105). Belohahkiistruktuvrralaš vuogi mielde lean válljen oaivegažaldagaid njealji fáttas, muhto seammás lean vurken áiggi ja saji čuovvolangažaldagaide. Mu deháleamos gažaldat lea leahkit áibbas jaskat, maid ohppen filbma rešissevrra Erik Poppe logaldallamis49. Jaskesvuohta addá diehtoaddái buori áiggi jurddašit sihke ovdal go álgá muitalit ja maŋŋel go lea geargan muitaleames muitalusa. Jurdilit maid son lea dadjan ja maid son áigu dadjat. Munnje lea maid dát ávkkálaš go sáhtán jurddašit čuovvolangažaldagaid. Ii dušše jearrat dan gažaldaga mii vuohččan boahtá jurdagii, muhto máŋga gažaldaga, ja de mearridit dan gažaldaga mii orru buoremus. Jaskesvuohta láhčá maid dili diehtoaddái vuđolaččat muitalit ja vástidit gažaldagaide, ja son sáhttá fuomášit muitalit nuppi sullasaš muitalusa. Gažaldagaid dáfus sáhttá maid jaskesvuohta váikkuhit diehtoaddái nu ahte son vástida viidábut ja vuđoleappot go maid lei áigon. Mu diehtoaddi Morten Áilu čilge maid ahte hohppos olmmoš muitala roavvaseappot ja duođalaččabut, muhto olmmoš gii váldá buori áiggi, son muitala litnáseappot ja váldá guhkit áiggi go muitala. <em type="bold">5.3 Dutkanjearahallan </em>Dutkanjearahallama lean juohkán viđa oassái: Persovnnalaš presentašuvdna, sámi gulahallandovdomearkkat, muitalusat, luohtedajahusat, dutkančuolmma gažaldagat. Mun čállen ovdagihtii muhtun ráje gažaldagaid, muhto sihkkarasten buori saji juohke oassái čuovvolangažaldagaide belohahkiistruktuvrralaš metoda vuogi mielde. </p>
<p>Professor Harald Gaski logaldallan, mas ovdanbuvttii giellameašttir-doahpagiid NRK Sámis 2016, attii vuođu ráhkadit tabealla sámi dovdomearkkaid sániide, muhto dutkkadettiin lean čoaggán eanet sániid dađistaga go jearahallen diehtoaddiid. Mun lean válljen golbma diehtoaddi váldit mielde tabellii ja Konrad Nielsena sátnegirjjiid čilgehusa. Válljejin dušše golbma saji dihte ja in oainne dárbbu buot čieža diehtoaddi čilgehusa váldit mielde, dan dihte dát golmmas máhtte eanemus sániid čilget, ja dovden ahte lei doallevaš ráhkadit tabealla golmmain diehtoaddiin.</p>
<p>Mun lean válljen filbmet diehtoaddiid, danin go ealligovain ja jienain lea álkibut analyseret, go dušše jienain. Dasa lassin addet filbmabihtát vejolašvuođa ráhkadit dokumentára dutkamis. Filmmaid árvu sáhttá maid divrut maŋitáigái ja šaddat ávkkálaš vuorkán sámi kultuvrra seailluheapmái. 49 Erik Poppe logaldalai NRK masterclassii skábmamánu 20.b. 2014, Oslo. 38 <em type="bold">5.4 Analysa metoda </em>Dát dutkkus meannuda njeallje váldooasi analysa oasis. Vuosttaš lea sámi gulahallandovdomearkkat, mas ovdanbuvttán doahpagiid, ja buohtastahtán makkár erohusat dain leat diehtoaddiid dieđuid vuođul. Nubbi lea luohtedajahusat maid analyseren risku teoriija ja diktateoriija vuođul. Goalmmát lea sámi muitalusat maid analyseren narratiiva teoriija ja risku teoriija vuođul. Njealját lea journalisttalaš perspektiiva. Juohke oasis geahčan sámi gulahallandovdomearkkaid-, dajahusaid- ja muitalusaid earenoamášvuođaid ja movt daid earenoamášvuođaid sáhttá ávkkástallat sámi journalistihkas. Mun anán iežan journalistihkalaš máhtu ja bargohárjáneami vuođđun árvvoštallat movt iešguđetge sámi gulahallandovdomearkka, luohtedajahusa ja muitalusa sáhttá ávkkástallat journalistihkalaččat. <em type="bold">5.5 Giellaválljen </em>Dán masterbargui lei lunddolaš válljet sámegiela dan dihte go mun árvvusanán sámegiela. Giellaválljemiin mun attán árvvu sámegillii nu ahte dat ii adno dušše gulahallangaskaoapmin dutki ja diehtoaddit gaskkas, muhto akademalaš allaskuvlla dási njálmmálaš- ja čállinovdanbuktin giellan. Mun válljejin sámegiela maid dan dihte go dán dutkosa mus ja diehtoaddiin lea sámegiella eatnigiellan, ja mii leat eallinagi eallán sámegielat birrasis. Deattuhan ahte eatnigiella lea olbmuid jurddagiella ja mu mielas nanne giellaválljen dutkosa jáhkehahttivuođa, sihke alccan ja diehtoaddiid hárrái. Sari Pietikäinena diehtoaddi Niila čilge ahte gielas lea sosiálalaš mearkkašupmi. Diehtojuohkin ii leat dušše gaskaoapmi, muhto dat lea maid reaidu jurddašeapmái ja dárbbašlaš iešdovdui. Das lea sosiála mearkkašupmi sihke servodahkii ja ovttaskas olbmui (Pietikäinen, 2008, s.212). Giellaválljen lea maid álkidahttán čađahit dutkama, go dalle ii leat dárbu jorgalit diehtoaddiid giela vierisgillii. Dákko lea dárbu jearrat maid; leago oba vejolašge jorgalit buot sániid sámegielas vierisgillii, nugo ovdamearkka dihte eŋgelasgillii? Sámegiella lea dan muttos rikkis giella, ahte máŋga sámegiel sáni eai oba gávdnoge eará gielain. Dán čájeha ovdamearka vuosttašamanueansa Inger Marie Gaup Eira (2012) doavttirgráda dutkkus <em type="italic">Muohttaga jávohis giella. </em>Gaup Eira čállá ahte sámegielas leat 318 sáni mat čilgejit muohttaga. Sámegiela terminologiija lea maid girjái, go das leat dihto sánit anus iešguđetge dihto ealáhusas, nu čállá Professor Rauna Kuokkanen iežas girjjis <em type="italic">Boaris dego eana. </em><span type="quote">«Ovdamearkka dihtii oahppan boazosápmelaš sáhttá mottiin sániin čilget hui dárkilit dihto bohcco»</span> (Kuokkanen, 2009, s.52). Go jorgala giela eará gillii, de sáhttá dát váikkuhit čállosa jáhkehahttivuođa (Allern, 2003). Professor Allern ákkastallá ahte lea measta veadjemeahttun eará gillii muitalit muitalusa sisdoalu ja struktuvrra juste nu movt dat duođai lea. 39 <em type="bold">5.6 Etihkka </em>Dát dutkkus lea dieđihuvvon Norgga dutkandáhta guovddážii50, go mun lean dutkan olbmuid priváhta muitalusaid, ja danne go háliidan almmuhit namaid sihke diehtoaddiin ja muitalusaid goalmmátpersovnnain. NSDs leat čielga gáibádusat ahte jus diehtoaddi namuha goalmmátpersovnna muitalusas, de lea mus ovddasvástádus jearrat namuhuvvon goalmmát olbmos lobi almmuhit su nama. Jus muitalusa goalmmátpersovdna lea jápmán, de ferten váruhit ahte bearašpersovnnalaš dieđut eai boađe albmosii. NSD deattuha earenoamážit dieđuid mat sáhttet dovddahit soga dávdahistorihka. Buot diehtoaddit leat vuolláičállán kontrávtta man vuođul mihtet materiála ávkkástallat dutkamii, ja dutkančállosii sáhttá almmuhit sin namaid. Sii ávžžuhuvvojit maid miehtat vurket materiála sámi vuorkái ja dasa ahte materiálas sáhttá ráhkadit dokumentára maŋitáigge. </p>
<p>Mun lean árvvoštallan sohkabeallejuhkosa iežan diehtoaddiin, ja lean válljen njeallje dievddu ja golbma nissonolbmo. <em type="bold">5.7 Diehtoaddit </em>Diehtoaddiid válljejin ságáid bokte lagas birrasis. Mun gulaskudden oahppásiin geat leat čeahpit muitalit muitalusaid, máhttet luohtedajahusaid ja atnet árvvus sámi gulahallama. Eanaš diehtoaddit geat serve prošektii leat fuolkkit dahje fulkkiid fuolkkit. Okta diehtoaddi gii ii lean mu lagas birrasis geassádii prošeavttas, vaikko fitnen gáfestallame suinna máŋga diimmu. Čilgehussan dása orru leame dat ahte lagasolbmot leat rahppaseappot searvat go dutki lea oahpesolmmoš. Dutkosii serve oktiibuot čieža diehtoaddi. Sii leat buohkat guovdageaidnulaččat ja sis lea buohkain gullevašvuohta oarjjabealjohtolagaide ja -duovdagiidda. Metodalaččat lean vuhtiiváldán sohkabeale juhkosa, go lean válljen njealje dievddu ja golbma nissonolbmo. Nuoramus diehtoaddi lea 69 jahkásaččas ja boarráseamos 89 jahkásaš. </p>
<p><em type="bold">Bella (69) </em>Berit Karen Johnsdatter Gaino (r. 09.02.1949) (Steen, 1992 s.101) </p>
<p><em type="bold">Inger Márjá (72) </em>Ellen Inger Marie Mikkelsdatter Hætta Tornensis (r. 30.03.1946) (Steen, 1992 s.357)50 Norgga dutkandáhta guovddáš – Norsk senter for forskningsdata &lt;https://nsd.no/&gt;40 </p>
<p><em type="bold">Fimben Áillu Gáren (74) </em>Karen Ellen Marie Aslaksdatter Siri (r. 03.07.1944) (Steen, 1992 s.390) </p>
<p><em type="bold">Mávnos Bier Ánte (79) </em>Anders Pedersen Siri (r. 15.05.1939) (Steen, 1992 s.299) </p>
<p><em type="bold">Morten Áilu (84) </em>Aslak John Mathæus Mortensen Utsi (r. 01.11.1933) (Steen, 1992 s.384) </p>
<p><em type="bold">Fimben Áillu Ánte (85) </em>Anders Aslaksen Siri (r. 02.03.1933 ) (Steen, 1992 s.296) </p>
<p><em type="bold">Begas (89) </em>Nils Peder Aslaksen Baal (r. 06.04.1929 – j. 05.04. 2019) (Steen, 1992 s.407) </p>
<p>Viđa diehtoaddiin lea gullevašvuohta boazoealáhussii ja guovtti diehtoaddis lea duogáš eanandoalloealáhusas. Ohcen diehtoaddiid geat leat riegádan ja bajásšaddan ovdal 1960 go TV51 šattai dábálaš Norgga ruovttuin, ja ovdal go ođđaáigge ovdánahttojuvvon mediarusttegat bearehaga báidnigohte sámi árbevirolaš muitaleami. Sámi rešissevra Nils Gaup dadjá Lisa Marie Kristensenii, NRK Sámi <em type="italic">Gáfestallan Lisain </em>prográmma52 jearahallamis, ahte TV-apparáhta lea váikkuhan negatiivvalaččat sámi muitalanárbevirrui (Gaup, 2018). </p>
<p>Diehtoaddit leat muitalan oktiibuot 52 muitalusa ja ovdanbuktán 19 dajahusa, muhto dušše guovttes juoiggasteigga ja dajahalaiga. Mun válljejin daid dajahusaid ja muitalusaid mat mu mielas ledje earenoamážat ja vuoruhin daid main leat sámi gulahallandovdomearkkat, dan dihte go dán dutkosa ulbmil lea čuvget muitalusaid, dajahusaid ja sámi gulahallandovdomearkkaid earenoamášvuođaid, ja dát galget ovttasráđiid ovdanbuktit mii lea sámi gulahallan, ja movt dan sáhttá heivehit journalistihkkii. 51 <em type="bold">TV </em>ásahuvvui almmolaččat Norgga álbmogii jagi 1960 H. M. Gonagas Olav bokte. &lt;https://www.nrk.no/organisasjon/fjernsynets-historie-1.6512060&gt;52 &lt;https://podtail.com/no/podcast/gafestallan-lisain/nils-gaup/&gt;41 </p>
<p>Sámi gulahallandovdomearkkaid tabealla hábmemii válljejin golbma diehtoaddi geat čilgejedje sámi gulahallandovdomearkkaid mearkkašumi. Mun válljejin dán golbmasa dan dihte go sii máhtte olu iešguđetge doahpagiid ja maid tabealla saji geažil. Tabealla maŋŋel ovdanbuvttán buot diehtoaddiid doabačilgehusaid maid sii máhtte. Luohteoassái válljejin ovtta dajahusa guhtesge, muhto eai buohkain lean dajahusat, nu ahte mun lean analyseren vihtta dajahusa. Muitalanoassái válljejin muitalusa guhtesge.</p>
<p>Dutkanjearahallama čađahin nu ahte mun álggus muitalin gii mun lean, ja de bivden diehtoaddiid iežaset sániiguin muitalit geat sii leat. Dán sáhttá gohčodit speadjalastin metodan. Vaikko muhtumat muitaledje veaháš eanet go earát, de in hálit sin persovnnalaš ovdanbuktima lihkahallat, dan dihte go dat livččii leamaš eahpeehtalaš dutkosa metodologiija dáfus.</p>
<p><em type="bold">Dutki, Johan Ánte Utsi </em>Mun lean Risten Anne Johan Ánte ja lean orron eanaš áigge Badjineanu. Mun gulan Skárfvákki orohahkii. Mun lean musihkain bargan ovdal go fuomášin mediabarggu. Vázzen golbma jagi journalistihka bachelor oahpu Sami Allaskuvllas. Dan maŋŋel lean bargan journalistan oktanuppelohkái jagi ja dál lean studeremen mastera álgoálbmot journalistihkas. </p>
<p>Gii don leat?42 <em type="bold">1. Berit Karen Johnsdatter Gaino – <span type="quote">«Bella»</span> (69) </em>Bella lea mu oambeale Inger Márjja Niluha eadni ja gullevaš ránnjásiidii, Beahcegeallái. <em type="italic"><span type="quote">«Gohčodit gal Bellan, muhto mu namma lea Biret Gáren, ja mun lean Jussan Máhte Gáren Márjjá ja Lásse Joavnna nieida. Ja mun lean Gálaniittus53 bajásšaddan, ja dál lea gal fargga 40 jagi áigi go mii fárriimet Guovdageidnui. Ja mun barggan joatkkaskuvllas, basan skuvlla, ja mun gal gulan Beahcegeallái»</span> </em>(Gaino, 2018). <em type="bold">2. Ellen Inger Marie Mikkelsdatter Hætta Tornensis – <span type="quote">«Inger Márjá»</span> (72) </em>Inger Márjá lea mu ipmi, go su isit Sárgona Mihkkal lea mu eatni vuosttaš vilbealli. Inger Márjá lea maid mu ovddeš duodjeoahpaheaddji go vázzen Guovdageainnu nuoraidskuvlla. <em type="italic"><span type="quote">«Mu namma lea Inger Márja Hætta Tornensis ja mun lean bajásšaddan vuosttaš logi jagi Gálaniittus, ja mun ledjen 11 jahkásaš go mii fárriimet deike márkanii. Ja mu eadni lei Máret Inga ja mu áhčči lei Joavnna Mihkkal, ja mus lei áidna viellja, muhto dat ii leat šat dál, son lea vádjolan eret. Ja mun liikojin mannat skuvllaid ja mun mannen veahá skuvllaid, muhto de dat boatkuduvai, mun náitalin ja ožžon mánáid. Mus ledje buot njeallje máná go mun de vázzen njeallje jagi oahpaheaddjeskuvllas Álttás. Mun lean bargan oahpaheaddjin 40 jagi. Dál mun lean 72 jagi ja ealáhagas»</span> </em>(Hætta Tornensis, 2018). <em type="bold">3. Karen Ellen Marie Aslaksdatter Siri Utsi – <span type="quote">«Fimben Áillu Gáren»</span> (74) </em>Gáren lea mu ipmi ja risteadni. Náitalan mu ednorohkiin Johan Anders Utsiin. Soai barggaiga bohccuiguin Skárfvákkis. Gáren lea maid bargan bohccuiguin Ártnis, Cohkolagas, muhto riegádii Beahcegeali orohahkii ja lea maŋitáiggi máhccan dán orohahkii, gos su bárdni, John Andreas Utsi, bargá bohccuiguin otná dan beaivve. <em type="italic">«Mun láven dadjat Karen Siri Utsi, muhto de mun láven jurddašit go mun dajan Fimben Áillu Gáren, de gal dihtet buohkat, go mun lean dat áidna olmmoš Finnmárkkus geas lea dat namma. Mun lean eallán boazodoalus mánnávuođa rájes. Mu máhttu lea herggiid sirddášit, suinniid čuohppat ja beatnagiidda málestit. Mun láven turisttaide lohkat go sii lávejit muinna lohkat ahte dat lei buorre biebmu, de láven lohkat ahte mun lean eksámena váldán go lean beatnagiidda málestan dalle go ledjen mánná. Mun lean orron veahá gos nai. Dán dievás mun lean dál orron 35 dahje 36 jagi (Ádjetjogas). Mun lean veahá dakkár eananvuolaš, mun lean meahcis orron áloáiggis. Inge mun lean bearehaga nuorran </em>53 <em type="bold">Gálaniitu </em>lea leamaš eatnogáttegilli dološáigge rájes sullii 30 km lulábeale Guovdageainnu, muhto dál dat lea ávdin báiki, (Hætta Tornensis, 2018)43 <em type="italic">leamaš dain meassuin. Dat lávejedje dat boarráseappot mannat ja mun dat ledjen nuoramus. Mus lei viellja mii lei hui meassoáŋgir ja oambealli. Dat leigga máŋga jagi boarráseappot ja láviiga mannat doppe meassus. Muhto mus gal lea leamaš buorre dilli. Mii leat johtán duohkot deike dán Guovdageainno suohkana ja Tromssa fylkka gaskka. Ja hirbmat riggodat dat lea leamašan, go mun lean mearramánáiguin stoahkan mánnávuođas nu ahte de lean oahppan giela, ja de lean oahppan olbmuiguin maid gulahallat go leat ollu amasolbmot geat dárbbašedje muhtomin veahki maid. Suomagiela lean oahppan ovdal go álgen skuvlii. Dalle lávejedje suopmelaččat, dahje jeatkán mii daid láviimet gohčodit. Mun jáhkán dat ledje dakkár olbmot mat ledje soađis leamaš ja ledje dieđusge barggu haga, ja sii bohte Gárasavvonis Johkamohkkái čuoigga, ja lávejedje ijastit doppe. Borrat ja bargat, dan áigge go eai lean dat mohtorsahát, de sii lávejedje muoraid sahet. Jus mis ledje fiellobihtát, de sii lávejedje juoidá snihkkedit, ja nu dat orro ja borre muhtin jándoriid. Ja dat buorit láddelaččat leat mu dahkan dáinna lágiin ahte mun in šat (ballan). Mun lávejin hui árgi olbmuin go ledjen mánná, ovdaskuvlla agis. De moai leimme oambeliin guovttá alcceset viesus, beatnagat cieladedje ja mun viehkalin geahčastit geat dat ledje, ja dadjen ahte dat ledje dat jeatkát54 mat bohtet, muhto ovtta mun dovden dain, mii lei oainnat ovdal leamašan (dáppe). Na mu oambealle manai ja čiehkadii, mis lávii dakkár spiskammar dan viesus, dat manai ja čiehkadii dohko. Mun sutnjen beavddevuollái. Dalle mun njuikejin olggos doppe ja mannen feaskárii, ja dieđe hal man gillii mun lean hupman dieiguin, muhto mun lohken allet boađe deike, moai letne guovttá. Mannet dohko mu eatni lusa. Dat go sii jeagadedje, de mun šadden dakkár ahte mun in šat ballan olbmuiguin. Dat lei vissa munnje hui stuora vuoitun go dat láddelaččat jeagadedje mu» </em>(Siri Utsi, 2018). <em type="bold">4. Anders Pedersen Siri – <span type="quote">«Mávnos Bier Ánte»</span> (79) </em>Mu ránnjá Badjineanus, Ákšomuotkkis. <em type="italic">«Mu namma lea Anders P. Siri, Mávnos Bier Ánte sámegillii, ja mun lean riegádan ja bajásšaddan dán báikkis (Ákšomuotkkis). Mun lean bargan sihke boazodoalu (Cohkolagas) nuorravuođas gitta dassá go náitalin, go náitalin de mun vuvden visot daid bohccuid ja álgen eanandoalu bargat, ja bargen eanandoalu sullii golbmalot jagi. Loahpageahčen dan eanandoallohoiddus mun álgen guliid biebmat dán jávrris(Ákšojávrris) mii dá lea vieso duohken, ja dainna manai hui bures. Das lei buorre sisaboahtu, muhto skála lei beare unni, nu ahte dat ii addán iešalddis eallinláibbi, muhto oktan kombinašuvnnain </em>54 <em type="bold">Jeatká </em>dahje jätkä suomagillii; mearkkaša dievdu, (Siri Utsi, 2018).44 <em type="italic">eanandoaluin dat atti buori sisaboađu. Mun livččen ain bargan eanandoaluin, muhto dat bohte iešguđetge lágan váttisvuođat, nugo ođđa mearrádusat ja gáibádusat mat divrudedje dan ealáhusa ja mus álggii maid ahki boahtit bajás. Dat ii livčče vel dahkan nu olu, muhto mun buohccájin, ožžon váibmosiva, ja de gal ii lean eará go heaitit visot. Ja mun lean dál penšunista. Dál mun gal leange juo láhka gávccilot jagi boaris. Na dan mun gal lean juo boahtte jagi. Ávvudit áiggun, muhto dan ferte oaidnit leago ain eallime. Ii dán áigge duosta lohpidit jus ii leat eallime. Dál lean buohcan nuorvvuin vihtta vahkku, ja dat lea hui unohas go ii han gosahaga nagot doallat» </em>(Siri, 2018b). <em type="bold">5. Aslak John Mathæus Mortensen Utsi – <span type="quote">«Morten Áilu»</span> (84) </em>Mu lagas fulkkiid siidaguoibmi Beahcegealis. <em type="italic"><span type="quote">«Mu gohčodit beaivválaččat Morten Áilun, ja mun lean bargan vaikko makkár bargguid. Sihke smávvadállobargguid, boazobargguid ja jávreguollebivdduin. Ja dál lean ollen dan ahkái ahte lean heaitán visot ja šaddan penšunistan. Ja inge mun dál dette šat bargga nu olu. Mun lean heaitán dainna boazobargguin. Mun dušše muhtun soames áigge manan veahá veahkehit. Ja mun orun gal dál dás Guovdageainnus. Mus lea eamit ja okta bárdni mas de leat maŋisboahttit, nu ahte mii eat leat gal makkárge stuora joavkkuid gal. Gulan Beahcegeali orohahkii mas mun lean oalle guhka bargan bohccuiguin. Manan gal ain dál ain Ráissajávrris, mii lea čakča- ja giđđabáiki orohagas. Ja mis leat doppe veahá dakkár orrunbáikkit leamašan áloáiggis dieđusge»</span> </em>(Utsi, 2018). <em type="bold">6. Anders Aslaksen Siri – <span type="quote">«Fimben Áillu Ánte»</span> (85) </em>Fimben Áillu Ánte lea mu imi, Fimben Áillu Gárena viellja. Su gohčodit maid Áslaga Ánten. <em type="italic">«Na mu gohčodit beaivválaččat Fimben Áillu Ánten. Die dat lea mu beaivválaš namma maid sápmelaččat lohket. Ja dál mun gulan Jalgon orohahkii 33, Sieinnus návggastat. Mun lean dál vihttalot jagi leamašan doppe. Ja mu bárdni lea ain doppe. Mun johten 1968 dohko ja dan rájes lean leamaš doppe. Dan ovdal lean leamaš 12 jagi Cohkolagas ja lean golbma jagi leamaš Ártnis, ja vissa golbma jagi Gávviris55. Mun lihkostuvven albma bures Cohkolagas. Mus eai lean álggos nu olu bohccot, muhto bohccot dat gal šadde hui valjit dat bohccot, muhto de eamit logai ahte moai fertejetne johtit al orohahkii. Ja de moai jođiime dohko, muhto de mun gal massen dan giđa beali dan ealus heajos </em>55 <em type="bold">Gávviris </em>– Kågøya (Siri, 2018a)45 <em type="italic">guohtuma dihte, in sáhttán guođohit. Boazonealgi ja ii lean ealáhat guođohit, de šadden luoitit veaiddalis56, ja amas boazu dat dat hal ii orron doppe. Dat dat gal vulggii oarjjás ja ollejedje muhtumat gitta cohkolahkii, ja juohke orohahkii diehko gaskii. Nuppe giđas mus lei beali unnit eallu go dalle go bohten dohko, muhto de šadde golbma hirbmat buori jagi. Munnje šadde bohccot fas oalle valjit, muhto de bođii boazojápmu. Dat lei varra die dalle dan Tjernobyl-áiggi, de gal jámi vuohon nu ahte bázii fas dat seamma dat mii dalle lei báhcán go ledjen vuosttaš jagi. Nu olu jápme dalle bohccot olbmuin. Eai dat jápmán dušše mis, dat jápme vaikko geas. Máŋggaid jagiid maŋŋel easka gulan dan, man balus dat Norgga stáda lei dalle skábmamánus jagi 1944s. Dat meinii evakueret heile Finnmárkku, muhto dan dat eai muitalan olbmuide ovdal dál máŋgalot jagi maŋŋel, ja dan maŋŋel gal lean lihkostuvvan hirbmat bures, ledje šaddan fas bohccot oba valjit» </em>(Siri, 2018a). <em type="bold">7. Nils Peder Aslaksen Bål – <span type="quote">«Begas»</span> (89) </em>Mu ovddeš siidaguoibmi Skárfvákkis. <em type="italic"><span type="quote">«Mun lean Nils Pedar Bål ja mun lean maid bohccuiguin bargan nuorravuođa rájes gitta váhnemiid áigái. Dálvet dáppe Guovdageainnus ja geasset Biertaváris, Guolážis, Skárfvákki orohagas. Mun lean rievssahiid bivdán ja bohccuiguin bargan»</span> </em>(Bål, 2018).56 <em type="bold">Veaiddalis </em>mearkkaša dan go ealu luoitá biđgosii guođotkeahttá (Siri, 2018a).46 <em type="bold">6. Analysa </em><em type="bold">6.1 Sámi gulahallandovdomearkkat </em>Sámi gulahallandovdomearkkat dahje giellameašttirdoahpagat, nugo Harald Gaski maid gohčoda dáid. Mu mielas lea lunddolaš álgit dáiguin doahpagiiguin ovdal go analyseregoađán dajahusaid ja muitalusaid, dan dihte go dát sánit addet vuođđoipmárdusa sámi gulahallamii. Geahča tabealla figuvrra 5. boahtte siiddus. </p>
<p><em type="bold">Figuvra 5. </em>Sámi gulahallandoahpagat </p>
<p><em type="bold">Sánit </em></p>
<p><em type="bold">Konrad </em></p>
<p><em type="bold">Nilsen </em></p>
<p><em type="bold">Fimben </em></p>
<p><em type="bold">Áillu Ánte </em></p>
<p><em type="bold">Inger Márjá </em></p>
<p><em type="bold">Fimben Áillu </em></p>
<p><em type="bold">Gáren </em></p>
<p><em type="bold">Geažidit / </em></p>
<p><em type="bold">Geažuhit/ </em></p>
<p><em type="bold">Geažádallat </em></p>
<p>Give an inkling of, hint at. (Nielsen, 1934, p. 261)</p>
<p>Jus suollemasat jearrá bargat juoidá, muhto nubbi sáhttá seamma gažaldaga divvut ruovttoluotta.</p>
<p>Go geažádallá de ii muital njuolga. Guldaleaddji ferte árvádallat maid geažádalli oaivvilda.</p>
<p>Go geažuhat, de galgá nubbi árvidit dahje ipmird-it maid don oaivvildat.</p>
<p><em type="bold">Garvit / </em></p>
<p><em type="bold">Garvvašit </em></p>
<p>Several times make small detours to get round something.(Nielsen, 1934, p. 57)</p>
<p>Go ii leat dáhttu muitalit juste nugo lea, go dat sáhttá leat váivves oassi ságastallamis.</p>
<p>Garvvát dan maid jurd-dašalat ieš, jurddašat ahte dien ii heive muitalit.</p>
<p>Mun in ane garvin sáni muitaleapmái muhto vánd-dardeami oktavuođas.</p>
<p><em type="bold">Govvedit / </em></p>
<p><em type="bold">Govahallat </em></p>
<p>Illustrate, describe.(Nielsen, 1934, p. 184)</p>
<p>Suomagiel sátni. Sámegil-lii mearkkaša gažada nuppi.</p>
<p>Ámadajus hui álki govvidit. Njunis leat máŋga doahpaga.</p>
<p>Gávviris- dahje skoalbmenjunni jnv.</p>
<p>Muitaladdat nu ahte nubbi galgá oaidnit dego iežas čalmmiiguin man birra don humat.</p>
<p><em type="bold">Mohkastit / </em></p>
<p><em type="bold">Mohkohallat / </em></p>
<p><em type="bold">Mohkkasaddat </em></p>
<p>One who does not talk plainly, straight-forwardly.(Nielsen, 1934, p. 683)</p>
<p>Ii muital bienasta bitnii.</p>
<p>Muitala dakko gokko heive, ja gokko ii heive dan ii muital.</p>
<p>In muital njuolga. In gielis, muhto go orru dárbu mo-hkastit, de garvván muitalit oasi.</p>
<p>Ii muital nu njuolga. Iige visot ábut muitalit. Ii ge dat leat gielis.</p>
<p><em type="bold">Beasadit / </em></p>
<p><em type="bold">Beasadallat </em></p>
<p>In sense of try to get out of, to escape.(Nielsen, 1932, p. 297)</p>
<p>Jus muhtin fállá juoidá, ja nubbi ii dette hálit dan, de son geahččala beassát das eret.</p>
<p>Háliida beassat áššis.</p>
<p>Viggat hupmat nu ahte ieš ii leat sivalaš.</p>
<p><em type="bold">Njuolgádit / </em></p>
<p><em type="bold">Njulget </em></p>
<p>Take the shortest way or the short cut, make for, go on direct to such and such a place. (Nielsen, 1938, p. 95)</p>
<p>Jus muhtun muitala juoidá mainna in leat duđavaš, de ferten njulget su vai šaddá riekta.</p>
<p>Jus leat gullan sága mii ii leat nu go lei, de fertet njulget.</p>
<p>Muhtun gii lea lasihan sága, sáhttá fas divvut dan ja dadjat, <span type="quote">«Ii dat lean nie, muhto ná»</span>.</p>
<p><em type="bold">Lasihit </em></p>
<p>Tell more than it is true.(Nielsen, 1934, p. 502)</p>
<p>Son gii muitala ságaid lasiha juohke saje gokko heive. Muitalus šaddá bivnnut, muhto sáhttá maid čuohcat jáhkehahttivuhtii.</p>
<p>Sáhttá lasihit sániid go muitala sága, vai orru gelddolaš sáhka.</p>
<p>Hui dávjá olbmot hervejit sága liige muitalusain, dahje guhkidit dan, vai šaddá suohttasit muitalus.</p>
<p><em type="bold">Dájuhit </em></p>
<p>Drive someone out of his wits.(Nielsen, 1932, p. 474)</p>
<p>Dájuha dan geasa muitala.</p>
<p>Lasihesttii vai šattai bivn-nut.</p>
<p>Hui dábálaš ovdalaš áigge.</p>
<p>Dájuhit lea dábálaš mánáid ja vuorasolbmuid.</p>
<p>Mieleavttus gielistit nuppi.</p>
<p>Oažžut su jáhkkit juoga masa mii ii leat duohta. 47</p>
<p><em type="bold">Nárridit </em></p>
<p>Be fooling, be taking (someone) in (usually in joke).(Nielsen, 1938, p. 23)</p>
<p>Suohttasiid bivdet. Sáhttet bárdnái vikkahit nieidda geasa son ii liiko. Bárdni sáhttá suhttat váimmus, muhto ii dovddat suhtu.</p>
<p>Mánáid lei dábálaš nárridit ja nieiddažiid eareno-amážit. Die lea du irgi, ja dat dajai nie du birra.</p>
<p>Mánát šadde gierdevaččat. **</p>
<p>Givssidemiin hupmat vai mánát eai šatta nu gierddo-heamet go lávkejit stuora máilbmái.</p>
<p><em type="bold">Gáveldit / </em></p>
<p><em type="bold">Gávváluššá </em></p>
<p>Entice something somewhere or to someone; steal, steal away, somewhere.(Nielsen, 1934, p. 70)</p>
<p>Ii muital duohtavuođa, muhto muitala nu ahte nubbi duhtá.</p>
<p>Go don leat gávvil, de don leat dego rieban. Gávvil-vuođain beasadat áššis.</p>
<p>Go gávváluššá de hupmá nu ahte nubbi ii suhta ja vai ii šatta nu roavvasit dat sáhka.</p>
<p><em type="bold">Njálmma- </em><em type="bold">stuhttit </em></p>
<p>No information</p>
<p>Go olbmot hupmet hui olu juoga man birra, de dat njálmmastuvai.</p>
<p>Irgi ja moarsi ii ábut jit-nosit hupmat ahte háliidea-ba náitalit. De sáhttet nu olu njálmmit hupman ahte náitaleapmi gopmána. **</p>
<p>In leat gullán dien sáni, muhto dat orru leame dakkár <span type="quote">«overtro»</span>.</p>
<p><em type="bold">Ovdašat </em></p>
<p>Omen, presage appa-rition, wraith, of living person. (Niels-en, 1938, p. 216)</p>
<p>Álggos ii lean duohta, muhto dál lea duohta.</p>
<p>Ovdašat leat jus olmmoš gullo ovdal go son olle.</p>
<p>Olmmoš gullui boahtime, muhto son ii boahtán ovdal beaivvi maŋŋel. **</p>
<p><em type="bold">Njuolggočoalli </em>No information </p>
<p>Ii sáhte doallat maidege.</p>
<p>Jus gullá juoidá, de ferte dakkaviđe mannat muitalit dan earáide. **</p>
<p>Muitala njuolga, juste dan maid lea gullan. Maid ii dárbbašivčče muitalit.</p>
<p>Dakkár gii visot muitala.</p>
<p>Čavggahit1.Tighten, stretch.2.Tease.(Nielsen, 1932, p. 376)</p>
<p>Mun sáhtán čavggadit du, go njulget dan maid ledjet čiegadan.</p>
<p>Jus muhtin čavggada nuppi, de son ferte issoras-at čilget dihto ášši.</p>
<p>Vuostálastit. Jus guovttis leaba sáhkalaga, de soai čavggadeaba goappás leat nannoseappot sánit.</p>
<p><em type="bold">Bonjastit </em></p>
<p>Crooked, twisted.(Nielsen, 1932, p. 223)</p>
<p>Mun sáhtán sáni bonjastit eará ládje, ja njulget dan sáni.</p>
<p>Bonjastit sága nuppi guv-lui. Jus muitalan sága masa nubbi ii liiko, de sáhttá dat bonjastit sága eará guvlui.</p>
<p>Veaháš eará ládje muitalit sága. Veaháš duohta, muh-to ii ollásit.</p>
<p><em type="bold">Guoktiluššat / </em></p>
<p><em type="bold">Guoktálastit </em></p>
<p>Behave hypocritical.(Nielsen, 1934, p. 219)</p>
<p>Dat ii lean sihkar ja dat guoktilušai. Dat lei veahá nie ja nuo.</p>
<p>Ii sáhte mearridit maid son meine. Ii diehtán maid dadjat ja dahkat.</p>
<p>Guoktálastit:</p>
<p>Guovttesuorat njuokčamiin hupmá.</p>
<p><em type="bold">Njálggistit </em></p>
<p>No information</p>
<p>Mun human hui buriid sániid geainna lean sáhkal-aga, nu ahte dan olbmui lea hui miela mielde.</p>
<p>Muhto go earáin human, de mus leat eará ságat su birra.</p>
<p>Dakkár gii čalmmiid ovd-das rámpo, muhto dattege ii meine dan.</p>
<p>Buriid ságaid muitalit.</p>
<p>Muitalit aivve dakkár ságaid masa nubbi liiko.</p>
<p><em type="bold">Snoallat </em></p>
<p>Talk indecently. (Nielsen, 1938, p. 493)</p>
<p>Dat dat ii leat go fasttiid hupmat. Muhtumis lea juo fasttes snoallan sánit gielas.</p>
<p>Ii máhte fiidnát hupmat.</p>
<p>Fasttiid hupmat sex:a ja vuolledábiid birra.</p>
<p>Hupmat bađaid birra ja árvvohemiid. Seamma go garrudeapmi.</p>
<p><em type="bold">Hupmat árvvo- </em><em type="bold">hemiid </em></p>
<p>Little value, valueless (Nielsen, 1934, p. 69)</p>
<p>Son finai mu luhtte ja muitalii ságaid, muhto eai dat orron duođat.</p>
<p>Duššiid muitalit main ii leat árvu.</p>
<p>Ii sáhte dárkkistit leago duohta vai ii.</p>
<p><em type="bold">Hermet </em></p>
<p>Represent something to be better or worse than really is. Exag-gerate (Nielsen, 1934, p. 317)</p>
<p>Muhtun lea riegádan diek-kárin. Juohke ságas lasiha.</p>
<p>Ii lean nie go muitalii, muhto sullii nie.</p>
<p>Muitala juoga man birra mii ii leat duohta.</p>
<p>Muitalit hirbmat stuorisin sága. Gielistit sihke buori ja heittoga guvlui, go muitala soapmása birra.</p>
<p><em type="bold">Čuohcalit </em></p>
<p>Run into the net in considerable num-bers(and stuck there) (Nielsen, 1932, p. 425)</p>
<p>Don leat mu birra hupman, muhto diet ii leat duohta, de mun čuohcalin du.</p>
<p>Jus muhtun lea hupman fasttiid nuppi birra, de manná dat olmmoš gean birra lea fasttiid hupman fas dan olbmo lusa gii lea hupman ja čuohcá sutnje.</p>
<p>Hupmat eará olbmo birra unohasat heajos ságaid, ja go dat olmmoš gullá ahte don leat su birra hupman, de son čuohcá dutnje. <span type="quote">«Manne don leat nie hup-man mu birra?»</span>48</p>
<p>Tabealla ovdanbuktá golbma diehtoaddi čilgehusa movt sii ipmirdit dáid iešguđetge gulahallandovdomearkkaid. Geažidit ja garvit doahpaga máhtte máŋggas, muđui ledje doahpagat maid dušše moattes máhtte. Mávnos Bier Ánte čilge geažidit sáni, nu ahte son guhte geažida ii jeara njuolga. Son sáhttá geažádallat nubbái ahte son diehtá juoidá, muhto ii hálit muitalit maid son diehtá. Dalle son sáhttá dušše geažádallat nubbái, gii de sáhttá mieđihit ášši, dahje jus ii leat nu dat ášši, de son ii ipmir geažádallama. Bella čilge ahte geažádallan lea dego muhtun áigu dihto ášši muitalit nubbái, maid dušše soai diehtiba. Ovdamearkka dihte jus son áigu muitalit šlárvaságaid nubbái maid mánát eai dárbbaš gullat, de soai sáhttiba dušše geažidastit, ja nu šaddá sudnos ovtta lágan kodagiella. Begas čilge geažidit sáni go muhtun áigu muitalit juoidá, muhto ii daja dan njuolga. Garvit doahpaga son čilge ges nu ahte muhtun gii áigo muitalit juoidá, ii muital visot njuolga, muhto garvá osiid muitaleames. Morten Áilu čilge garvit doahpaga jus sus lea juoga maid son ii hálit muitalit, de son garvila dan oasi meaddel. Mávnos Bier Ánte čilge garvit doahpaga duopmostuolloášši dáfus. Dikkis lea bággu čilget ášši, muhto son oaivvilda ahte dikkis lea lohpi garvit, go dalle it gielis. Jus giellasiin válddahalat diggeáššis, de gal sáhtát ieš maid darvánit. Mávnos Bier Ánte muitala ge muitalusa mas son garvvi go vihtanušai diggeáššis. Dán muitalusa gávnnat muitalusanalysa oasis. Son čilge ahte jus ii livčče garván dikkis osiid iežas čilgejumis, de son livččii son ja máŋggas earát darvánan áššái.</p>
<p>Manne sápmelaččain leat dákkár gulahallandoahpagat, ja manne sápmelaš ii leat njuolggočoalli? Fimben Áillu Ánte čilge ahte sápmelaš ii láve luohttit dáččaide obanassiige, muhto muitalit nu ahte dáčča duhtadii. Jus dáčča jearai sápmelaččas galle bohcco sus leat, de son láve vástidit ahte son ii dieđe vaikko diehtá dan hui bures. Sápmelaš ja dáčča gulahalaiga gielalaččat, muhto goitge eaba gulahallan nu ahte soai duođai ipmirdeigga maid nubbi oaivvildii. <em type="italic"><span type="quote">«Jus sápmelaš lei deaivvadan dáččain duoddaris, de lávejedje siiddas jearahit maid dáčča dajai, de sáhtii sápmelaš vástidit «Dáčča hupmá bađas birra»</span>. Sápmelaš oaivvildii dáinna ahte dáčča humai dušše dan birra mii sutnje lei ávkin» </em>(Siri, 2018a) </p>
<p>Fimben Áillu Ánte čilge ahte dáččat leat verrošan sápmelaččaid vuostá ja nu leat sii massán luohttámuša sidjiide. Fimben Áillu Gáren ges čilge gulahallan doahpagat leat sajáiduvvon sápmelaččaide njuolgut ráfi dihte. Sápmelaččat hupmet várrogasat ja váruhit seahkaneames eará olbmuid áššiide. Inger Márjjas leat seamma oaivilat go Gárenis ja lasiha ahte sápmelaš atná eanet olbmuid iežas fuolkin go dáčča. Stuora fuolkejoavkku miellahtuide leage liige dárbbašlaš leahkit várrogas maid dadjá, vai ii riiddás lagas olbmuin.49</p>
<p><em type="bold">Journalisttalaš geahčestat </em>Manne berrejit sámi gulahallandovdomearkkat leat oassin sámi mediaid árgabeaivvis? Lea lunddolaš ahte journalistat geat barget sámi áššiiguin dovdet ja hálddašit doahpagiid. Jearahallama oktavuođas journalista dávjá sáhkalaga sápmelaččain, gii sáhttá viggát juoidá geažuhit sutnje. Dákkár jearahallandilálašvuođas sáhttá journalista manahit dárbbašlaš dieđuid jus ii hálddaš sámi gulahallandovdomearkkaid. Nuppi dáfus sáhttá journalista ávkkástallat sámi gulahallandovdomearkka reaidun. Ovdamearkka dihte politihkkarat sáhttet garvvašeami bokte beasadallat dihto áššis. Jus journalista diehtá mas son viggá eret, de sáhttá geažádallat áššái. Ná sáhttá sámi gulahallandovdomearka leahkit ávkin journalistii. <em type="bold">6.2 Luohteanalysa </em><em type="bold">1. Berit Karen Johnsdatter Gaino – <span type="quote">«Bella»</span> (69) </em>Bella juoiggastii gávcci persovnnaluođi ja muitalii vel dasa lassin guokte dajahusa birra. Mun jerren sus eanemus gažaldagaid luođi birra. Son čilge ahte luođi dajahus lea dakkár mainna muitala iežas birra, ja de lea dábálaš rámpot. <span type="quote">«Muhtun olmmoš rámpo iežas suohpangieđa. Muhtun fas man fitmat son lea, nugo biehčamis dovdá iežas bohcco»</span> (Gaino, 2018). Ovdalaš áigge lea leamaš tabu juoigat iežas luođi, muhto dán áigge lea dát tabu loažžan ja dávjá lea muhtun gii juoiggasta iežas almmolašvuođas. </p>
<p>Bella juoiggasta Fimban Niillasa ja dajahallá: <span type="quote">«Iigo Fimban Niillas doivon čuiken čuoivvaga šleađut vázzán iežas nagodit geassit, go vujii muhkkeduvdnái nu ahte muhkkečoaltu ravggai gollefárpalin»</span> <em type="bold">(Gaino, 2018). </em></p>
<p>Nugo dál lea dát dajahus, de lea dan veadjemeahttun ipmirdit konteavstta haga. Dajahalli eaktuda ahte vuostáiváldi dovdá dahje diehtá gii dát olmmoš lea, makkár dilálašvuođas juoigi dajahallá ja manne dajahallá nie. Vuosttaš cealkkaoasis leat máŋga sátnegova, nugo čuiken čuoivvat ovdamearkka dihte. Dan sáhttá dulkot nággáris čuoivvagin, mii stađđá geasset maid leahkit siseatnamis vaikko čuike. Loahpageahčen cealkagis ges govahallá dan go <span type="quote">«...šleađut vázzán iežas nagodit geassit»</span> (Gaino, 2018). Šleađut <em type="italic">57 </em>vázzán sáhttá dulkot nu ahte dát heargi lea oba garas mannat go stuora duolba geađgebáikkiid lea njolggiidan. Nuppi cealkkaoasis lea čielggas ahte sánit nugo <em type="italic">muhkkeduvdni </em>, <em type="italic">muhkkečoaltu </em>ja <em type="italic">gollefárppal </em>leat metaforat, go albmailmmis lea veadjemeahttun vuodjit muhkkeduvnni vuostá nu ahte muhkkečoalttu gahččá ja rievdá gollefárpalin. Dát metaforaid mearkkašumit čilget go Bella muitala dajahusa duogášmuitalusa. Dajahus lea Mihkkal Ánte Iŋgir dajahallan go son rohttii boazosápmelačča Fimban Niillasa luođi heajain. Fimban Niillasis ledje oainnat guokte moarssi. Nubbi lei boazosámi nieida, Mihkkal 57 Šleađut mearkkaša svaberg dárogillii. Sátni čilge duolba geađgás guovllu, áinnas mearragáttis gokko jiekŋa lea leamaš jiekŋaáiggi rájes. &lt;https://snl.no/svaberg&gt; 50 </p>
<p>Ánte Iŋgir ja nubbi ges dálu nieida, Leammu Májjá. Fimban Niillas vujii soakŋofáru Leammu Májjá lusa ja náitalii suinna. Mihkkal Ánte Iŋgir beahtahalai, ja go son bođii sudno heajaide, de son juoiggai Fimban Niillasa ja dajahalai suhtuiguin. <em type="italic">«Mihkkal Ánte Iŋgir oaivvildii dieđusge ahte gollefárpalin dat gal lea birgenláhki, ja mu- </em><em type="italic">hkkečoalttuin son oaivvilda dálu nieida ravggai birgenláhkái. Gal dat bárdni lei rikkis ja </em><em type="italic">son dat ii beroštan nagodii go heargi geassit su vai ii. Sus ledje hearggit nohkka» </em>(Gaino, 2018). </p>
<p>Dajahusa duogášmuitalus rievdá ovtta ládje oanehis muitalussan. Juoigi lea suhttan Fimban Niillasii go ii fuollan sus ja náitalii Leammu Májjáin. Bella čilge ahte čuiken čuoivvat šleađut vázzán lei Mihkkal Ánte Iŋgira vuojána namma, ja čilge ahte ovdal lei dábálaš nie dajahallat herggiid. Son geassá ovdamearkka eará hearggis, mas lei namahus <em type="italic">rášša vázzán muzet. </em>Dalle čielgá vuosttaš cealkkaoassi dajahusas. Mihkkal Ánte Iŋgir rámpo ja oaivvilda iežas bures birget, ja jearráge Fimban Niillasis ahte ii go son dasa jáhke. Nuppi cealkkaoasis oaivvilda ahte Leammu Májjá ii lean iešbirgejeaddji ovdal go Fimban Niillas náitalii suinna. Muhkkeduvnni metafora sáhttá dulkot nu ahte son vujii dállui gos leat šibihat. Muhkkečoaltu sadjái sáhttá bidjat Leammu Májjá, mas lei nu lihkku ahte go Fimban Niillas náitalii suinna, de son beasai heajos dilis buoret dillái, namalassii muhkkečoaltu ravggai gollefárpalin. </p>
<p>Diehtoaddi muitala goalmmátpersovnnas, go dás lea Mihkkal Ánte Iŋgir gii juoigá Fimban Niillasa. Duogášmuitalusa juonas lea Fimban Niillas váldoolmmoš, go Mihkkal Ánte Iŋgir juoigá su. Mihkkal Ánte Iŋgir beahtahallá go Fimban Niillas vállje Leammu Májjá eamidin ja ieš báhcá aktonassii. Stiilageavaheapmi movt dajahalli čiehká dajahusa siskkáldas dieđu ja geažádallá lea earenoamáš. Metaforat čihket Leammu Májjá ja duogášmuitalusa, ja dát čujuha dasa ahte dajahusas lea guovttegeardánis gulahallan. <em type="italic">Olggobeale olbmot58 </em>sáhttet dulkot dajahusa dušše nu ahte bártnis lea heargi mii nagoda Fimban Niillasa geassit, ja ahte son dušše vujii muhkkeduvdnái. Movt muhkkečoalttu ravggai gollefárpalin sáhttá báhcit imaš áššiin sidjiide. <em type="italic">Siskkáldas olbmot59 </em>ges berrejit máhttit dulkot dajahusa ollislaččat ja bidjat dan kontekstii, vaikko dajahalli ii dajahala njuolga. Muhto juoigi sáhttá maid siskkáldas olbmuid bidjat árvádallat, go ii han dajahusas vuhtto makkárge lunddolaš álgu, iige loahppa. Jus geahččá dajahusa obbalaš struktuvrra, de das orru melismahtalašmuitalanvuohki, go dajahus govvida čalbmerávkaleamis guoskevaš olbmuid eallindili. Riskodramaturgiija mielde sáhttet smávva sánit nugo; muhkkeduvdnái, muhkkečoaltu ja gollefárppal leat dat smávva lávggastagat. Dáid sániid oktasaš mearkkašupmi lea risku, mii orru symbolisereme Mihkkal Ánte Iŋgira suhtu Fimban Niillasii.58 Olggobeale olbmot: Olbmot geat eai dovdda dajahusa duogášmuitalusa.59 Siskkáldas olbmot: Olbmot geat dovdet duogáža.51 </p>
<p>Bella čilge ahte luohti lea leamaš guovddáš reaidu ráhkisvuhtii dološáigge, muhto luođi doaibma lea rievdan 70 jagis. <span type="quote">«Dalle lei dat áigi go nuorat eai oaidnalan eambbo moatte geardde jagis, ja de dat ohppe daid luđiid, ja de dat manne iešguđetge guvlui»</span> (Gaino, 2018). Son čilge ahte nuorat geat liikostedje nubbi nubbái sáhtte geasi juoigat su. Áigegollun lávejedje maid ráhkadit máŋga luođi alcceseaset vai ain lea ođđa luohti oahpahit earáide, go deaivvadedje fas meassuidáigge, mat eai lean dalle eará moatte geardde jagis. <em type="italic">«Dat mat guođohedje ealu dat bidje alcceseaset ođđa luođi. Ja dat mat ledje guollebivd- </em><em type="italic">dus, dat doppe bivde guliid ja dat juige doppe. Ja dat mat lájuiguin barge dat juige doppe. </em></p>
<p><em type="italic">Ii dalle lean rádio, ii dalle lean telefovdna, ii dalle lean TV, die dat lei dat áigegollu. Ja </em><em type="italic">jurddašedje go gávnnadit meassobáikkis, de mun oahpahan dán ođđa luođi dieidda olb- </em><em type="italic">muide. Dál dat ožžot dan ges juoigat» </em>(Gaino, 2018). </p>
<p>Bella čilge ahte sápmelaš lea dakkár olmmoš mii atná measta juohke diŋgga čihkosis. Sápmelaččain ii leat vierrun muitalit njuolgá. Son muitá dan go rávesolbmot lávejedje neavvut su, ahte ii leat dárbu muitalit juste gos bivde guliid. <span type="quote">«Ollu lea gáđašvuohta mii dahká manne don mohkastat, muhto ollu gal lea maid nie ahte eai dárbbaš diehtit jur nu juste»</span> (Gaino, 2018). </p>
<p>Fimban Niillas gulai Guovdageainnu oarjjabeale johtolahkii, muhto sihke son ja nieidda guoktá leaba jápmán. Ovttaskas olbmo biras ovdal soahteáiggi lei čadnon birgenláhkái, ja dát sáhttá čilget manin <em type="italic">muhkkečoaltu ravggai gollefárpalin </em>metafora lei guovddážis dán dajahusas. </p>
<p><em type="bold">Journalisttalaš geahčasteapmi </em>Makkár earenoamášvuođaid dán dajahusas sáhttá heivehit journalistihkkii? Dán luođi earenoamášvuohta lea dajahusa guovttegeardánis gulahallan, go dieđut leat čihkkojuvvon metaforaide. Dán goansta sáhttá ávkkástallat ovdamearkka dihte oarjemáilmmi journalistihka dramaturgiijamuitalusa šáŋŋerist, go das lea ulbmil muitalit muitalusa gelddolaččat ja boktit dovdduid. Go ii muital juoidá njuolga, de sáhttá ášši gealdut. Seamma sáhkkiivuođa sáhttá maid neahttačállosiiguin ávkkástallat interaktiivvalaččat. Makro dásis sáhttá riskodramaturgiija vuođul ráhkadit máŋga smávva neahttaášši maid leŋgesta oktii ja presenteret áššiid nu ahte mediageavaheaddji sáhttá ieš válljet makkár áššiid áigu lohkat. Mađi eanet áššážiid (lávggastagaid) son lohká, dađi eanet son ipmirda ášši fáttás(riskkus). Mikro dásis ges sáhttá riskodramaturgiija atnit áššis go atná metaforaid(lávggastagaid), mat ovttas addet ipmárdusa obbalaš sisdollui (riskui). </p>
<p>Melismahtalašmuitalanvuogi perspektiivvas sáhttá Fimban Niilasa soakŋofáru govahallat čalbmeravkaleamis, dát dáhpáhus lea dat unna dáhpáhusaš mii lea dajahusa guovddážis. Dán vuogi heivešii ávkkástallat oanehis álggahemiide iešguđetge mediasurggiin, mas ii daja njuolga man 52birra ášši lea, muhto čalbmeravkaleapmi šaddá seaktin áššái, ja dalle sáhttá easka viiddidit ášši ja čilget man birra dat duođai lea, dego dán dajahusa duogáš muitalus. <em type="bold">2. Ellen Inger Marie Mikkelsdatter Hætta Tornensis – <span type="quote">«Inger Márjá»</span> (72) </em>Inger Márjá ii juoigan, muhto čilge Lidena dajahusa. Son lei máilmmi čeahppi dápmat herggiid ja su herggiid lávejedje dajahallat: <span type="quote">«Lidena lojahat»</span> (Hætta Tornensis, 2018). </p>
<p>Dát dajahus lea dan muttos oanehaš ahte in oainne árvvu analyseret dan. Namuhan ahte Liden sátni gullá dánskkagillii ja mearkkaša unni. Lojahat sátni lea heargedoaba, ja mearkkaša ahte heargi lea lodji ja álki gieđahallat. Muđui čilge Inger Márjá oanehaččat movt son dovdá luohtedajahusaid. Nieiddaid lávejedje rámpot guovssonástin, ja bártniid ges lávejedje sáhttit dajahallat mánnun, ovdamearkka dihte <em type="italic">Guovdageain-mánnu </em>. Son čilge ahte muhtomin sáhtte juoigit dajahallat maid fasttit go juige nuppi 60, muhto ii hálit ovdamearkkaiguin dan čilget. Nuorttabealde Finnmárkku dajahallet eanet go oarjjabealde, ja muhtun luođit leat dego smávva muitalusat. Oarjjabealde luđiin ges láve dávjá leahkit dušše okta dajahus, ja de fertejedje earát árvádallat maid son oaivvildii dajahusain. <span type="quote">«Dat eai ane olu sániid, muhto muitalit oanehaččat. Dat lea dego divtta logadit. Don fertet ieš gávnnahit maid son dat dies meinii»</span> (Hætta Tornensis, 2018). Inger Márjá čilge ahte dat ii galgan muitalit njuolga. Dán fenomena son čilge nu ahte sápmelaččat leat dušše diekkárat leamaš, muhto dál lea oarjemáilbmi báidnigoahtán sápmelaččaid ja olbmot leat šaddame eanet aht eanet universála. <em type="bold">3. Karen Ellen Marie Aslaksdatter Siri Utsi – <span type="quote">«Fimben Áillu Gáren»</span> (74) </em>50 jagi áigi heavvanii Gárena viellja Johan Mattis A. Siri, gean gohčodedje Fimban Matti sámegillii. Sus lei epilepsi ja jáhkkimis dohppehalai dávdii go duššái. Son lei oaggumen guliid ja gávdnui heavvanan nu ahte dušše ámadadju lei rutnis. Son šattai dušše 29 jagi boarisin. Luđiin láve Gáren muittašit vieljas, go dat lea nu guhkes áigi gollan dan rájes go son duššai. </p>
<p>Gáren lea ieš bidjan dajahusaid iežas vielja luohtái: <span type="quote">«Fimban Matti unna Ránneža lei juo.»</span> <span type="quote">«Ja suohpan dat gal juo go bisui gieđas.»</span> <span type="quote">«Ja Fimban Mattis gal lei suohpangiehta, muhto nieiddaid dat ii gal nagodan njoarostit»</span> <em type="bold">(Siri Utsi, 2018). </em>60 Skuhččenluohtin gohčodit dan go juoigi bilkida luđiin (Oskal, 2010).53 </p>
<p>Juoigi govahallá vielja buot golmma dajahusas boazoealáhusa doahpagiiguin. Ránne lea boazobeana. Suohpan lea boazosápmelačča reaidu. Son atná vel suohpan sáni go govahallá vielja ráhkisvuođa dili. Dajahusaid ii leat nu váttis dulkot jus vel ii dovddage Fimban Matti duogáža, muhto sámi kulturipmárdus sáhttá leat dárbbašlaš, go eai han buohkat dieđe ahte Ránne lea árbevirolaš sámi namma beatnagis. Nuppi dajahusa sáhttá maid dulkot nu ahte son dušše doallá suohpana gieđas, muhto dás sáhttá leahkit stuorát mearkkašupmi, nugo ovdamearkka dihte ahte suohpan ii lean čikŋan sutnje, muhto bargoreaidu maid hálddaša bures. Goalmmát dajahusa gal lea váttis boastut ipmirdit, go Fimban Matti ii darvvit nieidda suohpaniin, de sus ii lean moarsi iige eamit.</p>
<p>Vuosttaš dajahusas son dajahallá Fimban Matti beatnaga unna Ránneža. <span type="quote">«Ránne lei hui viissis boazobeana. Dat measta ieš diđii movt dat galgá jorgalit bohccuid»</span> (Siri Utsi, 2018). Son čilge ahte boazosápmelaččaid persovnnaluđiin lea dábálaš dajahallat buriid sániiguin beatnaga dahje vuojána, go dávjá lea vuohkkaseappot ealli bokte rámpot, go njuolga dan olbmo. Go beatnaga dahje vuojána rámpo, de čiehká veahá rámi, iige rámpo njuolga dan olbmo. Vaikko Gáren eanaš áigge rámpo iežas vielja, de son goitge veahá čuggestallá su, earenoamážit go čujuha dasa ahte son ii leat nagodan gávdnat guoimmi. Dajahusain eai leat metaforat ja čihkkon dieđut, dahje guovttegeardánis gulahallan. Gáren čilge ahte viellja ii lean skealbma, iige láven suoládit. <span type="quote">«Lávejit sáhttit dajahallat čiegus dieđuiguin olbmo gii skelbmošii»</span> (Siri Utsi, 2018). Fimban Matti luođi leat juoigagoahtán 1960-logus, go Fimban Matti ain elii. Luođis ii leat makkárge juotna, muhto Gáren lea dajahussii darvvihan muhtun čalbmerávkalemiid ja dilálašvuođaid iežas vielja eallimis, ja nu sáhttá árvvoštallat ahte dajahusain lea melismahtalašmuitalanvuohki. Gáren ii juoigan nu guhká, ja son ii geardduhan dajahusaid, muhto geardduhii luođi šuokŋaminstara máŋgii, ja šuoŋas lea čielga gierdohápmi. Gáren dajahallá iežas vielja goalmmátpersovnnas. Luohtedajahusain ii leat makkárge olgguldaskonflikta, muhto dajahusaid vuođul sáhttá dulkot Fimban Mattisa siskkáldaskonflivtta. Son lei searas boazobargi, muhto liikká sus ii lean moarsi. Eaktu manne Gáren juoigá dán luođi, lea dan dihte go son muittaša iežas vielja. Dajahusaid stiillas sáhttá vuohttit ahte dajahalli muittaša, go son dajahallá vássán áiggis. Gáren deattuha ahte searra lei dárbbašlaš sátni luođi dajahusain, go dás ii lean sáhka dušše boazobargguin, muhto son lei searra buot lágan bargguin, earenoamážit ovdal mašiidnaáiggi lei dárbbašlaš leahkit searra. Muittašit luđiiguin lea Gárenii hui dábálaš. Son láve dávjá guldalit rádio ruovttus, ja das láve ge ain gullat oahpesolbmuid luđiid geat leat vádjolan. Duos dás ain go gullá oahpesolbmo luođi, de son rohttejuvvo 1960-lohkui. Luođit boktet suohttasiid maid lea vásihan dáiguin olbmuiguin. <span type="quote">«Go olmmoš ovdamearkka dihte juoigá akto ovtta olbmo, de don oainnát dan olbmo vaikko dat ii leat dás. Don orut dego doppe dainna olbmuin ja de leat muittut mat bohtet ovdan»</span> (Siri Utsi, 2018).54</p>
<p><em type="bold">Journalisttalaš geahčesteapmi </em>Fimban Matti luohtedajahusain lea mu mielas maŋemus dajahus earenoamáš: <span type="quote">«Ja Fimban Mattis gal lei suohpangiehta, muhto nieiddaid dat ii gal nagodan njoarostit»</span> (Siri Utsi, 2018). Vaikko dajahusa váldosáhka lea dat ahte Fimban Mattisis ii leat moarsi, de herve Gáren dajahusa árgabeaivválaš boazobarggu sániiguin; nugo <em type="italic">suohpangiehta </em>ja <em type="italic">njoarostit </em>. Sánit eai dušše herve, muhto dajahusas badjánit govažat. Guldaleaddji sáhttá govahallat go Fimban Matti njoarosta nieiddaid guvlui, muhto nieiddat besset báhtui. Govvagiela sáhttá journalistihkas maid ávkkástallat, earenoamážit rádios mas jietna lea guovddážis. Govvagiela sáhttá buohtastahttit kontentumjienain, man ulbmil lea rohttet guldaleaddji iešguđetge dilálašvuođaide, muhto prográmmajođiheaddji sáhttá maid studios hervet dieđuid sániiguin mat gullet ealáhusaide, ja dainna lágiin rohttet guldaleaddji lagabui ášši sisdoalu. Ovdamearkka dihte sáhttá prográmmajođiheaddji presenteret guolástusášši sániiguin dego ráigefierbmi ja čiktit, mat sáhttet symboliseret ovdamearkka dihte konflivtta ja soabalašvuođa. Ealáhussánit nannejit jáhkehahttivuođa journalistihkkii, muhto eaktudit seammás ahte sihke journalistta ja guldaleaddji máhttet dáid sániid. Dá sáhttá maid leahkit buorre vuohki oahpahit ođđa sániid guldaleddjiide geat eai hálddaš dáid. Oahpaheami váste sáhtášii loahpageahčen reportáša čilget dáid iešguđetge sániid. Čálalaš mediat sáhtáše ges ráhkadeastit smávva sátnelistu ášši gurrii. <em type="bold">4. Anders Pedersen Siri – <span type="quote">«Mávnos Bier Ánte»</span> ( </em><em type="bold">79) </em></p>
<p>Mávnnos Bier-Ánte lea bajásšaddán luohtebirrasis, ja son lea leamaš earet eará Romssa musea musihkkadutki Ola Graff luhtte muitaleame dološ luđiid birra. Sus leat boares jietnabáttit maid Ánden Mikku, Mikkel Per A. Bongo, báddi birrasiid -1950logus. Ánden Mikku gohčodedje maid Warszawa Bongo, go son finai čuojaheame juoigganasain61 Polena oaivegávpogis, Warzawas. Son máhcai jietnabáddenrusttegiin, mainna lea bádden máŋga luođi (Siri, 2018b). Mávnos Bier Ánte čuojahiige munnje ovtta dain persovnnaluđiin. Juoigi lea Beiha Johan, Johan Utsi, ja son juoigá Jágoš Vildu: <span type="quote">«Vuoi juo dan go Jágoš Vilddu. Ii aht oba ábut ge lágastit Jágoš Vildduin vuoi juo beargalat.»</span> <span type="quote">«Vuoi dan juo čuoivvaga go nu juo gazzu, mun dat gal juo doivon ahte vuosttaš saji mun dál juo gazzadáhtan, muhto dat lei nu biru njoahci ruohttat.»</span> 61 Juoigganas – Instrumeanta mas dábálaččat dušše lea okta stráŋga. Ovdal lávejedje stráŋgga čatnat gássa vuollái ja stuoraniibbiin fanahallat dan stráŋgga. Mávnos Bier Ánte viellja Bier Mihkkil, Mikkel Per Siri lea almmuhan skearru mas čuojaha juoigganasain. Issat Sammol Hætta lea maid čuojahan juoigganasain lávddis. &lt;https://www.nrk.no/sapmi/juoigganasain-oahpasmuvva-mailmmiin-1.13550447&gt;55 <span type="quote">«Gal dat vedje gal juo vearrut dáhkan juo Jágoš Vildduin, muhto go ii aht ábut juo, oažžut vildon ádjá mii nu dovddus lea vel politiijaid gaskkas. Lágaid dan gilvvus, eai ge dat ábut biru Jágoš Vildduin.»</span> <span type="quote">«Helgeha go vuoddjái biru. Mihkkal Aslat Heaika vuoddjái olu ovdal. Dál badjegeažis šnjivihin buohta ja meaddel ovttatmanus gitta feammo miillaid lusa biru verdde Jágoš Vildu, beargalat juo»</span> <em type="bold">(Utsi, 1950-logus). </em></p>
<p>Dajahusaid sáhttá váttis ipmirdit duogášdieđuid haga, muhto dat ii leat veadjemeahttun. Nuppi dajahusas sáhttá juo ipmirdit ahte dás lea sáhka heargegilvovuodjimis, ja ahte Jágoš Vildu ii vuoitán: <span type="quote">«Doivon ahte vuosttaš saji mun dál juo gazzadáhtan»</span> (Utsi, 1950-logus) <em type="italic">. </em>Dasa lassin dajahallá ahte gilvolágideaddjit eai leat meannudan su oasseváldima riektá: <span type="quote">«Gal dat vedje gal juo vearrut dahkan juo»</span> (Utsi, 1950-logus). Maŋemus dajahusas rievdá sisdoallu nu ahte dás ii leat šat sáhka heargegilvovuodjimis, muhto Jágoš Vilddu gilvu Mihkkal Aslat Heaikkain. Goabbá olle ovdal gosa dál de leaba vuoddján. Ja dán gilvvu gal Jágoš Vildu vuoitá: <span type="quote">«Dál badjegeažis šnjivihin buohta ja meaddel ovttatmanus gitta feammo-miillaid lusa biro verdde Jágoš Vildu, beargalat juo»</span> (Utsi, 1950-logus). Mávnos Bier Ánte muitala ahte Jágoš Vildu lávii iežas juoigat, juste nugo Beiha Johan juoigá ja dajahallá báttis. Dajahusaid birra son muitala ahte Jágoš Vildu oassálasttii heargegilvovuodjimis Mázes birrasiid 1950-logus go luohti báddejuvvui, ja son čuoččuhage ahte lágideaddjit verrošedje go dubmejedje su nubbin. Nubbi dáhpáhus ges lea Vuolle-Mázes, go Jágoš Vildu gilvvohallá Mihkkalaš Heaikkain Badje-Mázii. Mihkkalaš Heaikka vuoddjá ovdal su, muhto Jágoš Vildu joksá su ja olle ovdal Badje-Mázii. Nu ahte Jágoš Vilddu heargi ii lean mihkke njoazes herggiid, muhto buorre vuoján. </p>
<p>Luođis leat oktiibuot njealje dajahusa. Vuosttaš ja nubbi dajahus álget juste seamma ládje: <span type="quote">«Vuoi juo dan Jágoš Vilddu»</span> ja nuppi oasis ges <span type="quote">«Vuoi dan juo čuoivvaga»</span>. Dasa lassin nohká vuosttaš dajahus maid <em type="italic">vuoi juo beargalat </em>. Nu ahte dajahusain leat moadde geardduheami, muhto dain ii oro leame vuogádat. Sisdoalu dáfus lea mearkkašahtti dat go <em type="italic">vuoi juo </em>dajahus govvida Jágoš Vilddu riehpun. Dakka maŋŋelaš dajahallá garrusániid mat doibmet kontrástan riehpu govahallamii. Ja guldaleaddji miehtemiella Jágoš Vildui hedjona vel eanet go dajahalli geažuha ahte son lea vearredahkki. Muhto de boahtáge dat stuora gažaldat: Maid dajahalli muitala? Vuosttaš golmma dajahusoasis dajahallá Jágoš Vilddu heargegilvovuodjin-oassálastima, ja dalle dieđusge lea Jágoš Vildu veahá riehpu go ii nagodan vuoitit, muhto njealját ja maŋemus dajahusoasis jorgasa Jágoš Vilddu heajos lihkku. Son duohpá iežas olbmá ja vuodjá su meaddel. Ja dan maŋŋel beassá Jágoš Vildu fas njulget čielggi, go son lea fas rámponvearas 56olmmái. Dajahusain in vuohte makkárge metaforaid, muhto das lea geažuheapmi: <span type="quote">«Vildon ádjá mii nu dovddus lea vel politiijaid gaskkas»</span> (Utsi, 1950-logus). Geažuhemiin čujuha dajahalli ahte Jágoš Vildu sáhttá leat máŋgii rihkkon lága, muhto ii daja dan njuolga. </p>
<p>Beiha Johan juoigá juste nugo Jágoš Vildu lávii iežas juoigat, ja dalle lea lunddolaš ahte Jágoš Vildu lea váldoolmmoš. Su mihttu lea olahit rámi iežas heargevuojániin. Maŋemus dajahusoassi čujuha gudneáŋgirvuhtii, nugo das ovdalaččas namuhin. Dajahusaid vuosttaš oassi čujuha dasa ahte Jágoš Vilddu stuorámus vuostálastit leat gilvvu lágideaddjit, gilvvu njuolggadusat ja iežas heargi. Nuppi oasis ges lea Mihkkalaš Heaika su stuorámus vuostálasti, geainna son doarrida ollet vuosttažin Vuolle-Mázes Badje-Mázii. Heargi orru leame su áidna veahkki, seammás go dat lea maid su vuostálasti. Vuosttaš oasis Jágoš Vildon váidala iežas hearggi njoahcin, go ii vuoitte gilvvu. Nuppi oasis lea ges dat seamma heargi su stuorámus veahkki, go nagoda joksat Mihkkalaš Heaikka ja vuodjit su meaddel. Dát dajahus lea analysa guhkimus dajahus, ja danin háliidan ávkkástallat Greimasa aktántamodealla dása, vaikko eará dajahusaide in leat dahkan dan. Greimasa aktántamodeallas sáhttá bidjat Jágoš Vilddu subjeaktan, ja gutni ges objeaktan prošeaktaáksás. Heargi lea golmma iešguđetge sajis dán modeallas. Namuhuvvon konfliktaáksá goappaš bealde, ja gulahallanáksás maid sáddejeaddjin, danin go herggiin son sáhttá olahit gutni, ja de lea Jágoš Vildu gulahallanáksá vuostáiváldi. Seammás sáhttá heargi vuoittáhallat, ja de ii olat Jágoš Vildu ánssu maid son háliida.</p>
<p><em type="bold">Figuvra 6. </em>Jágoš Vildu, Mávnos Bier Ánte </p>
<p>Dajahusain leat máŋga juona. Vuosttaš lea dat go Jágoš Vildu geahččala álggos olahit gutnii heargegilvovuodjimis, muhto ii lihkostuva. Dát lea olgguldas dáhpáhus, iige leat čadnon dušše váldoolbmo siskkáldas dilálašvuhtii, vaikko sus lea siskkáldas mihttu. Nubbi juotna lea 57maŋemus dajahusas. Das dajahallá olgguldas dáhpáhusa go Jágoš Vildu gilvvohallá Mihkkalaš Heaikkain, ja suinna son gal bihtá. Dáhpáhusat mat leat čadnon maŋŋálaga lea mearkan ahte dajahusat gullet lineáramuitalanvuohkái. Seammás son govahallá Jágoš Vildu mielladilálašvuođa čalbmeravkalemiiguin, mii čujuha melismahtalaš gierdomuitalanvuohkái Dajahusaid muitaleaddji lea Beiha Johan, muhto son áđastallá Jágoš Vildu. Juoigá juste nu movt Jágoš Vildu láve iežas juoigát, nu ahte sáhttá bidjat sihke Beiha Johana ja Jágoš Vildu muitaleaddjin. Dajahusat leat goalmmátpersovnnas. Váldokonflikta orru leame Jágoš Vilddu siskkáldaskonflikta, mii lea čájehit earáide ahte suinna ii birge heargegilvovuodjimiin. Dajahusaid klimáksa lea dalle go Jágoš Vildu birge Mihkkalaš Heaikkain, ja nu su heajos lihkku jorgala. Eaktu muitalit dán guokte dáhpáhusa dajahusaid bokte orru leame dat go Jágoš Vildunii lei bahččát vuoittáhallat heargegilvovuodjimis, ja árgabeaivve gilvvohallan Mihkkalaš Heaikka vuostá galgá ovtta ládje heajos beaggima jorgalit buori beaggima ja rámi guvlui. Stiilla dáfus de orrot garrusánit báhcan muitui ja elemeantta mas son dajahallá ahte son lea politiijaide oahpis. Dajahalli orru stiillain háliideame deattuhit ahte son lea čáffat, iige bala mastege. Dajahusain orru vikkaheame váldoolbmo riehpun álggu geahčen, muhto dađistaga čielgá ahte Jágoš Vildduin ii ábuhan, dat garra lágan ádjá. Dajahusain ii oro makkárge guovttegeardánis gulahallan.</p>
<p>Riskodramaturgiija smávva lávggastagat dán dajahusas orrot leame heargegilvovuodjin, dajahus mas beaggá ahte Jágoš Vildu lea dovddus politiijaid gaskkas, ja priváhta heargegilvovuodjin Mihkkal Aslat Heaikkain. Risku orru ges Jágoš Vilddu nággárvuohta olaheames rámi.</p>
<p>Mávnos Bier Ánte čilge dábáleamos báiki bidjat luođi lea rišláreagas, go heargi njolggiida áissáid gaskkas. Jus guldala jienaid maid hearggi lihkastagat dahket, de lea daid jienaid vuođul lunddolaš bidjat luođi. <span type="quote">«Go don gulat ja álggát darvehit dan luođi. Dat lea oktahat šuokŋa mii manná nie go heargi njolggiida (Siri, 2018b)»</span>. Son čilge ahte olbmot lávejedje juoigat barggadettiin, ja dat sáhtte leat feara makkár barggut, leaš dál lájus dahje fatnasis. Dálvet go lei heargeáigi, de lávii luohti doallat lieggasa vuojidettiin. Son čilge dán go olmmoš juoigá, de rahčá geahppáiguin ja váibmu julká jođáneappot. </p>
<p><em type="bold">Journalisttalaš geahčestat </em>Dán luođi dajahusaid vuođul heive čujuhit Nils Jernslettena sitáhtii luohtedajahusat kapihttalii ahte juohkehaš lea earenoamáš. Jágoš Vildun ii vuoitán heargegilvovuodjima, muhto lei rámis go ollii ovdal Mihkkal Aslat Heaikka Badje-Mázii. </p>
<p>Journalistihkalaččat sáhttá deattuhit ahte journalisttaid bargu lea oaidnit buohkaid servodagas 58ja čuvget servodaga valljivuođa ja girjáivuođa. Dán luođi dajahusain vuohttá ahte Jágoš Vildu lea nággár, muhto seammás sáhttá dulkot ahte sus ii leat nu buorre dilli muđui iežas eallimis, go lea dovddus politiijaide. Go journalisttaid váldobargu lea gozihit fápmogeavaheami, de ferte journalista oaidnit rašimus olbmuid servodagas ja ovdanbuktit sin nággárvuođa. Olbmot geat eai leat njunnošis, sis lea maid juoga earenoamáš maid sáhttet muitalit. <em type="bold">5. Aslak John Mathæus Mortensen Utsi – <span type="quote">«Morten Áilu»</span> (84) </em>Morten Áilu čilge ahte son lea oalát heaitán juoigamis, muhto dajahusaid birra son gal sáhttá čilget. Son muitá muhtun boazosápmelačča gii ii láven liikot dasa go dáluolbmot dajahalle iežaset boazoealáhusa doahpagiiguin, ovdamearkka dihte njoarosteaddjin ja man fitmat son lea. Muhto son lei maid gullan dálona gii lei čeahppi dajahallat dáluealáhusa doahpagiin, ja son lei Leammu Migal: <span type="quote">«Geas bat stuorát muhkkeduvdni go Leammu Migalis»</span> <em type="bold">(Utsi, 2018). </em></p>
<p>Leammu Migal lávii rámpot iežas go sus lávejedje leahkit olu oamit. Morten Áilu lea maid gullan smávva dajahusa dálu olbmuin: <span type="quote">«Gal dat geahpa goit bissu gieđas»</span> <em type="bold">(Utsi, 2018). </em></p>
<p>Morten Áilu čilge ahte geahpa lea dat ávnnas mainna firpmiid oahppá, ja oaivvildage ahte dát sátni lea buorre ovdamearkan dasa movt ealáhussániid riggodahttet dajahusa.</p>
<p>Morten Áillu dajahusat ledje nu oanehaččat ahte mun in oainne árvvu analyseret dáid. Muđui mearkkaša luohti Morten Áilui muittašeapmin, muhto ii dušše vádjolan olbmuid muittašeapmin. Son muitala ahte luohti mearkkašii ja ain mearkkaša olu nuorra olbmuide geat ráhkásnuvvet, go nuorat han johttájit ealuin iešguđetge guvlui geasset. Jus nuorra bárdni ovdamearkka dihte juoiggai nieidda geasa lei liikostan, de lávi sutnje badjánit dakkár dovdu, ahte dat nieida lei das su láhka. Árgges guođoheddjiide lei luohti maid jeđđehussan. Jus muhtun balai balddonasain, de son juoiggadettiin ii gullan makkárge ipmašiid.</p>
<p><em type="bold">Journalisttalaš geahčestat </em>Morten Áilu deattuha ahte ii leat vuogas seaguhit dihto ealáhusdoahpagiid eará ealáhusaide dahje oktavuođaide. Journalistihka geahčestagas sáhttá árvvoštallat man muddui lea heivvolaš atnit dihto ealáhusdoahpagiid go sáhká lea eará ealáhusaid birra.59 </p>
<p>NRK neahttačállin-kurssas62 digaštalaimet manne journalista berre čállit čielgasit ja dárkilit juohke sáni, ja garvit gielalaš sátnedáidagiid mat sáhttet leat sihke metafora- ja dadjanvuogi hámis. Kurssa lágideaddjit čujuhedje Norgga giellaráđi ávžžuhussii ahte journalista berre čállit čielgasit, nu ahte vuostáiváldi álkibut ipmirda sisdoalu ja ášši sáttasáni. Giellaráđđi goitge ii ávžžut álkidit giela nu olu ahte giella geaffu. Sámegiela geahčestagas lea mearkkašahtti dat go dál ii šat gávdno sierra sámegiellaráđđi. Ráđi doaibma lea goitge ain fámus, go ovddasvástádusa leat sirdán Sámedikki giellaossodahkii63. Dás lea dárbu cuiget sámegiela giellahástalusa maid lean vásihan logi jagi journalista doaimmas, go dávjá darvánaddá sámi journalista ovdamearkka dihte vierrogiela sániid duohkái maid ii sáhte jorgalit njuolga sámegillii, go dasa ii gávdno sámegielsátni. Dalle lea váttis máššat luoikkahit ealáhusdoahpaga, ovdamearkka dihte boazoealáhusas mii lea sátnerikkis sámegiela dáfus. Dáid boazoealáhusdoahpagiid sáhttáge atnit ovdamearkka dihte metaforan, muhto de čuožžila gažaldat; ipmirdit go buot mediageavaheaddjit dan sáni, ja man muddui olaha journalistta sin go ii baicca jorgal sáni. Jus vierisgiela sáni ii sáhte jorgalit njuolga sámegillii, de sáhttá molssaeaktu guhkidit cealkaga vai vuostáiváldi ipmirda sisdoalu. Dá leat dehálaš gažaldagat maid juohke mediaásahus ferte váldet duođalažžan, go sii han mediastrategiija vuođul válljejit makkár geavaheaddjijoavkku sii háliidit olahit. Morten Áillu cuiggodeami sáhttá viidábut digaštallat man vuogas lea ovdamearkka dihte boazoealáhusa sáni atnit metaforan politihkas. Seammás orru sáhttime juo čuovvolit Morten Áillu cuiggodeami, ahte ii oro vuogas atnit boazoealáhusa sáni guolástanealáhusa áššiin. <em type="bold">6. Anders Aslaksen Siri – <span type="quote">«Fimben Áillu Ánte»</span> </em>(85) Fimben Áillu Ánte ii loga alddis šat juoiganjiena, muhto muitala goitge soames dajahusaid birra. Nugo Lemmon Johana luođi dajahusa. <span type="quote">«Go moai Kare Niillas Máhtiin čorgestetne duoddarii ealu, de duoddarat čáhpodit»</span> <em type="bold">(Siri, 2018a). </em></p>
<p>Dát persovnnaluohti gullá birrasiid 1950-logu áigodahkii ja Oarje-Finnmárkku guvlui. Áigi go olbmot juige dán luođi sáhttá váikkuhan dajahussii, go dalle orru rikkis boazosámi bártnit bivnnuhat nieiddaid gaskkas. Dajahusa sáhttá leahkit álki ipmirdit, vaikko vuostáiváldi ii dovdda dan duogášdieđu. Fimben Áillu Ánte čilge ahte Lemmon Johanis lei ulbmil dajahusain geasuhit Guovdageainnu beakkáneamos nieiddaid gaskkas muhtuma iežas eamidin, muhto son ii nagodan geasuhit gean háliidii. Son náitalii baicca muhtun biiggáin. Dajahusas ii leat juotna, 62 NRK gelbbolašvuođa neahttačállin-kurssas oassálasten miessemánu 08.b. 201263 &lt;https://www.sametinget.no/Tjenester/Spraak&gt; 60muhto das sáhttá goitge vuohttit sihke siskkáldas ja olgguldas konflivtta. Olgguldas konflikta lea čadnon dušše dajahussii. Lemmon Johanis ja Káre Niillas Máhtes lea nu stuora eallu ahte dat guohtu duoddara čáhppadin gosa soai ain johttiba. Go nu stuora eallu lea, de šaddá dat sudnuide hástalussan. Lemmon Johana siskkáldas konflikta lea ges čadnon dajahusa duogášdihtui, go son háliida dan čábbámus nieidda eamidin. Sáttasátni orru leame mađi eanet boazu dađi bivnnuhut boazosámi bárdni. Eaktu dajahusain lea Lemmon Johana motiiva. Muitaleaddji hápmi earuha dajahusa máŋgga luođis, go lea hárve duála vuosttašpersovnna hámis. Ii leat nu dábálaš iežas luođi juoigát, nugo Lemmon Johan dahká. Son herve dajahusa metafora sániiguin nugo čáhpodit, dan sadjái go eallu gurbe eatnamiid, ja čorgestetne ovdalii johte sáni. Metaforat riggodahttet dajahus govahallama hárrái, ja nu šaddá dat visuála ovdalii njuolggu muitaleapmi. Dajahusa sáhttá čatnat birrajohtostruktuvrii, go dajahus ovtta ládje čujuha meahci birrajohtui, nugo ovdamearkka dihte stuora eallu guohtu duoddara čáhppadin. Čuovvovaš jagi dat máhccá seamma báikái, ja dassážii lea jeagil fas šaddán. Boazoealáhusa nomádaeallimis lea vuođđoprinsihpa čuovvut birrajohtostruktuvrra, go boazosápmelaš lea ealuin geasset mearragáttis ja johttá dálvet siseatnamii, dasa lassin guođohit ealuid maid čakča- ja giđđaeatnamiin. Duogášmuitalusa vuođul sáhttá dulkot ahte Lemmon Johan lea iežas stuora ealuin bidjan seavtti Guovdageainnu bivnnuhis niidii. Seammás sáhttá seakti bijahan su dakkár dilálašvuhtii ahte son vuordá aht vuordá, muhto nieida maid son joraha ii dette geasuhuvvo sutnje. Dát vuorddašeapmi šaddá duogášmuitalusa gelddoleamos oassi. Oažžu go son dan bivnnuhis nieidda vai ii. Muhto nugo duogášmuitalusas boahtá ovdan, de ii nagot son vuordit doarvái guhka.</p>
<p><em type="bold">Journalisttalaš geahčestat </em>Jus árvvoštallá dajahusa sáttasátni; mađi eanet bohccot, dađi bivnnuhut, de orru Lemmon Johan rámpome iežas. Iežas rámpot ii leat leamaš dábálaš sámis, muhto juoigi gal sáhttá rámpot su gean juoigá. Dás vuolgá ge jáhkkimis dat álbmotjurdda ahte ii galgga iežas juoigat. Jus vuhtiiváldá sátnevádjasa; <span type="quote">«iežas rápmi ii ole guhkkelii go njunis njálbmái»</span>, de sáhttá dát čilget manin ii galgga iežas juoigat. Movt dasto rámi sáhttá heivehit journalistihkkii? Orru lunddolaš árvvoštallat portreahta šáŋŋeris, mas journalistat dávjá jearahallet objeavtta gean portretterejit. Dás orru vuođđu jearrat ahte leago sámi birrasis baicca lunddoleappot jearahallat váldoolbmo lagasolbmuid? Go sámi birrasis lea lunddoleappot lagasolbmuide rámpot váldoolbmo buriid beliid. Sámi gulahallama vuođul sáhttá váldoolbmos unohas muitalit iežas birra, go son ii hálit iežas rámpot. 61 <em type="bold">7. Nils Peder Aslaksen Bål – <span type="quote">«Begas»</span> (89) </em>Begas ii vástidan gažaldagaid luođi birra, go dearvvašvuođa dili geažil váibbai gasku jearahallama, muhto son muitalii muitalusa mii muittuhii luođi dajahallama. Eanet dán birra muitaleami oasis. <em type="bold">7.3 Sámi muitaleapmi </em>Dál go luohtedajahusaid ja sámi gulahallandovdomearkkaid earenoamášvuođat leat čielgaseappot, de lea áigi geahččat lagabui sámi muitaleami earenoamášvuođaid. <em type="bold">1. Berit Karen Johnsdatter Gaino – <span type="quote">«Bella»</span> (69) </em>Bella muitala duohta dáhpáhusa go son vásihii <em type="italic">ovdašiid Ráissajávrris </em>, Beahcegeali orohagas. </p>
<p><em type="bold">Ovdašat Ráisjávrris </em><em type="italic"><span type="quote">«Dat lei nu ahte min áhččerohkki lei mannan Ráisjárgáddái, ja mii leimmet iehčaneamet ruovttus ja dat dat lávii herggiid mannat viežžat čakčat ja boahtit maid herggiiguin go de boahtá. Ja sáhtii jávkat máŋga vahkku doppe, ja de dat dál gal moai letne ovtta ija Inga Sunnain loktii nohkkame. Eange moai leat vel hahppehan vel nohkkat, de moai gulaime olmmoš bođii. Mis ii láven goassege lásas olgouksa. Dat lei álo rabas, muhto gitta dat gal maid lei dieđusge muhto ii lean lásas. Ja dat olmmoš bođii ja savnnji julggiid tráhppa nalde, bođii sisa. Válddi suohpana ja bálkestii, mis lávii fryseboksa dan feaskáris. Bálkestii dan boksa nala dan suohpana ja manai sisa. Ii ge dat gullon dađi eambbo. Moai viehkaleimme geahččat, na doppe ii leat ii mihkkege. Ja eadnerohkki dat de gullái go moai bođiime ja jearai «Maid doai leahte?»</span> <span type="quote">«Na ean moai leat maidege.»</span> Ean moai muitalan dasa. Jurddašeimme dat dat gal ballá, moai ean dál muital. Ja de manaime. Nuppe beaivve dat bođii seamma ládje, ja de gal lei albma. Nu ahte dat gal ledje ovdašat» </em>Gaino, 2018). <span type="quote">«Gii dat de bođii?»</span> <em type="italic"><span type="quote">«Na min áhččerohkki. Dat dagai juste nu, savnnji julggiid, suohpana bálkestii nugo lávi bálkestit ja de manai sisa. Das lei juo nu ahte dat orui juo suohpan feaskáris. Mun jáhkán dat lei nu ahte suohpan ii galgan lieggasis. Bihkkabáddi, ammat dat ledje dakkárat dat linccagii go dan váldá lieggasii. Dat láve goit olgun daid atnit, feaskáris ja olgun»</span> </em>Gaino, 2018).62 </p>
<p>Dát muitalus dáhpáhuvai dalle go Bella bearrašiin orro Gálaniittus, moadde miilla doaresbealde Guovdageainnu, ja go Bella ii lean go nieiddaš. Jahkodat lea dálvet, go muitalusas Bella namuha ahte áhččerohki lei herggiid viežžamen. Muitalusa váldoolmmoš lea muitaleaddji, Bella, ja son muitala vuosttašpersovnnas. Bella ja su oabbá Inga Sunna gullaba ovdašiid, ja go dan fuomášeaba, de eaba mieđit dan eadnái, go eaba hálit ahte eadni galgá ballát. Soai eaba hálit iežaska ságaiguin rievdadit eatni miellalági. Muitalusa juotna ja váldodáhpáhus lea dat go nieiddaš guoktá gullaba ovdašiid. Ovdaš lea dat mii dahká dán muitalusa earenoamážin. Muitalus muitaluvvo kronologalaččat ja loahpageahčen muitalusa čielgá manne soai doaivvuiga ahte dat lei áhččerohkki gii ollii ruoktot. Son lávi oainnat álo láhttet nugo soai gulaiga beaivvi ovdal. Dán sáhttá dulkot nu ahte muitalusas lea geardduheapmi, muhto das lea geardduheapmi mas lea erohus. Vuosttaš háve gullaba oappáš guovttos jienaid mat dušše muittuhit iežaska áhččerohki. Nuppes go gullaba seamma jienaid, de dat duođai lea sudno áhččerohkki gii olle ruoktot. Dát čujuha dasa ahte muitalusas lea gierdodramaturgiija elemeantta. Muitalusas leat goitge eanaš lineáramuitalanvuogi elemeanttat. Das lea álgu mas Bella čilge dan go áhččerohkki lea mannan herggiid viežžat, ja de čatnasit dáhpáhusat maŋŋálaga, mii lea dábálaš lineára muitaleamis. Das lea maid gaskkaoassi mas gullaba ovdašiid, dalle go eadni boahtá ja jearrá maid soai leaba. Loahppa lea dalle go áhččerohkki duođas olle ruoktot. Dat ahte muitaleaddji atná sámi gulahallandoahpaga, ovdašiid, de sáhttá muitalusas maid jođánit leahkit guovttegeardánis gulahallan. Lohkki dahje guldaleaddji geas ii leat sámi duogášdiehtu sáhttá manahit dárbbašlaš oasi muitalusas, muhto sis geas lea duogášdiehtu, sii gal dihtet ahte dás lea sáhka ovdašiid birra. <span type="quote">«Ovdašat leat jus olmmoš gullo ovdal go son olle»</span> (Hætta Tornensis, 2018). Muitalusas lea olgguldas konflikta, go Bella ja su oabbá gullaba ovdašiid ja vásiheaba dan. Konflikta lea čadnon ipmašii. Go oappážagat gullaba áhččerohki boahtimen vissui eabage oainne su, de lea muitalusas maid <em type="italic">gehččiid konflikta </em>. Geahčči dahje guldaleaddji dán dilis, ii sáhte bálljo jáhkkit Bellai ja su oabbái maid leaba vásihan. Klimáksa dás lea dat go gullaba áhččerohki boahtimen, muhto son dattege ii boađe. Sáttasátni orru leame áibbašeapmi lea nu nanus ahte gullaba ovdašiid. Eaktu manne Bella muitala dán muitalusa lea dat earenoamáš vásáhus, go oappáin gulaiga ovdašiid. Bella govahallá hui dárkilit smávva govaiguin, ja čilge juste movt áhččerohkki lávii láhttet go olle ruoktot. Savdnjá julggiid ja bálkesta suohpana jiekŋagalmmihanskábe nala. Muitalus gullá duohtamuitalusa šáŋŋerii. 63 </p>
<p><em type="bold">Figuvra 7. </em>Ovdašat Ráisjávrris, Bella </p>
<p>Aktántamodealla vuođul lean bidjan Bella ja Inga Sunna subjeaktan. Sudno veahkkin lea áigi. Áhčči ii ollen ruoktot go vuohččan gulaiga su boahtimen, muhto beaivvi maŋŋel son bođii. Konfliktaáksái lean bidjan eadnerohki vuostálastin dan dihte go oappážagat mearrideigga ahte eaba muital eadnái, go balaiga ahte eadni ii livčče jáhkkan sudnuide. Prošeaktaáksái lean bidjan Bella ja oappá subjeakta ja áhččerohki objeaktan, dan dihte go soai vuordiba áhččerohki ruoktot. Gulahallanáksás lea sáddejeaddji Ráisjárgáddi gosa áhččerohkki lea mannan ja vuostáiváldit leaba oappážagat ja ruoktu.</p>
<p><em type="bold">Journalisttalaš geahčestat </em>Ovdašat sáhtte leahkit várrehussan juoga masa ovdal go dat duođas dáhpáhuvvá. Eanet dán birra sáhtát lohkat Morten Áillu analysaoasis dán kapihttalis. Journalistihkalaččat sáhttá leahkit nu ahte muhtun sámi journalistta vásiha ovdašiid, ja guorahallagoahtá leago dá várrehus. Ovtta ládje sáhttá dán buohtastahttit politiijadutkin. Dutki oažžu intuišuvnna ja čuovvula dan, ja dáinna dovdduin son guorahallá beliid áššis, maid ii livčče dutkan jus ii livčče ožžon dán dovddu. Ja dát dovdu han sáhttá leat erohussan čoavdá go politiijadutki rihkkosa vai ii. Seamma sáhttá journalista oažžut intuišuvnna ovdašiid bokte ahte ovdamearkka dihte muhtun politihkkár čiegada juoidá maid álbmogis lea riekti diehtit. Journalista sáhttá dalle iskkat leigo sus riekta vai ii. <em type="bold">2. Ellen Inger Marie Mikkelsdatter Hætta Tornensis – <span type="quote">«Inger Márjá»</span> (72) </em>Inger Márjá muitala dološ irgefearána iežas ádjá ja áhku birra, maid son lea gullan iežas eatnis 64 <em type="italic"><span type="quote">«Irgefearán 1800-logus»</span>64. </em>Dát dáhpáhuvai geasseáigge nu áigá go 1800-logus. Dáhpáhus govvida dan áigge irggástallama, ja dat čilge earenoamážit sámi gulahallandovdomearka <em type="italic">njálmmastuhttit </em>. Sápmelaččaid gaskkas lea vierrun ahte ii galgan čájehit dovdduid, iige muitalit earáide jus lea gávdnan irggi dahje moarsi. Jus juobbá muitalii dan earáide, de sáhtte olbmot hupmagoahtit dan birra. Njálmmastuhttin sáhtii čuohcat bárrii nu garrasit ahte dat earráneigga ovdal go háhppeheigga náitalit. <span type="quote">«Irgi ja moarsi ii ábut jitnosit hupmat ahte háliideaba náitalit. De sáhttet nu olu njálmmit hupman ahte náitaleapmi gopmána»</span> (Hætta Tornensis, 2018). </p>
<p>Greimasa prošeaktaáksás boahtá ovdan ahte muitalusa váldoolmmoš lea Morten ja su prošeakta lea náitalit Elliin. Konfliktaáksás sáhttá dulkot Elle áhči veahkkin, go son humada Morteniin, go Elle lea oađđimen darfegoađis. Áhččerohki stajida Mortena ságaiguin, nu ahte son bissu goađis gitta Elle lihkká.</p>
<p><em type="bold">Figuvra 8. </em>Irgefearán 1800-logus, Inger Márjá </p>
<p>Go Morten jorahišgoahtá Elle Ávžžis, de badjána sáhka manne Morten vánddarda doppe nu dávjá. Sáhká ja šlárvvat doibmet muitalusas vuostálastin, go dat sáhttet njálmmastuhttit bára nu ahte maŋešassi heaitaleaba. Suodjalusa sáhttá maid dulkot vuostálastin go dat lea doalahan Mortena olggobealde Guovdageainno gili. Guhkes gaskkat sáhttá maid dulkot vuostálastin. Morten orru Gálaniittus ja Elle ges Ávžžis, dán guovtti gilis lea birrasiid 3 miilla gaskka. Gulahallanáksás lea Elle áhčči gii lea sáddejeaddji, go son dohkkeha Mortena isidin iežas niidii. Dalle šaddá Elle objeakta ja Morten vuostáiváldi. Inger Márjá govvida Mortena dego rievdan 64 <em type="bold">Irgefearán 1800-logus: </em>Mielddus nr. 1, s.106. 65olmmái go lea suodjalusas leamaš. <span type="quote">«Readjuin vázzá dušše ja dárogielsániid dajada»</span> (Hætta Tornensis, 2018). Elle son govvida ges nuorra nieidan, gii dahkaluttai ahte son ii fuola Mortenis, go sápmelaččain ii lean dáhpin dovdduid mieđihit earáide, ja earenoamážit garve dan dahkamis jus lei liikostan muhtumii. Muitalusa juotna lea Mortena birra gii jorahišgoahtá Elle gitta oažžu su iežas moarsin. Muitalusa olbmuin leat máŋga dialoga. <em type="italic"><span type="quote">«Go Elle lihkká darfegoađis ja fuomáša Mortena, de son dohppe miehkara ja manná rohtui dainna. Morten boahtá maŋis ja háliida Elle báldii, muhto Elle dadjala: ‘Ii leat sadji!’ Morten ii vuollan ja vástida: ‘Dat ii leat duohta. Buoret vel dego gárži lea’»</span> </em>(Hætta Tornensis, 2018). </p>
<p>Dialoga čájeha Mortena siskkáldas konflivtta. Morten háliida Elle eamidin, muhto son ii leat mielas dása, dahje vaikko livččii mielas dása, de son ii goit čájet dan. Inger Márjá álggaha muitalusa čilgehusain geat leaba Morten ja Elle sutnje, ja vuđolaččat ovdanbuktá Mortena duogáža suodjalusas, ovdal go muitala muitalusa kronologalaččat. Loahpa muitalusa son njuike veahá áiggi dáfus, go muitala Morten ja Elle náitaleigga ja oaččuiga máŋga máná. Loahpa loahpas son muitališgoahtá maid sudno bártni birra, Lidena, gii šattai boaresbárdnin. Lidena-sekveansa spiehkasta maid muitalusa juonas, muhto diehtoaddi orru ge mieleavttus botken juona, ja álggahišgoahtán ođđa juona go geažádallá muitalusa joatkkit. <span type="quote">«Ii dat nohkkan muhto, livččii eambbo, muhto in mun dál šat de»</span> (Hætta Tornensis, 2018). Muitalusa juona hárrái livččii lunddolaš loahpahit muitalusa Mortena ja Elle náitalemiin. Vaikko muitalusas orrot leame eanaš lineáramuitalanvuogi elemeanttat, go muitalusas lea álgu, gaskaoassi ja loahppa. Seammás sáhttá čujuhit dasa ahte muitalusas ii leat áibbas lunddolaš loahppa, go diehtoaddi geažádallá ahte sus livččii vel eanet muitalit. Álggaheami čilgehusa lea loahpaheami sáhttá ovddastit lávggastagaid riskodramaturgiijas, go dát oasit eai čatnas muitalusa jutnii. Dát oasit leat goitge dárbbašlaččat guldaleaddjái, vai ipmirda muitalusa eavttu ja muitalusa juona. Inger Márjá muitala irgefearána iežas áhku vásáhusaid bokte, ja son muitala su birra goalmmátpersovnnas. Guldaleaddji beassá diehtit muitalusa olbmuid jurdagiid birra, ja nu orru diehtoaddi leame dakkár buotdiehtti. Dán perspektiivvas orruge diehtoaddi neavvumen mii dan áigge lei dábálaš láhttenvuohki sápmelaččaid gaskkas, ovdamearkka dihte: <span type="quote">«Eai hihtemat galgan oidnot»</span> (Hætta Tornensis, 2018). Nubbi ovdamearka: <em type="italic">«Son ii jienat maide. Dainna go sámiin lei dakkár ahte dat eai galgan muitaladdat dieid nu hirbmosit, dan ahte sus lea irgi. Ja son ii jienat maidege ja dovdduid eaige galgan čájehallat, nu dat gal lei sámi olbmuiguin </em>» (Hætta Tornensis, 2018). 66 </p>
<p>Muitalusa váldopersovnnas lei mihttun oažžut Elle iežas moarsin ja maŋážassii eamidin. Dalle sáhttá dulkot nu ahte Mortenis lea siskkáldas konflikta, go son háliida Elle moarsin. Klimáksa lea dalle go čielgá ahte Morten oažžu Elle iežas eamidin. Muitalusa sáttasátni orru leame son dat lihkostuvvá ráhkisvuođain gii ipmirda ja láhtte sámi vieruid vuođul servodagas. Diehtoaddi stiilla guovddážis leat sámi normat, mii lei sámi vierru ja láhttenvuohki. Muđui son lea sátnerikkis, ja muitala njuovžilit álkes gielain.</p>
<p><em type="bold">Journalisttalaš geahčestat </em>Inger Márjá čilge vuđolaččat sámi vieruid ja láhttenvugiid. Journalisttalaš perspektiivvas lea lunddolaš ahte sámi journalistta maid vuhtiiváldit dáid. Máhttá vieruid ja láhttenvugiid earenoamážit jearahallan oktavuođain. Dábálaš vierru livččii nugo čájehit vuollegašvuođa, ja ii jearahallagoahtit ovttat manus. Jearahaladettiin maid lea buorre atnit muittus ahte jearahallanobjektii sáhttá leahkit váttis muitalit njuolga. Jus nu lea, de sáhttá leahkit dárbu bidjat buori áiggi jearahallamii. <em type="bold">3. Karen Ellen Marie Aslaksdatter Siri Utsi – «Fimben Áillu Gáren </em>» (74) Fimben Áillu Gáren muitala dáhpáhusa maid vásihii dálvet jagi 1959, go lei 15-jahkásaš. Son lei áhččerohki mielde ja máŋggas ledje vel fárus go vulge heargeráidduin Ráissas duoddarii. Sii ollejedje dearvan Geatkevuopmái, muhto guovttes geat leigga maid vánddardeame seamma guovllus, sudnuin ii mannan seamma bures. Dát lea muitalus go Šelgon Mihkkal šuvččagii <em type="italic">65 </em>bahuid. </p>
<p>Fimben Áillu Gáren muitala iežas vásáhusaid bokte álggu- ja loahpageahčen muitalusa. Su vásáhusat eai leat čadnon njuolgga muitalusa jutnii. Lea čielggas ahte muitalusa váldodáhpáhusa son lea gullan earáin. Fimben Áillu Gárena vásáhusat leat guovllus gos Šelgon Mihkkal šuvččaga, mii lea dán muitalusa juotna. Dán sáhttá dulkot maid riskodramaturgiija vuođul ahte Fimben Áillu Gárena iežas vásáhusat leat dego riskolávggastagat mat leat čatnasan muitalusa jutnii. Dáhpáhus eahpitkeahttá čuohcá sutnje. Son muitala dán muitalusa ovtta ládje nugo journalisttat muitalit stuora viiddis ođđasa dábálaš olbmo bokte. Son čatná alcces muitalusa álgui, ja govahallá dálkki ja heargevánddardeami dan áigge, ovdal go muitališgoahtá Šelgon Mihkkala birra. Journalisttalaččat gohčoduvvo dát muitalanvuohki: <span type="quote">«Muitalit ođđasa case dahje objeavtta bokte.»</span> Dás lea dehálaš deattuhit ahte Fimben Áillu Gáren ii čuovo dan dábálaš journalisttalaš objeavtta muitalanvuogi. Journalista muitala muitalusa muhtuma bokte, nu movt ođas čuohcá 65 Šelgon Mihkkal šuvččagii: Mielddus nr. 2, s.108.67dan olbmui, ja makkár váikkuhusat ođđasis leat earáide geat sáhttet iežaset bidjat seamma dilálašvuhtii go ođasášši objektii. Dát lea hui dábálaš politihkalaš áššiin, go dat ii leat álo álki ipmirdit makkár váikkuhusat politihkalaš mearrádusain leat servodaga ássiide. Ovdamearkan dása sáhttá leat dat go Sámediggi mearridii heaittihit juolludeames stipeandda ohppiide geat studerejit sámegiela, ja juolludišgođii stipeandda baicca sidjiide geat studerejit oahpaheaddjin. Dát ođasášši čuohcá earenoamážit sámegielstudeanttaide, oahpaheaddjestudeanttaide ja boahttevaš studeanttaide, geat háliidit studeret juogo sámegiela dahje oahpaheaddjeoahpu. Ovdalii jearahallat sámediggepolitihkkára mearrádusa birra, de sáhttá journalista válljet objeaktan ovdamearkka dihte studeantta, gii dán áššis šaddá váikkuhusa áššedovdi. Fimben Áillu Gáren muitala measta seamma journalistihkalaš muitalanvugiin. Erohus lea dušše dat go son atná alcces objeaktan, ja de easka muitala váldodáhpáhusa šuvččageami birra maid earáin lea gullan. Son govvida ja muitala gos son lei dalle go Šelgon Mihkkal šuvččagii, ja nu son láide guldaleaddji áigái ja guvlui gos muitalusa váldodáhpáhus dáhpáhuvvá. Fimben Áillu Gáren lea árvideames gullan váldodáhpáhusa gáldus gii ieš lea vásihan dáhpáhusa.</p>
<p><em type="bold">Figuvra 9. </em>Šelgon Mihkkal šuvččagii, Fimben Áillu Gáren </p>
<p>Greimasa aktántamodealla konfliktaáksái sáhttá bidjat Šelgon Mihkkala subjeaktan. Persen Niillas šaddá su deháleamos veahkki, go son dat gávdná Šelgon Mihkkala duoddaris bealleheakkas ja gádju su. Dálki dieđusge šaddá su stuorámus vuostálasti, go dat dahká ahte son ii olle sihkarvuhtii ja geavvá várálaš dearvvašvuođa dilálašvuhtii. Prošeaktaáksás lea Šelgon Mihkkalis mihttun beassat heakkas. Gulahallanáksái lea dalle lunddolaš bidjat Persen Niillasa oktan doaktáriid sáddejeaddjin, go ovttasráđiid gádjot Šelgon Mihkkala heakka, ja Šelgon Mi-68hkkal vuostáiváldi. Muitalusa váldodáhpáhus lea go Šelgon Mihkkal šuvččaga ja šaddá čuohpahit máŋga suorpma ja goappaš julggiid. Diehtoaddi muitala vuosttaš persovnnas maid son ieš vásihii dan beaivve go dálkkáskii, ja Šelgon Mihkkal ja Biete láhppuiga. Gaskaoasis orru diehtoaddi rievdamen dakkár <em type="italic">buot diehtti </em>muitalan-perspektiivii, go son muitala ahte Šelgon Mihkkal ja Biete láhpadeaba ja šaddaba goabbatge sadjái, ja seammás máhttá muitalit dan ahte Persen Niillas gávdná Šelgon Mihkkala heajos dearvvašvuođa dilis. Čilgehussan dása sáhttá leat dat go Fimben Áillu Gáren lea gullan dáhpáhusa birra earáin. Diehtoaddi loahpaha muitalusa fas iežas vásáhusain, ja muitala man earenoamáš sutnje lei oaidnit helikoptera, go gádjunveahka vieččai Šelgon Mihkkala duoddaris. Muitalusas orrot eanaš elemeanttat čujuheamen dasa ahte muitalusas lea lineáramuitalanvuohki. Ovdamearkka dihte go das lea álgu, gaskaoassi ja loahppa, ja muitalusas leat dáhpáhusat mat ovddidit muitalusa juona. Muitalusas sáhttá leahkit guovttegeardánis gulahallan. Ovdamearkka dihte dat go siidda olbmot leat gohččon Šelgon Mihkkala bidjat julggiid soavlečáhcái. Fimben Áillu Gáren spiehkasta muitalusa juonas, go muitališgoahtá iežas vielja birra, gii dan áigge lei suodjalusas sanitehta ossodagas. Ja go su viellja gulai movt Mihkkala ledje geahččalan dálkkodit, de son vástidii dasa <span type="quote">«Ii hal riekta gal lean, muhto ii son gal duostan mannat dohkko nevvodit»</span> (Siri Utsi, 2018). Dát čujuha dasa ahte sápmelaččain ledje iežaset dálkkodanvuogit, mat leat earáláganat go oarjemáilmmi suodjalusa vuogit. Seammás sáhttá maid vuohttit sámi gulahallandovdomearkka váldoulbmila ahte olmmoš ferte várrogasat hupmat, vai ii seahkan eará olbmuid áššiide. <span type="quote">«Gulahallan doahpagat leat sajáiduvvon sápmelaččaide njuolgut ráfi dihte. Sápmelaččat hupmet várrogasat ja váruhit seahkaneames eará olbmuid áššiide»</span> (Siri Utsi, 2018). Muitalusa olgguldas konflikta lea dat go dálki hástala Šelgon Mihkkal birget dearvan ruoktot. Konflivtta vuođul šattašii váldojuotna dat go Šelgon Mihkkal geahččala birget heakkas duoddaris meahci fámuid vuostá. Muitalusa gelddoleamos oassi lea gaskkamuttus muitalusa, go guldaleaddji ii dieđe vuos birge go Mihkkal. Go diehtoaddi muitala ahte son birge, de loažžá muitalusa gelddolašvuohta. Diehtoaddis lea goitge veaháš čihkkon sáttasátni. Álggu muitalusa son muitala ahte dievddut, geat ledje su ja áhččerohki fárus, ledje veahá gárremaččain. Seammás son deattuha ahte Šelgon Mihkkal ja Biete leigga čilgosat. Gáren goitge cuiggoda Šelgon Mihkkala ja Biete vuolgán vánddardit dego livččiiga gárrenolbmot, go dušše Šelgon Mihkkala rehkii leigga gárran riššaid. Diehtoaddi neavvu dákko bokte ahte riššaid ii leat buorre dušše ovtta báikái gárrat, go dan ii leat buorre diehtit goas riššaid dárbbaša. Gáren lea sátnerikkis ja sus lea čielga sámegiella. Son govvida muitalusa álggu bures, ja addá guldaleddjiide dovddu ahte sii leat dego mielde ráiddostallame. Son čilge maid makkár dilálašvuođas olbmot leat, nugo ovdamearkka dihte ledje go gárremin vai eai. Ja dan oasis go Persen Niillas gávnnai Šelgon Mihkkala son govvida movt galbmon olmmoš láhttii. 69 <em type="italic"><span type="quote">«Persen Niillas boahtán dohko ja jearran dan Mihkkalis «Galbmot go don?»</span>, <span type="quote">«Na son dat ii galbmo, das leat vilges bivttas olbmot mat nu govččadit su nu ahte son ii galbmo.»</span> Ja dat lea headju galbmon nu olu ahte son lea šuvččagan» </em>(Siri Utsi, 2018). </p>
<p>Son maid lasiha maŋŋel go lea geargan muitaleames muitalusa ahte dá lea duohta dáhpáhus. Gáren deattuha ahte jus Šelgon Mihkkal ja Biete livččiiga leamaš oaivvážis, de livčče earát sivahallan alkohola geavaheami, go manai nugo manai.</p>
<p><em type="bold">Journalisttalaš geahčestat </em>Dán muitalusas orru dat earenoamášvuohta das go diehtoaddi muitalettiin neavvu ahte riššat fertejit leat sadjosis, jus olmmoš bártida duoddaris. Sámi journalistihkas berre maid leat lunddolaš neavvut mediageavaheddjiid. Ovdamearkka dihte jus muhtun lea bártidan ja gártan heaggaváralaš dillái, de lea lunddolaš neavvut vai earát ohppet ja ieža máhttet garvit sullasaš bárti. </p>
<p>Nubbi earenoamášvuohta lea namuhuvvon case-muitalanvuohki, ahte sámi journalista sáhttá iežas ávkkástallat go muitala dáhpáhusa birra. Muitalit movt son vásiha dálkki ja guovllu gos juoga lea dáhpáhuvvan. <em type="bold">4. Anders Pedersen Siri – <span type="quote">«Mávnos Bier Ánte»</span> (79) </em>Mávnos Biera Ánte muitala duohta dáhpáhusa <em type="italic">Guokte viisela66 </em>go ieš lei 17-jahkásaš. Son lei čilgeme sámi dovdomearkka <em type="italic">garvit </em>doahpaga, go muitái dáhpáhusa mas son šattai garvit. Dáhpáhusa maŋŋel ceagganii diggeášši, masa son gohččojuvvui vihtaniin. Ovdal go son muitališgoahtá dáhpáhusa, de lasiha vel ahte dát dáhpáhuvai nu áigá ahte son roahkka sáhttá muitalit dan, go das eai leat šat váikkuhusat sutnje. Ja son čilgestage garvit sáni diggeášši oktavuođas. Vihtanis ii leat bággu muitalit njuolga, muhto sáhttá garvit osiid muitalit, ja dan ii sáhte gohčodit gielisteapmin. Dáhpáhusa maid son de álgá muitalit dáhpáhuvai Guovdageainnus giđđadálvve áigge jagi 1957. Dat lei beassášlávvordat, ja Guovdageainnu beassášdoalut ledje stuora meassut, ja dat leat ain stuorrát otná dan beaivve. Mávnos Bier Ánte muitala ahte meassuid áigge lávejedje oallugat juhkat, ja ahte dan áigge lávejedje eanaš olbmot vánddardit herggiiguin. Doalut lávejedje maid geasuhit olbmuid boaittobealbáikkiin, nugo guokte kapteainna suodjalusas, geat leigga <em type="italic">viiseliiguin </em>67 boahtán márkanii. Muitalusa váldoolmmoš lea Mávnos Bier Ánte ieš, ja son muitala dáhpáhusa iežas vásáhusaid bokte. Son deattuha ahte son ii lean go 17-jah-66 <span type="quote">«Guokte viisela»</span>: Mielddus nr. 3, s.109.67 <em type="bold">Weasel </em>lea eŋgelas sátni mii mearkkaša buoidda. Ja seamma namahus lei boagánvuojánis maid Norgga suodjalus ani gitta 1970-lohkui &lt;https://snl.no/Weasel_-_beltekj%C3%B8ret%C3%B8y&gt;70kásaš dalle, ja ahte nuorat eai láven juhkat. Son govvida iežas dakkár olmmožin, gii ii bargga maidege bahás. Go Mávnos Bier Ánte boahtá diggái vihtanuššat, de son deaivá vihtana gii čuoččuha oaidnán Mávnos Bier Ánte vuodjimen viiselin. Son govvida vihtana hui bures: <span type="quote">«Dat lea nuorat go mun, ii dat leat go luntta, ja dat lea veaháš suhtus go boahtá... »</span> (Siri, 2018b). Greimasa aktántamodeallas doaibma vihtan sihke vuostálastin ja veahkkin konfliktaáksás. </p>
<p><em type="bold">Figuvra 10. </em>Guokte viisela, Mávnos Bier Ánte </p>
<p>Mávnos Bier Ánte gažada vihtana: <span type="quote">«Mun logan leat bon dál mu gal oaidnán? Na amat don vudjet áiddi visot veallun»</span> (Siri, 2018b). Vihtan doaibmá vuostálastin go son áigu muitalit dikkis ahte lea oaidnán Mávnos Bier Ánte vuodjimen boaganvuojániin. Seammás doaibmá vihtan su veahkkin, go son dette ii muitalan dan maid lei oaidnán. Ja nu son veahkeha maid Mávnos Bier Ánte beassat sivas. Áššemeannudeaddji, geas lei ovddasvástádus vihtaniidda, lea váldoolbmo buoremus veahkki, go son dat váruha vihtaniid spiehkastit beare haga das maid eará vihtanat muitalit. Ja su sártnáš váikkuha vihtana čilgehussii, go son mearrida garvit muitaleames ahte lea oaidnán Mávnos Bier Ánte vuodjimen boaganvuojániin. Guovdageainnu leansmánni Erling doaibmá vuostálastin dan dihte go son bidjá Mávnos Bier Ánte vihtanin, ja nu gárta son dán váttes dillái, ja ferte čilget iežas oasi dáhpáhusas dikkis. Seammás sáhttá leansmánni dulkot veahkkin, dan dihte go son ii gažat Mávnos Bier Ánte dárkilit. Leansmánni ii oro bargamen vuđolaš politiija barggu, ja dat lea buorrin sutnje. Mávnos Bier Ánte lea subjeakta prošeaktaáksás ja su mihttu lea beassadallat rihkusáššis ja beassat diggeáššis vigiheapmin. Gulahallanáksái lean bidjan duopmára sáddejeaddjin, go son lea dat gii mearrida leago Mávnos Bier Ánte čilgehus dikkis doallevaš vai ii. Dikki duopmár ii vigo Mávnos Bier Ánte sivalažžan ja 71jáhkka su čilgehussii. Vuostáiváldi ges lea Mávnos Bier Ánte, gii nagoda beassat sivas. Muitalusa juotna lea dat go Mávnos Bier Ánte lea sorron rihkusáššái, muhto nagoda beassat sivas, go son garvá muitaleames osiid čilgehusas maiguin livččii darvánan. Muitalusas leat guokte sámi gulahallandovdomearkka; <em type="italic">garvit </em>ja <em type="italic">beasadallat </em>. Mávnos Bier Ánte čuoččuha ieš ahte dat lea lohpi dikkis garvit muitaleames osiid dáhpáhusas, muhto gielistit ii leat lohpi. Dat maid Norgga duopmostuollu gáibida lea ahte vihtana dáhkida ahte son muitala duohtavuođa ollislaččat. Jus gielista, de sáhttá dubmehallat68 dan geažil. Muitalusas orrot leame eanaš lineáramuitalanvuogi elemeanttat, vaikko das ii oro áibbas lunddolaš álgu iige loahppa. Álggus boahtá ovdan goas ja gos, muhto das lea eanaš govvideapmi. Muitalus nohká maid oalle roahtá: <span type="quote">«Dát maid mun muitalin dat lea nu, ja de dat manai dieinna lágiin»</span> (Siri, 2018b). Muitalusa eaktu lea muitalit ahte juoga ii leat nugo galgá. Guldaleaddji sáhttá vávját dán go suodjaluskapteaidna juhká bihkkan ja čuoggasa, ja earát vuoddjájit su viiseliin. Ja go nubbi kapteaidna maid čuoggasa ja su viisel buollá gutnan Dáibaljávrái, de lea muitalusa eaktu biddjon. Mávnos Bier Ánte muitala dáhpáhusa kronologalaččat áiggi dáfus, ja vuosttašpersovnnas. Son maid muitala hui vuđolaččat, nu ahte olbmot geain ii leat sámi kulturipmárdus sáhttet maid ipmirdit sisdoalu. Ja go nu dahká, de ii oro muitalusas guovttegeardánis gulahallan. Muitalusa olgguldas konflikta lea dat olbmot leat suoládan suodjaluskapteainnaiguin viiseliid, ja konflikta stuorru go das šaddá diggeášši. Sáttasátni maid Mávnos Bier Ánte ovddida orru leame dat ahte olmmoš ii ábut leat njuolggočoalli. Jus buot muitala, nu ahte ii garvve osiid dáhpáhusas, de sáhttá darvánit dikkis ja dubmehallat. Diehtoaddis lea rehálaš stiila, go son muitala rehálaččat juste mii dáhpáhuvai, ja nu šaddá muitalus hui gelddolaš ja jáhkehahtti. Son muitala osiid maid garvvi dikkis ja go vállje muitalit daid osiid, de orru muitalus vel eanet jáhkehahtti. Čiegus oasit ovddidit liige dimenšuvnna mii gealdá muitalusa. </p>
<p><em type="bold">Journalistihkalaš geahčestat </em>Sámi dovdomearkkat nugo garvit ja beasadallat leat dán muitalusa earenoamáš elemeanttat. Journalistihkalaččat lea vuogas ipmirdit ja atnit muittus dáid doahpagiid. Earenoamážit go journalistta jearahallá politihkkara, nugo namuhin Sámi gulahallandovdomearkkaid kapihttalis journalisttalaš geahčestagas. <em type="bold">5. Aslak John Mathæus Mortensen Utsi – <span type="quote">«Morten Áilu»</span> (84) </em>Morten Áilu muitalii duohta dáhpáhusa, go <em type="italic">Nils Korvatus heavvanii </em>69 Stuorajávrris geasseáigge. Korvatus duššái go lei nuohttunjoavkku fárus Čuonovuohppi guovllus Guovdageainnu suohkanis. 68 &lt;https://www.domstol.no/no/Enkelt-domstol/borgarting-lagmannsrett/Nar-jeg-skal-til-retten/Vitne/&gt;69 <span type="quote">«Nils Korvatus heavvanii»</span>: Mielddus nr. 4, s.111.72 </p>
<p>Morten Áilu lei lunttaš go lihkohisvuohta dáhpáhuvai. Guovdageainnu sohkagirjjis čuožžu ahte Nils Nilsen Korvatus jámii jagi 1943s (Steen, 1992, s. 208), dalle go Morten Áilu lei logijahkásaš. Morten Áilu muitala muitalusa iežas ja Begen Áillu, Aslak Pedersen Siri vásáhusaiguin. Dat mii lea mearkkašahtti dáinna muitalusain lea ahte muitaleaddji ii muital muitalusa kronologalaččat, muhto in medias res mállin. Morten Áilu čilge ahte son álggi muitalusa muitalit gasku dan dáhpáhusa. <span type="quote">«Na dat lei nie ahte mun in váldán dan ohcama álggus. Dat šattai dego maŋŋelii»</span> (Utsi, 2018). Muitalus ii hahppet bálljo álgit ovdal go Nils Korvatus lea juo heavvanan. <span type="quote">«De dál gal muitaledje movt dat dál lea singuin dáppe. Gal sis gal lea okta heavvanan. Ja sii ledje juste dál vuolgimen dan viežžat»</span> (Utsi, 2018). Dađistaga go diehtoaddi govvidišgoahtá Nils Korvatusa, de sirdása áigi muitalusas. Morten Áilu muitala dasto Nils Korvatusa birra go son lea eallimen ja jođus nuohttebivdui. Morten Áilu čilge ahte álggos son ii hálit nu viidát muitalit dáhpáhusa, muhto jus guldaleaddji čájeha beroštumi ja jearahišgoahtá muitalusa birra, de lea sutnje lunddolaš joatkkit muitalusain. <span type="quote">«Don ledjet dál álggos juo muitalan dien muddui ja dat gulai, muhto dat háliida eambbo, de don šattat fas álget nie muitalit, ja de dat šaddá nie goit»</span> (Utsi, 2018). Diehtoaddi čilge ahte go son lea máŋgii muitalan oanehaččat dán lihkohisvuođa birra, muhto duos dás ain lávejit olbmot jearrat gažaldagaid, ja dalle son ferte joatkkit ja muitalit muitalusa dárkileappot. Dát lea sivvan manne son lea hárjánan muitalit dán muitalusa eahpekronologalaččat. Son álggaha muitalusa dainna go Nils Korvatus heavvana, ja guldaleaddji gažaldagaid geažil ferte máhccat muitalusa álgui ja muitalit olles muitalusa. </p>
<p><em type="bold">Figuvra 11. </em>Nils Korvatus heavvanii, Morten Áilu73 </p>
<p>Greimasa aktántamodealla vuođul sáhttá Begen Áillu bidjat subjeaktan, go Morten Áilu muitala muitalusa su bokte. Begen Áilu oaidná Nils Korvatusa go lea vuolgán basadit ja jearrá sus manne gálligoahtá čiekŋalassii. Son maid lea dat guhte vuolgá ohcat Nils Korvatusa, ja gávdná maid Korvatusa rupmaša govddodeamen jávrris. Báhppa gohčču maid Begen Áillu muitalit lihkohisvuođa birra Korvatusa leskii. Konfliktaáksá veahkit leat guolásteaddjit ja báhppa, ja jávri ges lea vuostálasti. Prošeaktaáksás lea Begen Áilu subjeakta gii vuolgá ohcat Nils Korvatusa, go fuomášit ahte son lea jávkan. Muitalusas leat oalgemuitalusat. Okta lea Biera birra, lunttaš gii lea dan muttos agis ahte lea borgguhišgoahtán. Biera oalgemuitalus riggudahttá váldomuitalusa, go dat govvida Korvatusa ja dan áigodaga earenoamášvuođaid. Ovdamearkka dihte dan ahte Korvatus lei čeahppi seastit duhpáha ja ahte máŋggas borgguhedje dan áiggi. Oalgemuitalus govvida maid dan go soahteáigge lei duhpátrašuvdna. Nubbi oalgemuitalus lea dat go diehtoaddi čilge gii beakkánis Warsawa Bongo lea. Dat mii dán muitalussii addá liige sámi dimenšuvnna lea sámi gulahallandovdomearka <em type="italic">Ovdašat </em>. Nils Korvatusa boagán gáhččá fáhkkestaga láhttái go galggai sárdnidišgoahtit ja son dadjalii: <span type="quote">«Na Beallemielat, na man ovdašiid son lea dát?»</span> (Utsi, 2018). Dán ovdašiid sáhttá maŋŋel lihkohisvuođa dulkot váruhussan lihkohisvuhtii. Eará ovdašat ges lea dat go Begen Áilu gullá nissonolbmo čierrumen dalle go lea ohcamen Korvatusa. Čierrunjietna dahká Begen Áillu oadjebassan dasa ahte son gávdná Korvatusa, ja nu son dagai. Loahpa muitalusa gullá Begen Áilu fas dan seamma nissonolbmo čierrunjiena, ja dat leage dalle go báhppa muitala Korvatusa leskii ahte su isit lea duššan. Muitalusas leat lineáramuitalanvuogi elemeanttat. Muitalusas lea álgu mas váldoolmmoš ovdanbuktojuvvo bures, das lea gaskaoassi ja loahppa. Muitalusas leat maid máŋga dáhpáhusa mat dáhpáhuvvet maŋŋálaga. Morten Áilu atná sámi gulahallandovdomearkka, ovdašiid, ja dat geatnegahttá guldaleaddji ipmirdit dan. Jus ii ipmir dan, de sáhttá olggobeale sámi servodaga guldaleaddji massit dan oasi muitalusas. Guldaleaddji ii oahpásnuva Korvatusa jurdagiidda, muhto son beassá diehtit maid Begen Áilu jurddaša <span type="quote">«...de son gal gullágođii go čierru olmmoš, de son gal diđii hui sihkkarit dál son gal áigu gávdnat»</span> (Utsi, 2018). Muitalusas orru leame olgguldaskonflikta, jus dás oba leage konflikta. Konflikta sáhttá leat dat go Begen Áilu ja su mielguolásteaddjit rávvejit Nils Korvatusa garvit dan beale njárgga gos lea čieŋal, ja baicca basadit coagana bealde. Sii háliidit bisuhit ádjá oadjebas báikkis, muhto son lei goitge mannan čiekŋalassii ja heavvanii. Muitalusa sáttasátni orru leame rávvet olbmuid garvit čiekŋalis ja fasttes báikkiid, ja válljet baicca coages báikkiid. Muitaleaddji orru darvviheame guldaleddjiid dainna go muitala ahte Nils Korvatus heavvana álggu muitalusas, ja de son mohkkasa muitalusa álgui, ja ná son bisuha guldaleaddji gealdagasas. Son doalaha guldaleaddji sáhkkiivuođa go vuorddiha čilgehusain manne lihkohisvuohta dáhpáhuvai, ja movt sii gávdne su. Oalgemuitalusat doibmet dákko hui bures, go diehtoaddi orru fanahallame muitalusa oalgemuitalusaiguin 74mielaeavttus. Diehtoaddi gilvá muitalusa leaska čierrunjienain dalle go leat ohcamen Nils Korvatusa. Easka loahpas sáhttá ipmirdit jiena doaimma, go Begen Áilu gullá čierrunjiena nuppes. Dalle go báhppa muitala leskii ahte su isit lea jápmán. Muitaleami oktavuođas gohčoduvvo dát sekveansa setup ja pay off, go gilvá elemeantta muitalussii, maid ii čilge ovdal maŋŋelis muitalusa, ja de šaddá čierrunjienas dán muitalusas eará mearkkašupmi go Begen Áilu lei ohcamen Korvatusa. </p>
<p><em type="bold">Journalisttalaš geahčestat </em>Dán muitalusa earenoamášvuohta lea dat go diehtoaddi ii muital muitalusa kronologalaččat, muhto in medias res vuogi mielde. Son álggaha muitalusa vuđolaš čilgejumiin ja govahallamiin, muhto Nils Korvatus dušša álggu geahčen muitalusa. Dakka maŋŋelaš son joatkka muitalusain go Korvatus elii, ja nu son njuike áiggis maŋás guvlui muitalettiin. Dán sáhttá journalistihkalaččat ávkkástallat nu ahte journalista muitala álggus dan deháleamos oasi muitalusas, ja de njuike áiggis ja čilge ášši vuđoleappot. <em type="bold">6. Anders Aslaksen Siri – <span type="quote">«Fimben Áillu Ánte»</span> (85) </em>Fimben Áillu Ánte muitalii máŋga duohta dáhpáhusa soahteáiggis, maid son lei dego goallostan oktii ja dáhpáhusat šadde oktiibuot okta guhkes muitalussan, mas ii šat bálljo lean geahči. Dáhpáhus maid lean válljen analyseret lea <em type="italic">Beahcegeallái bođii desertevra70. </em>Dat go duiskka deservtevra bođii Beahcegeallái, gos lagabui logijahkásaš Fimben Áillu Ánte lei stoahkamen eará bárefuoččain sáttodievas. </p>
<p>Dát dáhpáhuvai geaseáigge 1940-logus, go Duiska soahteveahka vuollasedje Norgga. Greimasa aktántamodealla prošeaktaáksái lean bidjan desertevra subjeaktan ja dorvobáikki objeaktan, go desertevrras lea mihttun beassát dorvobáikái, ja son lea lunddolaš subjeakta go son lea muitalusa váldoolmmoš. Konfliktaáksás lea álki oaidnit ahte desertevra veahkit leat Beahcegeali siidda olbmot geat bibme su go lei nelgon ja fámohuvvan. Madam Bongo lei veahkkin go máhtii veahá duiskagiela ja bures dárogiela ja nu son nagodii gulahallat suinna. Nuppi siidda olbmot ges leat vuostálastit go dieđihedje desertevrra duiskalaččaide. Duiskka soalddáhat leat maid vuostálastit go illastedje desertevrra ja maŋešássi godde su. Gulahallanáksái lean bidjan Duiskka soahteveaga sáddejeaddjin, go desertevra guođđá dan ja ohcala dorvobáikki mii lea objeakta. Vuostáiváldi lea desertevrra, muhto son gottáhallá go lea jođus dorvobáikái. Fimben Áillu Ánte govvida desertevrra headjun, go lea váiban ja nelgon. Vaikko desertevrras lei beavdeniibelahkki mainna son fáipulii Godan Bireha guvlui, de son dearvvahii dainna iige rohkkáhan. Godan 70 <span type="quote">«Beahcegeallái bođii desertevra»</span>: Mielddus nr. 5, s.113.75</p>
<p>Biret goitge suorganii ja viehkalii gođiide, ja dadjá; <span type="quote">«...bođii duiskalaš mu ovddal ja rohttii revola»</span> (Siri, 2018a). Desertevra rievdá balus mielladilis oadjebas mielladillái, go Beahcegeali siiddaolbmot veahkehit su. </p>
<p><em type="bold">Figuvra 12. </em>Beahcegeallái bođii desertevra, Fimben Áillu Ánte </p>
<p>Muitalusa juotna lea: Desertevra báhtara duiskka soahteveagas ja ohcala dorvobáikki, muhto gávnnahallá ja gottáhallá soahtevehkii. Fimben Áillu Ánte muitala dáhpáhusa kronologalaččat ja das orru lineáramuitalanvuohki. Muitalusa álggus čielgá ahte dás lea sáhka desertevrra birra. Guldaleaddji beassá čuovvut movt dat manná desertevrrain dan rájes go boahtá Beahcegeali siidii, gitta son gottáhallá. Muitaleaddji loahpaha muitalusa: <span type="quote">«De lea diet muitalus nohkkan, die lei okta oassi soahteáiggis, muhto soahteáigi bisttii oainnat máŋga jagi»</span> (Siri, 2018a). Dáinna loahpahemiin Fimben Áillu Ánte deattesta ahte dát dáhpáhus lea dušše oassi stuorát dáhpáhusas. Muitalusas ii oro guovttegeardánis gulahallan. Fimben Áillu Ánte ii lean go bárefuoš go dát dáhpáhuvai, nu ahte lea jáhkehahtti ahte son lea gullan muitalusa earáin maŋŋel soađi, dasa lassin go ieš vásihii oasi dán dáhpáhusas. Nubbe elemeanta mii čujuha dasa ahte son lea muitalusa gullan earáin, lea dat go son diehtá movt desertevrrain loahpa loahpalaččat manai. Diehtoaddi atná vuosttašpersovnna doahpagiid nugo <em type="italic">moai </em>ja <em type="italic">mii </em>muitalusa vuosttaš oasis, ja loahppa oasis son muitala dego livččii <em type="italic">buot diehtti </em>. Muitalusas lea sihke olgguldas ja siskkáldas konflikta. Olgguldas konflikta lea go desertevra lea báhtaran soahteveagas, ja ferte čihkosis vánddardit. Siskkáldas konflikta lea desertevrra áigumuš heakkas beassat dorvobáikái. Muitalusa gelddoleamos oassi lea go Beahcegeali siiddaolbmot addet kártta desertevrii ja nevvot gokko son sáhttá mátkkoštit viidásit. Dalle son ovtta ládje guođđá gaskaboddosaš dorvobáikki, 76gos lea ožžon biepmu ja oađđensaji, ja joatkka mátkkiinis amas báikkiide. Sáttasátni orru leame olmmoš galgá veahkehit nuppi olbmo geas lea heahti. Mun mearridin etihka árvvoštallama geažil sihkkut nama siiddas gos dieđihedje desertevrra duiskalaččaide, dan dihte go dat ii ovddit dán dutkosa ja ii ráfehuhte ovttage. </p>
<p><em type="bold">Journalisttalaš geahčestat </em>Dát lea dat duođaleamos dáhpáhus maid lean gullan dán dutkosa oktavuođas. Soahtemuitalusa sáhttá buohtastahttit duođalaš rihkkus dáhpáhusaide mat dáhpáhuvvet ráfi áiggis. Go olmmoš gottáhallá, de ferte leat liige várrogas maid muitala. Vaikko desertevra lei duiskalaš, de goitge veahkehedje sápmelaččat su. Muitalusa sáttasátni veahkehit nuppi olbmo, guossohit biepmu ja oađđensaji. Journalisttalaš perspektiivvas sáhttá dán muitalusas oahppat dan ahte journalista ferte maid oaidnit sin guhte dárbbašit veahki servodagas. Muitalit sin birra vai servodat oaidná sin ja váldá vára iežas ássiin. <em type="bold">7. Nils Peder Aslaksen Bål – <span type="quote">«Begas»</span> (89) </em>Begas muitala dáhpáhusa <span type="quote">«Smávot ja girkodulka»</span> maid lea gullan Ristena Johanis. </p>
<p><em type="bold">Smávot ja girkodulka </em></p>
<p><em type="italic">De dál ođđabeaivvit dat leat. De dál gal ođđabeaigirku dat galge. De dál lohke, de dál mii vuolgit, de dajai áddjá <span type="quote">«Na mannet dál dii gal son veaháš maŋŋelaš boahtá.»</span> Na de sii manne. Sii manne. Jua, ja logai de bođii girkui, juste dego dulka lei álgán dulkot, girkodulka. Ja de gal váccii buot ovddemus stullui ja čohkkedii, de nubbi gal maid vázzái de olggos, oanehaš čohkkái, de dat maid maŋŋái. Dat lei goalmmát háve manname birra girku, diehtti veahá, de bođii ovddal, de gal, na de šattai dakkár ahte go vázzá, vázzá golbma lávki, muhto de váldá ovtta lávkki maŋos guvlui. Ii got dat lean ártet </em>(Bål, 2018)? </p>
<p>Na manne dat nu dagai? <em type="italic"><span type="quote">«De lei nohkkan go de bohte ruoktot. Na dál besse oaidnit Smávoha giisásuollaga. Dál goit girkus oidne dan, gii aht dat lei»</span> </em>(Bål, 2018). </p>
<p>Begas čilge ahte girkodulka lei suoládan Smávoha giissá, ja son heittii dulkan maŋŋel dán dáhpáhusa. Go jerren leigo Smávot noaidi? De son vástidii: <span type="quote">«Na dat lei gal veahá diehtti. Dan gal lávejedje lohkat»</span> (Bål, 2018). 77</p>
<p>Dát muitalus lea jahkemolsašumi áigodagas ođđabeaivve girkomeassuid áigge dálvet. Dan áigge go Smávot elii, gean olles namma lei Aslak Bål. Son lea muitalusa váldoolmmoš dahje protagonista. Dat mii lea mearkkašahtti lea ahte Smávot hupmá iežas olbmuiguin, muhto dulkkain son ii oba huma ge. Dát dahká dulkka imaš lágan olmmožin. Smávohis vuohttit earenoamáš attáldagaid, maid Begas mieđiha maŋŋel go lea muitalan muitalusa. Muitalusas rievdá dulkka láhttenvuohki go smávot boahtá girkui. Álggos son čuožžu girku áltáris ja galgá jorgališgoahtit báhpa sártni, muhto son fáhkkestaga guođđá áltára ja vázzila olggos. Guldaleaddji sáhttá vávját ahte juoga lea dáhpáhuvvan dulkii go vázzigoahtá girku birra. Earenoamáš imaš lea dat go son vázzá golbma lávkki ovddos ja ovtta lávkki maŋos, mii ii leat dábálaš vázzinmálle. Muitalusas lea álgu, muhto ii leat lunddolaš álgu. Diehtoaddi orru dego guođđán elemeanttaid maid lea lunddolaš muitalit álggus muitalusas, ja dalle dovdo dego son livččii gasku muitalusa muitališgoahtimen. Guldaleaddji ferte árvádallat gii lea Smávot, go muitaleaddji ii ovddit gii son lea. Muitalus álgá roahtá ja guldaleaddji ii beasa diehtit manin Smávot ii vuolgge iežas olbmuid mielde girkui, muhto báhcá ruoktot, seammás go lohpida boahtit maŋŋelaš. Gaskaoasis leat bealit maid muitaleaddji ii oba muital ge, ja nu son bidjá guldaleaddji imaštallat, ja ovtta ládje ieš jurddašit maid Smávot barggai ruovttus ovdal go vulggii girkui. Ja muitalus šatta dušše eanet aht eanet imašlaš, nugo ovdamearkka dihte guldaleaddji ii sáhte ipmirdit manne dulka vázzá olggos girkus go galgá dulkogoahtit. Dulkka eahpedábálaš vázzinmálle, ja iige das vel mihkkege, muitaleaddji loahpaha muitalusa gažaldagain <span type="quote">«Ii go dat lean ártet?»</span> (Bål, 2018). Muitaleaddji jávohuvvá, iige joatkke ovdal go jearan sus: <span type="quote">«Manne dat nu dagai?»</span> De son easkka čilge mii lea muitalusa váldokonflikta. Dás lea olgguldas konflikta, go Smávot čuoččuha dulkka suoládan iežas giissá. </p>
<p><em type="bold">Figuvra 13. </em>Smávot ja girkodulka, Begas78 </p>
<p>Greimasa aktántamodealla prošeaktaáksái lea lunddolaš bidjat Smávoha subjeaktan gii háliida iežas objeavtta, giissá. Konfliktaáksás lea dulka vuostálasti go Smávot atná su giisásuollagin. Attáldat lea ges Smávoha veahkki, go dat lea jáhkehahtti son gonstoša ruovttus ovdalgo vuolgá girkui. Gulahallanáksái orru sáhttimen bidjat dulka sáddejeaddjin, go lea suoládan Smávoha giissá. Giisá lea objeakta ja Smávot lea vuostáiváldi. Muitalusas ii čielgga oažžu go Smávot giissá ruovttoluotta. Das leat máŋga elemeantta mat čujuhit dasa ahte das lea gierdomuitalanvuohki. Nugo lean juo namuhan, de das ii leat lunddolaš álgu iige lunddolaš loahppa. Juotna ii leat čielggas, ja guldaleaddji ferte ieš árvádallat osiid muitalusas. Muitalus muittuha luohtedajahusaid muitalanvuogi. Dat lea dego poesiija, mas guldaleaddji ieš sáhttá dulkot maid diehtoaddi muitala. Diehtoaddi ii čilge ahte Smávot lea noaidi, muhto nu movt dulkkas rievdá mielladilli, de ohcala guldaleaddji logihkalaš vástádusaid manne dat nu dahká. Dát oassi čujuha ahte muitalusas leat elemeanttat mat leat jurdda dásis, iige ollásit čadnon jutnii. Muitalusas orru leame melismahtalašmuitalanvuohki, go muitalus orru darvvihan dilálašvuođa mii dáhpáhuvvá oanehis áiggis. Diehtoaddi váldá ovdan juoidá mii lea eahpebalánssas, iige čilge manin dat lea eahpebalánssas. Seammás lea muitalusas lineáramuitalanvuogi elemeanttat, go das leat dáhpáhusat goallostuvvon oktii. Dát addá vuođu árvvoštallat leatgo muitalusas sihke lineára- ja gierdomuitalanvuohki. Muitalusa klimáksa lea dat go dulka ja Smávot deaivvadeaba girku olggobealde ja dulka lávkugoahtá ártegit. Muitalusa sáttasátni sáhttá leat dat jus suoláda juoidá, de sáhttá dat čuohcat suollagii. Muitaleaddji stiila orru leame nu ahte son ii muital nu olu, muhto bidjá baicca guldaleaddji árvádallat. Dákko orru muitaleaddjis čanastupmi sámi gulahallan dovdomerkii, nugo ovdamearkka dihte <em type="italic">geažidit </em>dovdomerkii. <span type="quote">«Go geažádallá de ii muital njuolga, dušše geažádallá. Guldaleaddji ferte árvádallat maid oaivvilda»</span> (Hætta Tornensis, 2018). Seammás sáhttá árvvoštallat maid leago muitalusas luođi guovttegeardánis gulahallan. Siskkáldas diehtu sáhttá leat noaidevuohta, mii lea amas olbmuide geain ii leat sámi duogáš. Olgguldas diehtu sáhttá šaddat ipmašiin, ja váttis ipmirdit muitalusa obanassiige. </p>
<p><em type="bold">Journalisttalaš geahčasteapmi </em>Dát muitalus lea <em type="italic">diehtti </em>birra ja nu šaddá dáhpáhus imašlaš. Guldaleaddji ii beasa diehtit man birra dás lea sáhká. Go diehtoaddi loahpaha muitalusa gažaldagain: <span type="quote">«Ii go dat lean oba imaš?»</span> (Bål, 2018). De bissu muitalus ipmašiin. Diehtoaddi ii muital man birra muitalus duođai lea ovdal go mun jearan sus. Lea miellagiddevaš journalistihkalaččat árvvoštallat sáhttá go ná čiehkát muitalusa deháleamos oasi? Dál go mediat áŋgiruššet fállat eanet aht eanet ođđasiid sosiála mediain, de sáhttá ođđa dramaturgiija leahkit bivnnut mediageavaheddjiide. Movt dasto galggašii journalista hukset iežas muitalusa nu ahte dat šaddá ipmašiin? Dása orru álkes vástádus: Čiehkat muitalusa váldoelemeantta. Ii čilget álggus man birra muitalus lea. Álgit muitalusa 79juste ovdalaš go juoga earenoamážit dáhpáhuvvá. Ja guođđit osiid muitalusas muitalkeahttá, vai mediageavaheaddji ferte ieš deavdit dan oasi iežas jurdagiiguin. Loahpahit muitalusa nu ahte ii muital man birra muitalus lea. Sáhkkes mediageavaheaddjit goitge ohcalit vástádusa, ja de interaktiivvalaččat addit sidjiide vástádusa man birra muitalus duođai lei. 80 <em type="bold">7. Digaštallan </em>Dán oasi juogan golmma sadjái. Vuosttaš oasis digaštalan mii lea sámi gulahallan oarjjabeale Guovdageainnu, ja makkár čanastagat leat sámi gulahallandovdomearkkain, luohtedajahusain ja muitalusain. Nuppi oasis digaštallan movt sáhttá sámi gulahallama heivehit ja ávkkástallat sámi journalistihkas. Goalmmát oasis válddán ovdan maid diehtoaddit váillahit iežaset nuorravuođa gulahallamis ja maid sávašedje dálá media gulahallamii. <em type="bold">7.1 Mii lea sámi gulahallan </em>Dutkkus váldá ovdan golbma suorggi sámi gulahallamis. Dan golbma suorggi sáhttá čilget <em type="italic">Three pole conspept71 </em>vuođul, go dát suorggit leat mu mielas vuođđoelemeanttat sámi gulahallamis. Mun lean válljen veahá viidábut dutkat, go mun áiggun geahččat makkár oktavuođat dain iešguđetge surggiin leat gaskaneaset ja nu geahččalit defineret mii lea sámi gulahallan. <em type="bold">7.1.1 Sámi gulahallandovdomearkkat </em>Dán dutkosa sámi gulahallandovdomearkkaid teoriija oasis ovddidin professor Harald Gaski: <em type="italic"><span type="quote">«Sámiid gaskkas leat máŋggalágan gulahallanhámit, mat deattuhit vuollegašvuođa eanet go dan ahte leat njuolggočoalat, muhto dát lea dál nuppástuvvamen»</span> </em>(Gaski refererejuvvon Fredriksen, 2015, s.94).72 </p>
<p>Dán teoriija duođašta Fimben Áillu Ánte sámi gulahallandovdomearkkaid analysa oasis73, go dadjá ahte sápmelaččat eai láven leahkit njuolggočoalit su nuorravuođa áiggis. Sápmelaš ja dáčča gulahalaiga gielalaččat, muhto goitge eaba gulahallan nu bures ahte soai duođai ipmirdeigga goabbat guoibmáseaskka. Gaski sitáhta čilge maid ahte sámis leat máŋga gulahallanhámi. Sáhttá go dán dulkot nu ahte eai buot sápmelaččat leat vuollegaččat go gulahallet? Vai leago muhtun maid njuolggočoalat. Ákkastalan ahte sápmelaččat leat maid iešguđetge lágan olbmot, geain leat iešguđege árvvut ja láhttenvuogit nugo stuoraservodagas. Vaikko vuollegašvuohta orru leahkime measta buot gulahallandoahpagiin guovddáš mearkkašupmi, de ii mearkkaš dat ahte buohkat gulahallet várrogasat. Sámi gulahallandovdomearka74, <em type="italic">geažuhit, </em>sáhttá leahkit doaba mas lea garraseamos čanastupmi vuollegašvuhtii. Go ii daja njuolga, de šaddá gulahallan 71 <em type="bold">Three pole concept: </em>čilgii Jan Henry Keskitalo logaldallamis ođđajagimánu 23. beaivvi 2017. <span type="quote">«Lecture about Sámi allaskuvla.»</span> Son čilgii movt lávvoprinsihppa lea vuođđun Sámi allaskuvlla struktuvrii. Skuvla áŋgiruššá: 1. Gielas ja giela ovdáneamis. 2. Resursa hálddašeamis ja bissovaš geavaheapmi meahci resurssain Sámis. 3. Sámi oahpahusas ja ipmárdusas.72 Gaski sitáhta s.17.73 Fimben Áillu Ánte; sápmelaččat eai láven leahkit njuolggočoalit s. 48.74 Sámi gulahallandovdomearkkat figuvra 5. s.47-48. 81litnáseappot. Diehtoaddi Bella čilge ahte guldaleaddji ii dárbbaš gullat bienasta bitnii maid nubbi oaivvilda, muhto ipmirda su vaikko ii daja juste movt ášši lea. </p>
<p><em type="italic">Garvit </em>doahpaga sáhttá dulkot nu ahte ii leat vuogas buot muitalit nubbái, ja muitaleaddji sáhttá dalle garvilit oasáža muitalusas. Fimben Áillu Gáren čilge ahte sápmelaš garvá vai bisuha soabalašvuođa lagasolbmuide ja earáide. Ovdamearkka dihte rašes áššiid eai muital vai riidu ii buollá. Go muitaleaddji garvá, de son ii huma jitnosit ášši dahje oasi áššis mii sáhttá soardit nuppi olbmo. <em type="italic">Mohkastit </em>doahpagisorru leame juste seamma mearkkašupmi go garvit doahpagis. Logihkaččat sáhttá maid jurddašit ahte go muitaleaddji mohkohallá, de son mohkasta dahje garvila osiid máŋgga sajis seamma muitalusas. Lea lunddolaš jurddašit ahte jus okte mohkasta go muitala dáhpáhusa birra, de sáhttá dat oassi šaddat dehálaš maŋŋelis seamma dáhpáhusas, ja de lea ferte muitaleaddji fas mohkastit, vai guldaleaddji ii vávjje ahte muitaleaddji mohkohallá. </p>
<p>Vuosttaš geahčestagas orrot doahpagat nugo <em type="italic">lasihit, dájuhit, gávildit, guoktiluššat, njálggistit, hupmat árvvohemiid, bonjastit ja herbmet </em>dakkár doahpagat maid ulbmil lea skelbmošit, muhto dáid doahpagiid sáhttá maid dulkot seamma vuollegašvuođa ja soabalašvuođa ulbmilin, go doahpagiin maid namuhin. Ovdamearkka dihte sáhttá muitaleaddji lasihit eará osiid muitalussii, vai lasáhusat <span type="quote">«devdet»</span> muitalusa. Dalle šaddá muitalus nu guhkki ahte son sáhttá álkit garvilit rašes áššiid. Son sáhttá maid dájuhit nuppi giellasiiguin, vai ii dárbbaš muitalit duohtavuođa mii sáhttá soardit su. Jus bidjá vuođđun Fimben Áillu Ánte čilgehusa <em type="italic">gávváluššan </em>doahpagis: <span type="quote">«Ii muital duohtavuođa, muhto muitala nu ahte nubbi duhtá»</span> (Siri, 2018a). De sáhttá muitaleaddji leahkit dakkár dilálašvuođas ahte son mearrida gávváluššat, ja muitala sága dušše dan mađe ahte guldaleaddji duhtá, iige šat jearat eambbo áššis maid son ii hálit muitalit. Seammás lea dárbu deattuhit dákko ahte dáid gulahallandoahpagiid sáhttá maid dulkot nuppe ládje. Muitaleaddji sáhttá skelbmošit ja vikkahit riiddu. Ovdamearkka dihte sáhttá son mieleavttus dájuhit nuppi ja vaikko vel dagahit riiddu. Ákkastalan ahte <em type="italic">skelbmošeami </em>doahpagiid kontrásta doaba lea čavggahit. Jus muhtun ii dohkket dušši ságaid ja háliida diehtit duohtavuođa, de son sáhttá čavggahit nuppi. Diehtoaddi Fimben Áillu Gáren lasiha guokte olbmo sáhttiba maid čavggadit goappás leat nannoseappot sánit. Dalle ii oro doaba anus dušše duođalaš dilálašvuođas, muhto dábálaš sosiála konteavsttas maid. Čuohcalit doaba orru ges gulláme dušše duođalaš dilálašvuhtii, ja dat doaba adno go muhtun áigu čorget riidoášši. </p>
<p>Vai mánát ja nuorat eai duššiid dihte nivssit, de lávejit rávisolbmot nárridit sin. <em type="italic">Nárrideami </em>sáhttá jođánit boastut ipmirdit, go dat orru dego rávisolbmot livčče hárdime sin. Doseanta emeritus Asta Balto čilge nárrideami teoriija oasis ahte doaba adno oahpaheami váste, vai 82mánná nagoda earuhit hárdima ja leaikka. Diehtoaddi Fimben Áillu Ánte duođašta teoriija ja dadjá nárrideami oahpahit nuoraid meannudit suhtu. <span type="quote">«Sáhttet bárdnái vikkahit nieidda geasa son ii liiko. Bárdni sáhttá suhttat váimmus, muhto ii dovddat suhtu»</span> (Siri, 2018a). </p>
<p>Sámi gulahallandovdomearkkat čájehit mu mielas dan ahte sápmelaččain leat earenoamáš gulahallankodat, muhto lea šállošahtti jus dat doahpagat leat jávkamen, nugo namuhuvvon Gaski sitáhta. Dát addá vel stuorát liibba sámi journalisttaide ealáskahttit fas dán gulahallanárbevieru. <em type="bold">7.1.2 Luohtedajahusat </em>Luohtedajahusas leat dihto njuolggadusat maid sihke juoigi ja guldaleaddji ferte hálddašit, go dan sisdoallu lea čadnon kultuvrralaš kontekstii75, čuoččuha Professor Vuokko Hirvonen teoriija oasis. Sámi gulahallandovdomearkkaid teoriija oasis čujuha Ester Kristine Johnsena maid dasa ahte jus sámi gulahallama galgá ipmirdit, de ferte <span type="quote">«linnjáid gaskkas»</span> máhttit lohkat sisdoalu. Dán vuođđoipmárdusas leat assosiašuvnnat geažádallan sámi gulahallandoahpagii, go geahččá diehtoaddi Bella čilgehusa doahpagis76. Dárbu máhttit sámi kultuvrralaš beali nannejuvvo vel eanet go dajahusat sáhttet rievddadallat, go dat eai leat čállojuvvon geađgái. Teoriija oasis čilge Professor Nils Jernsletten77 ahte luođis sáhttet leat dihto dajahusat mat čuvvot luođi, muhto juoigi sáhttá maid dajahallat gulahallan váste. Dát čujuha dasa ahte luohtedajahus spiehkasta oarjemáilmmi čáppagirjjálašvuođa divttain. Namuhastán ahte dutkanmateriálas lea luohti mas Bier Migon juoigá ja dajahallá iežas vielja juste gos son lea, ja maid son bargá go rohtteha su. Luohti ii leat mielde analysaoasis. Diehtoaddi Mávnos Bier Ánte čuojaha kasseahta mii lea báddejuvvon 1900-logu gaskamuttus. Bier Migon dajahalai ahte vielja lea suodjalusas Porsáŋggus ja lea aitto oastán ođđa mohtorsihkkela. Nubbi ovdamearka lea Fimban Niillasa luođi dajahus78 maid diehtoaddi Bella ovdanbuvttii. Bella čilge ahte Mihkkal Ánte Iŋgir bođii Fimban Niillasa heajaide, rohttii Fimban Niillasa luođi ja dajahalai dasttánaga makkár dovddut sus leat dán náittosdillái, ja nu spiehkastii dajahusain mat dábálaččat čuvvot dan luođi. Luohti lea maid buorre ovdamearkan das movt dajahusas sáhttá leat guovttegeardánis gulahallan, nu movt professor Harald Gaski ovddida teoriija oasis. Gaski čilge ahte dakkár dajahusas lea sihke siskkáldas ja olgguldas diehtu79. Ovdamearkka dihte dajahallá Mihkkal Ánte Iŋgir Fimban Niillasa luođi mas leat guovttegeardánis dieđut. Buohkat geat dihtet ahte Mihkkal Ánte Iŋgir lei liikostan Fimban Niillasii, sii máhttet dulkot dajahusaid siskkáldas dieđu. Earát geat eai dovdda 75 Vuokko Hirvonen: Kultuvrralaš konteaksta, s.18.76 Bella čilgehus: <span type="quote">«Geažádallan dáhpáhuvvá dávjá go muhtun áigu dihto ášši muitalit nubbái, maid dušše soai diehtiba.»</span> s. 47-48.77 Nils Jernsletten: Luohti kommunikašuvdna dáidda, s.19.78 Bella: Fimban, Niillasa luohtedajahus s.49.79 Harald Gaski: Luohtedajahusa guovttegeardánis gulahallan, s.20-21.83duogáža sáhttet báhcit olggobeallái ja ipmirdit dušše dan olgguldas dieđu. Girječálli Johan Turi deattuha maid teoriija oasis ahte luođi sáhttá juoigat guovtte ládje80, buriin ulbmiliin ja bahás ulbmiliin. Nu sáhttá dadjat ahte luohtedajahusaide dávjá leat čadnon dovddut. Fimben Áillu Gáren ges dajahallá iežas vádjolan vielja, Fimban Matti81, vai son muitá su. Sutnje ges šaddá dát luohti muittašeapmin. Nils Jernsletten čilge teoriija oasis82 ahte juoigi sáhttá ovdanbuktit dovdduid, nugo ovdamearkka dihte sáhttá juoigi juoigat olbmo geasa lea liikostan dahje massán. </p>
<p>Luohtedajahusain vuhtto maid rámpostallan. Ovdamearkka dihte man rikkis olmmoš lea. Dan vávjá Fimben Áillu Ánte dajahusain go ovdanbuktá Lemmon Johana luođi dajahusa83. Dat mii orru leame earenoamáš go juoigi rámpo dajahusaiguin, lea dat go juoigi hárve rámpo njuolga olbmo gean juoigá. Fimben Áillu Gáren ovdamearkka dihte rámpo iežas vielja, muhto son čiehká rámi beatnaga nammii. Go Fimban Mattis lei buorre boazobeana, de dan sáhttá dulkot nu ahte beatnagis lei čeahpes oahpaheaddji. Nuppi dajahusas son rámpo ahte vieljas lea gal suohpangiehta, muhto son ii daja dan njuolga. Son dajahallá ahte su gieđas bissu suohpan. Harald Gaski namuha teoriija oasis ahte vaikko juoigi dajahallá hearggi persovnnaluođis84, de ii lean álo sáhka hearggis, muhto liikká olu heargeeaiggádis. Diehtoaddi Mávnos Bier Ánte Jágoš Vildu luođi dajahusain85 oaidná čielgasit ahte heargi ja heargeeaiggát leaba nu lahkalaga ahte das ii oro bálljo leat earru gean birra dajahusain lea sáhka, hearggi vai heargeeaiggáda birra. Jágoš Vildu lea gudneáŋgir ja su heargi lea su stuorámus gaskaoapmi olahit gutni. Hearggi haga ii livččii Jágoš Vilddus mihkke man birra suhtastuvvá go ii vuoitte heargegilvovuodjima, ja ii livččii mihkke rámponvearaid jus herggiin ii livčče vuodján iežas olbmá ja su vuojána meaddel maŋŋel gilvvu. Jágoš Vildu dajahusat maid čájehit ahte luođis sáhttet leat máŋga dajahusa, mii ollislaččat šaddá dego muitalus.</p>
<p>Professor Vuokko Hirvonen deattuha teoriija oasis ahte sápmelaččaid jurddašeapmi86 lea čadnon njálmmálaš árbevirrui sihke muitaleami ja luođi bokte. Mii lea dasto sápmelaččaid jurddašeapmi87? Čuovvu go luohtedajahusaide sámi gulahallandovdomearkkaid vuollegašvuohta? Diehtoaddi Bella ovdanbuvttii dajahusa mii ovtta ládje addá heajos gova Fimban Niillasii. Dás sáhttá cuiget dasa go Mihkkal Ánte Iŋgir ii dajahala njuolga, muhto čiehká bilkideami hutkkas sániid duohkái. Dajahus ii šatta nu roavis, go dat livččii sáhttán šaddat, jus son livččii dajahallan 80 Johan Turi: Luođi sáhttá juoigat guovtteládje, s.19.81 Fimben Áillu Gáren dajahallá Fimban Matti, s.52.82 Nils Jernsletten čilge ahte luohtái sáhttet leat čadnon dovddut, s19.83 Lemmon Johana luođi dajahus: <span type="quote">«Go moai Kare Niillas Máhtiin čorgestetne duoddarii ealu, de duoddarat čáhpodit.»</span>84 Harald Gaski: Juoigi dajahallá hearggi persovnnaluođis, s.20.85 Mávnos Bier Ánte: Jágoš Vildu luođi dajahusat, s.54-55.86 Vuokko Hirvonen: Sápmelaččaid jurddašeapmi, s.18.87 Sámi jurddašanvuohki, s.34-35.84njuolga maid oaivvildii. Jus mat geahčesta fas Fimben Áillu Ánte dajahusa, de sáhttá jearrat leago dás vuollegis jurddašeapmi? Dajausas boahtá ovdan roahkkatvuohta ja dajahalli ii oro bidjame olus suorpmaid gaskkii, go muitala man stuora eallu sudnos lea. Vaikko dajahusas ii oro vuhttomen vuollegašvuohta, de sáhttá dajahusa duála hápmi dulkot passiivan. Duála hámi sáhttá dán oktavuođas dulkot nu ahte juoigi ohcala doarjaga nuppis. Fárrolaga soai leaba roahkkadeappot go akto. Dajahusa vuollegašvuođa mearkkašumi berre goitge vihkkedallat, go sáttasátni ovdanbuktá roahkkatvuođa ja hápmi vuollegašvuođa. </p>
<p>Ákkastalan dan ahte luohtedajahusain leat čanastumit sámi gulahallandovdomearkkaide. Vaikko muhtun dajahusain sáhttá eahpidit vuollegašvuođa, de vuhtto dat eanaš dajahusain analysa oasis. Bella namuhuvvon dajahus88 lea ovdamearkan movt luođi sáhttá dulkot goappaš guvlui: Vaikko Mihkkal Ánte Iŋgir lei beahtahallan ja dajahallá negatiivvalaš sáttasániin, de son goitge čiegai oaivila geažádallamiin, iige dajahallan njuolga iežas oaivila. Sámi gulahallama perspektiivvas láivuda geažádallan sáttasáni negatiivvas neutrálii. Dajahusa sáhttá maid dulkot humoristtalažžan ja dáiddalažžan. <em type="bold">7.1.3 Muitalusat </em>Sámi gulahallandovdomearkkat leat guovddážis eanaš muitalusain maid mun lean analyseren. Diehtoaddi Bella muitalus <em type="italic">Ovdašat Ráisjávrris </em>89 čujuha analysa oasi vuosttaš muitalusa rájes juo ahte guldaleaddji ferte máhttit sámi gulahallandovdomearkkaid vai ipmirda mas lea sáhka. Ester Kristine Johnsen deattuha iežas dutkosis ahte guldaleaddjis ferte máhttu <span type="quote">«linnjáid gaskkas»</span>90 lohkat ovdal go ipmirda sámi gulahallandovdomearkkaid mearkkašumi. Bella muitalusas leat <em type="italic">ovdašat </em>91 guovddážis. Ovdašat leat veahá earálágan go eará gulahallandovdomearkkat, ja doahpaga sáhttá gohčodit maid diidan. Mun ákkastalan ahte ovdašat-doaba lea gulahallangaskaoapmi maid, go dat sáhttá váruhit ahte juoga dáhpáhuvvá. Dát boahtá ovdan diehtoaddi Morten Áillu muitalusas, masa mun máhcan dán kapihttalis. Bella muitalusas sáhttá geassit ovdan earenoamážit dan oasáža go Bella ja su oabbá eaba muitalan ovdašiid iežaska eadnái, go soai jurddašeigga ahte eadni ballá sudno vásáhusa geažil. Dát oassi čujuha vuollegašvuhtii ja sámi jurddašanvuohkái. </p>
<p>Diehtoaddi Inger Márjjá muitalusas <em type="italic">Irgefearán 1800-logus </em>, mielddus 1, das lea ges eará sámi gulahallandovdomearka, <em type="italic">njálmmastuhttit </em>92. Mearkkašahtti lea ahte dát doaba lei amas eanaš 88 Bella: Fimban Niillasa dajahus, s.49.89 Bella: <em type="italic">Ovdašat Ráisjávrris, </em>s.61.90 Ester Kristine Johnsen: <span type="quote">«Linnjáid gaskkas»</span> lohkat, s.17.91 Ovdašat doaba:<span type="quote">«Ovdašat leat jus olmmoš gullo ovdal go son olle»</span>, s.47.92 Inger Márjá: Njálmmastuhttit, s.47.85diehtoaddiide. Dat sáhttá leat danin go sámi gulahallandovdomearkkat eai leat ožžon dan sajádaga sámi servodagas maid dat ánssášit, dahje Harald Gaski einnosteapmi lea doallevaš, go dadjá ahte sámi gulahallandovdomearkkat eai leat šat nu nannosat sámi servodagas. Mu mielas dát gulahallandovdomearka doarju maid sápmelaččaid vuollegašvuođa jurddašeami, go dakkár plánaid ii lean buorre jitnosit hupmat, ovdal go olmmoš juo lea náitalan. Dát čujuha várrogasvuhtii, nu ahte ii leat vuogas hupmat beare haga nuorra bára birra go leaba aitto gávnnadan, go sudno oktavuohta lea hearki álggadettiin. </p>
<p>Diehtoaddi Fimben Áillu Gárena muitalusas Šelgon Mihkkal šuvččagii, mielddus 2, ii leat sámi gulahallandovdomearka, muhto muitalusas sáhttá dálkkodeami oasis vuohttit ahte sápmelaččat leat várrogasat seaguhit iežaset oaiviliid earáid áššiide, vaikko sis lea eará jurdda čovdosii. Čujuhan dan oassái muitalusas go muhtumat ledje bidjan Šelgon Mihkkala šuvččagan julggiid soavlečáhcái, ja Fimben Áillu Gárena viellja ii duostan mannat dohko nevvodit eará dálkkodan vuogi.</p>
<p>Diehtoaddi Mávnos Bier Ánte <em type="italic">Guokte viisela </em>muitalusas, mielddus 3, leat guokte gulahallandovdomearkka guovddážis, nammalassii <em type="italic">garvit </em>ja <em type="italic">beasadit </em>. Mávnos Bier Ánte čilge ahte sus lei dárbu garvit osiid iežas čilgehusas ja nu beassat rihkusáššis. Jus ii livčče dan dahkan, de son livččii čohkkát šaddat. Garvvášemiin son beasadalai sivas. Dán muitalusa gulahallandovdomearkkaid funkšuvnna sáhttá dulkot máŋgga ládje. Mávnos Bier Ánte lei várrogas movt son vihtanušai dikkis, ja go garvvii osiid vásáhusas, de son várrogasvuođain ii sorron áššái. Dása sáhttá maid lasihit ovtta gulahallandovdomearkka, gávváluššama, go son juonalaččat čilgii dikkis dego rieban, mii ii bálljo oainnahala áimmolaččaide. Jus diehtoaddi Inger Márjjá doabačilgehusa bidjá vuođđun: <span type="quote">«Go don leat gávvil, de don leat dego rieban. Gávvilvuođain beasadat áššis»</span> (Hætta Tornensis). Dalle lea vuoiggalaš jearrat; lei go Mávnos Bier Ánte várrogas vai gávvil? Dása orru sáhttimen vástidit ahte son lei gávvil go várrogasvuođain garvvi osiid muitaleames ja nu son beasai sivas. </p>
<p>Diehtoaddi Morten Áilu ovdanbuktá <em type="italic">Nils Korvatus heavvanii, </em>mielddus 5, muitalusas, mas son vásihiii <em type="italic">ovdašiid </em>guovtte háve. Vuosttaš ovdašat leat go Korvatusa boagán fáhkkestaga gahččá láhttái. Dán sáhttá dulkot váruhussan ahte juoga dáhpáhuvvá. Muitalusas duššá Korvatus, ja nu orrot ovdašat vároheame heavvaneami. Nuppes go Morten Áilu muitala ovdašiid, lea dalle go Begen Áilu gullá čierrunjiena ozadettiin Korvatusa. Loahpageahčen muitalusa čielgá ahte Begen Áilu lea gullan Korvatusa eamida čierrunjiena.86 </p>
<p>Diehtoaddi Fimben Áillu Ánte <em type="italic">Beahcegealis desertevra </em>, mielddus 5, dáhpáhusas eai leat makkárge sámi gulahallandovdomearkkat. Geasán ovdan dan go fertejin sensureret oasi dáhpáhusas, go Fimben Áillu Ánte muitalii guđe siiddas dieđihedje desertevrra duiskalaččaide. Dát spiehkkasa veahá várrogasvuođas, go dán oasi livččii Fimben Áillu Ánte ieš sáhttán garvit. Seammás čájehii diehtoaddi stuora luohttámuša munnje go válljii dán oasi maid muitalit. Dán sáhttá maid dulkot nu ahte son muitalii njuolga, ja nu spiehkastii sámi gulahallama vuollegašvuođas. Jearahallan dilálašvuohta sáhttá váikkuhan go son nu rahpasit muitalii. Geasán ovdan Fimben Áillu Ánte muitalanvuogi, go son muitalii máŋga dáhpáhusa soahteáiggis maŋŋálaga. Go lei geargan muitalit ovtta soahtedáhpáhusa, de lei juo álgán nuppiin. Dán earenoamášvuođa sáhttá čujuhit Harald Gaski teoriijaoassái go gohčoda Johan Turi čállinmálle miellarávdnjin93 dahje jurddarávdnjin. Fimben Áillu Ánte muitalanmálle soahteáiggis attii munnje vuđolaš gova dáhpáhusain gaskamuttus 1900-logu. </p>
<p>Diehtoaddi Begas muitalii <em type="italic">Smávoha ja girkodulkka </em>94 dáhpáhusa, ja analysa oasis čujuhin ahte dás lea guovttegeardánis gulahallan, mii lea luohtedajahusa dovdomearka. Ákkastalan dáhpáhusas lea dat dovdomearka go Begas muitala noaidevuođa birra, vaikko ieš gohčoda Smávoha diehttin, iige noaidin, de leat máŋgasat sámi birrasis geat eai namut noaiddi noaiddinamahusain, go dat lea šaddan negatiiva namahussan kristtalaš miššoneara lihkadusa geažil (Solbakk, 2015, s. 28). Dan sadjái gohčodit sii noiddiid diehttin. Dáhpáhus orru maid spiehkasteame várrogas láhttenvuogis, go Smávot noaidu girkodulkka, ja dan sáhttá dulkot duođaštussan ahte sápmelaččat eai leat ovttageardánat. </p>
<p>Loahpas namuhan vel <em type="italic">Hirvasa-fearána </em>, maid in leat analyseren, muhto dan muitaleigga sihke Morten Áilu ja Begas. Morten Áilu muitalii álggos vuđolaččat gii Nanit Heandarat áhčči lea. Son muitalii gos son orostalai ja makkár luondu sus lei, ovdal go muitališgođii Hirvasa-fearána. Oanehaččat lea muitalus nu ahte Nanit Heandarat noaiddui Hirvasa ássiid, go sii ledje su nala bidjan siva boazosuoládeami-áššis. Dál lea Hirvas báikki guorosin báhcan. Morten Áilu muitala nu bures gii Nanit Heandarat lea, ahte orun oahpásnuvvan sutnje ovdal go muitališgoahtá fearána. Begas ges muitališgođii ovttatmanus fearána ja ii váldán nu buori áiggi. Soai muitaleigga fearána goabbat ládje, muhto fearána váldooasit ledje seammaláganat. Dát orru čujuheamen dasa ahte sápmelaččain lea iešguđetge vuohki muitalit muitalusa. Seammás deattuhan ahte soai herviiga muitalusa eará ládje. Go dajan herviiga, de oaivvildan daid smávva detáljjaid mat čatnet fearána váldoosiid oktii. 93 Harald Gaski: Johan Turi čállinmálle: <span type="quote">«Miellarávnnjis dajaldaga loahppaoassi lea juo golgame ođđa miellagovas.»</span>, s.21.94 Begas: <em type="italic">Smávoha ja girkodulka </em>, s.76.87 <em type="bold">7.2 Movt sáhttá sámi gulahallama heivehit journalistihkkii </em>Teoriija oasis boahtá ovdan journalistihka váldoulbmil95. Vuosttaš geahčestagas orru leame nu ahte sámi gulahallan ii heive journalistihkkii, go sápmelačča vuohki ii oro bajidit jiena kritihkalaččat, ja guhkkin eret media bokte mii gullosta viidát. Čujuhan Sámi gulahallandovdomearkkaid mearkkašumiide96, mas eanaš gulahallandovdomearkkat hállanit várrogasvuhtii. Dán vieru doarju maid vuosttašamanueansa Lill Tove Fredriksena doavttirgráda dutkosa sitáhta professor Harald Gaskis. Dat mii lea mearkkašanveara lea ahte Gaski deattuha ahte dál lea dát rievdamen. Digaštallan manne lea rievdamen ii gula dán masterfáddái, muhto oanehaččat sáhttá čujuhit Norgga eiseválddiid dáruiduhttimii dahje assimilašuvdnapolitihkkii97 mii biddjui johtui 1850-logus. Ákkastalan ahte dát politihkka lea bággehan stuoraservodaga servodatstruktuvrraid Sápmái, ja láivudan dahje juo jávkadan sápmelaččaid struktuvrraid. Dán dutkosa mihttu lea ealáskahttit sámi gulahallama journalistihka suorggis, muhto movt dan sáhttá heivehit ja ávkkástallagoahtit praktihkalaččat? Lea dárbbašlaš geahččat movt prinsihpalaččat heiveha, muhto jáhkán vuosttamuččat dan ferte guorahallat detálja dásis. Analysa oasi kapihttalis98 leat journalisttalaš geahčestagat movt sámi gulahallandovdomearkkat, iešguđetge luohtedajahus ja muitalus earenoamášvuođa sáhttá ávkkástallat journalisttalaččat. Čujuhan ahte lea lunddolaš sámi journalistii hálddašit sámi gulahallandovdomearkkaid, vai son sihke ipmirda dieđuid maid čohkke, ja hálddaša daid go gaskkusta mediageavaheddjiide. Sámi gulahallandoahpagat99 eahpitkeahttá riggodahttet sámi mediabuktagiid sisdoalu. Doahpagat leat ávkkálaččat go journalista sáhttá identifiseret daid, ovdamearkka dihte jus jearahallanobjeakta viggá garvit dihto gažaldaga, de sáhttá journalista jearrat; <span type="quote">«Garvet go don dál mu gažaldaga»</span> dahje <span type="quote">«Masa don dál geažádalat?»</span>. Dat lea dušše fantasiija rádjin movt sámi gulahallandovdomearkkaid sáhttá ávkkástallat journalistihkalaččat. Luohtedajahusa guovttegeardánis dieđu sáhttá juoigi ávkkástallát go dajahallá duođalaš ášši, muhto sáhttá go dán ovdanbuktindáidaga atnit maid ođasjournalistihkas? Diehtoaddi Bella dajahus Fimban Niillasa luođis lea buorre ovdamearka guovttegeardánis gulahallamis100. Go ii daja njuolga, iige muital bienasta bitnii man birra ášši lea, de ákkastalan ahte dát boktá sáhkkiivuođa, mii sáhttá maid journalisttalaš reaidun leahkit giktalit mediageavaheaddji áššái ja doalahit su áššis. Neahttaovdasiiddus sáhttá ovdamearkka dihte boazoealáhusa boazologu unnideami diggeáššis metaforaiguin čiehkat juste maid oaivvilda; <span type="quote">«Boazosápmelaš ii hálit beali ruhtaburssas háddjet orohahkii»</span> ovdalii go njuolga čállit <span type="quote">«Boazosápmelaš – Ii miehtan boazologu unnideami vuohkái»</span>101. Deattuhan ahte guovttegeardánis 95 Journalistihka váldoulbmil: s.28.96 Sámi gulahallandovdomearkkaid mearkkašumit, s.47-48. 97 &lt;https://snl.no/assimilering&gt;98 Analysa, 6 kapihtal s.46.99 Sámi gulahallan doahpagat, figuvra 5. s.47-48.100 Bella: Fimban Niillasa dajahus, guovttegeardánis gulahallan, s.49.101 &lt;https://www.nrk.no/sapmi/boazosapmela_-ii-miehtan-boazologu-unnideami-vuohkai-1.14459508&gt;88gulahallan ođasáššiin sáhttá leat várálaš doaibma, danin go dat sáhttá čuohcat journalisttalaš jáhkehahttivuhtii. Vuosttaš bajilčállaga ovdamearkkas sáhttá mediageavaheaddji suorganit ja doaivut ahte journalista leaikkastallá, go teaksta šaddá beare láhka árgabeaivválaš njálmmálaš giela. Diggeáššis lea garra konfliktadássi, ja danin berre journalista várrogasat gaskkustit duođalaš ášši. Leage várrogas plakáhta 4.6 njuolggadus102 cuige ahte journalisttalaš almmuheapmi galgá vuhtiiváldit goappaš beliid áššis. Ovdamearkkas sáhttá maid dakkár ipmárdus čuožžilit ahte rikkis boazosápmelaš ii juogat riggodagas siidaguimmiiguin geain ii leat nu olu boazu. Dalle ferte geahččat bajilčállaga siidaguimmiid perspektiivvas, ja árvvoštallat duolbmá go dat ovttage. Dattege ávkkástalan ahte journalista sáhttá ávkkástallat sámi gulahallandovdomearkkaid ja dajahusaid guovttegeardánis diehtogoansta ođasjournalistihka gehppes- dahje litna áššiin, main ii leat olgguldas konflikta, muhto baicca siskkáldas konflikta dahje gehččiid konflikta. Sámi gulahallama sáhttá ávkkástallat earenoamážit guhkebuš journalistihkalaš buktagiin, mas journalistta váldá buori áiggi muitaleapmái, nugo ovdamearkka dihte feature103 ođasjournalistihkas, mas ođaspoeaŋŋat muitaluvvojit narratiiva vuogi mielde, podkast104 ságastallamis mii čiekŋuda iešguđetge fáttáide ja portreahtas105 mii govvida olbmo iešvuođaid. Oktasaš dain šáŋŋeriin lea guhkes muitalus, mas journalista váldá buori áiggi muitalit muitalusa. Diehtoaddi Morten Áilu čilge ahte áigi váikkuha sápmelačča muitalanmálli, go dadjá ahte hohppos olmmoš muitala njuolggabut go dakkár olmmoš gii váldá buori áiggi106. </p>
<p>Naba movt dasto gierdomuitalanvuohki heive journalistihkkii? Teoriija kapihttalis ovdanbuktá neavttár ja bagadalli Anitta Suikkari riskodramaturgiija107, ja dát sáhttá leahkit vuohki movt journalista sáhttá visualiseret gierdomuitalanvuogi. Ákkastalan ahte struktuvra sáhttá heivet vuođđun journalistihkalaš muitalanvuohkái, go journalista sáhttá čiekŋudit dihto fáddái. Nu movt Suikkari visuálalaččat govahallá riskodramaturgiija, de son ovtta ládje doarju Morten Áillu dadjanvuogi. Morten Áilu čilge ahte olbmot lávejit lohkát son guhte viidát muitala; <em type="italic">son sáhttá dieváid birra hupmat. </em>Vaikko hupmá viidát, de sáhttá guldaleaddji árvidit man birra son viggá muitalit. Journalistihkalaččat sáhttá dán ávkkástallat nu ahte journalista veahážiid mielde lahkona ášši váldosáhkii, go ulbmil sámi gulahallamis lea garvit muitalit njuolga, muhto baicca várrogasat muitalit vai ii surget guldaleaddji. Journalista sáhttá ovdamearkka dihte geažádallat váldoođassága álgogeažis muitalusa. Jus mat ášši lea olbmo birra gii lea dohppehallan borasdávdii, de sáhttá journalista álggus muitalit movt dán olbmo eallin lea rievdan. Mediageava-102 &lt;https://presse.no/pfu/etiske-regler/vaer-varsom-plakaten/&gt;103 <em type="bold">Featurejournalistihkka </em>ii dárbbaš leat áigeguovdil, muhto persovnnalaš muitalus mas lea dábálaš ávkkásta-llat dáiddalaš gaskaomiid. &lt;https://snl.no/feature&gt; 104 <em type="bold">Podkast </em>lea jietna- dahje videoprográmma maid mediat ja earát almmuhit internehttii, ja maid mediagea-vaheaddji sáhttá viežžat iežas digitála rusttegii. &lt;https://snl.no/podkast&gt; 105 <em type="bold">Portreahtta </em>lea go govahallá dahje dulko ovtta olbmo. &lt;https://snl.no/portrettkunst&gt;106 Morten Áilu: Sápmelačča muitalanmálle, s.12.107 Anitta Suikkari: Riskodramaturgiija, s.23.89headdji ipmirda ahte juoga lea váikkuhan su eallimii, muhto go journalista ii muital njuolga, de šaddá guldaleaddji sáhkkii ja háliida gullat eambbo. Sáhkkiivuohta sáhttá leat reaidu mainna journalista doalaha mediageavaheaddji gitta muitalusa lohppii. Ná sáhttá journalista čájehit várrogasvuođa dán olbmo lagamusaide, jus son ii leat duostan muitalit dávdda birra sidjiide. Seammás muitala smávva osiid, nugo lávggastagat leat riskkus. Dađistaga muitala mas lea sáhka dahje almmostahttá risku. </p>
<p>Čájeha go dát journalisttalaš ovdamearka dan ahte riskodramaturgiija ja <em type="italic">hupmat dieváid birra </em>dadjanvuohki gullet gierdomuitalanvuohkái? Vuosttašamanueansa Ánde Somby čilge teoriija oasis ahte luođis lea gierdo- ovdalii lineáramuitalanvuohki108. Riskkus lea maid gierdohápmi ja dan seamma lea lávggastagain. Hámi mielde sáhttá jurddašit ahte riskodramaturgiija govvida gierdomuitalanvuogi. Seammás sáhttá Morten Áillu dadjanvuogi <em type="italic">hupmat dieváid birra </em>dulkot nu ahte muitaleaddji mohkohallá ja joraha sága váldosága guora. Dalle orru lunddolaš dulkot dadjanvuogi hámi maid gierdun. Teoriija oasis čilge maid dutki, Brita Pollan, ahte sámi noaidemáidnasat sáhttet roahtá nohkat juste nugo luohti. Dán lea vejolaš dulkot nu ahte Pollan doarju Somby oainnu ahte luođis ii leat álgu iige loahppa, muhto gierdohápmi. Muhto leago doallevaš dalle dadjat ahte sámi muitaleamis lea gierdomuitalanvuohki? Jus čiekŋuda vel eanet dán vuohkái, de lea Professor Tor-Helge Allern čiekŋudan dása. Teoriija oasis juohká Allern gierdomuitalanvuogi golmma suorgái109. Mearkkaš ahte dál lea sáhka vuogi birra iige hámi. Dat mii lea miellagiddevaš dán suorggideamis lea ahte son čuoččuha ahte ii ovttage dan golmma gierdomuitalanvuogis leat juotna, seammás čilge ahte muitalusain leat dávjá sihke gierdomuitalanvuohki ja lineáramuitalanvuohki ovtta ja dan seamma muitalusas. Dat mearkkaša ahte vaikko muitalusas lea juotna, mii lea lineára muitalusas dábálaš, de das sáhttá leat maid gierdomuitalanvuohki. Allern čilge ahte gierdomuitalanvuogis ii leat juotna guovddážis, muhto mielladilálašvuohta. Dán dutkosa dutkanmateriálas lea earenoamážit Begasa muitalus110 mas sáhttá vuohttit gierdomuitalanvuogi, muhto das leat maid oasit mat gullet lineáramuitalanvuohkái. Dan mun čuoččuhan go <span type="quote">«Smávoha ja girkodulka»</span> muitalusas lea muhtun lágaš juotna, go das leat dáhpáhusat mat ovdánahttet muitalusa. Jus guorahallá makkár dáhpáhusat das leat, de eai oro dat leame guovddážis, muhto baicca dat mielladilálašvuohta gaskal Smávoha ja girkodulkka. Sudno gaskkas lea juoga, muhto guldaleaddji ii beasa diehtit mii dat lea. Loahpageahčen muitalusa go son dadjá ahte girkodulka lávkugoahtá ártegit, de oažžu guldaleaddji duođaštusa ahte sudno gaskkas lea juoga, muhto dan son ii muital ja váldá baicca guhkes bottu. Easka dalle go mun jearan sus manne son lávku ártegit, de son muitala ahte girkodulka lei suoládan Smávoha giissá. Begas loahpaha muitalusa liikka roahtá go noaidemáinnas nohká, nugo 108 Ánde Somby: Gierdohápmi, s.22.109 Tor-Helge Allern: Gierdomuitalanvuogit, s.23.110 Begas. «Smávot ja girkodulka, s.76.90 </p>
<p>Pollan lea čilgen. Journalistihkalaččat sáhtášii gierdomuitalanvuogi ávkkástallat go ášši lea mielladilálašvuođa dásis. Seammás lea vejolaš dáhpáhusa bokte muitalit. Namuhuvvon borasdávda ovdamearka sáhttá leat heivvolaš gierdomuitalanvuohkái.</p>
<p>Dán kapihttala álggus čuvgejin oarjemáilmmi journalistihka váldoulbmila. Dalle lea lunddolaš loahpahit teoriijaoasi mas professor Folker Hanush ovddida álgoálbmot journalistihka váldoulbmila111. Ovdal go sámi gulahallama sáhttá heivehit sámi journalistihkkii ja oažžut sajádaga mediagovas, de cuige Hanuscha vuosttaš dimenšuvdna mas empowerment lea guovddážis. Das son deattuha ahte álgoálbmot ođasmedias galgá leat fápmu láhčit molssaevttolaš <em type="italic">almmolaš sajádaga. </em>Sámi perspektiivvas sáhttá dán dulkot nu ahte sámi mediaid strategiijat galggaše láhčit saji sámi gulahallamii mediaid beaivválaš journalistihkka buktagiidda. Ákkastalan ahte nu guhka go sámi mediain ii leat iešmearrideapmi strategalaš dásis, de lea sámi mediain geahnohis mearridanváldi sajáidahttit sámi gulahallama sámi mediaid árgabeaivái. Ovddasvástádus lea juohke sámi journalista oalgge nalde válljet sámi gulahallamiin fievrridit sága álbmogii. Nuppi dáfus, de lea journalista gii doallá mikrofovnna ja sus leat stuora vejolašvuođat ealáskahttit ja seailluhit sámi gulahallama. <em type="bold">7.3 Sámi gulahallan diehtoaddiid perspektiivvas </em>Eanaš diehtoaddit deattuhedje ahte sámi gulahallan lea rievdan dan rájes go sii ledje nuorat. Fimben Áillu Gáren ja máŋga eará diehtoaddi cuiggodedje dálá sámegiela báidnojuvvon dárogielsániide, mat veahttadit giela. <em type="italic">«Muitalusaid dáfus lea maid nu ahte okta dárogielsátni sáhttá rievdadit olles muitalusa. Lávii ovdalaš áigge somá gullat go boazosápmelaččat bagadit makkár mearkaboazu siidaguoimmis lea ealus, ja ságastallamiin diđošteigga guđe boazu dat lea. Dalle lávejedje dovdat bohccuid ja muhtun bohccuin ledje juo namat, nugo suhkkesoaivi, njáidečoarvi jnv. Dán áigge go eai šat guođot nugo ovdal lávejedje guođohit. Sii dadjet ahte sii dovdet herggiid, muhto eai dette dovdda </em>» (Siri Utsi, 2018). </p>
<p>Fimben Áillu Gáren lasihastá vel ahte sápmelaččat lávejit guhkidit sága go leat sáhkalaga. Ovdamearkka dihte dálkki birra lea dábálaš muitalit eanet go ovttain sániin. Morten Áilu doarju Gárena dasgo son lea máŋgii vásihan ahte olbmot háliidit eanet gullat dihto sága birra; <span type="quote">«Dat dáhtto muitalit veahá viidábut, dahje eambbo sága dasa»</span> (Utsi, 2018). Dán áigge eai leat olbmot šat seamma sáhkagoikkus, čilge Mávnos Bier Ánte, gii váillaha olbmuid gaskavuođaid:111 Folker Hanusch. Vuosttaš dimenšuvdna s.29-30.91 <em type="italic"><span type="quote">«Dál mii eat eambbo nivkal oaivvi go deaivvadit, eat mii bisán humadit. Ovdal go oruimet dáppe go eai lean fievrrut, go mii bođiimet márkanii, mii leimmet guossit, ja dat muitaledje ságaid midjiide, ja dat jearahedje mii lea meahccái sáhka. Ii leat šat oktavuohta olbmuid gaskkas. Buot deaivvadeamit dán áigge leat ristejaččat, konfirmašuvnnat, heajat ja hávdádeamit,. Dalle mii čohkkedit beavdde birra»</span> </em>(Siri, 2018b). </p>
<p>Fimben Áillu Ánte čilge ahte olbmuin eai leat šat dat seamma gaskavuođat go ovdal lávejedje, go dál lea olbmuin TV ruovttus: <em type="italic"><span type="quote">«Dalle lávii go dobbelaš guossi boahtá, de vulge dan goahtái gosa lea boahtán, gullat ságaid ja nuppit fas muitalit maid iežaset ságaid. Ja dat lei dat árbevirolaš ságastallan. Goahtegaskkaid maid lávejedje vázzit, dál eai šat vácce viessogaskkaidge. Dat lea TV mii doallá dáid. Dat billista olbmuid gaskavuođaid. Dat heajuda olbmuid soabalašvuođaid ja fuolkevuođaid. Olbmot masset dieđuid fuolkevuođaid birra. Dán áigge nuorat dihtet hui unnán fuolkevuođaid ja sogaid birra. Ja sogaid dáhpáhusaid birra. Dieid goit váillahan»</span> </em>(Siri, 2018a). </p>
<p>Soabalašvuohta lea guovddážis dutkosa analysa oasis, go dat čujuha dása ahte sápmelaččaid gulahallandovdomearkkaid váldoulbmil lea garvit muitaleames njuolga, vai bisuhit ráfi ja soabalašvuođa. Inger Márjá jearrá leabat dárbu visot muitalit: <em type="italic"><span type="quote">«Sámi muitaleaddjit eai muital nu roavvat ja eai muital buot. Iige leat dárbu muitalit buot. Gulat ođđasiid ja eará sajiin issorasat muitalit, muhto gal dat soaitá nu galgat muitalit bienasta bitnii visot»</span> </em>(Hætta Tornensis, 2018). </p>
<p>Morten Áilu čilge ahte sápmelaččat sáhttet sihke roavvat ja litnásit muitalit. Vaikko sii dan dahket, de son jáhkká goitge ahte sápmelaččat muitalit eará ládje go oarjemáilmmis dahket: <em type="italic">«Na mun jáhkán dat dahket dan, muhto sápmelaččain lea maid muitalanmálle máŋggalágan. Dakkár dego hui hohppos olmmoš gii háliida hui jođánit geargat ja gulahallat, dat muitala álo mihá roavváseabbo ja duođaleabbo, go dakkár olmmoš mii váldá (buori áiggi112). Dat ges muitala hui litnásit ja guhkit áiggi váldá (go muitala). Dan mun gal ipmirdan dáččat dat eambbo njuolga muitalit vai gerget dainna eret. Sápmelaččat lávejit lohkat nuppi birra ahte son gal lea birra dieváid hupmame. Jus dat lea meinen don olbmo </em>112 Sitáhtas lean lasihan sániid parantesaide, dan dihte go diehtoaddi muhtomin botke cealkagiid. Sániid maid ii daja lea goitge álki árvidit sisdoalu konteavstta hárrái. 92 <em type="italic">birra juoidá muitalit, de sáhttá leat nu ahte ii namut dan olbmo, iige mii dat lea maid son áigu muitalit, dat hui viidát manná. De lávejit lohkat ahte <span type="quote">«uff, dat gal birra dieváid hupmá»</span>, dahje ahte <span type="quote">«dat ii muital birra dieváid, muhto muitala njuolga»</span>. Ulbmil ii leat dette nu olu eará go ahte ii galgga nuppi surgehit dahje nu njuolga muitalit, ja de sáhttá nubbi vel árvidit dan loahpa maid son meinii dieinna muitalusain» </em>(Utsi, 2018). </p>
<p>Deattuhan ahte dán Morten Áillu sitáhta lean ovdal namuhan dutkosis, muhto das lea dehálaš čilgejupmi das go sápmelaš; <em type="italic">dieváid birra hupmá, </em>mii lea earenoamáš sámi muitaleamis. Dákko áiggun čujuhit ovtta dain dáhpáhusaide maid Morten Áilu muitalii, muhto mii ii leat mielde dán dutkosis. Son muitalii Nanit Heandaraga birra, gii noaiddui boazosuollagiid geat cuigejedje su bahádahkkin politiijaide. Mun jerren Morten Áillus moadde beaivvi ovdal dutkanjearahallama, dalle go gáfestalaime, ahte dovdá go son dan dáhpáhusa. Son dovddai dáhpáhusa ja leige ráhkkanan muitalit dáhpáhusa go bohten jearahallat su. Earenoamáš das movt son muitalii dáhpáhusa lei dat go son álggahii muitalusa Nanit Heandaraga áhčiin. Son čilgii vuđolaččat álggos gii su áhčči lea. Son muitalii ahte Beahcegeali orohagas leat báikenamat main lea Nanit namahus, nugo Nanit čohkka ja Nanit vággi. Go dan lei čilgen, de son jotkkii muitalit makkár olmmoš Nanit Heandarat lei. Son čilgii earret eará ahte son lei dakkár gii liikui aktonasas meahcis, ja lei iešbirgejeaddji. Go dan lei muitalan, de son easka muitališgođii dáhpáhusa mas Nanit Heandarat noaidu suollagiid. Vuđolaš čilgejupmi ovdal go muitala dáhpáhusa addá buoret ipmárdusa manne dat dáhpáhuvai nugo dáhpáhuvai. Seammás sáhttet vuđolaš čilgejumit maid sehkkehit guldaleddjiid, ja sii álget navdit ahte lea <em type="italic">dieváid birra </em><em type="italic">hupmame </em>, go muitala buot eará smávva áššiid earret dan dáhpáhusa maid guldaleaddji háliida gullat. Riskodramaturgiija perspektiivvas sáhttá vuđolaš čilgehusaid govahallat lávggastahkan. Vaikko čilgehusain ii leat njuolgga čanastupmi dáhpáhussii, de dat goitge guoskkeha dasa ja riggudahttá sisdoalu. Go Fimben Áillu Gáren ja Morten Áilu čilgeba sápmelaččaid dábiid guhkidit sága, de orru dát heivemen bures dieváid birra hupmat čilgehussii ja riskodramaturgiijai.93 <em type="bold">8. Konklušuvdna </em>Mun juogan konklušuvnna golmma oassái. Vuosttaš oassi váldá ovdan mii lea sámi gulahallan. Nubbi oassi joatká movt sámi gulahallama sáhttá heivehit sámi journalistihkkii ja goalmmát oasis evttohan movt dán fátta sáhtášii viidásit dutkat. <em type="bold">8.1 Sámi gulahallan </em>Dát dutkkus lea guorahallan mii lea sámi gulahallan ja movt dan sáhttá heivehit sámi journalistihkkii. </p>
<p>Oassi mii diđošta mii lea sámi gulahallan, lea gáržžiduvvon movt Guovdageainnu oarjjabeale olbmot gulahalle, ovdal go TV-apparáhta ihtigođii sápmelaččaid ruovttuide maŋŋel 1960-logu. Sámi njálmmálaš muitalanárbevierru lei ovdalaš áiggi gaskaoapmi movt sápmelaččat juogadedje ságaid gaskkaneaset. Dán áigge ožžot eanaš sápmelaččat ságaid maid sihke almmolaš mediaid ja sosiála mediaid bokte. Dutkosa vuolggasadji lea juohkit sámi gulahallama golmma suorgái; sámi gulahallandovdomearka, luohtedajahus ja muitalus/dáhpáhus, ja guorahallat leatgo dain oasit mat sulastahttet ja spiehkastit. Dutkkus fátmmasta buot surggiid nannen dihte konklušuvnna: <span type="quote">«Mii lea sámi gulahallan?»</span></p>
<p>Dutkosa materiála vuođul konkluderen ahte sápmelaččain leat máŋga gulahallanvuogi. Muhtun lea čeahpit hervet sága ja sáhttá viidát muitalit. Nubbi fas sáhttá muitalit juste nu movt son vásihii dáhpáhusa. Dán dutkosis lea maid nu. Muhtun diehtoaddi muitala vuđolaččat ja viidát, eará diehtoaddi muitala ges oanehaččat ja njuolga. Dás sáhtán čujuhit metoda kapihttalii mas diehtoaddit ovdanbuktet geat sii leat iežaset sániiguin. Ovdamearkka dihte diehtoaddi Bella čilgesta hui oanehaččat ja njuolga gii son lea113. Fimben Áillu Gáren ges muitala vuđolaččat ja viidát114. Son muitalastá maid oanehis fearána muitalettiin gii son lea. Čilgehussan manne muhtun muitala njuolga ja nubbi fas viidát lea čadnon áigái. Dutkkadettiin mearkkašin juo movt áigi čuozai diehtoaddiid jearahallamiidda. Mun jearahallen Bella eahkedis maŋŋel gávcci áiggi, ja sus lei bargu iđđesárrat. Sutnje šattai áigi hehttehussan ja ii orron váldime nu buori áiggi muitalit, go ovdamearkka dihte Fimben Áillu Gáren. Su jearahallen ges beaivet guoktenuppelogi áiggi ja son anii buori áiggi go muitalii. Diehtoaddi Morten Áilu čilge ahte hohppos olmmoš sáhttá roavváseabbo ja njuolggabut muitalastit sága, go olmmoš gii váldá buori áiggi muitalit. Čujuhan Morten Áillu muitalussii, mielddus nr. 4, <em type="italic">Nils Korvatus heavvana </em>, mas sáhttá ipmirdit man guovddážis áigi lea go sápmelaš muitala sága. Son čilge ahte go son viggá oanehaččat ja njuolga muitalit Korvatusa-dáhpáhusa, de sáhttá guldaleaddji háliidit eambbo gullat. 113 Bella persovnnalaš presentašuvdna, s.42.114 Fimben Áillu Gárena presentašuvdna, s.42-43.94 </p>
<p>Son ferte dasto váldit buoret áiggi ja viiddidit sága, ja nu son bággehallá máhccat áigái go Korvatus elii ja muitalit olles dáhpáhusa. Dát duođašta maid ahte guldaleaddji váikkuha muitaleaddjái; oanida go son dáhpáhusa sáhkan, vai viiddida go muitalussan.</p>
<p>Dutkosa sámi gulahallandovdomearkka materiála vuođul konkluderen ahte eanaš gulahallandovdomearkkat ovddastit <em type="italic">vuollegašvuođa </em>. Ulbmil sámi gulahallandovdomearkkaid gulahallamiin lea soabalašvuohta ja bisuhit ráfi. Sámi jurddašanvuogi maid ovddeš sámediggepolitihkkár Ol-Johán Sikku ovdanbuktá metodologiija kapihttalis115, das oaidná čielgasit ahte sápmelaččain ja stuoraservodaga olbmuin lea goabbatge lágan jurddašanvuohki, mii čatnasa árvvuide ja máilmmiipmárdussii. Sikku čujuha ahte sápmelaččain lea konsensus mearridanvuohki, ja dat reflektere sámi gulahallandovdomearkkaid ulbmilii, soabalašvuhtii, go konsensus lea riekteipmárdus mas olbmot ovttasráđiid sohpet čovdosiid. Dutkanmateriálas sáhttá geassit ovdan ovdamearkka diehtoaddi Mávnos Bier Ánte muitalusas, <em type="italic">Guokte viisela </em>, mielddus 3. Muitalusas gullá Mávnos Bier Ánte ahte muhtun vihtan áigu vihtanuššat ahte son lea ieš vuoddján viiselin. Son muitala dan maid lea gullan sutnje geas lea ovddasvástádus vihtaniidda. Dát olmmái čohkke vihtaniid ja váruha sin, jus spiehkastehpet beare haga nubbi nuppis, de sáhttá šaddat moivi. Čoahkkimis mihte vihtanat ahte eai spiehkas beare haga, ja nu sii vihtanušše nugo ovddasvástideaddji neavui sin. Dát ovdamearka čájeha ahte jus muhtun vihtan lea eará oaivilis, de lea konsensus mearridanvuohki nu nanus ahte vihtan mearrida várrogasat vihtanuššat, iige spiehkas eará vihtaniid čilgehusain. Namuhuvvon vihtán mearrida garvit oasi ahte son oinnii Mávnos Bier Ánte vuodjimen viiselin. Garvit lea ovdamearka sámi gulahallandoahpagiin dasa go hupmá várrogasat, go muitalettiin garvá osiid muitalusas mat sáhttet soardit dahje leahkit unohassan nubbái. </p>
<p>Luohtedajahus oasis konkluderen ahte guovttegeardánis gulahallan luođis lea vuohki movt juoigi sáhttá várrogas vugiin cuiggodit nuppi. Dáinna gulahallangoansttain son sáhttá cuiggodit olbmuid geat leat verrošan ja rihkusáššiid bargan nu ahte ii dajahala njuolga. Ovdamearkan dása lea diehtoaddi Bella dajahus116 Fimban Niillasa luođis, go Mihkkal Ánte Iŋgir vuosttaldii náittosdili dajahallamiin. Son ii dajahallan njuolga, muhto čiegai siskkáldas dieđu guovttegeardánis gulahallamiin. Dutkanmateriála duođašta nu movt professor Harald Gaski ovdanbuktá guovttegeardánis gulahallama teoriija117, ja lasiha movt sápmelaččaid gaskkas lea dajahusaid guovttegeardánis gulahallan anus. Vaikko ovdamearkkas adno guovttegeardánis gulahallan vuosttamuččat cuiggodeapmin, de seammás čujuha dajahusa guovttegeardánis gulahallan vuolle-115 Ol-Johán Sikku: Sámi jurddašanvuohki, s.34-35.116 Bella dajahus, s.49.117 Harald Gaski. Dajahusa guovttegeardánis gulahallan, s.20.95gašvuhtii ja várrogas gulahallamii, dan dihte go juoigi čiehká cuiggodeami, iige dajahala njuolga. Dutkkus duođašta ahte luđiin lea earenoamážit melismahtalaš gierdomuitalanvuohki118, nugo professor Allern teoriija ovddida. Dát vuohki heive dajahusaide go juoigi govahallá olbmo <span type="quote">«čalbmeravkaleami»</span> govahallamiin, sihke objeavtta lihkastagaid ja dilálašvuođa. Dutkanmateriálas leat Jágoš Vildu dajahusat119 buorit ovdamearkan dása. Beiha Johan govahallá Jágoš Vilddu deaivilis oanehis govahallamiiguin. Jágoš Vildu lea gudneáŋgir go háliida beaggit fales heargegilvovuoddjin.</p>
<p>Muitalusaid guorahallama vuođul konkluderen ahte sámi muitalusain leat dávjá sámi gulahallandovdomearka-doahpagat, muhto eai buot muitalusain. Diehtoaddi Morten Áillu muitalusas vásiha Begen Áilu guovtte háve <em type="italic">ovdašiid </em>120, maid namuhin digaštallan kapihttalis. Dutkanmateriála vuođul konkluderen maid ahte luohtedajahusa dovdomearkkat sáhttet čuvvot muitalussii, ja čujuhan analysa kapihttala diehtoaddi Begasa muitalussii. Muitalusas ii leat lunddolaš álgu, iige lunddolaš loahppa. Muitalusas leat sihke lineára- ja gierdomuitalanvuogi dovdomearkkat. Dasgo muitalusas leat dáhpáhusat, muhto dain lea mielladilálašvuohta maid guovddážis. Muitalusas lea maid <em type="italic">guovttegeardánis gulahallan </em>, vaikko muitaleaddji ii mieđit ahte Smávot lea noaidi, de son dadjá ahte son lea diehtti. Nugo čujuhin digaštallamis, de lea miššonearaid kristtalaš lihkadus121 dagahan noaiddi namahusa negatiivan sámi birrasiin. Dán siskkáldas dieđu sáhttá leat váttis ipmirdit olggobeale sámi birrasa olbmuide, ja danin lea muitalusas siskkáldas ja olgguldas diehtu. </p>
<p>Dán golmma sámi gulahallan suorggi vuođul konkluderen ahte sámi gulahallan lea viiddis doabá, mas leat iešguđetge lágan dovdomearkkat. Jus geahččá sámi gulahallama stuorát perspektiivvas, de lea dat čadnon sámi jurddašanvuohkái, láhttenvugiide ja vieruide. Juohke suorggis vuohttá várrogasvuođa ja vuollegašvuođa, mii guorrasa sámi jurddašanmálle konsensus mearridanvuohkái122. Stuoraservodagas lea dovddus dadjanvuohki: <span type="quote">«Son guhte jaskkoda lea ovttaoaivilis»</span>, mii gullá demokráhtalaš mearridanvuohkái, mas eanetlohku mearrida. Sámis lea dát nuppe ládje: <span type="quote">«Son guhte jaskkoda ii leat ovttaoaivilis.»</span> Konsensus mearridanvuogis lea lunddolaš ahte son gii jaskkoda, son ii šat searvva ovddideamis oktasaš soabalašvuođa. Analysa kapihttala Greimasa aktántamodeallain vuohttit ahte eanaš muitalusain ii leat garra olgguldas konflikta, earret Begasa <em type="italic">Smávot123 ja girkodulka </em>ja Mávnos Bier Ánte <em type="italic">Guokte viisela </em>muitalusas. 118 Tor-Helge Allern. Melismahtalaš gierdomuitalanvuohki, s.24-25.119 Mávnos Bier Ánte. Beiha Johan dajahallá Jágoš Vildu, s.54-55.120 Morten Áilu muitalusa ovdašat, s.85. 121 Miššonearaid kristtalaš lihkadus, s.86.122 Ol-Johán Sikku: Konsensus mearridanvuohki, ss.34.123 Begas: Smávot ja girkodulkt, s.76.96 </p>
<p>Eanaš muitalusain lea siskkáldaskonflikta, maid sáhttá gohčodit litna konfliktan. Unnán garra konflivttat nannejit sámi gulahallama várrogasvuhtii.</p>
<p>Sámi árbevirolaš njálmmálaš gulahallan <em type="italic">ealás </em>. Dat eallá ja rievdá dađistaga, iige leat čállon geađgái, jus nu sáhttá maid dadjat. Vaikko dajahusat dábálaččat čuvvot luođi rievdatkeahttá, de čájeha dutkkus ahte dajahusat sáhttet rievddadit go juoigi sáhttá dajahallat gulahallama váste. Dán duođašta diehtoaddi Bella dajahus124,mas Mihkkal Ánte Iŋgir dajahus govvida. Son boahtá heajaide ja dajahallá maid oaivvilda dása go lea ribahan iežas irggi. Dát duođašta ahte juoigi sáhttá dajahallat gulahallama váste. </p>
<p>Sámi gulahallandovdomearkkaid tabealla, figuvra 5.125, duođašta ahte sámi gulahallandovdomearkkaid doahpagiidda sáhttet leat iešguđetge ipmárdusat olbmos olbmui. Dutkosa 52 muitalusmateriálas muitaleaba Begas ja Morten Áilu Hirvasa-muitalusa126 goabbat ládje. Dát duođašta ahte muitalusat ellet njálmmálaš árbevieruin, vaikko soai muitaleigga veahá eará ládje go nubbi, de lei váldosisdoallu dat seamma. Morten Áillus válddi buori áiggi ja ádjánii mealgat ovdal gearggai, seammás muitalii Begas oanehit áiggis juste dan seamma. Sáhttá maid lasihit ahte Begasa muitalus lei roavváseabbo go Morten Áillu, mii fas duođašta Morten Áillu čuoččuhusa: Son guhte váldá buori áiggi, son mohkohallá ja garvá roavvá osiid, ja son guhte doapmá, son sáhttá veahá njuolggabut muitalit. <em type="bold">8.2 Sámi gulahallan sámi journalistihkas </em>Dutkanmateriála vuođul konkluderen ahte sámi gulahallan heive journalistihkkii. Cuigen goitge vuođđoprinsihpalaš erohusaide gaskal stuoraservodaga sajáiduvvon journalistihka struktuvrrain ja sámi gulahallamis. Professor Shawn Wilson čilge ahte álgoálbmogiin leat guovddážis olbmuid lagas gaskavuođat ja sis lea nanu čanastupmi eatnamiidda127. Ovddeš sámediggepolitihkkár Ol-Johán Sikku govahallá dan seamma sámi jurddašanvuogi kapihttalis128. Son deattuha ahte filosofiijat leat guovddážis go olbmot dahket stuora mearrádusaid ja čovdet konflivttaid. Dát addá vuođu konkluderet ahte journalista sáhttá ávkkástallat luođi guovttegeardánis gulahallama garra konflikta áššiin, muhto dan ferte várrogasat ávkkástallat go dat sáhttá čuohcat jáhkehahttivuhtii, nugo čujuhan digaštallanoasis129. Jus ovdamearkka dihte jearahallanobjeakta cuiggoda nuppi olbmo metaforaiguin, ja nu čiehka cuiggodeami, de ferte son beassat dan dahkat. Seammás lea dárbbašlaš ahte journalista nagoda identifiseret dakkár cuiggodeami ja oažžut ol-124 Bella: dajahus s.49.125 Sámi gulahallandovdomearkkat. Figuvra 5. ss.47-48.126 Digaštallanoasis Hirvasa-fearán s.86.127 Shawn Wilson. Dutkosa vuođđogeađgi, ss.32-33.128 Sámi jurddašanvuogi kapihttalis s.34-35.129 Guovttegeardánis gulahallan. Jáhkehahttivuohta ss.87-88.97bmo gean cuiggoda ovttatmanus vástidit dasa, nugo <span type="quote">«Leage várrogas-plakáhta»</span> 4.15 njuolggadus130 gáibida. </p>
<p>Konkluderen ahte sámi gulahallandoahpagat heivejit <em type="italic">riggudahttit </em>journalistihka gaskkusteami. Journalista sáhttá giktalit ášši sámi gulahallandovdomearkkaiguin ovdamearkka dihte álggu reportášas geažádallamiin. Áššis čielgá dađistaga masa son geažádalai. Earenoamážit sáhttá TV-prográmmajođiheaddji geažádallamiin giktalit váldoáššiid álgogeažis davvi riikkalaš Ođđasat-sáddaga. Sámi gulahallama várrogas gulahallanprinsihpa; <em type="italic">ii dadjat njuolga </em>, gilvá vuordámušaid mediageavaheaddjái. Njálggisteapmi-doaba sáhttá ges heivet go TV-ášši nohká. Ášši seaibin sáhttá prográmmajođiheaddji rámpostit muhtun aktevrra. Jus mat ovdamearkka dihte TV-ášši lea njoarostangilvvu birra, de sáhttá prográmmajođiheaddji dadjalit go ášši nohká: <span type="quote">«Na dies dat albma suohpangiehta lea.»</span> </p>
<p>Konkluderen ahte sámi gulahallan heive guhkit ođasšáŋŋeriidda, nugo feature journalistihkkii, podkastii ja portrehttii dan dihte go journalista sáhttá dalle atnit buoret áiggi muitalit dáhpáhusa dahje muitalusa, nugo lean namuhan digaštallanoasis131.</p>
<p>Dutkkus lea iskan luođi <em type="italic">gierdomuitalanvuogi </em>sámi gulahallamis, mii lea earenoamáš. Dutkkus čájeha ahte sámi birrasis lea veaháš earálágan ipmárdus das mii gierdomuitalanvuohki lea, go olggobeale sámi birrasa. Muhto dát erohusat addet mávssolaš ipmárdusa dán vuohkái. Dán vuođul lea lunddolaš konkluderet ahte gierdomuitalanvuohki mearkkaša eambbo go geardduheapmi. <em type="italic">Riskodramaturgiija </em>vuohkkasit čájeha movt smávva oasit sáhttet ovttas hábmet ollislaš gova. Journalisttalaš buktagis sáhttá metaforaiguin (lávggastagaiguin) hervet osiid, ja dát oasit čilget dađistaga ja nu čielgá obbalaš ipmárdus sisdollui (riskui). Professor Allern čilge ahte gierdomuitalanvuogis lea dilálašvuohta deháleabbo go juotna, nugo Jágoš Vilddu luohtedajahusain132. Dajahusaid sisdoalus vuohttá Jágoš Vilddu mielladilálašvuođa, son atná iežas birgetmeahttumis heargevuoddjin. Dajahusain oaidná ahte juotna čuovvu dilálašvuođa govahallama. Jus geahččá dárkilit, de ii leat juotna kronologalaš ja logihkalaš, muhto dilálašvuohta bissu seamma dásis ja lea logihkalaš. Dát mearkkaša dan ahte dilálašvuohta lea guovddážis ja juotna spiehkasta dáhpáhusas dáhpáhussii. Dilálašvuođa perspektiivvas lea su nággárvuohta guovddážis. Son ii vuoittán heargegilvovuodjima, muhto loahpas goitge vujii iežas olbmá meattá Mázes. Nággárvuođain son vuittii loahpa loahpas. Journalistihkalaččat lea miellagiddevaš jurdda čuovvut mielladilálašvuođa ovdalii juona. 130 &lt;https://presse.no/pfu/etiske-regler/vaer-varsom-plakaten/&gt;131 Čujuhan digaštallan oasi, s.88.132 Jágoš Vilddu dajahusat, ss.54-55.98 </p>
<p>Diehttelasat guldaleaddji váikkuha muitaleaddjái. Jus guldaleaddji ii máhte ja hálddaš sámi gulahallandoahpagiid, de sáhttá son manahit olu ođasmuitalusas. Muhto dat ii sáhte hehttet journalisttaid ávkkástallamis sámi gulahallama, muhto dat baicca geatnegahttá sin oahpahit mediageavaheddjiide dáid smávva čilgehusaiguin.</p>
<p>Stuorát perspektiivvas sáhttá namuhit ahte mediamáilmmis dávjá sáhttá lohkat ahte soames sámi áššit leat tabu, maid birra ii leat vuogas almmolašvuođas hupmat. Dearvvašvuođa suorggis leat máŋga dutkosa ovdanbuktán váttisvuođaid go doavttir gulahallá sápmelaččain. Dát addá vuođu konkluderet ahte diđolašvuohta sámi gulahallamis lea dárbbašlaš journalista suorggis. Journalisttas sáhttá maid leat váttis gulahallat jearahallanobjeavttain gii ii daja njuolga maid son oaivvilda, muhto diđolašvuohta addá journalistii vejolašvuođa ipmirdit dán olbmo dili, ja dohkkehit ahte son daja njuolga. Journalista sáhttá ráhkadit ášši vaikko jearahallanobjeakta ii daja njuolga, ja dan maid journalista lei vuordán ovdagihtii. Sámi gulahallama máhtolašvuođain sáhttá journalista ráhkadit vel buoret ášši, go ii han álo leat dat maid olmmoš dadjá njuolga miellagiddevaš, muhto dat maid son ii daja. Bija nuppi árvádallat. <em type="bold">8.3 Viidáseappot dutkan </em>Dutkkadettiin fuomášan moadde fáttá movt sáhtášii dán dutkosa fievrridit viidáseappot. </p>
<p>Miellagiddevaš livččii diehtit movt lei gulahallan Álttá-akšuvnna áiggi sápmelaččaid ja stuoraservodaga media gaskkas. 40 jagi áigi čađahedje sápmelaččat nealgudanakšuvnna Stuoradikki olggobealde Oslos. Sámi nissonolbmot fitne stádaministtar Gro Harlem Brundtlanda kantuvrras, ja sápmelaččat fitne maid Poava luhtte Álttá-áššiin.</p>
<p>Nubbi miellagiddevaš fádda livččii buohtastahttit NRK Sámi vuosttaš rádiosáddagiid dálá sáddagiiguin, ja guorahallat movt sámi gulahallan lea rievdan dan áiggis. Leigo sámi gulahallan earálágan dalle?</p>
<p>Goalmmát dutkan mii livččii miellagiddevaš lea sámi dadjanvuogit, nugo ovdamearkka dihte <em type="italic">hupmá dieváid birra </em>, nugo Morten Áilu čilge sápmelačča guhte muitala viidát. Mun sávan ahte áŋgiris studeantta dohppe ovtta dain hástalusain ja riggudahttá sámi gulahallama journalistihkas. 106 </p>
<p><em type="bold">Mielddus nr. 1: Irgefearán 1800-logus </em><em type="bold">- Inger Márjá </em>Mu eadni orui agibeaivve Gálaniittus, ja dan áddjá dat lei. Dat lei nuorra bárdni ja dan namma lei Morten. Ja Morten oaččui suodjalussii gohččuma Ja dat lei dat vuosttaš olmmoš Guovdageainnus gii šattai dohko suodjalussii. Ja dat šattai dohko Várggáid latnái. Dat vervii iežas dohko ja dat lei njeallje jagi doppe. De muitala mu máttaráhkku mainna dat de šattai náitalit. Dat lea muitalan dan njálmmis njálbmái, ii dat leat čállon gosage. Dat orui Ávžžis dat Elle-áhkku. De dat gullogođii dohko ahte Morten lea boahtán ruoktot, dat boarráset nieiddat, muhto son dat gal lei hui nuorra. Dat lea boahtán ruoktot ja movt dat dál. Dan dat gal lohket nu fiinnisin šaddán. Readjuin vázzá dušše ja dárogielsániid dajada. Na ii son dál das, dat lea goit boahtán ruoktot, eaige hal dalle oaidnalan. Duot ledje Gálaniitus duot Morten ja duot fas Ávžžis, muhto de lea goit muhtomin son lea iežas áhči mielde nuohti geassimen ja son lei nu hirbmosit váibán. Ihkku dat oainnat gesset, de son manná ja nohkai dan darfegoahtái, ja son lea nu lossadit nohkkan ahte son ii leat gullan ahte sudnuide lea guossi boahtán. Ja su áhči dál lea suinna čohkkádan das ja humadan veahá. Son ii gullan ovdal go guossi válddi ja son lei juo nu čievččadan nie. Dan áigge ii láven galgat oidnot mihkkege. Gávttit galge nu fiidnát nu ahte, eai hihtemat galgan oidnot. De olmmoš njulgestii su gávtti veahá nie go gákti lei veahá jorgasan, ja de son gal geahčastii, na dát han lea bárdneolmmái. Vuoi hirbmat son juo heahpanii. Son dat gal dohppi dan rággasa mielde ja viehkalii olggos ja dahkalii miehkara dohko rohtui, ja son lea de jur nohkkan fas, de son gullá, na mii bat dá boahtá. Na de lea Morten boahtán <span type="quote">«Leago munnje saddji dás?»</span> <span type="quote">«Ii leat saddji!»</span> Nu dat lávejedje dat nieiddat. Eai dat njuolga muitalan <span type="quote">«boađe beare»</span>. <span type="quote">«Sus ii leat saddji»</span> dahkaluddá vel nie. <span type="quote">«Dat ii leat duohta. Buoret vel dego gárži lea»</span>, lohká dat olmmái ja son čágai dohko su miehkarii ja doppe hal soai leigga de oanehaš. Ja de šattai dainna lágiin ahte son šattai sutnje irgin. Na dalle gal dan háve manai ruoktot dieđusge, muhto lávii dávjá finadit Ávžžis. Vázzit dat dalle fertejedje, dat lei oalle guhkes mátki, ja de álge doppe olbmot lohkat ahte <span type="quote">«Eai sii ipmir manne diet bárdni nu jorrá dáppe nu dávjá.»</span> Son ii jienat maide. Dainna go sámiin lei dakkár ahte dat eai galgan muitaladdat dieid nu hirbmosit, dan ahte sus lea irgi. Ja son ii jietnat maidege ja dovdduid eaige galgan čájehallat, nu dat gal lei sámi olbmuiguin. Dat galge gal čiegadit veahá. Iige galgan <em type="italic">njálmmastuhttit </em>. Ja mun ferten dan sáni vel čilget. Don it galgga muitalit nugo dien fearánis. Son ii muitalan jagiid ovdal, go de njálmmastuvai dat sáhká, ja de sáhti šaddat loahppa. Na ii son de muitalan ovdal duohtavuođa bođii. Son bođii soakŋun dohko ja soai náitaleigga ja son fárrii Gálaniitui ja oaččuiga hui olu mánáid, guhtta nieidda ja guokte bártni. Boarráseamos lei bárdni ja dat šattai boaresbárdniin, ja de lohká áhkku ná <span type="quote">«In mun gal dieđe go dat mu isit láve doppe go leaba meahcis dainna boarráseamos bártniin, dat lei gáibmebárdni, ja mannaba ja gohčoda dan gamlingan, danin dat šattai ge boares bárdniin go gamlingan gohčoda ja muhtumin 107lávi gohčodit «lidenin»</span>, dat lei oainnat dánska dárru, ii dat lean liten muhto liden. Soai lidenin manaiga doppe ja de fas áhkku lohká <span type="quote">«Dainna dat šattai boaresbárdnin go nie láhtti dat áhčči dainna.»</span> Na nie lei goit diet muitalus ja dat nogai diesa. Ii dat nohkkan muhto, livččii eambbo muhto in mun dál šahten de. </p>
<p><em type="italic">Oažžut beare eambbo muitalit... </em></p>
<p>Na in mun muitte ja dien mun lean jurddašallan.</p>
<p>Na movt don dien muittát?</p>
<p>Na mus gal lea oaivi dego dáhtamašiidna. Dat gal darvánit dohko. Diet áhkku lea muitalan mu eadnái. Dat lei oainnát das áhkku. Ja eadni lei issoras hubmás olmmoš. Humai mánáiguin ja muitalii aht muitalii, ja dat dat lea muitalan munnje nie máŋgga geardde, na bággu lea darvánit.</p>
<p>Don namuhit njálmmastuhttit?</p>
<p>Jus don máhkaš juoidá logat ahte nie dat galgá. Moai sáhtte lohkat dien ahte irgi ja moarsi. It don galgga mannat čuorvut ahte dál moai letne náitaleame jahkebeale geahčen. Dat sáhttá mannat boastut, iige šatta mihkkege. Ja dál mun láven jurddašallat máŋga fearána, go muitalit nie jagiid ovdal ahte nuppe jagi, go dat áigi boahtá go leaba máhkaš meinen vaikko mat náitalit de dat lea juo nohkan dat oktavuohta ja de don leat njálmmastuhttan. Dat leat nu olu njálmmit mat leat hupman ahte dat ii mannan nugo galggai. Ja dat boahtá dies ahte ovdalaš áigge go galge sokŋui vuoddját dan ii galgan muitalit oktiige, de don leat njálmmastuhttime, ovdal juste dalle go leat vuolgimen.</p>
<p>Dáhpáhus?</p>
<p>Na mun dieđan dál ovtta fearána. Amahal olbmot árvidit gean mun meinen. Dat lei goit nu ahte dat vihagávtti vel goarui alcces ja go dan lei geargan de dat nogai dat. Dat lei bearehaga muitalan. Álggu rájes juo muitalan maid soai meineba. Ja ii dušše náitaleapmi, muhto dat sáhttet eará áššit maid, maid don leat hui duođas meinen, muhto jus don muitalat beare olu de manná duššiin.108</p>
<p><em type="bold">Mielddus nr. 2: Šelgon Mihkkal šuvččagii </em><em type="bold">– Fimben Áillu Gáren </em>Dalle go mun ledjen 15 jahkásaš, de mun lávejin iežan áhči mielde ráiddostallat. Mii leat Ráissas boahtimen bajás ja de mii vulggiimet. Dat ledjen mun, Begas, John Joavnna, kapteaidna rohkki ja mu áhčči. Ja mu olbmát dat gal ledje veaháš gárremaččain, muhto gal ahte dat ledje nu searat, mii oainnát veaigin vulggiimet Ráissas ja diibmu viđas mii leimmet Geatkevuomis iđđes, na dat dat gal manai bures ja hirbmat fiinna dálki, muhto de dat Biete rohkki ja Šelgon Mihkkal rohkki dat leaba maid vuolgán. Ja dat dat gal leaba čilgosat, muhto de leaba dat maid dego livččiiga gárremin, Bietes eai leat riššat mielde. Dat leaba dumsen daid reagaid nu ahte Šelgon Mihkkala mielde leat visot dat riššat. Ja de dálkkáskii ja šattaiga goabbat sadjái. Ja Biete dat dat gal manai Čárajávri-gáddái ja doppe gávnnai darfegoađi, muhto eai das leat riššat, muhto biktasat das gal leat olu, ja dat cokkai dieđusge visot biktasiid maid gávnnai, dakkár suodjebiktasiid ja nu dat dat gal birgehii iežas. Dat lei vissa máŋga jándora doppe ja das lei varra niestti maid, muhto eai leat riššat. Ja nubbi dat gal, Šelgon Mihkkal lei ovdalis ja dat dat náđui dasa dan ráiddu gurrii. Dat varra luittii gal hearggi leaŋkkain, muhto minddar dat gal ráidu čuoččui das leaŋggaid nalde ja nugo dat lea muitalus, de dat lei ieš velledan dasa dan reaga gurrii. Ja mun in jáhke dat lei váldán maidege vuollái. Muhto de gávnnai Persen Niillas dan, eai dat dan áigge lean dat telefovnnat. Eat dat mii diehtán oktage gos lea guhtege. Ja de dat lea Persen Niillas boahtán dohko ja jearran dan Mihkkalis <span type="quote">«Galbmot go don?»</span>, <span type="quote">«Na son dat ii galbmo, das leat vilges bivttas olbmot mat nu govččadit su nu ahte son ii galbmo.»</span> Ja dat lea headdju galbmon nu olu ahte son lea šuvččagan. Ja dat olmmošriehpu válddi maid, dat Persen Niillas ii dat dat ipmirdan dieđusge movt dat lea dat dilálašvuohta, muhto son válddi gođiid lusa dan. Na das dat gal ledje juolggit šuvččagan juo visot. Ja de vel dat dološ lágan olbmot, de dat dál leat bidjan dan Mihkkala, dalle dat gal ledje juo ommangoađit, muhto de leat bidjan soavlečáhcái dat Mihkkala julggiid, ja dat čohkkan nu ahte dat juolggit leat soavlečázis, ja eai dat ipmirdan man bahuid dat Mihkkal lea šuvččagan. Ja mu viellja lei dalle ruovttus, dat lei militearas sanitehtas, ja eadni lei muitalan movt Mihkkalin ledje dahkan. Dat logai <span type="quote">«Ii hal riekta gal lean, muhto ii son gal duosttan mannat dohkko nevvodit, ja nu dat de válddi ja čohkkái das varra jándora dahje moadde jándora.»</span> Ja de goit manne dohko Ráisii, ja helikopter gal bođii de dan viežžat. Ja mun muittán ge ahte mun ledjen 15 jahkásaš ja vuohččan dalle lean oaidnán helikoptera. Ja go mii gullagođiimet mun ja Márjja Niillas, Nils Piera viellja Mávnos, ahte helikopter boahtigođii, dalle mii viehkaleimmet. Gal mii moadde kilomehtera viegaimet nu issorasat, amas mii joksat ja beassat oaidnit dan helikoptera. Ja dan mii gal beasaimet oaidnit go dat vižže dan Mihkkala doppe meahcis. Na diet muitalus dasa nogai. </p>
<p><em type="italic">Gii dat lei? </em>109 </p>
<p>Na Šelgon Mihkkal. Dat han elii vel 40 jagi. Das han suvččagedje duon ráje nuppi gieđas ja duon ráje nuppi gieđas, ja goappaš juolggit gaskkat. Die lei oainnat dakkár muitalus maid ii vajálduhte ovttatmanus.</p>
<p>Na diet lea goit duohtamuitalus maid mun in leat goit herbmen. Dan goit lean muitalan nugo mun dan dieđan ja lean vásihan ja dan vel láven jurddašit ahte mu olbmát mat ledje veaháš gárremin ja viidnii, jus dain livččii okta šuvččagan, de livčče olbmot dadjan <span type="quote">«Nie dat lea go juhket.»</span></p>
<p><em type="bold">Mielddus nr. 3: Guokte viisela </em><em type="bold">– Mávnos Bier Ánte </em>Dat lea nu áigá go 57s, 1957s, mun ledjen 17-jahkásaš dalle, ja dat lea beassážiid áigi, beassášlávvordat, ja mun ledjen messui mannan márkanii, ja nugo juo lea dábálaš beassášáigge, de juhke olbmot, ja dohko ledje boahtán maid altalaččat, militærhearrát, guvttiin viiselin. Eai dalle lean UP:at dahje mat ge, go deike ledje ollen, de dat lei friddjavuoddjin ja vaikko movt. Ja dat dat gal dieđusge jugaiga ja vujiiga biillaiguin ja vuddje olu geat ledje mašiinnaiguin vuoddján ovdal, ja dat dat gal suovaiga geahččalit vaikko gean vuoddjit. Mun maid veaháš prøvejin, muhto mun in gal lean vuoddján makkár ge mašiinnain. Ja dieđusge dáhpáhuvai miehta, mun in muitte dat lei varra beassášlávvordat. Beassášlávvordat dat lei, sáhttá gal maid guhkesbearjadat leat, dan in muitte dan beaivvi. Ja dat dieđusge somá dat lei, ja dat vudje feara geat daiguin biillaiguin, ieža vuddje, ja vudje dállogaskkaid nugo mii láviimet herggiiguin. Go mii vuoddjit herggiiguin, de vuoddjiba duot luitet daiguin maŋis, ja mii vujiimet de dohko ovtta olbmá vieso lusa. Ja dat bohte maid dat viiselvuoddjit. Dat ledje militærbefalat, alla befalat, kapteainnat goappašagat, ja de dat goit dat nubbi jugai nu olu ahte dat gal čuoggasii. Ja dieđusge mu olbmát lohke: <span type="quote">«na dál mii goit ieža váldit dáid biillaid ja vuolgit vuojašit.»</span> Mii leimmet golmmas báziimet vel dasa, ja dat válddiiga dan viisela, ja mii vuoddjáimet, ja vujiimet vuolledállui, vuojašeimmet doppe birra juohke okta. Dat lea dat áigi go John Joavnna rohke ledje časkkan bohtalin ja dat lei visot varran, ja mii doalvvuimet su dohko sykestuvvai, ja de vujiimet fas dohko, ja vuojašeimmet dieđusge miehtá, manaimet miehta, ii viisela doallan mihkkege, ja somá dieđusge lei, ja dat bieđganedje dat olbmot. Nubbe olmmái čuoggasii dohko Nigon Niga vissui ja dan viisela válde eará olbmot ja vudje Dáibaljávrre nala ja dat dat buollái doppe ja bulii visot gutnan. Ja dieđusge eai dat dalle lean politiijat, eai dat boahtán anmeldelsat dan áššis ja dat nohke dat beassážat, muhto dat dat gal dieđusge bođii. Erlinga rohke láhka orru hui olu dan Dáibaljávrre, oidnet mii dat doppe buollan juoga dan jávrre nala, ja álggi dieđus jearahit ja gal dat de gullet ahte dat leat máhkaš vuojašan gárrenoaivvis, ja dat manne dál dat beassážat, ja eai dalle dáhpáhuvvan mihkkege, ja de goit lea mihá maŋŋel beassážiid vahkkubeivviin mun lean már-110kanis fitnamen, de boahtá politiija mu ovddal. Mun vácci luotta nalde, álggi hupmat ja lohka die beassážiid go dat dieiguin viiseliiguin vudje dat dáččat. Leat go don oaidnán? Mun logan mun dat gal lean oaidnán ja mun lean maid čohkkan maid das. Ii ahte dat jearran eambbo, de dat manai, ja atti mu vihtanin, Ii ahte dat jearran manan go mun vihtanin maide dan birra. Ja ášši dieđusge manai, muhto dat manai guhka ovdal das bođii ášši. De ahte dál gal ledje gohčon min buohkaid geat ledje, ja muhtiinat dat gal ledje boahtán diehtit geat dat ledje mielde ja dieđusge mun ožžon maid innkallelse, ja dat lei dan boares fjellstuas dat ášši ja dieđus olu olmmoš boahtán ja media maid boahtán, aviisa, ii dalle lean go aviisa, ja mii leat dál čoahkkanan vihtanat dohko ja de boahtá okta vihttan. Dat lea nuorat go mun, ii dat leat go luntta, ja dat lea veaháš suhtus go boahtá, go dat orru nu láhka márkana ahte dat ii oaččo máhka bálkká, vihtanbálkká, go olle vácci dan vihtanvissui. Ja lohka munnje njulgestáhka ahte du goit lean mun oaidnán go don vudjet. Mun logan leat bon dál mu gal oaidnán? Na amat don vudjet áiddi visot veallun. Na dál dat gal šattai oalle panihkka ja movt dat dás dál manná, ja dat dat gal sihkkarit muitala dán lága ovddas, de mun válden ovtta dain geat ledje mielde doppe ášši meannudeames, ja son viežžá goit ain daid vihtaniid ja mun ledjen oalle oahpis goit dasa. Mun logan dainna olbmáin ahte das dat gal šaddet veaháš váttisvuođat, ahte movt mii galgat čoavdit dan. Dás lea okta vihtan mii áigu vihtanuššat ahte mun lean maid vuoddján dieinna biillain. Na jearai gii dat lea ja mun muitalin. Na ja logai ahte son gohčču daid vihtaniid dohko sierra látnji, jua ja de dat dál logai, muitalii movt dat lea dat áššemeannudeapmi go gullá nuppi muitaleame, ahte ii earrán beare guhkas das eret ahte mii doallat ovtta kurssa, nu ahte ii šatta moivi dan áššis nu olu, jus ieš galgá muitalit gokko dat diehtá ja eará ládje šaddá go earáin, de dat sáhttá vaikko ieš darvánit, na jua, de gal riemai garrudit, son ii gal dieđe maidege, ii son dieđe manne dat su leatge gohččon ja ii son oaččo ii bálkká ge go galgá dutkojuvvot, eai su leat dutkan oktage, na mii logaimet ahte mii fertet ovtta ládje muitalit, eai ge ođđa čuoggát boađe gokko ge, na jua dat dat gal lei greitta ja bođiimet lága ovdii ja čilgejedje iešguđetge olbmát ja dát maid geat ledje vuoddján. Dat maid dieđusge čilgejedje ahte jua, sii ledje mielde leamašan, muhto ieža eai leat vuoddján, na jua, mu ii ge lean dutkan oktage eambbo jearran politiija luotta nalde ahte lean go mun oaidnán, jua, ja mun lean čohkkan maid. Na ledjen go mun gárremin? In mun gal lean. In mun lean go 17-jahkásaš. Eai ge dalle 17-jahkásaččat juhkan dan áigge, ja dat lea duohta maid faktisk. Na de dat dál manne dohko, mun ledjen goit okta measta maŋágeahčen go gohččo, bohten sisa, muitalin nama ja sihte muitalit maid mun dieđan. Na mun lohken mun gal dieđan oba olu dien áššis, dat gal lea, mun gal lean čađat leamaš mielde. Na jua, viisela dat gal geavahedje, muhto dan dat gal geavahedje juohke okta beassáš áigge, iige dat leat imaš mu mielas. Na de dat šattai hupmu ahte vudje go dat daiguin viiseliiguin, na vudje dieđusge. Dat ledje guokte viisela, daiguin dat gal vudje, muhto in mun ge čohkkan doppe gos dat ledje, mii leimmet doppe bajábeale badjemár-111kana, muhto doppe gaskamárkanis de, mii leimmet golmmas vel báhcan, in mun oba muitalange dan njealját olbmá obanassiinge, ja mun vulgen maid daid mielde, mus dat gal lei máhkaš heargi, ledjen herggiin vuoddján dohko dan vieso lusa, ja nu mun ledjen gal dieđusge dahkan maid, muhto in mun šat muitte go dat lei nu áigá, ja vujiimet dohko vuolledállui, dat lei oainnat dalá dakkár deaivvadanbáiki. Na gal dat orui nu ártet, dat vudjet skálvviid badjel ja dat manne vaikko gokko. Ii dan doallan ii mihkkege, ja mun vikkan geahččat. Doppe leat guokte olbmá ovddageahčen, ja mun okto maŋageahčen. Vikkan guovlat dohko ovddageahčai, go jearrá gii dat lei gii vujii. Na die lei ge juste dat maid mun studerejin. Dieđát go don ahte mun in oba boahtán ge diehtit gii dat lei mii vujii. In mun leat goasse čohkkan diekkár biillas dat mun logan. Na movt bon dan it oainne, go čohkkat seamma biillas, na mun logan mun duođai gehččen ja das ii lean diet jorbá mainna stivre, muhto dat jorrá gal dat biilla, dat manná juohke guvlui nie, ammat dat lea dakkár mii manná ieš, de gal eanaš diggestobus ribahedje mojiid. Na sáhtán go mun máhka váli, lea go nu duohta dat ášši ahte mun sáhtán váli dáhkát. Na mun logan váli mun gal dieđus sáhtán dahkat, muhto masa mun galggan váli muhto masa mun galggan váli, dát maid mun muitalin dat lea nu, ja de dat manai dieinna lágiin. </p>
<p><em type="italic">Nu ahte dies don garvet? </em></p>
<p>Na garven jua, muhtin sajiin. Dat dat gal lei bággu, jus mun livččen njuolga muitalan, de aŋkke livččii soames darvánit. Muittán goit Sara Johan rohki, dat goit livččii darvánan, mii jugahii nu ahte čuoggasii. Ja dat dat vujii, ja lei heimevearnas dalle. Vuodjan dieđusge veaháš doppe soittii ja vaikko soite alddis juo tráktor, dan mun in dieđe, dat soittii. Sárgonis goit lei.</p>
<p><em type="italic">Na lea got dábálaš dat ahte garvit? </em></p>
<p>Dat dat gal lea. Jus don it dagat dan nu ahte don rihkut lága. Jus ovdamearkka dihte</p>
<p><em type="bold">Mielddus nr. 4: Nils Korvatus heavvanii </em>– Morten Áilu Dat lávejedje dan áigge nie ahte dego máŋggas ain searvat. Dat šaddá dego okta láhka ja duot nubbe láhka, nuohtteláhka, ja dieinna lágiin dat ledje ollu nuohtit. Ja dat lea okta boares sápmelaš dat lei leamašan, Skárfvákki johttán, maid gohčodedje Nils Korvatus, dat lei dan namma. Ja dat lea dáinna Biret Gárena vieljain, dat leaba dat okta láhka ja de lea duot Áillu Biera vel, luntta, vel duon guovtto fárus. Ja dat dál leat doppe, muhto de leat doppe eambbogat geat orrot seamma goađis. Dat lea stuora darfegoahti, ja das sáhttet logenár olbmo oađđit, muhto dat lea goitge dan dihte nu dievva leamaš dat goahti ahte doht áddjá lea liikon buorebut dan ahte son 112dat gal oađđá olggobealde dan goađi. Muorra gaskki lea čatnan rággasa, ja dat lea dat seamma Begen Áilu dalle goit vuohon daid fárus ja de leat máŋggas earát. Ja dat leat dál doppe, ja de mii leat fas eará sajis, dát mu áhččebealle ja Soahtefielmmás okta áddjá vel, ja diet Warsawa Bongo leatgo don dan gullan? Diet mii stráŋggain spelle, dat lea nuorra olmmái, ja mun dat gal lean oainnat hui luntta, mun in muitte man agis mun lean, muhto mun lean goit dakko álgo nuppelotjahkásaš. De lea okta sápmelaš, vulggii min mielde čuovvut ja dan galgá doalvut gitta dohko helt davágeahčai dan jávrri. Dat munno bidje dainna Mikkel Bongguin doalvut dan olbmo, duot báhce dat áddját dohko muhtun muddui dan jávregáddái. Na mii bođiimet dohko. Doht leat buohkat dál čoahkis čohkamen jávregáttis, dat guokte nuohttelága, ahte dál ii leat váile go okta olmmoš. Dát mu olmmái dat gal dieđusge mii lei boarráset olmmoš, dat dat gal fuobmái ovttatmano ahte okta lea váile. De dál gal muitaledje movt dat dál lea singuin dáppe. Gal sis gal lea okta heavvanan. Ja sii ledje juste dál vuolgimen dan viežžat. Sii leat dál gávdnan dan. Muhto sii vulget dál dan viežžat ja dat luntta oažžu báhcit, dat Biera, min lusa, dan boddii. Dat ii dárbbat de dohko vuolgit mielde. Na de dat gal manne ja vižže dan, ja dat lea dakkár krámppaid ožžon, dat lea ná rohtten čoahkkái, dat lea dakkár go fatnasis lea, dat lihkada go dat suhket, de dat gal dál bohte fas dasa min lusa dainna liikkain, ja dalle lei oainnát duhpát rašuvdna, dat lei hui vánis, dat lei muhtun ládje dakkár goarta mainna veahá ožžo dan, muhto dat lei nu unnán. Ja dien áddjás lea duhpát, dat lea hui gievra leamaš seastit, dat mii heavvanii dál, ja doht Biera, dat luntta, dat lea maid borgguhan dan muttos ahte lea oahppan, de dál gal das dat ii lean dat moraš, muhto das dat lei mokta dál aht, go dat dan oinnii de dat dál gal lea die fatnasis dat lea heavvanan, na dál mii gal oažžut røyka, ja dat diđii dan duhpáha gos dat lea. De gal viežžalii duhpátskáhpu ja siđai buohkaid geat borgguhedje biippuid bidjat, ja sigareahta giessat, ja dalle dat gal borgguhedje ja de suhkkáimet fárrolaga ruovttoluotta ja dat lea dat Begen Áillu nubbi dain mat dál dainna liikkain suhkaba, ja dat Stuorajávri go deike guvlui nohka, de lea baskkes oaivvuš, ja lea hui coagis dat oaivvuš, ja lávejedje lohkat ahte das lei guolli nu eatnat dan coagana nalde go áirrut eai bálljo boađe čáhcái, dat ledje dego mieđušteamen dan olbmo dat. Dat lei dakkár kristtalaš olmmoš, ja go dat lei mannamen dohko dan bivdoreaisui, dat bohte dakko min bokte Čunovuohppái ja dat veahá dollestii das lohkama, ja de vulggii ja gasku láhtti bođii, das beasai boagán ja gáhčai (láhttái), ja logai <span type="quote">«Na Beallemielat, na man ovdešiid son lea dát?»</span>. Ja dainna ohcamiinna, dat álggos dat dihte measta hui sihkkarit dat lea dakkár báiki diet gos dat goahti lea, dat gos dat orru dat bivdit, doppe nuppe bealde leat hui olu viiddis coaganat dan jávrris dego máhkaš gálašit ja, muhto duoppe nuppe bealde lea helt čiekŋalis fastes geađgegáddi. Ja duot olmmái mii heavvanii, dat lea muhtomin iđđesija, dat Begen Áilu vuolgá olggos dan goađis, doht lea nuoladan ja vuolgán dohko duogábeallai dan njárgga, muhto go dat oinnii dan Begen Áillu, dat jorggihii ja manai fas rággás vuollái, ja go dat de álge hupmat de go gáfestalle, 113lihkadedje ja álge gáfestallat, Begen Áilu jearaha <span type="quote">«Gosa bat don ledjet? «Na son lei vuolgán duohko gálašit duon beallái dan njárgga, muhto ii son viššan mannat go don oidnet.»</span> Na de dat dál lohke dainna <span type="quote">«Manne bat don dohko vel mannet. Dieppe goit lea fasttes báiki, muhto ii mana duoppe, doppe han leat fiinna coaganat.»</span> Logai ahte <span type="quote">«Ii son dohko goit viša mannat álás. Dat oidnet dát buohkat su.»</span> Ja dainna lágiin lei hui álki dan vuolget ohcat go dat dál lei láhppon, dat manne vuos álggos. Dat leat dál buohkat lihkadan, ii dot lihkkat, de manne ja rissin huškkaste dan rággasii, <span type="quote">«Dál lihkkat!»</span>, na mii bat ii dat doppe leat mihkkege, ja dál dat gal manne vuosttaš tuvrra doppe dien guovllus, ja várdádedje ja gehčče muhto eai dat dál oaidnán, ja de dál bohte fas dasa dan goađe lusa ja čohkkájedje das oanehaš, de lohká Begen Áilu, diehko son gal vuolgá vel ovtta mohki, ja go dat de lávii muitalit go son de vulggii, de son gal gullagođii go čierru olmmoš, de son gal diđii hui sihkkarit dál son gal áigu gávdnát, nissonolmmoš čierru, go son de bođii dohko dan jávregáddái de son oaidná doppe fávllis die lea dakkár čáhpadas guovdu, ain veahá bárru manná badjel gal son de gal oba sihkkar lei ahte die gal lea oaivi dat lea diet, olbmo (oaivi), ja de dat gal gávdne dan, ja dat šattai dat Begen Áilu dego ovddas mannat čađat, go dat dál bohte deike Guovdageidnui. Dál dat eai gal galggaše Ristenii dan eamidii, dat eai galggaše ribahit dan dieđu ovdal go leat báhpa lusa beassan, de dat gal muhtin manai dohko báhpa viežžat, ja dat leige dat Begen Áilu, ja dat báhppa, dat vácciiga dainna duosa oidnosii dan heavvanan olbmo viesu, dat eamit heivii juste vel olgun bassamen biktasiid, de dat Begen Áilu lohká dan ahte de dál gal báhppa logai suinna, <span type="quote">«dál don oaččut don dása báhcit.»</span> Son manná dál dan, dat lei Ristiinna dan eamida namma, dan lusa dál. Ja go soai vuolgiba vissui de galggat boahtit. Na dat gal manai dohko. Báhppa olli dan lusa ja dat leigga oanehaš, de gullogođii juste dat jietna maid son doppe gulai. Dat čierrugođii ja dat vulggiiga de vissui. De son gal manai dohko maŋis ja de son galggai de muitalit juste dan movt dat dál lea dáhpáhuvvan. Ja die lei dakkár maid dakkár duohtafearán. </p>
<p><em type="bold">Mielddus nr. 5: Beahcegeallái bođii desertevra </em><em type="bold">– Fimben Áillu Ánte </em>Maŋŋelis dan soahteáiggis. Mii leimmet dalle doppe Beahcegeali orohagas ja doppe gal lei hirbmat ráfi, eat dat mii oaidnán duiskalaččaid goasse doppe, muhto Duiska girdit dat gal lávejedje girdit min badjel álohii. Mis ledje Mollešjoga nalde goađit ja de muhtin áiggi geahčen de boahtá doppe nuortaldavil okta olmmoš, moai dat gal leimme guokte bárefuočča stoahkamen sáttodievas, moai dat gal oinniime áigá dan olbmo go boahtá, muhto ean moai dieđe gii dat lea, moai doivo dat lea muhtun ábbon go dien guovllus boahtá. Ja de lei okta nieida mii lei mu eagis biigán, su gohčodedje Godan Birehin ja diein ledje gáiccat dien áhkuin, ja Godan Biret lea sádden al eamida viežžat suinniid doppe vilbealis lágus horstaseahkain. Godan Biret nu vázzá ja nu juoigá, horstaseahka oalgge nalde. Moai gal oidne ahte dat boahtá njuolga dan olbmo 114ovddal, muhto dat olmmoš lei čiehkadan nu ahte dat ii oaidnán dan ovdal juo lei luhtte. De njuikii bajás doppe fáhkkestaga ja hilsestii beavdeniibeláhkki das lei. Godan Biret šleaŋggehii dego rieban ja gal de ledje lávkkit guhkit, ballái dat dat juo. Moai dat gal leimme hahppehan boahtit juo gođiid lusa ovdal go Godan Biret bođii. Dál dat gal aivve viega bođii. Logai <span type="quote">«bođii duiskalaš mu ovddal ja rohttii revola.»</span> Ii aht dat leat asttan oaidnit mii dat lei, doaivvui revol dat lea. Duiskalaš dat gal leige, desertevra. Dat dat gal de bođii viimmat gođiid lusa, muhto das dat gal lei unni fárta oainnat, nelgon hal dat lei badjelmeare. Muhto mis ii lean oktage goađe luhtte dakkár mii gulahalai dainna, muhto mu eatnis lei biigá, maid gohčodedje maŋŋel Madam Bongon. Ja dat gal máhtii veahá duiskagiela ja hui bures dárogiela. Dat gal gulahalai dainna ja gulai dat lea duiskalaš, dakkár mii lea deserteren. Ja mii dat gal biepmaimet dan dieđusge. Ja dat dahke dasa sierra lávu. Ja ráhkadedje oađđensaji dasa ja bibme hirbmosit. Dat dat gal ahtanušai hui bures go lei guokte golbma jándora, oaččui borrat nohkka ja beasai oađđit. Ja de dat dál gal min olbmot tegnejedje dasa gárta. Muhtun lágan gárta ja bidje dan gártii njuolaid gokko dat galgá mannat. Muhto mii bat dan heaju, dolvo vel áiddis olggos, Ávággái, de ii headju gávai gurut guvlui, ja bođii eará gođiid lusa. Ja doppe dat dieđihedje desertevrra duiskalaččaide. Na de gal bohte duiskalaččat ja válde dan heaju ja illastedje, oanehažžii fievrridedje ja godde, ja hávdádedje dasa naga. De lea diet muitalus nohkkan, die lei okta oassi soahteáiggis, muhto soahteáigi bisti oainnat máŋga jagi. 115 </p>
<p><em type="bold">Dutkan gažaldagat </em>1. Gávdno go sierra sámi muitalanvuohki? 2. Jus dat gávdno – sáhttá go dan heivehit dálá sámi journalistihkkii? <em type="bold">1. Álgu </em>Mun lean Risten Anne Johan Ánte ja lean orron eanaš áigge Badjineanu. Mun gulan Skárfvákki orohahkii. Mun lean discjockey:n bargan ovdal go fuomášin mediabarggu. Vázzen golbma jagi journalistihka bachelor oahpu Sami Allaskuvllas. Dan maŋŋel lean bargan journalistan logi jagi ja dál lean studeremen mastera álgoálbmot journalistihkas. </p>
<p>Gii don leat? <em type="bold">2. Sámi muitalanárbevieru dovdomearkkat: </em>Dadjat sáni muitaleaddjái ja bivdit su čilget dan. Jus son muitá dáhpáhusa go son ieš lea dáid doahpagiid atnán, de hástán muitalit dan. </p>
<p><em type="bold">Giellameašttirdoahpagat: Beasadit/Beasadaddát </em>– beasadaddat – in sense of try to get out of, to escape. <em type="bold">Bonjastit </em>Crooked, twisted. Čavggahit 1.Tighten, stretch. 2.Tease. <em type="bold">Garvvašit </em>– several times make small detours to get round something. <em type="bold">Geažidit / Geažuhit </em>– give an inkling of, hint at <em type="bold">Guoktiluššat </em>Behave hypocritical. <em type="bold">Mohkkasit </em>– mohkkasit – suddenly turn in another direction, make a bend (of road, track, river, shoreline etc., fig. One who does not talk plainly, straightforwardly). Mokke. <em type="bold">Njálggistit Snoallat </em>Talk indecently. </p>
<p><em type="bold">Lassi doahpagat: Govvedit </em>- Illustrate, describe. <em type="bold">Gávildit </em>– entice something somewhere or to someone; steal, steal away, somewhere. <em type="bold">Njuolgádit </em>– njulget – take the shortest way or the short cut, make for, go on direct to such and such a place.116 </p>
<p><em type="bold">Lasihit </em>– lasihit – put on; increase; fill up, eke out with; offer so-and-so much more, bid higher. (Tell more than it is true). <em type="bold">Dájuhit </em>– dájuhit – drive someone out of his wits; make someone do something wrong; deceive with insincere promises of marriage. <em type="bold">Nárridit </em>– nárridit – be fooling, be taking (someone) in (usually in joke); be making one believe something. </p>
<p type="listitem">Dieđát go don eanet sámi muitalanárbevieru dovdomearkkaid?  Leatgo dus ovdamearkkat dáidda?3. Leat go vásihan dáhpáhusaid dahje muittát go muitalusaid? (Maŋŋel juohke dáhpáhusa dahje muitalusa jearralan moadde gažaldaga.)1.  Man birra lea dát muitalus? 2.  Leago dán muitalusas makkár ge sámi dovdomearka? 3.  Leago muitalusas lunddolaš álgu ja loahppa? (Lávet go álgit muitalusa eará ládje maid?) 4.  Movt don muittát dán muitalusa?(Válljejin divvut gažaldagaid veahá, go mus ledje beare máŋga gažaldaga, go dat šadde beare  máŋga gažaldaga.)4. Luohti</p>
<p type="listitem">Sáhtát go juoiggastit luođi mas leat dajaldaga ja maŋŋel čilget dajahusaid, go dat fal leat hábmejuvvon muitalusa vuođul?</p>
<p type="listitem">Leago dán luohtemuitalusas lunddolaš álgu ja loahppa?</p>
<p type="listitem">Mii lea luođi doaibma? Leago dábálaš ahte das lea muitalus? Leago dát dábálaš muitalus, vai leago das mihkkege earenoamášvuohta?</p>
<p type="listitem">Loahppa</p>
<p type="listitem">Leago vel báhcan juoga maid áiggut muitalit sámi árbevirolaš muitaleami birra, maid mun in leat jearran dus?</p>
<p type="listitem">Dieđát go makkár ge muitalusa mas lea hui earenoamáš hápmi, dahje earenoamážit muita- luvvo?</p>
<p type="listitem">Leago  sámi  muitaleami  árbevierru  rievdan  dan  rájes  go  don  muitigoađát  muitalusaid  –</p>
<p type="listitem">Movt?117</p>
<p type="listitem">Maid don váillahat eanemusat ovdalaš áigge máinnasteamis, jus dan buohtastahttá dálá ođđa áigge TV ja rádio máinnasteapmái?</p>
<p type="listitem">Jus don livččet sáhttit rievdadit nu movt sámi journalistat muitalit ođđasiid. Movt don livččet rievdadan  sin  muitaleami  hámi?  (nu  ahte  sámi  journalistat  árvvusatnet  sámi  árbevirolaš  muitaleami?</p>
<p type="listitem">Jáhkat go don ahte sápmelaččat muitalit muitalusaid eará ládje go oarjemáilmmi olbmot? –</p>
<p type="listitem">Movt? Ovdamearkkat?</p>
<p type="listitem">Jáhkat go ahte sámi muitalanárbevierru heivešii sámi journalistihkkii? (ovdamearkkat?)</p>
</body></document>
