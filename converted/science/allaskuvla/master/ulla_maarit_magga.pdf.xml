<document xml:lang="sme" id="no_id"><header><title>- Jorgaluvvon oahppogirjjit sámeoahpahusas. Masterbargu sámegiela didaktihkas.</title><genre code="science"/><author><person firstname="Ulla-Maarit" lastname="Magga" sex="f" born="" nationality="FI"/></author><year>2019</year><wordcount>17424</wordcount><conversion_status type="standard"/><availability><license type="standard"/></availability><origFileName>https://samas.brage.unit.no/samas-xmlui/bitstream/handle/11250/2653582/Ulla-Maarit%20Magga%20-%20Ođđajagimánus%201638%20vujii%20Turku%20ladni%20poartaráigge%20olggos%20goargadis%20mieđuš.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header><body><p><em type="bold">Čoahkkáigeassu …” </em>Ođđajagimánus 1638 vujii Turku ladni poartaráigge olggos goargadis mieđuš.”..., ...”Tammikuussa vuonna 1638 ajoi Turun linnan portista ulos komea seurue.”... —Jorgaluvvon oahppogirjjit sámeoahpahusas </p>
<p>Ulla-Maarit Magga, masterbargu sámegiela didaktihkas, 2019</p>
<p>Dutkamuša ulbmilin lei guorahallat makkárat leat jorgaluvvon oahppogirjjit sámeoahpahusas. Háliidin čielggadit makkár metodaid dahje teoriijaid jorgaleaddji lea geavahan jorgaluvvon girjjiin. Lean maiddái čielggadan mot unnitloguálbmogat ovdanbuktojuvvojit girjjiin, lean guorahalan girjjiid ja makkár govaválljen lea jorgaluvvon girjjiin. Dasa lassin lean guorahalan makkár gova girjjiid govat ja teavsttat addet unnitloguálbmogiin.</p>
<p>Lean válljen guorahallat guokte oahppogirjji oskkoldaga oahppogirjji Násti 6 ja historjá oahppogirji</p>
<p>Áigemátki Suoma historjái oahppogirjjiid, mat leat jorgaluvvon girjjit suomagielas sámegillii. Vaikko girjjit leat boarrasat, leat dat aidna oahppogirjjit, mat gávdnojit sámegielat girjin. Dutkamuša teoriijan lea jorgalanteoriija, metodan sisdoalloanalysa ja váldotemán lea oahppogirjeanalysa.</p>
<p>Dutkamuša bohtosin lea, ahte jorgaleaddjit eai leat geavahan makkárge njuolga teoriijá girjjiid jorgalemiin.</p>
<p>Girjjiid gielalaš analysa čájeha, man váttis jorgalusaid lea ipmirdit ja dat gáibida lohkkis suomagielat máhtu.</p>
<p>Mu dutkamuš čájeha ahte girjjiid govain leat unnán erohusat, eanas oassi govain leat seamma govat. Dan lassin dán guovtti oahppogirjjis muitaluvvo hui unnán Suoma unnitloguálbmogiid birra. Girjjiin unnitloguálbmogiid birra čállojuvvon teavsttat leat dušše moadde kapitála. Duon moatti kapihttalii ii beare vuđolaččat sáhtege čállit ollislaš historjjá. Unnitloguálbmogiid birra čállojuvvon teavsttain leat olu áicamis stereotypiijadieđut, mat čatnasit čavgasit dihto unnitloguálbmogiidda. Oahppogirjjiid unnitloguálbmogat orrot ain leamen <em type="italic">nuppi </em>joavku váldoservvodagas čállojuvvon girjjiin. Oahppogirjjiid govat leat eanas oassi seamma govat go maid sámegielat girjjiin. Girjjiid govat eai motge doarjjo sámiid birra čállojuvvon teavsttaid. Sámegielat girjji govat leat measta dievaslaččat seammalágánat. </p>
<p>Guovddáš sánit dutkamušas leat; jorgalus, jorgaleapmi, oahppogirjedutkamuš, unnitloguálbmogat ja stereotypiijat.</p>
<p><em type="bold">Abstract </em>…”Ođđajagimánus 1638 vujii Turku ladni poartaráigge olggos goargadis mieđuš.”..., ...”Tammikuussa vuonna 1638 ajoi Turun linnan portista ulos komea seurue.”... —Jorgaluvvon oahppogirjjit sámeoahpahusas </p>
<p>Ulla-Maarit Magga, masterbargu sámegiela didaktihkas, 2019</p>
<p>Aim of this study is to research translated study books witch are used in Sami languaged primary school education. I aim to find out what kind of methods or theories the translators have used in translated books.</p>
<p>I am also analysing how the minorities, the Sámi and the Roma people are represented in these books, I have analysed books and photographies in translated books.</p>
<p>In my research material I have two studybooks, Násti 6 is used in religion teaching and Áigemátki Suoma histtorjái is a study book for history. Both of these books are translated from Finnish to Sámi. Theaory in this research is based on translatingtheory, my methodology is contentanalysis and main theme is studybook analysis.</p>
<p>One of my research finding is that transalators do not follow any theories when translating. The analysis show that translations are difficult to understand and reading requires understanding Finnish.</p>
<p>My research shows that there is little difference in the images used in textbooks, mostly the pictures are similar in both language versions. The images used in a textbooks do not support the written text about</p>
<p>Sami people. In addition, these books only tell a little about minorities. The few paragraphs of the book do not provide comprehensive information on the history of minorities. Also the text written about certain minorities contains a lot of stereotypes. Minorities stand in the position of the other in a textbooks written for majoritys pupils.</p>
<p>Key words: Translation, translating, study book research, minorities, stereotypes <em type="bold">1. Láidehus </em><em type="italic">... <span type="quote">“Mihtošis lea guhkes ja lossa mátki ovddabealde buollaša ja borgga siste Suoma seakka ja mohkkás skearroluottaid ja muohtaváriid mielde.”</span> … </em>(Edegren, Edegren, Hanste, Hellström, Jutila, Plathan, Probst, </p>
<p>Rokka 1996, 120.) <em type="italic">…“Seuruueella oli edessään pitkä ja vaivalloinen matka pakkasessa ja lumipyryssä läpi Suomen kapeita ja mutkaisia kärryteitä ja lumisia järvenselkiä pitkin </em>.”… (Edegren, Edegren, Hanste, Hellström, Jutila, Plathan, </p>
<p>Probst, Rokka 1996, 120.)</p>
<p>Dás okta ovdamearkacealka, mii muitala makkár lea jorgaluvvon oahppogirjjiid giella ja makkár giela oahppit lohket oahppogirjjiin. Nugo maiddái jo dutkamuša bajilčála ja dát ovdamearkacealka čájeheaba, lea jorgaluvvon vuolledási oahppogirjji giella mohkás ja gáibida lohkkis giellamáhtu lassin maiddái dáiddu dulkot giela. Fádda dán dutkamuššii lea leamašan mu mielas jo guhkit áigge. Daid jagiid go lean oahpahan skuvllas jorgaluvvon oahppogirjjiin, lean máŋggii jurddašan, maid duođain oahppit ipmirdit dain girjjiin, makkár vásáhusat sis leat girjjiin dahje ožžotgo sii dain girjjiin dieđuid, maid oahppoplánámielde sidjiide galggašii oahppahuvvot. Dutkamuša váldočuolbamn leage guorahallat, makkár jorgalančovdosiid oahppogirjjiid jorgaleaddjit leat geavahan jorgalettiin girjjiid.</p>
<p>Oahppogirjjit leat dálá skuvla guovddáš bargoreaidu ja dat galget fállat oahppiide bures strukturerejuvvon dieđu mii vástida oahppiid máhttu ja ipmirdeami dási vai oahppi sáhttá ipmirdit sisdoalu. Dála skuvlla guovddáš oahpahusreaidun lea oahppogirji. Mikkilä-Erdmann ja earáid (1999) mielde oahppogirji lea oahpahusas guovddáš oassin ee. danin go girjjis oahpaheapmái lea guhkes árbevierru ja maiddái go guhka lea leamašan standardiserejuvvon riikaviidosaš oahppoplána, mii doarju oahpahusas oahppogirjjiid čuovvuma. Stuorimus oassi oahpaheddjjiin čuovvu oahpahusas oahppogirjjiid ja hukse oahpahusas stuoraoasi dahje ollásit oahppogirjjiid vuođul. Nube oahppogirji mearrida sihke oahpahusa sisdoalu muhto maiddái oahpahuvvon áššiid ordnega. (Mikkilä &amp; Olkinuora, 1995.) Oahpahusa ovddideapmi gáibida oahpahusvugiid ja oahppomateriála kritihkalaš guorahallama. Oahppogirjjiid sajadat suopmelaš skuvllaskultuvrras lea máŋggaid guorahallamiid vuođul mearkkašahtti ja girjjiid diehtu lea vuođđun oahpahussii (Ahtineva 2000, 4). Oahppogirjjit leat nu guovddáš oasis skuvlaoahpahusas, ja skuvllat mat eai geavat oahppogirjjiid, namuhuvvojit earálágan skuvlan mat geavahit molssaevttolaš pedagogihkkaid (Karvonen 1995, 11).</p>
<p>Lean bargan oahpaheaddjiin muhtin jagiid ja gidden fuomášumi dasa, man váttis oahppiin lea ipmirdit jorgaluvvon oahppogirjjiid. Girjjiid ipmirdeami váttisvuohta lea leamašan oahppiid signála, man sii leat ovdanbuktán oahppogirjjin oahpahusa áigge. Oktan oassin ipmirdeamis leat doahpagat ja jorgaluvvon oahppogirjjiid giella, mat orrot leamen apmasat oahppiide. Sámegielat oahpahusa oahppogirjjit leat dávjá jorgaluvvon girjjit ja maiddái máŋgii boarrásat. Oahppogirjjit eai leat heivehuvvon ođđa oahppoplánii eaige dat maiddái váldde vuhttii sámegiela sajádaga hástaleaddji dili. Teavsttaid ipmirdeapmi dagaha váttisvuođa oahppiide ja máŋgii oahppit háliiditge heaittit sámegielat girjjiid lohkama ja seamma maiddái dieđusge oahpahusa sámegillii. Girjjit leat maiddái hástalussan vánhemiidda, sii eai máhte veahkehit ja doarjut oahppiid skuvlavázzima. Jorgaluvvon teavsttat dagahit oahppiide stuora hástálusaid, go sii galget jurddašit teavsttaid suomagiela bakte vai girjjiid sisdoallu ráhpasa sisdjiide. Lea stuora hástalus ja gáibida oahppis olu lohkat dákkár girjjiid. Noađđi lea lunddolaččat maiddái oahpaheaddjiin ja sin barggus oahpahit girjjiin.</p>
<p>Dákkár boares girjjin oahpaheapmi leat dagahan, ahte oahpaheaddjit válljejit suomagielat girjjiid, sámegielat girggiid sadjái.</p>
<p>Girjjit lea beaivválaš readu oahpahusas ja jorgaluvvon oahppogirjjiid ipmirdeami hástálusaid dihte lean válljen iežan másterbarggu fáddan guorahallat jorgaluvvon oahppogirjjiid. Oahppogirjjiid ja eará materiála dutkan lea dárbbašlaš vai materiálaid sáhttá ovddidit dakkárin ahte dat dorjot bures sihke oahppiid ja oahpheaddjiid dárbbuid.</p>
<p>Oahppogirjjiid maid guorahalan, leat boarrásat, muhto áidna girjjit, mat gávdnojit daid oahppoávdnasiin davvisámegillii. Oahppomateriála buvttadeapmi Suomas gullá Suoma sámediggái, buvttadeapmi dahká vejolaččat ruhta, man stáhta juolluda barggu váras (Samediggi.fi, 2019).</p>
<p>Dán dutkamusaš geahččalan gávdnat jorgalanvugiid, maid jorgaleaddjit leat geavahan ja man bures jorgaleaddji lean nákcen heivehit čállojuvvon teavstta ođđa birrasii (Vilokkinen 2017, 11). In analysere olles oahppogirjjiid, muhto lean systemáhtalaš vugiin válljen cealkagiid, maid vuođul guorahalan jorgalusaid.</p>
<p>Dutkamušain geahččalan čielggadit ja ovdanbuktit makkár gielalaš hástalusat leat jorgaluvvon oahppogirjjiin. Buot gielain leat iežaset vuogit muitalit áššiid, jorgaleaddji bargun leage leat dulkan dán guovtti giela ja kultuvrra gaskkas; man gielas jorgala ja man gillii jorgala. Ovttain gielain čállojuvvon teavsttat eai dábálaččat heive njuolga nuppi gillii, eandalii dalle, juos gielat eai gula seamma giellajovkui.</p>
<p>Jorgaleapmi lea gulahallan gaskkal giela ja kultuvra. (Vilokkinen 2017, 11.)</p>
<p>Lea dehálaš buktit oidnosii skuvlla árgabeaivvi vai dili sáhttá duođaštit ja ovddidit geavaheddjiid geahččanguovllus. (Wulf, Zirfas 2013.) Sámegielat oahpahusa oahppit leat dávjá máŋggagielagat.</p>
<p>Sámegiella lea rašeš dilis juohkesajis ja dat čuohzá maiddái oahpaheaddji bargui (Rahko-Ravantti 2016).</p>
<p>Skuvlejumi sisriikkalaš árvvoštallanguovddáš árvvoštalai jagis 2015 vuođđooahpahusa 7.-9. luohkáid oahppiid sámegiela oahppanbohtosiid. Dán raporta mielde badjel goalmmádas oassi sámegielat oahppiin geavahii asttoáigges dušše suomagiela ja earát geavahedje sámegiela lassin suomagiela. Raporta mielde boahtá ovdan maiddái Hanna Outakoski (2015, 44) davvisámegielat čálamáhtu dutkamusaš bođii ovdán ahte, veháš badjelaš bealli nuorra oahppiin sámástá ustibiiguin. Oahppomateriálaid gielas sáhttá leat váikkuhus ohppiid čállingiela válljemii, giellaválljemii dahjege hupmangillii, man oahppi geavaha (Linkola ja</p>
<p>Keskitalo 2015). Sámegielat oahpahusas girjjiin lea dehálaš mearkkašupmi maiddái danin ahte sámegillii čállojuvvon teavsttat gávdnojit nu unnán. Čállinmáhttu lea dehálaš eantálit dalle go lea sáhka olmmošvuoigatvuođaid birra, čállinmáhttu lea reaidu mainna sáhttá nannet iežas gielalaš identitehta (Unesco 2005, 136—137). Oainnan dan dutkamuša dehálaččan daningo erenomážit áittojuvvon giela oahpaheaddji lea deháláš diđoštit sivaid manin guovttegielat čálamáhttu skálat hállanit beare olu ovtta dahje nuppeguvlui. Hornberg ja Skilton—Sylvester (2000, 118) leaba lohkan mis lea buohkain geatnegasvuohta hástit ja jearhallat daid sivaid.</p>
<p>Jorgaluvvon oahppogirjjiid giela guorahallama bohtosat addet midjiide dieđuid das, mot ovddidit jorgaluvvon oahppomáteriálaid nu ahte dat dorjot oahpaheaddji barggu ja oahppi oahpama ja ná álkidahttá skuvlavážžima. Lea dehálaš diehtit, makkár giella oahppogirjjiin lea, daningo okta guovddáš oasis sámeoahppiid giellabirrasis lea skuvllas vásihuvvon giella (Linkola 2014; Keskitalo 2015.) Máŋgii lea nu ahte skuvla lea áidna báiki gos oahppi hupma, gullá ja čállá sámegiela (Outakoski 2015, 46).</p>
<p>Skuvllas váldogiella dominere unnitlogugiela ja giellabirrasa. Sámegiela oinnolažžan dahkan skuvlla árrgabeaivvis, dego fysalaš birrasis ja oahppogirjjiin, nanne gielalaš dásseárvvu. Skuvlla giellabirrasa ovddideapmi galggašii váldit oassin skuvlla pedagofalaš plánema. (Linkola 2014, 185—221.) Skuvlla giellageavaheamis lea mearkkašupmi sámegiela seailluheapmái. Danin skuvlla árgabeaivvi gielladili dutkan lea dehálaš sámi skuvllain, daiguin bohtosiiguin sáhtit ovddidit ja buoridit sámi oahpahusa. (Linkola 2014;</p>
<p>Keskitalo 2015.) Dutkamat maiddái čájehit ahte sámenuorat jurddašit positiivvalaččat sámegiela birra(ee.</p>
<p>Linkola 2014; Rasmus 2008) ja dat muitalage das ahte oahppit atnet giela árvvus ja oidnet dan divrrasin.</p>
<p>Giella lea divrras ja adnojuvvo árvvus. Okta sámeoahpahusa stuorámus skuvlenpolitihkalaš hástalusain lea ahte gávdnojit doarvái sámegielat oahppomateriálat sámegillii, mat heivejit dála oahppoplánaide ja dála oahpahussii (Magga 2012).</p>
<p>Dán dutkamuša fáddá lea dehálaš ja guovddážis nu guhka, go oahppogirjjit leat jorgaluvvon girjjit.</p>
<p>Jorgaleapmi lea guovddáš bargovuohki sámegielat oahppomateriála buvttadeamis. Dán dutkamušas háliidan buktit ovdan muhtin beliid, makkár hástalusat jorgaluvvon oahppogirjjiid geavaheamis oahpahusas sáhttet leat lohkama ja sisdoalu ipmirdeami dáfus.</p>
<p>Jorgaluvvon oahppogirjjiin lea dehálaš dutkat giela lassin maiddái sisdoalu. Jorgalemiid lassin háliidan guorahallat maiddái oahppogirjjiid govaid. Govaid bokte háliidan dutkat mot unnitloguálbmogat, sámit ja románat, representejuvvojit oahppogirjjiin mat leat čujuhuvvon unnitloguálbmoga oahppiide. Anni-Siiri mielde skuvlla árvvut ja oahpahansisdoalut leat sáhttán váikkuhit sámeoahppiid árvvuide nu ahte oahppit gehččet iežaset kultuvrra olggobeale olbmo čalmmiiguin. Das leat váikkuhusat, mot oahpahuvvo ja makkár árvvuid skuvla nanne oahppái. Girjjiid čállit leat suopmelaččat, geain leat iežaset árvvut ja geahččanguovlu go geavahit jorgaluvvon oahppogirjjiid oahpahusas de oahpahit alccesii oahpes áššiid amas árvvuid bakte.</p>
<p>Lean ovttas bagadalliiguin ja eará Sámi allaskuvlla oahppaheaddjiiguin digaštallan ja suokkardallan dán dutkamuša viidodaga ja dan, makkár hámis barggan. Leat gávnnahan, ahte oahppogirjjiid guorahallan lea otnábeaivve dehálaš dutkanfága ja bargovuohkin leat gávnnahan bargat oahppogirjjiid guorahallama. Dát dutkanfátta lea otnábeaivve skuvlabarggus árgabeaivvehástálus ja mii fertet muitit bargat gielladili nannema ovdii áŋgirit ja diđolaččat. <em type="bold">2. Dutkančuolmmat </em></p>
<p>Dutkamuš leat guokte váldo dutkančuolmma ja guokte unnit dutkančuolmma. 1. Makkárat leat jorgaluvvon oahppogirjjit sámeoahpahusas? 1.1. Makkár jorgalanvugiid, metodaid dahje teoriijaid jorgaleaddji lea geavahan.</p>
<p>Vuosttas dutkančuolmmas lean ráddjen iežan guorahallama guoskat jorgaluvvon teavstta ja jorgalusa nu ahte čielggadan leago jorgaleaddjis leamašan muhtun metoda dahje teoriija iežas jorgalanbarggus ja vuhttogo dat oahppogirjji jorgaleamis. In gitte fuomášumi cealkagiid sisdollui, guorahalan cealkagiid jorgalusaid. Lahkonan jorgalusaid oahppi oainnu mielde, girjjihan sáhttá juohkehaš lohkat almma oahpaheaddji. Oainnán ahte jorgaleaddji ja oahpaheaddji diđolašvuohta dain teoriijain mat váikkuhit jorgalanprosessii leat dehálaččat vai sámegillii jorgaluvvon oahppogirjjiid dási sáhttá buoridit. Guorahalan teavssttain pragmáhtalaš adaptašuvnnaid jorgaleami ja idiomaid jorgaleami. Guorahallamin háliidan čielggadit, man bures jorgaluvvon oahppogirjjit dorjot oahppoplánas sámeoahpahussii ásahuvvon ulbmiliid ollášuvvama. Dán dutkamušas oaivvildan daiguin gillii ja kultuvrii láktaseaddji áššiid ee. mot oahppiid gielalaš gárvvisvuođaid ja kulturduogáža váldojuvvo vuhtii vuođđooahpahusas. Juohke oahppi giella- ja kulturidentitehta dorjot máŋggabealagit. Mihttomearrin lea bagadit oahppiid atnit árvvus sierra gielaid ja kultuvrraid ja maid ovddidit guovtte- ja máŋggagielatvuođa ja nu nannet oahppiid gielalaš diđolašvuođa ja metalingvisttalaš dáidduid(Perusopetuksen opetussuunnitelman perusteet 2014, 5.) 2. Mot unnitloguálbmogat ovdanbuktojuvvo girjjiin? 2.1. Makkár govvaválljemat leat jorgaluvvon girjjiin vuolledási oskkoldaga ja historjá girjjiin 2.2. Makkár gova girjjiid govat ja teavsttat addet unnitloguálbmogiin vuolledási oskkoldaga ja historjá girjjiin</p>
<p>Nuppiin váldocuolbma bokte háliidan čielggadit leatgo girjjiid govat heivehuvon sámegielat oahppiid oahpahussii ja makkár gova girjjiid govat ja teavsttat addet unnitloguálbmogiin. Oahppoplána (Perusopetuksen opetussuunnitelman perusteet 2014, 27) deattuha ahte oahppogirjjit leat oassi oahppanbirrasa ja ahte buot oahppabirrasa oasit galget doarjut individuala ja joavkku šaddama, oahppama ja diversitehta. Áiggon guorahallat makkár govvaválljemiid girjjiin leat ja makkár govat unnitloguálbmoga oahppiide oaivviduvvon girjjit addet sin iežaset unnitloguálbmogis ja maiddái eará unnitloguálbmogiin. Dán bokte sáhttá vihkkehallat mot dát oahppogirjjin addon govva doarju individuala ja joavkku šaddama, oahppama ja diversititehta.</p>
<p>Oahppogirjjiid govaid mearkkášumi sáhttá juohkit kognitiivvalaš ja affektiivvalaš vásáhusaide. Kognitiivvalaš govat dorjot dieđu strukturerema, muittima ja ipmirdeami. Affektiivvalaš govat fas váikkohit dovdduid dásis ja geahččalit váikkuhit oahppi miellaguottuide. Dán dutkamušas deaddu lea das makkár affektiivva váikkuhusat oahppogirjjiin leat. (Hannus 1996, 47—50.)</p>
<p>Unnitloguálbmogat Suomas leat ruoŧŧelaččat, sápmelaččat, románat, juvddálaččat, tatárat, gárjilaččat dahjege ng. boaresruoššat (Dahlen, Hannukainen, Heikinheimo 2012, 6). Dán dutkamusaš gieđahalan erenomažitge sápmelaččaid ja románaid. Guorahalan makkár dieđuid dat guokte girjji muitalit unnitloguálbmogiin, makkár dieđut muitaluvvo ja guđđojuvvogo juoga muitalgeahtta. Lean beroštuvvan guorahallat dili.</p>
<p>Lean válljen dutkanmateriálan historjá- ja oskkoldatgirjjiid. Dát girjjit leat reala oahppoávdnasat ja dáin diehtu lea ovttaláhkai rivttetkeahttesdiehtu váikko historjá dulkkomat leatge kultuvrii čatnon. Jorgaluvvon cealkkagiid lassin guorahalan govaid. Válljen lei álki, daningo dain girjjiin gávdnojit kapihttalat sámiid birra.</p>
<p>Govaid vuođul guorahalan mot unnitloguálbmogat, románat ja sámit, oidnojit girjjiin ja makkár gova girjjit addet unnitloguálbmogiin; fuobmágo girjjiin erohusa leago girji sámegielat- dahje suomagielat girji.</p>
<p>Dat, ahte girjjit leat boarrásat, muhto goit vel otná beaivve aidna oahppogirjjiid sihke historjás ja oskkoldagas, mat leat jorgaluvvon davvisámegillii ja dat girjjit leat oahpahusgirjjiid maid mii geavahit beaivválaččat oahpahusas. Davvisámegillii eará seamma oahpahusdási girjjit eai gávdno, danin makkárge veardadallamat eai leat vejolaččat. <em type="bold">3. Oahppogirjedutkamuš </em></p>
<p>Dán kapihttalis guorahalan mii oahppogirji lea, maid oaivvilda go oahppogirji lea dutkamuša suorgin ja makkár áššiide galgá giddet fuomášumi dutkkadettiin oahppogirjjiid. <em type="bold">3.1. </em></p>
<p><em type="bold">Oahppogirjji ja oahppogirjjiid historjá </em></p>
<p>Čáppagirjjálašvuođa ja oahppogirjjiid gaskasaš earru lea čielggas. Oahppogirjjiid eai leat njulgestaga dieđalaš čállagat, muhto oahppogirjjiid dieđut galget leat faktadieđut. Dieđagirjjiid sisdoallu lea eambbo girjji čálli duohken, oahppogirjjit fas čuvvot oahppoplánaid. (Häkkinen 2002, 15.) Oahppogirjjit leat dieđagirjjit, main teaksta lea čállojuvvon iežas áigodaga buoremus dieđalaš dutkamušaid vuođul. Dát dieđut leat duohta dieđut ja ákkastallojuvvon dieđut. Ulbmilin lei lohkki dieđu viiddideapmi dahje ođđa dieđu oahppan dieđalaš dásis. (Niiniluoto 1994, 8—9.) Oahppogirjjit sisttisdollet olu dieđuid, maid geahččalit čielggadit lohkkái oanehaččat ja oktageardánis hámis (Karvonen 1995, 21). Oktageardanit ja oanehaččat čállojuvvon diehtu ii leat ođđa dieđu oahpamis buoremus málle. Unnán čállojuvvon taksta sáhttá gáržida oahppi beroštumi ođđa áššái.</p>
<p>Oahppogirjjit leat ráhkaduvvon nu ahte dat heivejit oahppi dassái ja dorjot skuvllaid bargguid.</p>
<p>Oahppogirjjiid dahkkit čohkkejit girjjiid sisdoaluid dan hápmái, ahte dan sáhttá álkit lohkát. (Karvonen 1995, 1—21.) Oahppogirjjit leat ráhkaduvvon ságastallamiid várás. Dan lassin girji váldá vuhtii oahppiid ovddit dieđuid, oahppoplána ja maiddái dieđalaš teavsttaid, mat gullojit fáttáide. (Karvonen 1995, 24.)</p>
<p>Antti Lappalainen (1992, 12—14) guorahallá girjjis <em type="italic">Oppikirjan historia, kehitys sumerilaisista suomalaisiin. </em></p>
<p>Oahppogirjji historjá, ovdáneapmi sumaralaččain suopmelaččaide <em type="italic">, </em>oahppogirjji guhkes historjjá. Guovddáš oasit girjji historjjás leat leamašan prentehusa hutkán ja mot girku reforbma váikkuhii oahpahussii. </p>
<p>Maŋŋeleabbo go álggahedje skuvllaid de ráhkadišgohte maiddái girjjiid, oahpahusa várás. Girjjiid ráhkadeamis lei álgoaigge ovddasvástádus dábálaččat oahpaheddjiin ja skuvllaid eiseválddiin. 1800-logu álggus go kristtalaš osku lei leavvan jo supmii ja báhpain lei jurdda, ahte sápmelažžat nanneše iežaset oskku sámegielat girjiid lohkámin, dilli lei goit eará. Sápmelaččat hárjanedje lohkat girjjiid, muhto girjjiid sisdoallu ii lean čatnásan oskui. 1800-logu álggus Ohcejogaguovllu sápmelaččaide oste Norggas davvisámegillii prenttejuvvon kristtálaš girjjiid.(Kylli 2013, 81—83.) Go Ruoŧa váldegotti nanniii luteralaš prinsihpaid girku reformma maŋŋá, álggahuvvui girkolaš girjjiid jorgaleami máŋggaide eará gielaide. Eanas oassi girjjiin ledje suoma- ja ruoŧagillii, muhto ledje maiddái muhtin sámegielat jorgalusatge jagi 1619 rájes.</p>
<p>Girkolašgirjjiid jorgalusain almmustuvai jagis 1637 Manuale sueticum, suomagillii Manuale Fennonicum jagiin 1646-47 ja sámegillii Manueal Lapponicum jagis 1648. Vuosttaš sámegielat veršuvdna lei jorgaluvvon sámegielat idiomaiguin, dadjanvugiide, ja dan sisdoalu eai ipmirdan beare máŋggain sámegielat guovlluin.</p>
<p>Jagis 1686 muhtin bismat evttoheddje, ahte áppesiid ja katekismusiid galggašii jorgalit sámegillii eará idiomaide, dán evttohusa eai goit goassege váldan vuhttii. Arkabisma Jakob Tengström mearriidii jagis 1824, ahte sámegielat girjjiid galgá prentehuvvot, dat prenttehuvvoje jagis 1825. (Capdeville 2017, 40—43.)</p>
<p>Mikael Agricola álggahii oahppogirjjiid buvttadeami 1500-logus. Girjjiid mearri ii lean beare viiddis ja eanas girjjiin čallojuvvui ruoŧagillii. 1800-logus go Suopma lei vel oassi Ruoššas, jorgališgohte girjjiid ruoššagielas suomagillii. Máŋggaid jorgalusaid sisdoaluin ledje politihkalaš oainnut. Ruoššaid mielas ruoŧagielat girjjiid lohkan ii lean heivvolaš. (Lappalainen 1992, 111—131.) Sihke Jakob Fellman ja Andelin jorgaledje Joham</p>
<p>Mölleriin katekismusa. Felmanna sámegielatjorgalus álmmustuvve jagiin 1856 ja 1860. Dán katekismusa eai goit olus atnán. Andreas Andelina jorgalus álmmustuvai jagis 1860 guovttegielat vuršuvdnan. Jagi 1869 giekolágá maŋŋá kirkolaš girjjit álmmustuvve. (Capdeville 2017, 40—43.)</p>
<p>Sámegillii lea čállojuvvon goit jo 1619 rájes, dalle almmustuvvui <em type="italic">ABC Book på Lappiska Tungmål </em>ja <em type="italic">En liten sångebook </em>, maid Nils Andersson lei čállan. Sulli golmmačuođijagi áigge buvttadedje sámegillii fal oskkoldatteavsttaid ja daid čállosiid čállit ledje dábálaččat báhpat. (Hirvonen 1994, 101.) </p>
<p>Vuosttaš sámegielat áppes lea čállojuvvon Ruoŧas jagis 1638, girjji ráhkadeaddji eai dieđe. Girjji lohkan lei váttis olus čállinmeattáhusaid dihte, vel sámegielat lohkkiidege. Norgga bealde vuosttaš áppes almmustuvai jagis 1767 dahje 1768, Suomas 1855 ja Ruoššas 1895. (Capdeville 2014, 89.) 1800-logus lei suopmelaš girjjálašvuođa servviin mearkkašahtti rolla suomagielat girjjiid goasttideamis. Dát bargu lea leamašan vuođđun oahppogirjjiid ráhkadeapmái (Lappalainen 1992, 111—131). Suomagiela ja suomagielat girjekultuvra badjáneapmi, stuora ovdáneamit, dáhpáhuvai 1800-logus, dalle go suomagiela geahččaledje oaččut virggálaš giellan ja gillii seamma árvvu, go mii ruoŧagielas dalle jo lei (Capdeville 2014, 87). Máŋggaid dutkiid mielas sámegielat girjálašvuođa áigi lea álgán easkka 1900—logu gáskamuttus. 1800—logus ledje vel nu unnán sámegillii prenttejuvvon teavsttat. Sámegiela váttis dilli dagahii vel duon áigge, ahte eanas oassi čállojuvvui Suomas suomagillii. (Capdeville 2014, 96—97.)</p>
<p>Jagis 1824 senáhtta fuomášuhttii Suoma girku, ahte sámit eai hálddašan suomagiela nu bures ja danin galggašege prentehahttit sámegielat kristtalaš oskku oahppogirjjiid. Lappi girkoruhtarádju (Lappi kirkkorahasto) veahkehii ruđalaččat, vai álbmot oahpašii girkolaš vuođđotearpmaid iežaset gillii. Bargu ádjánii goit guhká ja ovdánii njozet. Muhtin báhpat goit ordnejedje Norgga bealde ruijasámegillii čállojuvvon girkogirjjiid. Jagis 1842 Elias Lönnrot lei davvi Sámis jođidettiin čállán Lappi-mátkkis iežas beaivegirjái, man dehálaš sámegiella lea. (Capdeville 2014, 90.) 1920- ja 1930-loguin álggii ságastallan sámegiela sajádagas Suoma skuvllain. Ságastallama álggahii Tuomo</p>
<p>Itkonen, gii lei girkohearrán Anáris jagiin 1920–1940. Jagis 1931 Itkonen oaččui oahpahusministeriijas bargun dahkat <span type="quote">“duottarsámegillii”</span> áppesa. Girji almmuhuvvui viimmat jagis 1935, namain <em type="italic">Samikiel Abis. </em>1920—ja 30—logu nággu áppesa almmustahttimis šaddái mearkkašahtti áigodahkan sámegielat ja sápmelaš girjjálašvuođa almmustahttimii Suomas. Lappi čuvgehussearvi almmustahttii čuovvovas logiid jagiid aigge olu girjjiid ja maiddái ráhkadii ortografiija, mii lei anus Suomas logiid jagiid áigge. (Aikio— </p>
<p>Puoskari 2001, 139—141.) </p>
<p>Oulu universitehta suoma- ja sámegiela ossodagas álge ráhkadit sámegielat oahppomateriála jagiin 1972—1979. Lappi leanaráđđehus álggahii girjjiid jorgaleami suomagielas sámegillii jagis 1982 (Aikio—Puoskari 2007, 77). 1973 vuođđuduvvui Sámiráđđi, mii válddii garrasit beali sámiid skuvlagažaldagaide (Lehtola 2005, 76—79). Jagis 1979 álggahii vuosttaš sámeluohká, mas sáhtii vázzit skuvlla 1—6 luohkáid sámegillii (Aikio—Puoskari 2007, 75). </p>
<p>Oahppogirjjiid buvttada otnábeaivve Suomas Suoma Sámedikki. Sámediggi ovddasta sámiid jiena skuvlenpolitihkas. Sámegiela ja sámekultuvrra sajádat oahpahusas lea okta deháleamos sápmelaččaid boahttevuođa jearaldagain. Leahan sámegiella gullan skuvlla oahppoplánaide jo vuođđoskuvlla (peruskoulu) álggu rájes. (Samediggi.fi, 2019.) Sámediggi vuođđudeapmi ja mearrádusat sámiide gullevaš kulturiešstivrejumis mearkkašedje oahppomateriálabargi ja oahppomateriálaruđaid sirdáseami Sámedikki hálddahussii. Dan rájes lea sámiid iežaset ásahan orgána, skuvlen- ja oahppomateriálalávdegoddi, vástidan oahppmateriálaide stáhta bušeavttas čujuhuvvon váriid ja ná sáhttet plánet, ollášuhttit ja mearrididt oahppomateriálabušeahtas čujuhuvvon ruđaid geavaheamis. Suoma sámediggi skuvlen- ja oahppomateriálalávdegotti ovttas doaimmahatbargiiguin čielggadit oahppomateriáladárbbuid. (Aikio—</p>
<p>Puoskari 2007, 67.)</p>
<p>Resursavátnivuođa ja hohpolaš dárbbuid dihtii leat 1980—logu rájes čađahuvvon olu suomagielat oahppomateriálaidheivehan- ja jorgalanprošeavttat. Boađusin lea leamašan davvisámegielat oahppogirjeráiddud. Dát bargovuohki lea dávjá kritiserejuvvon ja Sámediggi skuvlen- ja oahppomateriálalávdegoddi dagaige jagis 2003 prinsihpalaš mearradusa vuoruhit dás ovddos originála sámi oahppomateriálaprošeavttaid. (Aikio—Puoskari 2007, 67—68.) <em type="bold">3.2. </em></p>
<p><em type="bold">Oahppogirji dutkamuša suorgin </em></p>
<p>Oahppogirjedutkamušas leat guorahallan jo guhká Suomas, dan leat dutkan nu pedagogihka go maiddái eará dieđasurggiid bealde. Kaisa Häkkinen (2002) lea vuđolaš čilgehus oahppogirjjiid historjjá birra Suomas gitta 1500-logu rájes ja vuosttaš áppesa rájes.</p>
<p>Suopmelaš oahppogirjedutkamušain leat golbma earálágan dutkansuorggi; eanemusat oahppogirjjiid leat dutkan lohkama dáfus, nuppi dutkansuorgi lea girjji pedagogalaš oaidnu ja goalmmádin lea oahppogirjjiid áššesisdoalu dutkan (Väisänen 2005, 2). Dán dutkamusaš guorahalan sisdoalu lohkama dáfus.</p>
<p>Vuođđoskuvllalága 75§ mielde oahpahusas adniojuvvo materiála galgá dievasmáhttit ja dat galgá bissut rivttes áiggis (Kari 1987, 1). Jagis 1985 oahppoplánaođastus buvttii dutkiid gaskkas beroštumi dutkagoahtit oahppogirjjiid. Nu Suomas nugo máŋggain eará riikkain dasa lei dárbu. (Selander 1991, 43—46.) Selander (1991, 36—39) mielde oahppogirjjiid dutkama dehálašvuohta boahtá ovdan girjjiid dehálaš rollan.</p>
<p>Dutkamuša mielde oahppogirjjit leat oahpaheaddjái dehálaččat ja oahppogirji dominere oahpahusa go dan veardida eará materiálaide. Ovdamearkan historjá ja servvodatdieđu fágaid oahpaheddjiin sulaii 90% geavahii oahppogirjji álo dahje dávja oahppodimmuin, go fas 5% oahpaheddjiin eai atnan girjjiid oahpahusas jur ollenge (Quokrim—Soivio 2014, 205).</p>
<p>Marja- Liisa Julkunen (1988) lea guorahallan oahppogirjjiid ee. giela dáfus. Julkunen lea dahkan kvantitatiiva metodain dutkamuša badjedási ja logahaga oahppogirjjiid teakstamálliin. Son lea gávnnahan, ahte suopmelaš oahppogirjjiin leat olu doahpagat. Daid doahpagiid girjjiid dáhkkit eai goit čilge dárkileabbo gokkoge girjjiin. Dat váilevašvuohta dagaha oahppama váttisin.</p>
<p>In hálit guorahallat jorgaleami jorgalandiehtaga geahččanguovllus. Báicca lean beroštuvvan das, mot oahpaheaddjin ja makkár fuomášumit oahpaheaddjin lean vásihan jorgalusain ja mot jorgalusat váikkuhit girjji lohkái. Leatgo jorgalusat ipmirdahtti hámis man oahppi ipmirda.</p>
<p>Oahppogirjjiid birra leat dahkkon olu dutkamušat, namalassii girjjiid jorgalemiid birra. Eanas oassi ee. dego</p>
<p>Aitonurmi ja Ceder (2003) dutkamuš lea dahkkon čáppagirjjálašvuođa suorggis ja eanaš dutkamušat leat gaskkal eŋgelasgiela ja suomagiela dahje ruoššagiela ja suomagiela. Dás muhtin dutkamušat, mat leat dahkkon gaskkal sámegiela ja muhtin eará giela. Dutkamušaid dahkkiin eanas oassi leat jorgalandiehtaga studeanttat. Sámegielat oahpahusa oahppogirjjit leat dutkkon unnán.</p>
<p>Iiris Mäenpää (2016) lea pro gradu -dutkamušas guorahallan matematihka girjji jorgaleami gaskkal anárašgiela ja suomagiela. Son lea dutkan makkár erenomášvuođaid matematihka oahppogirjji jorgaleamis galgá váldit vuhtii. Dutkamušas leat 2. luohká matematihka girjjit, mat leat jorgaluvvon suomagielas anárašgillii. Son gávnnahii, ahte oahppogirjjiin lea stuora rolla anarašgiela giellaealáskahttimis ja giela nannemis. Oahppogirjji bakte bohtet gillii ođđa sánit ja oahppogirji veahkeha sániid geavaheami gielas.</p>
<p>Dán dutkamušas bođii ovdán ahte jorgaluvvon girjjit eai goittotge leat doarvái kultursensitiivvalaččat, daningo girjiin gieđahallet olles Supmii heivvolaš áššiid, muhto doppe ii gávdno mihkkige mii guoská sámekultuvra dahje sámeguovllu. <em type="bold">3.3. </em></p>
<p><em type="bold">Unnitlogu álbmogat ja sin representašuvnnaid dutkan oahppogirjjiin </em></p>
<p>Suoma vuođđolága 17§ čohkke dehálaš vuođu unnitloguálbmogiidda (Láhka nr. 731/1999). Lágas lea mearriduvvon guovtti váldoservodagas Suomas, mainna oaivvilduvvo, Suoma virggálaš gielat leat suoma- ja ruoŧagiella. Láhka gáibida, ahte suoma- ja ruoŧagielat álbmogiid gielalaš dáiddu lassin galgá álbmoga čuvgehit servodatlaččat seamma dássái. Jagis 1995 Suoma deháleamos láhgii, vuođđoláhkii dahkkui lasahus, mii buoridi sámiid sajadaga. Vuođđolága ođasmahttimis 14§ lasihuvvui momeanta, mii guoskai suoma- ja ruoŧagiela sajádaga. Dát ođđa goalmmát momeantta: <span type="quote">“Sápmelaččain eamiálbmogiin ja románain ja eará joavkkuin lea vuoigatvuohta áimmahuššat ja ovddidit iežaset giela ja kultuvrra”</span>. (Schein 2001, 38.)</p>
<p>Jagis 1992 sámegiella oaččui virggálaš sajádaga, dalle dohkkehuvvui giellaláhka (Magga 2012).</p>
<p>Románat leat gielalaččat ja kultuvrralaččat unnitloguálbmot Suomas. Sii leat orron riikkas 500 jagi. Románat leat Suoma borgárat ja sis leat seamma vuoigatvuođat ja geatnegasvuođat go eará suopmelaččain. (Dahlen,</p>
<p>Hannukainen ja Heikinheimo 2012, 53.) Románakultuvrra ja – identitehta seailun lea duođaštus sitkatvuođas ja áŋgiruššamis dahje birgamis váttisvuođaid siste. Suopma lea otná beaivve máŋggakultuvrralaš ja riikkaidgaskasaš riika. Lea buorre, ahte románat leat unnánaš ožžon sajádaga ja dohkkeheami Suomas. Dasa lassin sin kultuvrra seailumii leat bidjan olu návccaid. (Åkerlund 2012, 67.)</p>
<p>Románagiela oahppoplána vuođđun lea ealáskahttit giela, doarjut oahppi fuomášit iežas giela mearkkašumi, doarjut identitehta ja maiddái fuomášahttit olles románaorganisašuvnna. Giela oahpahusas giddejit fuomášumi maiddái kultuvrra ja árbevieruid oahpahallamii ja guovtti identitehta nannemii. (Perusopetuksen opetussuunnitelman perusteet 2014, 87.)</p>
<p>Sápmelaččat fas leat Eurohpá uniovnna áidna eamiálbmot (Seurujärvi—Kari 2012, 34). Sápmelaččaid eamiálbmotsajádat lea nannejuvvon Suoma vuođđolágas. Sápmelaš sáhttá hupmat sámegiela eatnigiellan dahje son lea riegádan ja gullá sápmelaš sohkii. Suoma lága mielde sápmelaš lea olmmoš, gean vánhema dahje máttarvánhema eatnigiella lea sámegiella, ja lea sápmelažžan dohkkehuvvon olbmo maŋisboahtti dahje unnimustá nubbi su vánhemiin lea dohkkehuvvon sápmelažžan sámedikki jienastanlohkui. (Laki saamelaiskäräjistä 1995, 3§.)</p>
<p>Oahppogirjjiin lea stuora rolla olbmuid oaiviliid hábmemis. Oahppogirjjit speadjalastete dan, mot earalágan olbmuid birrá jurddašuvvo (Matušková &amp; Rousová 2014). Earalágan oahppogirjeteavsttaid bokte leat oahppan norbmet earalágan teavsttaid ja earalágan diliid. Teavsttat vuogaiduvvet nu, ahte dat sajaiduvvet vuordámušaide, mat kultuvrraččat sirdásit girjjiid dáhkkiide. Vuordámušaide ja kultuvrralaš noarbmaide eai álo gávdno jierbmálaš dahje ággastallojuvvon čilgehusat. (Karvonen 1995, 16.) Oahppogirjjiin lea álo pedegogalaš váilevašvuođat, maid oahpaheaddjiid, oahppiid ja vánhemiid lea váttis fuobmát dahje dovdat.</p>
<p>Dán dutkámuša pedagogalaš váilevašvuohta sáhttášii leat oahppiid sosialiseren oahppogirjjiid dáfus stereotyhpalaš oainnuideoahppogirjjit ovdanbuktet ee. lámisolbmuid birra ja daid oainnuid birra.</p>
<p>Oahppogirjjit leat dutkojuvvon oalle olu dan geahččanguovllus mot eará unnitloguálbmogat, sápmelaččat , románat, seksuála vehádagat buktojuvvojit ovdan. Olmmošvuoigatvuođalihttu, Ihmisoikeusliitto (2013) lea dahkan čielggadeami das, mot unnitloguálbmogat oidnojit oahppogirjjiin. Čielggadeamis leat guorahallan 5., 6. ja 7. luohká oahppogirjjiid. Dat čielggadeapmi ii leat vuđolaš sisdoalloanalysa, baicca háliidit čalmmustahttit mii oahppogirjjiin lea buorre ja mat leat oahppogirjjiid heajut bealit. Ráhkadettiin ođđa girjjiid, galggaše unnitloguálbmogiid váldit vuhtii jo álggu rájes. (Lampinen 2013, 7.) Čielggadeami mielde oahppogirjjiin leat suopmelašvuođa norpmat, lohkkit jurddahallojuvvojit leat álo vuođđosuopmelaččat.</p>
<p>Eará álbmogat ásahuvvojit máŋgii heajut dillái dahje dain ii namuhuvvo maidege. Ovdamearkan sápmelaččaid historjá ii gieđahallojuvvo ovtta historjágirjjis obage, muhtin girjjiin sápmelaččat ovdanbuktojuvvojit oassin mystihkalaš Lappi, Sámi. Ulbmilin lei oaččut ollislaš gova das, man bures oahppogirjjiin oahppahuvvon diehtu unnitloguolbmuin doarju unnitlogukultuvrra mánáid ja nuoraid identitehta, ja mot girjjit dorjot unnitloguálbmoga ja váldoservodaga gaskavuođaid. (Lampinen 2013, 7, 29.)</p>
<p>Olmošvuoigatvuođalihtu čielggadeamis bođii ovdan, ahte unnitloguálbmogiid ja eamiálbmogiid birra diehtu lei beare unnán ja maiddái govat váilo. Čielggadeamis cuiggodedje girjjiid dahkkiid ee. das, makkár doahpagat girjjin ledje. Čáledettiin unnitloguálbmogiid gullevaččaid giela birra, ii oaččo geavahit giela mii olggušta unnitloguálbmoga váldoservodagas. (Lampinen 2013, 32.) Muhtin oahppogirjjis sápmelaččaid birra lea sierra kapihtal Suoma historjjá maŋŋá. Muhtin oahppogirjjiin sápmelaččain eai riekta dieđe, masa sii gullet. Leatgo sápmelaččat oassi Suoma historjjás vai leatgo sámit oassin suopmelašvuođa. (Lampinen 2013, 7, 29.)</p>
<p>Sámiin repersentašuvdna lea dutkkon maiddái historjá dáfus boarrasut oahppogirjjiin. Granqvist—Nutti (1993) lea dutkan sámiid ruoŧŧelaš oahppogirjjiin gaskkal 1865—1971. Su mielde girjjiin ja teavsttain vuhttojit darwinisttalaš jurddamáilbmi. Oahppogirjjit loktejit boazodoalu alit árvui ja dávjá boazodollui čatnasa buresbirgejupmi. Dán girjjis guolásteaddjisápmelaččat govvejuvvojit sániin geafes sápmelaččat. Su dutkamuša oahppogirjjit sajáiduvvet áigái go nálledutan ja darvinisma evolušuvnnateoriija stivrii muhtin muddui politihkalaš mearradusdahkana ja maiddái skuvllaid oahpposisdoaluii. (Granqvist—Nutti 1993.)</p>
<p>Ryhänen ja Rönty (1995) leaba fas dutkan vuolledási suopmelaš ja dánmárkulaš birasdieđu girjjiid. Sudno fáddán lei dutkat mot oahppogirjjiin leat govviduvvon sápmelaččat dutkamušas. Soai gávnnaheigga, ahte suopmelaš oahppogirjjiin diehtu lea neutrála ja dieđut eai leat muitaluvvon nu dárkilit. ovdamearkan sápmelaččaid meari birra ii leat sáhka. Fáddaid sisdoalut leat positiivvalaččat, muhto diehtu lei unnán.</p>
<p>Dánmárkulaš oahppogirjjit atte realisttalaš govvá otnábeaivvi sámiid birra, deattu girjji sisdoalus lei eanemusat boazodoalus go fas suopmelaš oahppogirjjiin diehtu lei unnan ja álmmolaš dásis.</p>
<p>Pia Mikander (2016) nákkosgirjjis guorahallojuvvo, makkár lea vuođđoskuvlla oahppogirjjiid máilmmigovva.</p>
<p>Mikander mielde eurohpalaš máilmmigovva sirdása oahppiide, go girjjit loktejit oarjemáilmmi olbmuid oainnu alladit árvui go eará olbmuid. Boasttodieđut dahje unnán diehtu eamiálbmogiid birra boahta ovdan das, mot girjjiin muitaluvvo Kristoffer Columbusa birra. Čállosiin vájalduvvá obanaga eamiálbmogiid geahččanguovlu. Dát Columbusa dáhpáhusat eai atte duođalaš gova kolonialismmas ja atnet eambbo árvvus sáŋgár eurohpalaččaid. (Mikander 2015, 51—54.) <em type="bold">4. Jorgalus, jorgaleapmi ja jorgalanteoriija </em></p>
<p>Dán dutkamušas háliidan gávnnahit makkár beliid jorgaleaddji ferte váldit vuhtii barggadettiin jorgaleaddjin, in guorahala jorgaleaddji barggu. Háliidan čielggadit, makkár bealit jorgaleaddjis gáibiduvvo ja masa son čatnasa jorgaleaddjin. Mot dát bealit bohtet oidnosii dán dutkamušas.</p>
<p>Jorgalusa sáhtášii meroštallat čuovvovaččat; jorgalettiin teavstta muitaluvvo jorgalusgielain dat, mii lea jo muitaluvvon gielain mas álgit jorgalit. Jorgalusas váldojuvvo vuhtii dat, mot jorgalus dahkkojuvvo ja makkár friddjavuođaid jorgalettiin sáhttá atnit iežas jorgalanbarggus (Vehmas—Lehto 2002, 12).</p>
<p>Dán dutkamušas lean guorahallamin jorgaluvvon oahppogirjjiid jorgalusaid. Dán kapihttalaš čielggadan maid jorgalemiin oaivvilduvvo, mot jorgaleapmi lea meroštallojuvvon ja ipmirduvvon eará áigodagain.</p>
<p>Historjjá álggus jorgaledje eanemusat sánis sátnái, ovdamearkan Biibbala vuosttaš jorgalusat ledje jorgaluvvon dárkilit sánis sátnái. Lei jáhkku, ahte oskkoldatteavsttaid, bassi čállosiid fertešii jorgalit nu dárkilit go vejolaš, vai čállosiid mysteriijat siloledje teavsttain. (Wills 1982, 30.) 1500-logus álggahii Luther radikála rievdadusa jorgaleamis. Luther čuoččuhii, ahte Biibbal galgá jorgaluvvot dakkár gielaide, ahte guldaleaddjit ipmirdit dan. Ulbmilin lei ahte lohkki beasai lohkat Biibbala iežaset gillii ja jorgalus galggai čuovvut álgogiela sisdoalu. (Snell—Hornby 1998, 9—10.) Jorgalandutkamuša oainnuid heivehedje álggos dušše fal Biibbala jorgaleapmái dahje eará mearkkašahtti máilmmiviidosaš girjjiid jorgaleapmái (Snell—</p>
<p>Hornby 1998, 7).</p>
<p>Jos jurddašallojuvvo vaikkoba juos jorgaleaddji livččii jorgaleamen japánagiela girjji sámegillii. Álgoteavsttat dáhpáhusat muitalit sin kultuvrras ovdamearkan sin árbevirolaš <em type="italic">kamifusein </em>—báberspábba, mii devdojuvvo áimmuin. Hejot jorgaluvvon sátni báberspábba ii doarjjo govas leahki albmá kamifuusa. Dákkár dilis jorgaleaddji šaddá váivves dillái, mot jorgalit sáni nu, ahte dat muitala riektai. </p>
<p>Mánáidgirjjiid jorgaleapmi gitte eambbo fuomásumi álgotekstii ja mánáide jorgaluvvon fas dasa, geasa jorgalus lea oaivvilduvvon(Oittinen 2000.) Dákkár dilli sáhtášii leat vaiko gaskal suomagiela ja sámegiela.</p>
<p>Sámegielas sátnerádju, eallindábit iige kultuvrra leat seamma go suomagielas ja dat dagaha jorgaleamis hástaleaddji.</p>
<p>Otná beaivvi jorgaleapmi ii leat rievtti mielde beare giela jorgaleapmi. Erenomážit, dat oaivvilda dan ahte jorgaleapmi ii leat dušše fal sániid jorgaleapmi. Sánis sáhttet leat máŋggat mearkkašumit ja vai sáni ipmirda riekta, ferte diehtit konteavstta mas sátni lea. (Vilokkinen 2017, 12.)</p>
<p>Riitta Oittinen (2000) guorahallá girjjis <em type="italic">Translating for Children </em>erohusa gaskkal mánáidgirjjiid jorgaleami ja mánáide jorgaleami. Mánáidgirjjiid jorgaleamis lea eambbo deattu álgoteavsttas ja mánáide jorgaluvvon girjjiin fas das, geasa jorgalus lea oaivvilduvvon. </p>
<p>Suomas resurssa vátnivuođa dihte máŋggat skuvlaoahpahusa girjeráiddut jorgaluvvojit njuolga suomagielas sámegillii. Nugo leange namuhan nu maiddái dát dutkanmateriála girjjit. Sánis sátnái jorgaluvvon teavsttain ii giddejuvvon fuomášupmi lohkkái dahje teavstta ipmirdeapmái. Dakkár jorgalusain veardádallojuvvojit dušše jorgalusgiela ja jorgaluvvon giela sánit ja cealkagiid hámit. (Vehmas-Lehto 2002, 26.) Sámegielat oahppogirjjiide lasihuvvo dušše sámesisdoallu, govat rievdaduvvojit sámekultuvrii heivvolažžan ja dasa lassin girjjiide lasihuvvojit sámetemásiiddut (Aikio-Puoskari, 2006, 78). Dain girjjiin lea sámevuohta lasihuvvon justege nuo. Orru leamen, dát vuohki lea čoavddus girjjiid váilumii, ii buoremus vuohki bargat.</p>
<p>Dan, mot sámegillii jorgalusat lihkostuvvet, dan oktage ii leat guorahallan. Dieđus lea, ahte jorgalusat leat váddásat eaige doaimma dien dási oahppiid oahpahusas buoremusat. Dasa lassin dát oasit báhcet suomagielatlohkiin obanaga lohkatgeahtta.</p>
<p>Oahppogirjjiid jorgalusat leat ožžon kritihka girjjiid lohkiin oahppiin, muhto maiddái dutkiin ja oahpaheaddjin. Váldogielas jorgaluvvon girjjit eai váldde vuhtii sápmelaččaid kultuvrra sisdoalu, ja danin dat eai doarjjo sámeoahpahusa prinsihpaid. (Kesktalo 2010, 14; Rahko—Ravantti 2016.) Sámegielat oahpahusa ja oahppogirjjiid eai doarjjo ja nanne lohkki identitehta dahje gullevašvuođa sámeálbmogii.</p>
<p>Girjjit eai lokte sámevuođa ja sápmelašoainnu oahppiid dássái. <em type="bold">4.1. </em></p>
<p><em type="bold">Jorgaleaddji gáibádusat ja jorgaleaddji etihkka </em></p>
<p>Jorgaleaddji ferte váldit vuhtii, ahte seamma teakstašlája teavsttat leat eará gielain earálágánat. Son šaddá jurddašit, čuovvugo son álgogiellakultuvra teakstašládjakonvenšuvnnaid vai heivehago son daid jorgaluvvon giela teakstakonvenšuvnnaide. Jorgaleaddji válljemat ráddjejuvvojit dábálaččat gielalaš konvenšuvnnaide.</p>
<p>Teavstta struktuvrraid lea váttis rievdadit ja teavstta sisdollui eai dábálaččat daga stuora rievdadusaid. (Vehmas—Lehto 2011, 29.) Jorgalusaide sáhttá dahkat rievdadusaid ja lasáhusaid, goitge jorgalusain ferte váldit vuhtii lohki (Jänis 2009, 27). Jorgaleapmi gáibida erenomáš dáiddu ja teknihka, mat eai šaddá dušše beare dainna, ahte don hálddašat giela. Dasa dárbbašuvvo earálágan kultuvrraid ja eallinvugiid áššedovdamuš máŋggaide eará surggiide. Jorgaleaddji galgá bastit analyseret, árvvoštallat ja ovddidit iežas barggu. Dan dahká vejolažžan teoriijavuođu hálddašeapmi. (Tommola 2009, 9.)</p>
<p>Dieđu háhkan lea okta deháleamos osiin jorgalanproseassas (Vilokkinen 2017, 21). Jorgaleaddji lea máŋgii ruossalas dilis, galgágo son viiddidit iežas diehtodási. Buotlágan surggiide ii goit leat áigi iige kapasitehta skuvlet iežat. Lea buorre muitit, ahte earálágan jorgalanbargguide dárbbašuvvojit earálágan jorgaleaddjit. (Vehmas—Lehto 2002, 12—13.)</p>
<p>Tearpmaid váilun gielain lea okta oassi, mii dagaha jorgaleami váddáseabbon. Máŋggaide gielaide leat sajáiduvvon eŋgelasgiela tearbmat. Eará jorgaleaddjit sáhttet geavahit seamma sánis máŋggaid eará jorgalusaid, sániid. Jorgaleaddji ferte válljet sáni, mii su mielas leat buot buoremus jorgalusa oktavuođas. (Vilokkinen 2017, 39—40.) Dákkár sátnelisttut livčče ávkkálaččat leat maiddái sámegillii. Girjjiid jorgalit máŋggat olbmot ja guovddáš doahpagiidda ja sániidege leat geavahusas máŋggat synonymasánit dahje eará suopmansánit. Dieđusge sátneráju viiddideapmi ovddida oahppiid giela, muhto ferte muitit dán oktavuođas ahte dál lea sáhka oahppogirjjiin ja oahppogirjjiid jorgaleamis ja man agat oahppiide girjjit leat oaivvilduvvon. Dain ditkanmateriála girjjiin dákkar listtut eai gávdno.</p>
<p>Jorgaleaddjis leage olu váldi, juos jurddaša vaikkoba unnitlogu gielaid ja daid ovddideami. 2000-logus leat álgán dutkat jorgaleddjiid válddi ja dan, mot bargu oidno servodagas. Jorgalandiehtagis lea 2000-logus leamašan sáhka jorgalusaid mearkkašumis, jorgaleddjiid válddis ja mot sin bargu boađášii eambbo oidnosii. (Jänis 2009, 27.)Dasa lassin ahte jorgaleaddjis galgá leat nana diehtu ja dáidu das maid son bargá, dárbbašuvvo morálalaš geađgejuolgi. Jorgaleaddji etihkkii gullá dat, ahte bargu bargojuvvo vuđolaččat ja bures (Vehmas—Lehto 2002, 13—14). <em type="bold">4.2. </em></p>
<p><em type="bold">Jorgalandieđa </em></p>
<p>Hannu Kemppainen (2007) lea nákkosgirjjistis dutkan historjáteavsttaid jorgalusaid ideologiija. Kemppainen (2007, 22—23) mielde historjjá teavsttat leat čatnasan áigái ja báikái, nu maiddái árvvuide. Teavsttain leat olu earálágan áššit mat muitalit iežaset áiggis ja maiddái leat olu eará olbmuid jurdagat. Kemppainen meroštallan guoská maid mátkemuitalusaide, dain leat olu ee. eksotismma ja stereotyhpalaš fáttát.</p>
<p>Historjjálaš teavsttaid jorgaleapmi dagaha jorgaleaddjái dábálaš hástalusaid. Jorgaleaddji ferte hukset alccesis dihto málle, man vuođul son sáhttá leat lojála nu álgoteavstta čállái go jorgalustekstii. (Itkonen—</p>
<p>Kaila 1987, 441.)</p>
<p>Jorgalandiehtagis jorgalusas hupmet máŋggain dikotomiijain. Dikotomiain oaivvilduvvo juohkáseami guovtti oassái dan mielde, leago dain juoga iešvuohta vaigo ii. Ovdamearkan dikotomias sáhttá namuhit olbmuid juohkin čurbbiide ja viisáide. Goitge buot dovdduseamos dikotomia leat sohkabealit. (Aikio 1981, 148.) Okta jorgalandoaimma govvideaddji dikotomiijain leat doahpagat vieraantuminen, eaidan dahje vierrun (foreignization) ja kotoistaminen, ruoktot máhcaheapmi (domestication). Amerihkálaš Lawrense Venuti vierrokultuvrra vieruid eai buvtte nu čielgasit oidnosii ja seammás dahket máilmmigova ovttalágánin ja dahket duohtan vejolašvuođa <span type="quote">“earálágan”</span> vásáhusaide. (Jänis 2009, 27.)</p>
<p>Dán oktavuođas lea buorre muittuhit, ahte in leat dutkamen jorgaleami diehtaga suorgin, báicca háliidan čielggadit jorgaleami oahpaheaddji ja oahppi geahččanguovllus, mot girjjit bálvalit min pedagogalaččat ja didaktihkalaččat oahpahusreaidun. Jorgaleami dutkamuša vuođđun leat jorgaleaddji jurdagiid vuođul huksejuvvon earálágan teoriijat ja mállet. Jorgalanteoriijas leat guokte váldojoavku. Vuosttaš muttu albma jorgalanteoriija lei lingvisttalaš jorgalanteoriija. Lingvistalaš jorgalanteoriijaid vuođđojurddan lei, friddja jorgaleami prinsihpa. Jorgaluvvon teaksta galggai vástidit jorgalusteavstta. Jorgalusain goit vuhtiiváldui giellaoahpalaš njuolggádusat. Maŋŋeleabbo leat boahtán kommunikatiivvalaš jorgalanteoriijat. Jorgaleapmi jurddašuvvui kommunikašuvdan. Jorgalusa lohkki dárbbuin lei stuora mearkašupmi. Jorgaluvvon teavstta lohkis galga leat logadettiin teavstta seammalágan reakšuvnnat go jorgalusgiela lohkkis. (Vehmas—Lehto 2002, 26, 35.)</p>
<p>Dutkkadettiin jorgalandiehtaga studeren vejolašvuođaid, gávdnojit Suomas máŋggat universitehtat, main sáhttá lohkat jorgalandiehtaga. Goitge oktage universitehta ii fála vejolašvuođa lohkat njuolga sámegiela jorgaleami. Baicca gávdnojit skuvlejumit ee. suomagiela ja kiinnágiela jorgaleapmái. Suoma Sámediggi ovttas Oulu universitehtan lea ordnen jorgaleami várás skuvlejumiid, maŋemus jagis 2016–2017 (Oulun yliopisto 2016). <em type="bold">4.3. </em></p>
<p><em type="bold">Jorgalanteoriijat </em></p>
<p>Jorgalusaid leat jorgalan goit juo golbmáduhát jagi, muhto dieđalaš jorgalandutkamuš suorgin lea álgán easkka 1950- ja 1960-loguin (Vehmas—Lehto 2002, 13). Ámmát jorgaleddjiid ja dulkkaid skuvlema várás dárbbašedje vuogádaga ja teoriija jorgalandutkámasas ja jorgaleamis. Dán jurdaga vuođul álge plánet ja ollašuhttit dieđalaš jorgalandutkamuša ja plánet teoriijavuođu, mii ovdal ii lean leamašan. (Vehmas—Lehto 2002, 13.)</p>
<p>Jorgalanteoriijain namuhuvvo lingvisttalaš jorgalanteoriija álgoteoriijan, mii lea vuođđun nuorat teoriijasurggiide. Vuosttas lingvisttalaš jorgalanteoriijat leat Ruoššas ja Kanadas 1950-logus. Vuosttas lingvisttalaš jorgalanteoriijaid vuođđudedje 1950-logus ja maŋit 1960-logus, seamma áigge go Supmii álge hukset jorgaleddjiid skuvlejumi dahje vuođustit giellainstituhtaid. (Vehmas—Lehto 2002, 35.) Lingvisttalaš jorgalandutkamuša vuolggasadjin lea álgoteaksta (Vehmas—Lehto 2002, 124).</p>
<p>Lingvisttalaš jorgalanteoriijaid buoremus vuolggasadji lea semánttalaš ekvivaleansa, mearkkašupmi lea dadjanvugiiguin. Lingvisttalaš jorgalanteoriija mielde jorgaleamis vájalduvvo álgoteavstta áššesisdoallu, baicca geahččaluvvo gávdnat lunddolaš hápmi gillii. Lingvisttalaš jorgalanteoriijain geavahedje ovdal sáni friddja jorgaleapmi. Lingvisttalaš jorgalanteoriija lea ain doaibmi jorgalanteoriija, das gávdnojit vástádusat gielalaš jorgalanváttisvuođaid čovdosiidda. (Vehmas—Lehto 2002, 36.)</p>
<p>Lingvisttalaš jorgalanteoriija geavahedje álggos Sovjetlihttus. Sovjetlihttulaš dutkiin lea stuora sajádat teoriija ovdáneamis. Vuosttaš vuđolaš jorgalanteoriija ovdanbuktin leige sovjetlihttulaš dutki A.V. Fedorova (1953) buvtta mii oahpistii jorgalanteoriijai. (Vehmas—Lehto 2002, 36.)</p>
<p>Jorgalanteoriijas leat sagastallama vuolde guokte vuođđogažaldaga, maid suokkardallet. Vuosttažettiin, sáhttágo teavstta oba jorgalitge ja nuppiin mot jorgalusa galggašii dahkat. (Vehmas—Lehto 2002, 23.)</p>
<p>Jorgaleapmi ii leat dušše gielalaš doaibma, oktageardánis kodaid molsun, danin jorgaleamige eai gohččotge gielajorgaleapmin. Jorgaleapmi lea kommunikatiivvalaš doaibma, dat ii leat dego guoros latnja, dasa váikkuhit buot olgguldas áššit, mat jo váikkuhit gillii. (Vehmas—Lehto 2002, 16.)</p>
<p>Suomas boarraseamos čálalaš merkemat sániin ja dadjanvugit gávdnojit Biibbalis. Maiddái Elias Lönnrota jagis 1849 almmustahttán girjjis <em type="italic">Kalevala ja </em>jagis 1870 Aleksis Kivi <em type="italic">Seitsemän veljestä </em>girjjit, lea leamašan stuora váikkuhus suomagiela sániide. Suomagielas sániid vuolggasadji čátnása čávgasit agrárakultuvrrii, boares ealáhusaide, ámmáhiidde ja dáhpekultuvrii. (Parkkinen 2005, 5.) </p>
<p>Jorgalusain sáhttá guorahallat máŋggaid beliid eará geahččanguovlluin. Lean válljen guorahallat oahppogirjjiin maid jorgaleaddji ferte guorahallat ja mearridit mot son čoavdá áššiid jorgalusain; pragmáhtalaš adaptašuvnnaid ja idiomaid jorgaleapmi teavsttain. Dasa lassin guorahalan eará jorgalanmállid ollislaččat. Čuovvovaš kapihtalis meroštalan doahpagiid ja maid dat oaivvildit dán dutkamušs. <em type="bold">4.3.1. Pragmáhtalaš adaptašuvnnaid jorgaleapmi </em></p>
<p>Lean rádjen guorahallat dán dutkamusaš muhtin beliid, maid jorgaleamis galgá váldit vuhtii. Nubbi dain lea pragmáhtalaš adapšuvnnat. Pragmáhtalaš adaptašuvnnat sáhttet leat lasáhusat, eret guođđimat, sulastahtti sánit dahje sániid ortnega rievdadeamit. Dábálepmosat dain leat lasáhusat ja sulastahtti sánit.</p>
<p>Eret guođđimat ja ortnega rievdadeamit eai leat nu dábálaččat. Pragmáhtalaš adaptašuvnnaid geavaheapmái leat máŋggat sivat, ee. áige-, báike- ja teakstafunkšuvdnaerohusat, erohusat dieđu vuostáiváldiid duogášdieđuid gaskkas, vuolgga- ja boađakultuvra erohusat ja maiddái konventio erohusat. (Vehmas—Lehto 2002, 100—101.)</p>
<p>Áige-, báike- ja teakstafunkšuvnna erohusat dárkkuhit dan, ahte jorgalus dahkkojuvvo eará áigge, eará báikkis ja earálágan dárkkuhussii go mo teaksta leai álggos. Dieđu vuostáiváldiid duogášdieđuid erohusat leat earáláganat eará kultuvrrain. Jorgalusteavstta ja jorgaluvvon teavsttaid lohkkiin sáhttet leat earálágan duogážat, dat galgá váldojuvvot vuhtii jorgalettiin, dego tearpmaid jorgaleapmi dakkár hápmái mii geavahuvvo gielas. (Vehmas—Lehto 2002, 100—101.) Guorahalan válljejuvvon čealkagiid ja veardadalan daid, mot jorgalusat leat álgoalggus suomagillii čállojuvvon girjjis jorgaluvvon sámegillii. Ovdanbuvttan cealkagiid dán dutkamušas dan hámis go maid dat leat čállojuvvon girjái.</p>
<p>Dábálaččat pragmáhtalaš adaptašuvnnaid dárbbašlašvuođa árvvoštallá jorgaleaddji. Jorgaleaddjis lea ámmátlaš oaidnu dasa, mot gielaid erenomášvuođat dorjot kultuvrraid jurddamáilmmi. Jorgaleaddji lea dehálaš gulaskuddat barggudagaheaddjis jorgalusa ulbmila ja jorgaleaddjái ásahuvvon vuordámušaid. (Vehmas—Lehto 2002, 112.)</p>
<p>Konvenšuvdnaerohusat dahje teakstakonvenšuvnnat oaivvilda dan, mot dihto teakstašlájaid teavsttat čállojuvvojit. Konvenšuvnnaide gullojit ovdamearka dihte dihto minstara mielde čállojuvvon dihto áššit dahje teavstta struktuvrii gullevaš áššit. Konvenšuvdna erohusat sáhttet leat kvalitatiivvalaš dahje kvantitatiivvalaš erohusat. Kvalitatiivvalaš erohusat leat sániid válljen, giellaoahpa hámiid válljen dahje teavstta osiid ortnega válljen. Ovdamearkan juos veardádallá suomagiela ja ruoššagiela biepmodahkanrávvagiid; Suomagiela rávvagiin geavahuvvojit dárkilis mihtut dego desilihtter dahje biebmobaste. Ruoššagielat rávvagiid fas sáhttet merket eahpedárkilis mihttuiguin dego gohppodievvá dahje niibeávjju geahči. Kvantitatiivvalaš erohusaid ii leat nu álki meroštallat go kvalitatiivvalaš erohusaid.</p>
<p>Kvantitatiivvalaš erohusain oaivvilduvvojit eará gielaid dábáleamos gielalaš geavahanvuogit. Ovdamearkan eará gielain leat erohusat cealkagiid guhkkodagas dahje eará gielain geavahit eará láhkai vearbbaid ja substantiivvaid. (Vehmas—Lehto 2002, 107—110.) <em type="bold">4.3.2. Idiomaid jorgaleapmi </em></p>
<p>Pragmáhtalaš adapšuvnnaid lassin guorahalan idiomaid jorgaleapmi. Idioma lea frása, man sisdoalu mearkkašumi ii sáhte ipmirdit vaikko ipmirdivččiige sániid. Dain ferte ipmirdit giellagova sisdoalu, ii dušše fal čállojuvvon sáni hámi. (Vilokkinen 2017, 139.) Gielain stoahkan dahje njuolga jorgalusat eai doaimma gielaid gaskkas. Mot jorgaleaddji čoavdá dili. Suomagiella ja sámegiella leat seamma giellabearraša gielat.</p>
<p>Sámegielat gulle suopmelas—ugralalaš giellajovkui (Aikio—Puoskari, 2015).</p>
<p>Sáhttá dadjat, ahte idiomat leat dadjanvuohki dahje sánit maid mearkkašumi ii sáhtte árvvoštallat sániid sisdoaluid vuođul. Ideomaid mearkkašupmi lea metaforalaš oktavuođaid bakte eambbo álmmolaš dáhpi ja dajahusaide leage boahtán ođđa, iehčanas mearkkašupmi. (Rekiaro 2003, láidehus). Rekiaro(2008, 5) ovdanbuktá ovdámearkan ideomáin. Rukses viessu ii leat ideoma, sisdoalus leat guokte sáni ruokses ja viessu. Rukses árpu fas lea idioma, man sisdoallu eai leat fal guokte sáni. Rukses árpu sáhtášii jorgalit dat lea juogo juotna dahje njunus jurddá. Máŋgii ideomacealkkagiin leat guokte mearkkašumi.</p>
<p>Juohke gielas gávdnojit idiomat, maid mearkkašumi lea muhtumin váttis árvvoštallat dadjanvuohkái dušše fal ovttaskas sániid vuođul. Idiomat leat hui dávjá čatnon gielaide ja danin dat dagahitge olu jurddašanbarggu jorgaleddjiide. Idiomat leat olu ee. hupmangielas ja friddja čállingielas (Ingo 1990, 245—247). Teavsttaid oktavuođas galgáge bastit dulkot, leago jearaldagas ideoma vai dulkojuvvogo cealka sániid sisdoalu mielde (Nenonen 2002: 22).</p>
<p>Jorgalusain oaidná oalle dávjá njuolga jorgaluvvon idiomaid juos jorgaleaddji ii ipmir doarvái bures giela, mas lea jorgaleamen (Vilokkinen 2017, 140). Suomagillii leat luoikkahuvvon idiomat eará gielain. Máŋgii dat leat goit <span type="quote">“modealla”</span> sánit ja <span type="quote">“heajos giella”</span>, maid ii gánnáhivčče bearehaga jorgalusaide vikkahit. (Vilokkinen 2017, 141.)</p>
<p>Filosofiija professor Ingo (1990, 245—247) lea juohkán idiomaid jorgaleami njealji kategoriijai: 1) idiomat jorgaluvvojit idiomaiguin 2) idioma jorgaluvvo dárkilis sániin 3) idioma jorgaluvvo dábálaš dadjanvugiin ja 4) dábálaš dadjanvuohki jorgaluvvo idioman.</p>
<p>Ideomat leat dadjanvuogit, mat riggodáhttet giela, riekta dulkojuvvon ideomat leat čállosiid <span type="quote">“sálti”</span> ja buktet čállošiidda ođđa perspektiivvaid ja dahket teavsttain earaláganiid. <em type="bold">5. Dutkamuša čađaheapmi </em></p>
<p>Hirsijärvi ja earáid (2009) mielde sáhttá almmolaččat dadjat, ahte kvalitatiivvalaš dutkamuša ulbmilin lea ovdanbuktit áššiid dutkanmateriálas, ii nuge čuoččuhit bohtosiid maid jo diehtit (Hirsijärvi, Remes,</p>
<p>Sajavaara 2009, 161). Kvalitatiivvalaš dutkamušas viggamuššan lea muhtin albmanemiid govven, dutkanbohtosiid hábmen ipmirdahtti ja govttolaš hápmái. Kvalitatiivvalaš dutkamuša ulbmilin ii leat buvttadit statistihkalaš bohtosiid. (Eskola, Suoranta 1999, 61.) <em type="bold">5.1. </em></p>
<p><em type="bold">Dutkanmetoda </em></p>
<p>Lean bargan oahpaheaddjin ja árgabeaivvis vásihan ahte sámegielat oahppogirjjit leat máŋgii hui váddásat oahppiide. Danin lean válljen iežan masterbargu fáddan guorahallat jorgaluvvon oahppogirjjiid. Dán dutkamušas čilgen mii oahppogirji lea, makkár jorgalanteoriijat leat geavahuvvon girjjiid jorgalemiin ja makkár beliid galgá váldit vuhtii jorgalettiin.</p>
<p>Sámeoahpahusa galggašii ovddidit iežas eavttuid ja iešvugiid vuođul. Vai sámeoahpahus sáhtášii vástidit buorebut davviguovllu álgoálbmoga kultuvrralaš vuolggasajiid, galggašii hukset pedagogihka, mii dovdá sihke sápmelaččaid dillái guoski historjjálaš—kultuvrralaš ihtagiid dahje nođiid ja nanosmahttá oahpahus- ja luohkkálatnjaorganiseremiiguin sámekultuvrra iešvugiid. Daid vuođul sáhttá ovddidit sámi oahpahusa geavatlaš doaimmaid, dan čađaheami, dutkamuša ja maiddái teoriija. (Keskitalo, Määttä, Uusiautti 2011, 20.) Sámi pedagogihkkii gullá čavgasit oktavuohta eará skuvlejumiid oktavuođaide, muhto dasa gullá maiddái bearrašiid ja mánáid buresbirgen. Dat dagaha tearpmas eambbo mearkkašahtti. (Rahko—Ravantti 2014.) <em type="bold">5.2. </em></p>
<p><em type="bold">Dutkanmateriála </em></p>
<p>Lean válljen guorahallat guokte oahppogirjji. Dát girjjit leat oahppásat sámegielat oahpaheddjiide ja daid girjjiid atnit beaivválaččat oahpahusas, fuolatkeahttá ahte oahppogirjjit leat jo boarrásat. Paasi mielde birasdieđu, historjá ja eatnigiela girjjit leat dihtolágan speajal álbmotjovkui, daiguin dieđuiguin mii nannet iežamet iešgova (Paasi 1998, 217—219). Vaikko historjá ja oskkoldat eaba leat rievdan fágan, lea girjjiin oahppahuvvon áššiid diehtodásis ja oahpahusoainnuin sáhtán dáhpahuvvat rievdádusat. Dohkehitgo mii buorebut juoidá mii spiehkasta min iežamet oainnus?</p>
<p>Maid oskkoldaga ja historjjá oahppoávdnasat oahppoávdnasiin háliidit attit oahppiide. Suoma ođđaseamos oahppoplánat, mat leat boahtán fápmui jagis 2016, muhto masa vuođustusat leat dahkkon jo jagis 2014.</p>
<p>Das historjjá oahpahusa ulbmilin lea skuvllas nannet oahppi identitehta ja maiddái oahpásnuhttit sin eará kultuvrraide. Historjjá oahpahusas deattuhuvvo, ahte sihke iežas ja eará kultuvrrat leat historjjálaš proseassa bohtosat. (Perusopetuksen opetussuunnitelman perusteet 2014, 257—259.) Oskkoldaga oahpahusa ulbmilin lea fas viiddidit ja čiekŋudit oahppi oainnu gaskkal oskkoldaga ja kultuvrra. Oahpahus addá oahppái viiddis oainnu oskkoldagaid hárrái ja maiddái oskkoldaga máŋggabealat vuhtii. (Perusopetuksen opetussuunnitelman perusteet 2014, 246—252.) Juos veardádallá eará oahppogirjjiid oskkoldaga oahppogirjjiide, leat oskkoldaga oahppogirjjin maiddái ehtalaš ja morálalaš bealit (Borgström 2006, 91—94).</p>
<p>Dološ sámiide oskku dovdomearka lei noaidevuohta ja dan hálddašii noaidi. Noaidi doaimmahii áššiid mat eanaš gulle máilbmái mii lei don bealde olbmuid dábálaš eallima. (Solbakk &amp; Solbakk 2005, 59.) Oskkoldaga doahpagiin boahtá ovdii duohtadilli, ahte sápmelaččat leat álo orron lagas oktavuođas luondduin. Dolin sápmelaččat bálvaledje ee. beaivváža (päive, beiwe, beäivi), bajána/bajándálkki (tiermes), guovžža, biekkaipmila (pieggolmai) ja maiddái čázeipmila (tsahtts-olmmai). Sieidin gohččoduvvojedje ipmiliid orrunbáikkit, mat dábálaččat ledje geađggit dahje eará luonddus mihtilmas báikkit. (Aikio, Mursula,</p>
<p>Puoskari 1982, 69—70.)</p>
<p>Sámi árbevieruid gudnejahttin ja seailluheapmi ja árbevirolaš dieđu heiveheapmi ja ovddideapmi leat guovddáš áššit, vai kultuvra moderniseren sáhttá dáhpáhuvvat dan iežas eavttuiguin (Lindgren 2000).</p>
<p>Maiddái sápmelaččaid gávcci jagiáiggi galggaše atnit oahpahusas (Rasmus 2004, 131). Sámi báikeipmárdus ii leat njeallječiegat, buorebutnai jorbbas. (Fjellström 1985, 230—260.) Oahppobiras galgá vuođđuduvvot sámi aige-, báike- ja diehtoipmárdussii (Keskitalo 2010).</p>
<p>Identiteahta sisttisdoallá dan, ahte min vuordámušat vástidit dan govvii, mii lea ásahuvvon iežamet hárrái, dan čilgema ektui mii birrasis lea min hárrái. Sámiid identitehta dovdomearkkat leat doaivagat ja vásáhusat, mat bohtet oidnosii go sápmelaččat deaivvadit gaskaneaset ja go servvoštallet dážaiguin siidaguoibmin, bálván, vánhemiin jna. (Solbakk, Solbakk 2005, 22.) Oahppiid identitehta lea veadjemeahttun oahpahit.</p>
<p>Oahppi hukse iežas identitehta nu ahte son váldá vuhtii ovddit vásáhusaid ja lákta ođđa dieđuid ovttastahttimin daid. Mii sáhttit doarjut oahppii identitehta, muhto eat oahpahit. Mii sáhtit veahkin hukset ja nannet vuođu, masa oahppi bordá vásáhusaid.</p>
<p>Dán dutkamuššii lean válljen dán guokte girjji maid guorahalan. Buohttastáhtan suomagielat ja sámegielat girjjiid olles dutkamuša áigge.</p>
<p>Historjjá girji lea 5.luohká girji</p>
<p><em type="bold">Áigemátki Suoma historjái </em>. 1. prentehus. Girjji čállit leat Helena Edegren, Torsten Edegren, Tuulikki </p>
<p>Hanste, Martti Hellström, Ulla Maija Jutila, Tuula Plathan, Ilpo Probst, Pekka Rokka.Girjji sámegillii lea jorgalahttán ja goasttidan Suoma Sámediggi.</p>
<p><em type="bold">Aikamatka Suomen historiaan </em>. 1—2. painos. Čállit leat Helena Edegren, Torsten Edegren, Tuulikki Hanste, </p>
<p>Martti Hellström, Ulla Maija Jutila, Tuula Plathan, Ilpo Probst, Pekka Rokka. Werner Söderström Osakeyhtiö 1996.</p>
<p>Oskkoldaga girji fas lea 6.luohká girji</p>
<p><em type="bold">Násti 6, Oskkoldaga oahppagirji </em>. Tapani Saarinen, Harri Saine, Rauna Sirola ja Merja Uljas. 2011. Otava. </p>
<p>Dán girjji maiddái lea jorgalahttán ja goasttidan Suoma sámediggi.</p>
<p><em type="bold">Tähti 6, Uskonnon oppikirja </em>. Tapani Saarinen, Harri Saine, Rauna Sirola ja Merja Uljas. 2011. </p>
<p>Kustannusosakeyhtiö Otava.</p>
<p>Lean gávnnahan ortnega, man vuođul guorahalan jorgalusaid. Historjjá girjjis leat 220 siiddu teaksta. Lean válljen analyseret teavsttaid juohke 30. siiddus ja juohke siiddus golbma cealkaga. Juos siiddus leat govat, válljen dalle govvateavstta. Analyseren oktiibuot čieža siiddus teavsttaid. Oskkoldaga girjjis leat 107 siiddu.</p>
<p>Lean válljen analyseret juohke 20. siiddus teavstta ja juohke siiddus golbma cealkaga. Analyseren oktiibuot vihtta siiddus teavsttaid. Válddán girjjiin cealkagiid dan hámis mot dat leat oahppogirjjiin. Vai sáhtán dulkot dutkanbohtosiid buorebut, lean válljen čállit teavsttaid sihke sáme- ja suomagillii. Čállosa loahpas leat mildosat 1 ja 2, maidda lean cohkken analyserencealkagiid oahppogirjjiin.</p>
<p>Govaid dáfus lean válljen analyseret seamma siidduid. Juos girjjiin leat kapihttalat, main lea sáhka ee. sámiid birra ja dat eai leat duoin siidduin, maid lean analyseremin, dalle lunddolaččat válljen dáid kapihttaliid. <em type="bold">5.3. </em></p>
<p><em type="bold">Sisdoalloanalysa </em></p>
<p>Dán dutkamušas geavahan analysan sisdoalloanalysa málle. Sisdoalloanalysa vugiin sáhttá analyseret dokumeanttaid systemáhtalaččat ja objektiivvalaččat. Dokumeantta sisdoallu ipmirduvvo dán oktavuođas hui loažžet mearkkašumis ee. girjjit, artihkkalat, beaivegirjjit, reivvet, jearahallamat, sáhkavuorut, ságastallamat, dialoga, raportta ja mii beare čálalaš materiála. Dainna analysa vugiin geahččalit čielggadit dutkanmateriála dušše beare čoahkkáigeasu ja almmolaš dásis. Sisdoalloanalysa vugiin čohkkojuvvon diehtu bastojuvvo čohket dutkanbohtosiid ovdanbuktima várás. (Grönfors 1982; Grönfors, Vilkka 2011.)</p>
<p>Sisdoalloanalysas diehtu geahččaluvvo ordnet čielga ja logalaš hápmái ja dasa lassin áššit ovdanbuktojuvvojit oanehaččat nu, ahte dutkandiehtu ii láhppo (Tuomi, Sarajärvi 2009, 108). Nu dagan dán dutkamušas. Lean čállan čállosii njuolga sitáhtan cealkkagiid, dan hámis go maid dat girjjiin leat.</p>
<p>Sisdoalloanalysa lea dutkanmetoda mainna sáhttá buvttadit ođđa dieđu, ođđa oainnuid ja maiddái ovdanbuktit ođđa dieđuid čiekŋalut duohtaáššin. Sisdoalloanalysa guovddášoasit leat verbálalaš sisdoallu, symbolalaš sisdoallu ja kommunikatiivvalaš sisdoallu. Dutkanmateriála sáhttá leat mii beare, goitge materiála sisdoallu galgá bastit buohtastahttit dutkanmetodaid. (Anttila 1996, 254.) Sisdoalloanalysa sáhttá atnit ovttaskas metodan, muhto maiddái lavtteš teorehtalaš refereansarámman, man sáhttá láktit earálágan analysaollisvuođaide. (Tuomi, Sarajärvi 2009, 91.)</p>
<p>Go oahppogirjji analysere, ferte muitit, ahte oahppogirji ii čielggat buot oahppoplánaid áššiid vuđolaččat.</p>
<p>Hui dávjá ovtta girjjis leat olles oahppoplána áššit oahpahuvvon. (Kastilan 2009, 13—14.) DÁn dutkamušas oahppogirjjiid analyseren sisdoalloanalysa vuohki analyseret lea hástaleaddji, ee. daningo teaksta unniloguálbmogiid birra čállojuvvon dieđut leat girjjiin čállojuvvon hui oanehaččat. <em type="bold">5.4. </em></p>
<p><em type="bold">Govva ja govvadutkamuša analysa </em></p>
<p>Nugo lean jo ovdal muitalan, in analysere govaid vuđolaččat. Háliidan diehtit dan, leatgo govat earáláganat suomagielat ja sámegielat girjjiin. Eambbo lean beroštuvvan das, mot govat dorjot sámegillii jorgaluvvon teavsttaid ja mot oahppogirjji ja maiddái makkár gova girjjiid govat addet unnitloguálbmogis váldoservodahkii.</p>
<p>Oahppogirjjiid govat ovdanbuktet kultuvrralš mearkkašumi ovdamearkan servvodaga válddis ja leat danin dehálaččat dutkamuša suorgin. Oahppomateriálaid govaid mearkkašupmi lea dán áigge vel dehálit, daningo teknologiijá ovdáneapmi lea buktán visuálalaš lohkanmáhtu mearkkašumi ja maiddái oahppoplánain deattuhuvvo máŋggabealat lohkandáiddu, monilukutaito, mii oaivvilda maiddái dáiddu lohkat govaid. (Anttila ja earát 2015, 61.) Erenomašit historjjágirjjiin govat leat mearkkašahttit, daningo govat čiekŋudit historjjá oahpama ja attet visuálaalš infermašuvnna ovdamearkan eará kultuvrrain ja daid symbolain (Vänttinen 2009, 181).</p>
<p>Oahppogirjjiid ja maiddái eará oahppanmateriála dutkan lea dehálaš, vai oahppomateriálaid vástidit nu bures go vejolaččat otnábeaivve dárbbuide. Oahppi dahje oahpaheaddji dárbbut eai leat áidna oahppogirjjiid ráhkadeapmái váikkuheaddji áššit. Otnábeaivve oahppogirji lea maiddái boađus, mii gálgá dáhkidit goastideaddjái sisaboađu. irji, mas leat eambbo govat, dakkár girjjiid jođiha buorebut, danin oahppogirjjiid govaid mearri lea lassánan stuoribun go maid pedagogalas oainnu mielde livččii juobe leat dárbu. (Hannus 1996.) Vaikko Kauppinen (2006) mielde oahppogirjjiid kritiseren dáhpahuvvá Suomas unnán, girjjjiid geavaheaddjit (dán dáháhusas oahppaheaddjiid) leat buktán oainnuideaset, ahte govaid kvalitehta buorideapmi livččii deháleabbo go govaid meari lasiheapmi. Oahppogirjjiin leat olu govat, goitge daid eai leat olus dutkan. Govvateavsttat leat leamašan sierra teakstan girjjiin eaige čállojuvvon girjji teavsttainge gávdo njuolga čujuheamit govaide (Mikkilä, Olkinuora, 1995, 6). Govat leat goit okta oahppogirjji ráhkadeami stuorámus ruhtaráigi, danin daid mearkkašupmi sáhttášiina leat maiddái eará go leat hearvan oahppogirjjiin (Hannus 1996, 147—148).</p>
<p>Dán dutkamušas guorahalan govaid ja mot girjjiid govat ovdanbuktet unnitloguálbmogiid sámiid ja románaid dain girjjiin. In váldde vuhtii makkárge govaid dutkama teoriijáid. Háliidan fal oaidnit mot govain boahtet ovdán unnitloguálbmogat.</p>
<p>Juos mii geahččat gova mas lea ovdamearkka dihtii rássi, mii eat dárbbaš dasa makkárge giellaoahpa dahje njuolggadusaid. Seamma gova sáhttet geahččat buohkat, fuolatkeahttá das man giela sii hupmet. Sii buohkat ipmirdit gova sisdoalu. Gova <span type="quote">“lohkan”</span> gáibida goit lohkkis dihto kompeteansa. Juohkehaš dovdá rási ja ipmirda gova mas rássi lea. De leat maiddái govat mat gáibidit geahččis olu eambbo. (Anttila 1996, 257—258.)</p>
<p>Analyseredettiin govaid lea buorre buktit čielgasit ovdan govaid analyserema ulbmiliid. Buoremus dutkanbohtosiidda beassan gáibida logalaš, ulbmillaš ja maiddái teorehtalaš bargovugiid. Dušše intuitiivvalaš gova dutkan sáhttá dagahit beare jođánit dahkkon bohtosiid, vaikko intuitiivva lea iežas oassi dutkamušas. Gova dutkan gáibida njuolggadusaid, mat ovdanbuktet oktavuođa gaskkal gova ja ovdanbuktima. Govva-analysa ulbmilin lea analyseret gova ovddalgihtii dahkkojuvvon rámmaid ja kriteraid vuođul. (Anttila 1996, 256—257.) Ee. Rapp (2005) lea gávnnahan iežas dutkámuša joatkadutkamuššan, ahte boahtevuođas galggašii čielggahit, mot govat váikkuhit oahppamii ja maid oahppit ávkkašuvvet govain.</p>
<p>Árbevirolaččat govva-analysa lea leamašan guovddáš dutkansuorgi dáidagis. Dutkamušaid sisdoallun leat leamašan ee. eará áigodagat, earálágan stiillat ja makkár váikkuhusat govas lea geahččái. Govva-analysa vuođđovuolggasadjin lea ipmirdit analysa kommunikašuvdnaproseassan. (Anttila 1996, 257.) Dán dutkamusaš veardádalan suomagielat- ja sámegielat girjjiid govaid. Háliidan guorahallat, mot govat dorjot girjjiid ipmardusa unnitloguálbmogiin. Mot teaksta ja govva gulahallet gaskaneaset. Mot girjji ja govat nannejit gullevašvuođa unnitloguálbmogiidda. </p>
<p>Dasa lassin guorahalan govvadutkamušaid oahppogirjjiid hárrái. Oahppogirjjiid govaid mearkkašupmi sáhttá juohkit kognitiivvalaš ja affektiivvalaš vásáhusaide. Kognitiivvalaš govat dorjot dieđu strukturema, muittima ja ipmirdeami. Affektiivvalaš govat fas váikkuhit dovdduid dásis ja geahččalit váikkuhit oahppi miellaguottuide. (Hannus 1996, 47—50.) Dán dutkamušas deattu lea das makkár affektiivva váikkuhusat oahppogirjjiin leat nappo mot dat váikkuhit miellaguodduide. <em type="bold">5.5. </em></p>
<p><em type="bold">Dutkamuša luohtehahttivuohta </em></p>
<p>Kvalitehta dutkamušain vuolggasadjin lea dutki ja dutki subjektivitehta ja dat, ahte dutki lea dutkamuša guovddáš dutkanbargoneavvu. Kvalitatiivvalaš dutkamuša luohtehahttivuođa kritera lea dutki ja dutkamuša luohtehahttivuohta guoská olles dutkanproseassa. Danin kvalitatiivvalaš dutkanraporttat leat dábálaččat persovnnalaččat, olles dutkanproseassas dutki suokkardallan lea eambbo go kvalitatiivvalaš dutkamušain.</p>
<p>Dát lea čielga earru kvantitatiivvalaš dutkamuššii, man luohtehahttivuohta mihtiduvvo dutkamuša proseassa čađaheamis. Eará dutkamuša oasit eai árvvoštallojuvvo. (Eskola, Suoranta 2008, 210—211.) Mun oahpaheaddjin lean bargan ja oahpahan dain girjjiin. Danin oainna dát dutkamuš lea beroštahátti dutkamuš ja háliidan buktit ovdan iežan vásáhusaid girjjs. Lean dutkin okta girjjii geavaheaddji. In oainne dan goitge motge váikkuheamen dutkamuša luohttehahttivuhtii, báicca dat nanne dutkamuša bohtosa.</p>
<p>Eskola ja Suoranta mielde ii leat dehálaš man viiddis dutkanmateriála lea, muhto baicca man čiekŋalii dutki beassá dulkomiin(Eskola, Suoranta 1999, 39). Dán dutkamušas guorahallamis váldojuvvojit vuhtii válljejuvvon cealkagat. Háliidin gávdnnahit válljejuvvon cealkagiid guorahallamiidda njuolggádusaid. Lean geavahan daid girjjiid oahpahusas máŋggaid jagiid ja danin girjjit leat ovdalasaš munnje oahpásat. Nugo jo ovdal lean ákkastallan girjjiid dehálašvuođa vuođđooahpahsa oahppoplána ulbmiliid árvvoštallama dáfus, muhto maiddái ovttakaš oahppi kultur—identitehta ovdáneami dáfus.</p>
<p>Mäkelä ávžžuha kvalitatiivvalaš dutkamuša luohtehahttivuođa guorahallamis dutki giddet fuomášumi dutkanmateriála servvolaš dahje kultuvrralaš báikái ja mearkkašupmái. Ja ahte dutkanmateriála lea doarvái olu ja doarvái viiddis ja maiddái analysa árvvoštallanvuohkái ja ođđasit guorahallamii. (Mäkelä 1990, 47—48.) Vaikko lean válljen guorahallat dušše guokte girjji, sávan, ahte daid vuođul bástan ovdanbuktit jorgaluvvon girjjiid iešvuođaid. Historjja girji muitala Suoma historjjás, lea goit mearkkašahtti, man unnán girjjis lea diehtu sámiid ja románaid birra.</p>
<p>Dutkamuša árvvoštallanvugiin ja ođđasit guorahallamiin Mäkelä oaivvilda dan, ahte dutki galgá raporteret barggustis nu, ahte lohkis lea vejolašvuohta čuovvut mot dutki lea gávnnahan dutkanbohtosiid ja lohkki sáhttá dahkat iežas dulkomiid. (Mäkelä 1990, 53.) Vuosttaš ovddideaddji lávkin dutki ferte jo dutkamuša álggus buktit ovdan čielgasit lohkái dan, guorahallágo son ovttaskas cealkagiid vai kapihttaliid (Mäkelä 1990, 57). Dutkanmateriála lea unnán, muhto dát girjjit leat áidna davvisámegillii jorgaluvvon girjjit, inge sáhte ee. veardádallat girjjiid jorgalusaid dahje oainnuid álbmogiid dáfus.</p>
<p>Kvalitatiivvalaš dutkamuša árbevirolaš dieđalaš objektiivvalaš oainnu lea váttis olihit. Dutki lea oassin dutkamuša iežas jurdagiiguin ja dieđuiguin. Dehálaš lea iežas vuolggasaji ja jurdagiid ja daid dieđuid váikkuhusaid fuobmán dutkamuša hárrái. Dutki ferte leat diđolaš iežas árvvuin, mat sáhttet vuhttot maiddái dutkanbohtosiin. (Hirsijärvi ja earát 2009, 161.) Markkola (2002, 89) muittuha, ahte dutki lea dehálaš bisánit guorahallat iežas oainnu kultuvrras ja servvodagas. Son hupmá dutki oainnus Suomas, suopmelaččain ja sin historjjás, daid beliid galggašii fuobmát dulkomiid luohtehahttivuođa dihte. Eskola ja</p>
<p>Suoranta mielde objektiivvalašvuohta boahtá go dovddat iežas objektiivvalašvuođa. (Eskola, Suoranta 1999, 17.)</p>
<p>Dutkamuša meannudeapmi, logihkka ja dan rekonstruktio, dutkanteaksta, eai goassege leat dievaslaččat čatnasan oktii. Dutkamuš sáhttá leat bargojuvvon hui dárkilit ja áiddolaččat, muhto rekonstruktios eai leat lihkostuvvan. (Grönfors 1982, 38.) Dehálaš livččii dutkanteavsttas muitalit dárkilit, mii dáhpáhuvvá dutkanmateriála háhkamis ja dan maŋŋá. (Eskola, Suoranta 2008, 213.)</p>
<p>Realisttalaš luohtehahttioainnus, mas dutkanteaksta lea dego lássaráigi olggobeallemáilbmái, adnojuvvo árbevierru čilget doahpaga čuovvovaččat; kvalitehta doaba juhkkojuvvo olggobeale- ja siskkáldas kvalitehttii. Siskkáldaskvalitehta oaivvilda dutkamuša teorehtalaš oasi ja doahpagiid dássedeattu. Juos teavstta guorahallá teorehtalaš-filosofalaš vuolggasajis, galget logalaš dássedeattus leat maiddái dutkánprosedyra ja dutkanvuogit. Siskkildaskvalitehta fas buktá ovdan dutki dieđalašdáiddu ja – dieđu dutkamuša hárrái. (Eskola, Suoranta 2008, 213.)</p>
<p>Mu oahpaheaddjiduogáš dagaha váikkuha dulkomiidda dahje bohtosiid dulkomii. Juos ditkamuša dahki livččii eará kultuvrrá olmmoš, son gávnnahivččii várra earálágan dieđuid dutkanmateriálas. Geahččalan goitge gávnnahit bohtosiid nu neutráladásis go vejolaš. Geahččalan beassat eret ee.m stereotypialaš jurddašeamis románaid dahje sámiid dilis. Váttisvuohtan sáhttá lea, ahte geahččan sámiid guoski áššit beare <span type="quote">”sápmelaččan”</span>. Románaid birra čállojuvvon dieđuin sáhttá váikkuhit bearehaga váldokulturra báidnan stereotypiijat, nu mot sáhtán maiddái mun jurddašit. Suoranta mielde dutki ieš lea kvalitatiivvalaš dutkamuša luohtehahttivuođa váldokritera (Suoranta 2000, 210). <em type="bold">6. Jorgalanvugiid guorahallan </em></p>
<p>Dutkanteavstta čállin lea álo hui persovnnalaš ášši. Juohke ovttas leat iežaset dábit čállit. Čáledettiin galgá muitit, ahte teaksta lea álo iežas ovdanbuktin dahje teoriija das, mii lea dáhpáhuvvan. Teavsttain háliidit lohkki sihkkarastit áššis dahje dahkat lohkki eahpesihkarin áššis (Eskola, Suoranta 2008, 235). Cealkagat, maid analyseren leat dan hámis go mot dat giirjjiin leat čállojuvvon.</p>
<p>Jorgalandutkamuša sáhttá álggahit maiddái jorgalusa analysas. Juos nu dahkko, dalle dutki bastá ovdagáttuidhaga guorahallat jorgalusa dan vuođul, man lunddolaččat ja man bures jorgalusat leat lihkostuvvan (Vehmas—Lehto 2002, 124). Háliidan muittuhit nugo ovdalge lean jo namuhan, guorahalan cealkkagiid oahpaheaddji čálmmiiguin. In analysere cealkkaosiid, buorebutnai gitten fuomášumi sisdoalu ipmirdeapmái ja das mot oahppaheaddin oainnan hástalussan ipmirdit jorgaluvvon girjjiid teavsttaid.</p>
<p>Jorgalandutkamuša álggaheami juste fal jorgalusas evttoha ee. Toury (1980, 82—83), son ákkastallá iežas evttohusa dainna, ahte jorgalusa funkšuvnna vuođđun lea “vuostáiváldipoola, mii doaibmá teavsttaid-, kultuvrraid- ja gielaid gaskasaš sirdáseami álgaga dahkkin. “</p>
<p>Erenomáš stuora ávki jorgaleaddjái ja jorgalusaid dahkki dutkiide sáhttá leat buohtalasteavsttain dahje autenttalaš jorgalusgielaid teavsttain. Buohtalasteavsttaid geavaheami vuođđun lea, ahte adakvánta jorgalusat fertejit leat giellaoahpa dáfus korreákta, maiddái vástidit jorgalusgiela vugiid norpmaid ja giella konventtaid. Jorgalusa ulbmilin lea leat dakkár giella, man dihtolágan teavsttain dahje dilálašvuođain mielaleabbo geavahivččii. (Vehmas—Lehto 2002, 124—125.) Dán dutkamusaš gitten fuomášumi cealkagiid sisdollui, in dasa leatgo cealkagiin buot cealkaoasit njuolggádusaid mielde riekta.</p>
<p>Lean válljen čállit girjjiin luoikkahuvvon teavsttaid álggos sámegillii ja de vuolabeallái suomagillii. Háliidan dainna čalmmusdáhttit lohkkiid fuobmát álkibut, makkár jorgalusaid jorgaleaddjit leat dahkan. Cealkagat leat váldojuvvon goabbáš girjjiin. Merken cealkaga maŋŋái, goabbá girjjis sitáhta lea. In analysere buot cealkkagiid, oallugat dain čuvvot seamma jorgalanmálle. Háliidan buktit ovdán earalágan ovdamearkkáid das, mot jorgalusat leat jorgaluvvon. <em type="bold">6.1. </em></p>
<p><em type="bold">Jorgalanvuogit dahje jorgalusain geavahuvvon čovdosat </em></p>
<p>Dás guorahalan cealkagiid, mot jorgalusat leat čovdojuvvon ja dasa lassin lean čohkken ovdamearkkaid cealkagiin, dat gávdnojit dán dutkamuša loahpas mildosis 1 ja mildosis 2. Lean geahččalan gávdnat vugiid, čilget mot jorgalusat leat jorgaluvvon dan hámis go dat leat jorgaluvvon.</p>
<p>Jorgalusgiela ja jorgalangiela erohusat bággejit jorgaleaddji sirret teavsttaid ja geahččalit gávdnat čovdosa, obbalašvuođa guovllus. Dalle hubmojuvvo adekvahta vástideaddjái dahje dalle dorvvastuvvo <span type="quote">“jorgalanvuohkái”</span>. Jorgalus giela teavstta jorgaleapmái ohccojuvvo dakkár vástideaddji čoavddus, mii heive jorgalusgillii, ja dat ii leat njuolga jorgaluvvon. (Vehmas—Lehto 1998, 38.) Jorgalančovdosiid sáhttá šaddat čilget eará vugiiguin. Ovdamearkan juos sánit čatnasit dihto kultuvrraide, lea jorgalusaid váttis dadjat seamma vugiin, ovdamearkan suopmelaš sátni <em type="italic">kiuas </em>, kiuas gávdno juohke sávnnjis, masa bálkestuvvo čáhci. </p>
<p>Dakkár sátni ii gávdno máŋggain gielain. Dalle sátnái hutkojuvvo seammasullasaš sátni. (Vehmas—Lehto 1998, 40—41.)</p>
<p>Irma Hagfors (2003, 115) muittuha das, man dehálaš lea gávdnat kultuvrii čanastahtii elemeanttat, dego ovdanamaid, biepmuid, mat čadnet dáhpáhusaid dihto kultuvrraide ja dihto áigodagaide ja ná dahket muitalusaide iežaslágan sisdoalu. Dakkár elemeanttat váikkuhit dasa, mot lohkki čatnasa ja čiekŋu muitalusmáilbmái ja mot lohki dovdá iežat gullá oktan olbmon muitalusa olbmuid searvái. Danin lea dehálaš gávdnat diliide heivvolaš jorgalanstrategiijai. Dán dutkamuša guorahallamis bođii ovdan čielgasit dat, ahte dát jorgaluvvon girjjit eai doarjjo Hagforsa jurddašeami. Girjjiid teavsttat eai leat motge geasuheaddji girjjit, mat dorjjoše lohkki sámekultuvrra.</p>
<p>Antonymain vástideddjiin sáni jorgalussan válljejuvvo antonyyma, biehttalanhápmi rievdaduvvo miehtanhápmái dahje nuppe láhkai. Eŋgelasgiela ovdamearka <span type="quote">“I`m not kidding”</span>, jorgaluvvo <span type="quote">“lean duođas”</span>. (Vehmas—Lehto 1998, 40—41.)</p>
<p>Juos jorgalusgiella lea hui sátnerikkis ja teaksta jorgaluvvo nuppi gillii, mas dakkár sánit eai gávdno, dalle hubmojuvvo komponeremis (Vehmas—Lehto 1998, 40—41). <em type="bold">6.2. </em></p>
<p><em type="bold">Pragmáhtalaš adaptašuvnnat jorgaleamis </em></p>
<p>Pragmáhtalaš adaptašuvnna jorgaleamis jorgaleaddji geahččala dadjat cealkaga oktageardánit, sisdoallu bissu sullasažžan, muhto dadjanvuohki rievdá. Ferte muitit lohkkit leat mánát. Lea váttis diehtit man dásis lea lohkki diehtomearri jorgaluvvon teavstta ášši birra. Adaptašuvnnat dáhkkojuvvojitge muhtinlágán <span type="quote">“gaskamearalaš dieđu”</span> jurddašeami mielde. (Vehmas—Lehto 2002, 112.)</p>
<p>Teavstta govviduvvon dilli rievdá, dalle jorgalus ii vástit šat álgoteavstta sisdoalu. (Vehmas—Lehto 2002, 110.) Sátnái <em type="italic">tarkastella </em>vástideaddji sámegielat sátni lea <em type="italic">seassat </em>. Synonyma sátnái <em type="italic">suokkardallat </em>lea fas <em type="italic">jurddašit </em>(Sammallahti 1993, 192). </p>
<p>Go jorgaleami oktavuođas hubmojuvvo kultuvrralaš erohusain, dat lea viiddis doaba. Dasa eai gula fal dieđa ja dáidda, muhto maiddái servvolaš áššit, dábit, jurddašanmálle, iešalddis buot man galgá váldit vuhtii go jorgalusgiela ja jorgaluvvon giela olbmot ellet earálágán birrásis go álgoteavstta lohkkit. (Vehmas—Lehto 2002, 105.) Sáni <em type="italic">suhde </em>sámegiela vástideaddji sátni lea <em type="italic">gaskavuohta </em>(Sammallahti 1993, 88) dahje sáhttit dadjat ovdamearkan <em type="italic">dan dáfus </em>— <em type="italic">siinä suhteessa </em>(Sammanlahti 1993, 462.) Fas sátni <em type="italic">oaidnit </em>vástida suomagiela sáni <em type="italic">náhdä, </em>dát sánit eai leat gaskaneaset synonymasánit (Sammallanti 1993, 157). </p>
<p>Suomagiela sátni <em type="italic">suhde </em>sámegiela vástideaddji sátni livččii <em type="italic">gaskavuohta </em>(Sámmallahti 1993, 462). </p>
<p>Suomagiela sátni <em type="italic">jakso </em>njuolga jorgalus lea <em type="italic">áigodat </em>(Sammallahti 1993, 271). Dát sátni livččii mu mielas buorebut doaibmi jorgalus ja eambbo ipmirdahtti. </p>
<p><em type="italic">Tässä jaksossa </em>álkimus ja oaneheamos jorgalus livččii <em type="italic">dán oasis </em>(SAmmanlahti 1993, 271). Ferte muitit girjjiid lohkit leat mánát ja dát jorgalus livččii sidjiide buot oktageardáneamos iige dat gáibit makkárge liigesániid. </p>
<p>Sámegillii jorgaluvvon cealkagis lea sáhká máilmmi oaidnimis. Sámegielat cealkaga sisdoallu basku ja rádje min dušše fal suokkardit mot mii oaidnit máilmmi. Suomagielat cealkagis geahččanguovlu lea viidásit. Dán cealkkagis suokkardallat gaskavuođa máilbmái. <em type="italic"><span type="quote">“Dán oahppanoasis mii suokkardit, mo mii ieža oaidnit máilmmi.”</span> ( </em>Saarinen, Saine, Sirola, </p>
<p>Uljas 2011, 80.) <em type="italic"><span type="quote">“Tässä jaksossa tarkastelemme omaa suhdettamme maailmaan.”</span> ( </em>Saarinen, Saine, Sirola, </p>
<p>Uljas 2011, <em type="italic">80.) </em></p>
<p>Álgoteavstta lohkkis leat dábálaččat gáibádusat, mat gáibiduvvojit lohkkis vai son ipmirda teavstta.</p>
<p>Jorgaluvvon teavsttaid lohkkis dát dieđut sáhttet leat váilevaččat dahje váilot ollásit. Dat dahká lohkkái váttisin ipmirdit jorgaluvvon teavstta.(Vehmas—Lehto 2002, 102.)</p>
<p>Čuovvovaš cealkagiin boahtá maiddái ovdan dát, man váilevaččat jorgalusaid sáhttá jorgalit. Máŋggain cealkagiin váilevaš jorgaleamit dagahit sisdoalu áibbas nuppin ja dat dagaha fas lohkái váilevaš dili ipmirdit kapihtála sisdoalu dievatlaččat.</p>
<p>Jorgaleaddjis gáibiduvvo hutkáivuohta, vai váttisge áššiid sáhttá dadjat nu, ahte lohkki, oahppogirjjiin oahppi ja namalassii vuolledási/mánáidskuvlla oahppi ipmirda dan. Čuovvovaš ovdamearka čájeha, ahte cealkagis lea váttis ipmirdit gean birra lea sáhká. Suomagielat cealkagis namuhuvvo <em type="italic">olmmoš, ihminen </em>sánis ja dat dagaha álkibun ipmirdit gean birra lea sáhka. <em type="italic">”Son ádde, ahte son ieš lea áidnalunddot ja divrras, dego buot earátge, iige danin divtte nuppiid duolbmat iežas duššiid dihte. </em>(Edegren, Edegren, Hanste, Hellström, Jutila, Plathan, </p>
<p>Probst ja Rokka 1996, 100.) <em type="italic">”Hän ymmärtää olevansa kaikkien muiden ihmisten tavoin ainutlaatuinen ja arvokas eikä anna siksi muiden loukata turhaan itseään.” ( </em>Edegren, Edegren, Hanste, Hellström, Jutila, </p>
<p>Plathan, Probst ja Rokka 1996, 100.)</p>
<p>Duogášdieđuide gullá maiddái allusaid jorgaleapmi. Dakkárat leat ee. historjjálaš dáhpáhusat álgogielas. (Vehmas—Lehto 2002, 104.) Vuosttaš ovdamearkkas sisdoallu rievdá. Sámegielat cealkagis váilu <em type="italic">asioilla áššiin sátni, </em>dat rievdada cealkaga sisdoalu. Oittinen(1995) doarju jorgaleaddji barggu, jorgalit teavsttaid buoremus vuogi mielde. Su mielde ii leat váttisvuohta dat, ahte jorgaleaddji adaptere jorgalusa dahje heiveha jorgalusa, juos jorgaleaddjis lea ollislašgovva jorgalusgirjjis. Dát oaidnu lea leamašan dohkálaš oaidnu vel áiggis go historjágirji lea jorgaluvvon. <em type="italic"><span type="quote">“Bajimus báhppa lea mearridan su fáŋget kristtalaččaid.”</span> </em>(Saarinen, Saine, Sirola ja Uljas 2011, 20.) <em type="italic"><span type="quote">“Hän on ylipapin asioilla vangitsemassa kristittyjä.”</span> </em>(Saarinen, Saine, Sirola ja Uljas 2011, 20.) </p>
<p>Nuppi ovdamearkkas <em type="italic">uudistila </em>, lea historjjálaš sátni, čatnasa soahteáigái ja soađi maŋŋel ožžo iežaset eatnamiid, maidda besse hukset iežaset viesuid. Dakkár sátni ii gávdno sámegielas ja sátni <em type="italic">ođđadállu </em>ii leat vástideaddji sisdoallu sámegillii. Ođđadállu sáhttá sámegilii mearkkašit man beare ođđa dállu. </p>
<p>Čáppagirjjálašvuođas autenttalaš namaid eai jorgal. Juos girjjis lea sáhka muhtin olbmos, gii lea dovddus olmmoš dahje báikkit. Dákkár dáhpáhusain namaid geavahuvvo dakkár hápmi mii jo dábálaččat lea geavahusas. (Ainiala ja earát 2008, 341.) Dát namat sáhttet leat oahppásat ovdalásas ovdamearkan eará girjjálašvuođa bakte dahje loatnanamat (Ingo 1990, 242). Ovdanamain leat muhtin muddui kultuvra ja giellačanastat, vaikko muhtin namat leat universála namat, mii oaivvilda, ahte seamma nammahápmi geavahuvvo seamma hámis eará gielain (Bertils 2003, 17). Olbmuid namaid ja eará namaid jorgaleamis galgá bissut seamma linjjás, buot dahjege ii oktage namma heivehuvvoše jorgalusgillii. Namaid jorgalusaid dagadettiin jorgaleaddji ferte váldit vuhtii lohkki kultuvrralaš duogáš ja makkár jáhku sus lea lohkki duogášdieđuin. Máŋggakultuvrralaš lohkkis ii leat seamma jorgalusgiela historjjás. Danin dárbbašuvvo jorgaleaddji guhte hálddaša daid beliid. (Leppihalme 1997, 23.)</p>
<p>Namat leat jorgaluvvon muhtin veardde suomagielas, dán cealkagis olbmo namma. Álgoálggus namat leat leamašan ruoŧagielat namat, mat leat jorgaluvvon suomagillii. Namaid dáfus jorgaleamis lea dáhkkojuvvon nuppe láhkai i go máŋggain suomagillii jorgaluvvon girjjiin go lea sáhkan vieraantuminen dahje foreignization. Bárdni namma lea jorgaluvvon dakkár hámis, mii ii čuovu sámegielat nama, muhto ii seaillo suomagielat nammange.</p>
<p>Báikenamma lea goit seailluhuvvon jorgaluvvon teavsttat dan hámis go maid dat leat suomagielat girjjis, namma lea seailluhuvvon seammán, das jorgaleaddji lea seailluhan kotouttaminen dahje domestication:na. “ <em type="italic">Gustaf-bárdni oaččui Riikola, ja eará vielljat ožžo njáskat alcceseaset ođđadálu iežaset stuorra ruovttudálu eatnamiidda.” </em>(Edegren, Edegren, Hanste,Hellström, Jutila, Plathan, </p>
<p>Probst ja Rokka 1996, 180.) <em type="italic">”Kustaa poika sai Riikolan, ja muut veljet saivat raivata oman uudistilan suuren kotitilansa maille.” </em>(Edegren, Edegren, Hanste, Hellström, Jutila, Plathan, Probst ja Rokka 1996, 180.) </p>
<p>Cealkagis leat guokte nama, dušše nuppi namain jorgaluvvo sámegillii. Bajit ovdamearkkas fas Riikola lea seamma hámis go álgogielas. Jorgalusas jorgaleaddji lea hápmen dušše fal gonagasa nama ođđa hápmái.</p>
<p>Jorgaleaddji lea seailluhan olbmo nama seamma hámis go mii dat lei álgoteavsttas. Son lea várra jurddašan ahte olbmonammá lea dovddus dahje heive jorgalussii buorebut go gonagasa namma. Dat, ahte ovtta cealkkagis jorgala nubbi nama jorgalusgillii ja nuppi fas guođđa dan gillii, mas lea jorgaleamen. Dat dagaha ipmirdeamis ja váttasa ja ollislaš govva lea eahppečielggas. Dagahago dát moivvi lohkkis, juos son muhtomin lea lohkámen seamma áššiid ovdamearkan suomagillii. Dát lea okta ovdamearka das, mot sámegielat girjji lohki ferte olles áigge logadettiin girjji maiddái analyseret teavsttaid ja teavsttaid sisdoalu.</p>
<p>Čuovvovaš cealkagis leat buorit ovdamearkat das, mot jorgaleamis čuvvojuvvo doahpagiid vieraantuminen, eaidan dahje gáidán (foreignization) ja kotoistaminen, ruoktot máhcaheapmi (domestication). Ruoktot máhcaheapmi dahje domestication. Dakkár jorgalanvuogit sáhttet leat eará dásiin ee. muhtin doaibmat dábiid rievdadeapmi, namaid jorgaleapmi jorgalusgillii heivvolažžan.</p>
<p>Gáidan dahje foreignization jorgalussii guđđojuvvo dakkár hápmi, mas oaidná ahte jearaldagas lea jorgaluvvon teaksta. Dakkár ovdamearka Carla—gonagas dalle giella čuovvu vierisgiela hámi dahje jorgalus guđđojuvvo amasgiela hápmái. <em type="italic">”Eric Finne lei easkka 14-jahkásaš, go son šattai fárrui Carla-gonagasa soahtereaissuide.” </em>(Edegren, Edegren, Hanste, Hellström, Jutila, Plathan, Probst ja Rokka 1996, 150.) <em type="italic">”Eric Finne oli vasta 14-vuotias, kun hän joutui mukaan Kaarle-kuninkaan sotaretkille.” </em>(Edegren, Edegren, Hanste, Hellström, Jutila, Plathan, Probst ja Rokka 1996, 150.) <em type="bold">6.3. </em></p>
<p><em type="bold">Idiomaid jorgaleapmi </em></p>
<p>Jorgaluvvon girjjiin gávdnoje unnán idiomat. Dat cealkka lea ipmirdahtti suomagillii. Idioma lea jorgaluvvon njuolga suomagielas sámegillii. Cealkaga sisdoallu rievdá, cealkagiid sisdoalut eai šat vástit nuppiideaset.</p>
<p>Mu mielas girjjis eai gávdno njuolga idiomat dan hámis, mot dutkit dan meroštallet. Mun lean goit gávnnahan muhtin cealkagiid, maid mun dulkon idioman.</p>
<p>Váiko idioma jorgaleapmi ideomain lea dohkálaš vuohki dat hui hárve lea gielaid gaskkas doaibmi vuohki (Ingo 1990, 246). Dán ovdamearkacealkkagis jorgaleaddji lea geahččalan jorgalit idioma njuolga suomagielas sámegillii, muhto jorgalus ii doaimma gielaid gaskkas.</p>
<p>Dán ovdamearkacealkkagis <em type="italic">birra </em>sánis <em type="italic">ympäri </em>boahtá miellagovva, ahte máilmmi birra livččii juoga dego boagán, goitge dán oktavuođas dat boagán livččii váldomearra. Dadjo ahtte olbmo birra lea vaikkoba niibeboagán . </p>
<p>Sáni <em type="italic">birra </em>nuppi jorgalus lea <em type="italic">ympärillä </em>, koskien jotakin (Sammallahti 1993, 37.) </p>
<p>Juos geahččá sáni <em type="italic">ympäröidä </em>sámegielat vástideaddji sáni lea dat Sammallahti (1993, 546) mielde sátni <em type="italic">birastahttit </em>. </p>
<p><em type="italic">Ympäröivä </em>sátni Sammallahti( 1993, 546) lea <em type="italic">biras (attribuhta) </em>. Atribuhta lea substantiivva mearus. </p>
<p>Suomagielas substantiivvain leat adjektiivvamearus. Sámegielas adjektiivvain leat máŋggat hámit dan mielde, leatgo dat predikatiivan vai attribuhtan. Ovdamearkan Biila lea ruoksat (predikatiivan) muhto rukses (attribuhtan) biila. Sámegielas attribuhta ii soja oaivesáni mielde nu mot suomagielas.</p>
<p>Dát lea ovdamearka ii čilgehus dán cealkaga jorgaleapmái. <span type="quote">“Oppa máilmmi birra lei váldomearra.”</span> (Saarinen, Saine, Sirola ja Uljas 2011, 210.) <span type="quote">“Koko maailmaa ympäröi valtameri.”</span> (Saarinen, Saine, Sirola ja Uljas 2011, 210.)</p>
<p>Okta idiomaidaid jorgalanstrategiija lea sánis sátnái jorgaleapmi. Dákkát jorgalanstrategiija vuogis jorgaleaddji lea gávnnahan jorgalusgillii ođđa dadjanvuogi ja geavaha dakkára. Jorgalus ipmirduvvo jorgalusgielas váikko leage ođđa dadjanvuohki (Ingo 1990: 246–247.) Váikko dán guovtti dadjanvuogi sisdoalut eai leatge dárkilat seamma, leat goabbat dadjanvuogit dohkálaččat gielaide ja daid sisdoalu ipmirda. Idiomaid máŋggat sisdoaluid mearkkašumit sáhttet buktit gielaide ođđa dadjanvugiid maiddái juobe humoristtalaš beliid.</p>
<p>Dát ovdamearkacealkka vuođul sáhttá dadjat, ahte jorgaleaddji jorgalanvuohki addá lohkái dušše fal konkrehtalaš mearkkašumi, sámegielat jorgalus ii olit seamma dássái go maid suomagiela álgoteaksta lea.</p>
<p>Mu mielas sámegielat jorgalus áddá suohtas dahje boagustahti prespektiivva cealkagii. Dadjanvuogit ja sátnestohkosat leat gelddolaččat , daid vuođul gielaide bohtet ođđa dulkon- ja dadjandábit, muhto maiddái boastut ipmirdeamit.</p>
<p>Dákkár sátnestohkosiin ferte jorgaleaddji leat diđolaš vai nuoraid ja mánáid giella, geat daidge girjjiid lohkkit leat, sin gillii eai darván boastut dadjanvuogit ja váldogiela váikkuhusat. <em type="bold">6.4. </em></p>
<p><em type="bold">Eará jorgalanvuogit; jorgalusat sánis sátnái dahje njuolga jorgaluvvon cealkagat </em></p>
<p>Eanas oassi girjjis válljejuvvon cealkagiin (mielddus 1 ja mielddus 2) čuvvot njuolga sánis sátnái jorgaleami.</p>
<p>Eará jorgalusvugiide lea juobe váttis gávdnat ovdamearkacealkagiid. Ruoŧŧelaš Göte Klinberg (1986) gullá dutkiide, geaid mielas álgoteavstta ja girječállis lea erenomáš deattu, masa jorgaleaddji ii oaččo váldit beali.</p>
<p>Ruovttoluoddamáhcaheapmi (kulturkonteavstta adaptašuvdna) son oaidná dan álgoteavstta duššadeapmin. Klinbearg doarju sánis sátnái jorgaleami, jorgaleaddji ii oaččo rievdadit teavstta. Klinberga mielde rievdaduvvon teaksta massá ehtalaš beliid massima lassin maiddái sisdoalu ja dovddu birrasis , man girječálli lea čállimin ožžon. Dán dutkamušas historjágirjji jorgalus čuovvu oalle guhkás juste Klinbeargga jorgalanmálle.</p>
<p>Sánis sátnái jorgaleapmi doaibmá muhtin osiin teavstta ovttaskas cealkagiin, nuppe sajis daid ii fas ipmir nu álgit. Das ovdamearkan vuolit cealkagat. <em type="italic">““Rittu ássit fas gulle vuosttas dieđuid romalaškatolalaš oskkus Ruoŧas boahtán gávpealbmáin </em>.”(Edegren, Edegren, Hanste, Hellström, Jutila, Plathan, Probst ja Rokka 1996, 60.) <em type="italic">“Rannikon asukkaat sen sijaan kuulivat ensimmäisiä viestejä roomaaliskatolisesta uskosta </em></p>
<p><em type="italic">Ruotsista tulleilta kauppiailta </em>.”(Edegren, Edegren, Hanste, Hellström, Jutila, Plathan, Probst ja Rokka 1996, 60.) </p>
<p>Man beare jorgalusa sánis sátnái jorgaleapmi sáhttá dagahit dan, ahte jorgalusas ii boađe ollenge ipmirdahtti dahje jorgaluvvon teavstta lohkan lea lossat ja váttis. Jorgaleaddji bargoreaidun lea giella ja giela jorgaleapmi, sánit. Goitge su bargun lea olus earáge go jorgalit teavsttaid sánis sátnái. </p>
<p>Jorgalus lea jorgaluvvon sánis sátnái, nu dárkilit go vejolaš. Cealkagiid ipmirdeapmi gáibida lohkkis goit suomagiela máhtu, cealkaga lohkki ferte jurddašit cealkaga suomagiela bokte.</p>
<p>Cealkaga ipmirdeapmi gáibida lohkkis suomagielat máhtu lassin maiddái suomagielat girjji atnima seamma áigge logadettiin vai ipmirda mohkkás cealkagiid. <em type="italic"><span type="quote">“Mihtošis lea guhkes ja lossa mátki ovddabealde buollaša ja borgga siste Suoma seakka ja mohkkás skearroluottaid ja muohtajávrriid mielde.”</span> </em>(Edegren, Edegren, Hanste, Hellström, </p>
<p>Jutila, Plathan, Probst ja Rokka 1996, 120.) <em type="italic"><span type="quote">“Seuruueella oli edessään pitkä ja vaivalloinen matka pakkasessa ja lumipyryssä läpi Suomen kapeita ja mutkaisia kärryteitä ja lumisia järvenselkiä pitkin.”</span> </em>(Edegren, Edegren, Hanste, </p>
<p>Hellström, Jutila, Plathan, Probst ja Rokka 1996, 120.) <em type="italic">”Geađgeduodjebiergasiiguin geađgeáiggi olbmot vulle dáiddolaš muorrabasttiid.” </em>(Edegren, Edegren, Hanste, Hellström, Jutila, Plathan, Probst ja Rokka 1996, 30.) <em type="italic"><span type="quote">“Kivityökaluillaan kivikauden ihmiset veistivät taidokkaita puulusioita.”</span> </em>(Edegren, Edegren, </p>
<p>Hanste, Hellström, Jutila, Plathan, Probst ja Rokka 1996, 30.)</p>
<p>Suomagielat sánis <em type="italic">linna </em>leat guokte mearkkašumi; báiki gos gonagas orru dahje ladni gos fáŋggat leat čohkkámen. Sátnái ladni gávdnojit Jovnna-Ánde Vest (1995, 128) Synonymasátnegirjjis sánit fáŋgal ja giddagas, ja seammá girjjis namuhuvvo, ahte gonagasas lea fas šloahtta. (Vest 1995, 128.) Nu geavai maiddái munnje. Jurddašin dát olbmot ledje gárgideamen ladnis. Juos girjji teavstta lohká veháš guhkeleappui, de girjji čuovvovaš cealkka gávdno vuolábealde čuovvovaš ovdamearkan. Dán cealkagis boahtá ovdan cealkaga ladni-sátni ja sáni mearkkašupmi, leago dat riekta jorgaluvvon dán konteavsttas. </p>
<p>Čuovvovaš ovdamearkacealkkagis boahtá ovdan, ahte suomagielas ja sámegielas ii sáhte čuovvut seamma sátneortnega. Dahje ii leat lunddolaš sámegielat dadjanvuohki čuovvovaš jorgaluvvon cealkka. Obalohkái jorgalusa lea váttis ipmirdit. <em type="italic">”Ođđajagimánus 1638 vujii Turku ladni poartaráigge olggos goargadis mieđuš.” </em>(Edegren, </p>
<p>Edegren, Hanste, Hellström, Jutila, Plathan, Probst ja Rokka 1996, 120.) <em type="italic"><span type="quote">“Tammikuussa vuonna 1638 ajoi Turun linnan portista ulos komea seurue.”</span> </em>(Edegren, </p>
<p>Edegren, Hanste, Hellström, Jutila, Plathan, Probstja Rokka 1996, 120.)</p>
<p>Cealkagiid lohkan gáibida lohkkis sániid sisdoaluid guorahallama, man sánis miige sátni lea suorggiduvvon, vai bastá guorahallat jorgalusaid sisdoalu. De ferte muitit dát cealkagat leat vuolledási dahjege mánáidskuvlla dási oahppiid oahppogirjjiin.</p>
<p>Dán ovdamearka cealkaga livččii leamašan álkit lohkat, juos ovtta cealkagis livčče ráhkaduvvon guokte cealkaga.</p>
<p>Sáni <em type="italic">ampuma-ase </em>jorgaluvvo Sámmallahti (1993, 223) sátnegirjjis <em type="italic">báhčinvearju </em>dahje <em type="italic">bissu. </em></p>
<p>Synonymasátnegirjjis (Vest 1995) vástideaddji sánit eai leat čilgejuvvon. <em type="italic"><span type="quote">“Heasttat gesse reagaid, main čohkkájedje hearrát assás dorkkat badjelis ja heaggafávttat, geain ledje miehkit ja dollavearjjut.”</span> </em>(Edegren, Edegren, Hanste, Hellström, Jutila, Plathan, </p>
<p>Probst ja Rokka 1996, 120.) <em type="italic">”Hevoset vetivät rekiä, joissa istui paksuihin turkkeihin puettua herrasväkeä ja miekkoihin ja ampuma-aseisiin varustettuja henkivartijoita.” </em>(Edegren, Edegren, Hanste, Hellström, Jutila, </p>
<p>Plathan, Probst ja Rokka 1996, 120.)</p>
<p>Nugo čuovvovaš cealkagis álkit ipmirda, kristtalašvuohta lea juoga ealli diŋga, olmmoš dahje ealli mii boahtá. Sátnái <em type="italic">eteni </em>livčče buoret jorgalusat ee. leavvat dahje ovdánit. Sátni <em type="italic">boahtit </em>jorgaluvvo <em type="italic">tulla, saapua. Boahtit juostá </em>dahje <em type="italic">juosat. Boahtit </em>sáni synonymat leat <em type="italic">ee. joavdit, ihtit, almmustuvvat. Edetä </em>leat ee. <em type="italic">ovdánit </em>dahje <em type="italic">leavvat </em>(Vest 1995). </p>
<p>Jáhkan dán cealkagis jorgaleaddjis lea dáhpáhuvvan jorgalettiin teavstta meaddádus, daningo jorgalusas sáni kristtalašvuođas boahtá millii diŋga dego biila man sáhttá oaidnit ja vásihit go dat boahtá. <em type="italic"><span type="quote">“Kristtalašvuohta bođii Supmii gulul guovtte guovllus, nuorttil ja oarjjil.”</span> </em>(Edegren, Edegren, </p>
<p>Hanste, Hellström, Jutila, Plathan, Probst ja Rokka 1996, 60.) <em type="italic"><span type="quote">“Kristinusko eteni Suomea kohti hitaasti kahdelta suunnalta, idästä ja lännestä.”</span> ( </em>Edegren, </p>
<p>Edegren, Hanste, Hellström, Jutila, Plathan, Probst ja Rokka 1996, 60.)</p>
<p>Sámegielat jorgalus muitala veháš eará oainnus, go maid álgoteavsttas lea čállojuvvon.</p>
<p>Sátni <em type="italic">parhaansa buoremusa, tehdä parhaansa, dahkat buoremus máhtus </em>(Sammallahti 1993, 399). </p>
<p><em type="italic">Šlundut tulla apeaksi, masentua mielde </em>(Sammallahti 1993, 195). <em type="italic">Lannistua vuollánit, arvvahuvvat, arvvuhuvvat </em>(Sammallahti 1993, 334). Sániid sisdoaluid gaskkal eai leat stuora erohusat, muhto sániid válljen rievdada goit cealkagiid sisdoalu ja sisdoalu ipmirdeami. <em type="italic">”Son ii šlunddo váttis hástalusaid ovddas, muhto mearrida, ahte geahččala roahkkadit bargat nu bures go sáhttá.” </em>(Saarinen, Saine, Sirola ja Uljas 2011, 100.) <em type="italic">”Hän ei lannistu vaikeiden haasteiden edessä, vaan päättää rohkeasti yrittää parhaansa.” </em>(Saarinen, Saine, Sirola ja Uljas 2011, 100.) <em type="bold">7. Unnitloguálbmogat girjjiin </em></p>
<p>Girjjis Áigemátki Suoma historjái leat 82 kapihttala ja birrasii 240 siiddu. Áigodat, mas girji muitala lea jagis 10 000—8000 ovdal Kristusa riegádeami gitta jagiid 1800—1900 rádjái. Girjji sisdoallu lea juhkkojuvvon guđa sierra oassái. Girji álgá áiggis go jiekŋa geassáda ja eallin álgá davviguovlluin, nuppi oassi muitala gaskaáiggis, goalmmát oasis ođđa áigi álgá, njealját oasis muitaluvvo Suomas stuoraválddi oassin, viđat oasis lea sáhka das go leimmet Ruoŧa stuoraválddi vuolde ja maŋemus oassi lea go Suomas álgá friddjavuođa ja Gustávalaš áigi.</p>
<p>Girjjis oskkoldat Násti 6 leat 38 kapihttala ja birrasiid 130 siiddu. Girjji goalmmát kapihttalis leat bajilčállagis namuhuvvon sámit. Sámegillii jorgaluvvon girjjis Kristtalaš osku olle Sápmái, Kristtalaš osku sajáiduvvá</p>
<p>Sápmái ja Kristtalaš osku leavvagoahtá Sápmái. Suomagielat girjjis bajilčállagat leat Kristtalaš osku olle</p>
<p>Supmii, Kristtalaš osku sajáiduvvá Supmii ja Kristtalaš osku leavvagoahtá Supmii.</p>
<p>Vuosttaš fuomášupmi lea, ahte suomagielat girjji lohkkit eai boađe diehtit makkárge dieđuid kristtalaš osku dilis sámiid guovllus dahje mot kristtalašosku leavvan váikkuhii sámiid eallimii.</p>
<p>Skuvla ja skuvlen lea guovddáš identitehta nannemii váikkuheaddji ásahus (Pääkkönen 1995, 100). Seamma bođii ovdan maiddái Magga—Hetta jearahallamiin. Vuohčču nuorat namuhedje ruovttu ja skuvlla váikkuhit sin sámevuođa šaddamii ja nannemii. (Magga—Hetta 2003, 81.) Paavola ja Taliba mielde dutkkadettiin oahppomateriálaid lea čielggas, ahte unnitloguálbmogiid jietna ii gullo dain (Paavola, Talib 2010, 12). Dat boahtá bures ovdan maiddái dán dutkamuša dutkanmateriála siidomearis, humadettiin unnitloguálbmogiin románaid ja sápmelaččaid birra. <em type="bold">7.1. </em></p>
<p><em type="bold">Oahppogirjjiid sápmelašgovva </em></p>
<p>Árbevirolaš ipmárdus sápmelaččain lea ain seamma linjjás go maid dološ romalaš Cornelius Tacitus fenni-govvideamis namuha sámiid birra: lihkolaččat leat dat iežaset dilis, guhkkin eret čuvgehusas. Su veardádusas álggalaš bivdokultuvrra ja ovdánan eanandoalu veardádallama gaskkas leat stuora erohusat. (Lehtola 1999, 15—16.) Unna álbmotjoavkkus ráhkaduvvo olles álbmoga govahallojuvvon govva. Juos ii leat vejolašvuohta ráhkadit albma, deaivása doalli duođalaš stereotypiija, dalle dábálaččat huksejuvvo duohtadillái lasihuvvon govva álbmogis (Eriksen 2001, 264).</p>
<p>Sulaid 1600-logu rájes lea sápmelaččaid stereotypiija leamašan negatiivvalaš. Sápmelaš lea unni, steažžaámadat, fastti, diidái ja oaffaruššá neavrri ja maiddái muittuha ábbogáhta. (Isaksson 2001, 43.)</p>
<p>Vesa Puuronen (2011, 145—146) mielde ovddit sápmelaš sohkabuolvvaid skuvlagivssideapmi lea guoskan oahppiid etnisitehtii. Givssideami sivvan sáhtii leat ovdamearkka dihtii gárvodeapmi ja etnalaš stereotypiijat. Unna joavkku vuhtiiváldima vuođul lea veadjemeahttun dahkat olles servošii heivvolaš govahallojuvvon gova. Lea veadjemeahttun hábmet duohtalágán, rivttesdieđu stereotypiija, dábálepmosit boađus lea stuorádallat dahje generaliseret áššiin. (Eriksen 2001, 264.)</p>
<p>Vel 1950-logus davviguovlluin ledje skuvlagirjjit, main Sakari Tobelius lei čállán sápmelaččaid birra <span type="quote">“pönkkäposkisista”</span>, govvida sápmelaččaid ámadaju, sápmelaččain. (Lehtola 1997, 52.) Tobelius háliidii ráhkadit pedagogalaččat buori girjji, mii attašii ollislaš gova Suoma luonddus ja álbmogis. Dát girji lei guhká oahppiin skuvllas lohkangirjin. Tobelius ii lean goassege mannan davvin, girjji muitalusaid vuođđun lei dat maid son lei lohkan eará girjjiin. Maamme girjjis muitalusain geavahuvvojit stereotyhpalaš oainnut, maiguin amas vierro kultuvrra birra muitaluvvo. Dalle iežas kultuvra oažžu buoret ja eambbo árvvus ádnojuvvon gova. Davvi-Suopma lea muitalusain dávjá govvejuvvon noiddiid ja gufihttariid eatnamin. Dat lea maiddái sevdnjesvuođa, jápmima ja gálusvuođa eana. (Huuskonen 2015, 59–60.) Daid boares stereotyhpalaš mielagovaid rievdádeapmi lea joatkašuvvan jo guhká ja velnái hui dávjá sámiid birra jurddašuvvo seammaláhkái. Dieđusge mu dutkanmuša nuppi girji lea jo boaris ja ođđásit girjjit sáhtáše buktit sámiid birra earalágan gova, muhto ferte muitit ahte dutkamuša oahppogirji lea ain geavahusas sámeoahpahusas.</p>
<p>Juogadettiin olbmuid sierra joavkkuide, seammasullasaš olbmot bidjet seamma jovkui, joavkkus spiehkasteaddji olbmuid iežas jovkui ja dain oainnus eai beroš. Ná ráhkadit stereotyhpaid. Stereotypiija lea oktageardáneabbon dahkki mearus muhtin joavkku kultuvrralaš dábiin, maidda jáhket. Olbmuin leat earálágan oainnut measta juohke joavkkus; nissoniin, rikkis olbmuin, homofiillain ja maiddái etnalaš joavkkuin, dego sámiin. Máŋgii etnalaš stereotypiijat leat moralalaččat dubmejeaddji govat. Hui dávjá nuppi joavkkus negatiivvalaš miellaguottuid ráhkadeami ulbmiliin lea ee. nannet iežas joavkku iehčanasvuođa ja rájiid. (Eriksen 2004, 344.)</p>
<p>Sápmelaččaid oidnet hui dávjá stereotyhpalaččat. <span type="quote">“Dábálaš sápmelaš”</span> gárvoda ivdnás gáktái, vuodjá herggiin guhkkin davvin duoddaris, orru goađis ja juiogá <span type="quote">“joikhaa”</span> eahkediid dollagáttis seammás go dearpá meavrresgári. Erenomážit fitnodatdoallit ja mátkemuittoindustriija geahččalit čavgasit doallat badjin dán stereotypiija, utopia, vaikko dain ii leat makkárge dáhkamuš duohtavuođain. (Lehtola 1999, 19.) Servvodahkkii lea váttis gávnnahit, mat leat rivttes sámit ja mat fas fidnodatdolliid sámit, gein duohtavuođas eai leat makkárge čáŋastagat sámeálbmogii, muhto geat atnet ee. sámigárvvuid nu mot ieža gulaše sámejoavkkuide.</p>
<p>Historjjágirjjis gávdno okta kapihtal, mas lea sáhka sámiid birra. Dát kapihttal lea beannot siiddu guhku, dán seamma leahkastahkii lea čállojuvvon loahppa siidobealli románaid birra. Eanas oassi leahkastagas leat sámiid birra čállojuvvon kapihttal lea čállojuvvon <span type="quote">”Suoma stuoraválddi oassin”</span> bajilčállaga vuollái, 1600—logu áigodagas.</p>
<p>Dán gávcci gurgadassii, mat girjjis gávdnojit sámiid birra, ii sáhte gal čállit beare vuđolaččat sámiid historjjá iige olus earáge sin dábiid birra dahje mot dilli sámiid gaskkas lea rievdán duon áiggis. Sámiid historjá birra gullán livččii guovddáš ja dehálaš oassi sámenuoraide huksejettiin iežaset máilmmigova. Lean čállan cealkagiid dan hámis go mot dat leat čállojuvvon girjjin.</p>
<p>Lea positiivvalaš vásáhus, ahte sámegiella namuhuvvo, goitge ii boađe motge ovdan dat, ahte gávdnojit máŋggat sámegielat maiddái jo Suomasge. <em type="italic">”Sáme- ja suomagiela leat fuolkegielat, muhto das, leago sámiin ja suopmelaččain seamma oktasaš vuođđu, dan eai vel dieđe áibbas sihkkarit.” </em>(Edegren, Edegren, Hanste,Hellström, </p>
<p>Jutila, Plathan, Probst ja Rokka 1996, 138.)</p>
<p>Sámiid historjjálaš sajádagas ja dilis ii olus muitaluvvo. Teavstta vuođul jurddašallojuvvo, ahte sámit leat dávviguovllo álbmot ja sin orrunguovlu lea davvi-Suopma, nu mot dábálaččat jurddášuvvo.</p>
<p>Unnitloguálbmogii gullevašvuođa buktojuvvo ovdán seamma láhkai go mot románaid dilli. Dutkanmateriála cealkagat leat oanehaččat ja dain dadjo oktageardanit akkastallama haga dili birra. <em type="italic">“Riikka máttaosiid sámit sudde suopmelaččaide, muhto davvin sii seilo iežaset álbmogiin. “ </em>(Edegren, Edegren, Hanste,Hellström, Jutila, Plathan, Probst ja Rokka 1996, 138.) </p>
<p>Sámiid orrun sámeguovllus namuhuvvo oktan dehálaš oassin. Iežas álbmogiin seailun ákkastallojuvvo sámekultuvrra seailluma eaktun.</p>
<p>Ealáhusaid veardádallamis gaskkal sámiid ja suopmelaččaid namuhuvvo mottiin cealkagis. Sámi ealáhussan namuhuvvui dušše beare bivdokultuvrra ja boazodoalu seailun. Boazodoalu árvvoštusa lokten boahtá ovdan maiddái ee. Granávist—Nutti (1993) dutkamušas. Čállosis boahtá goid dovdu, ahte boazodoallu ii leat nu mearkašahtti ámmát. Eambbo bohcco birra lea čállojuvvon vuojánin ja maiddái diŋggaid fierideami veahkeneavvun. Goitge omd. sámekultuvrra ja kultuvrra birra ii čállojuvvo iige namuhuvvo maidege. <em type="italic"><span type="quote">“ Go suopmelaččat bargagohte eanandoaluin, de sámit jotke bivdduin. Sámiid deháleamos ealáhus lea boazodoallu. Boazu lei maid dehálaš vuoján. Dan gerresii lástejedje gálvvuid ja mánáid, go olbmot johte bohccuid fárus.”</span> </em>(Edegren, Edegren, Hanste, Hellström, Jutila, </p>
<p>Plathan, Probst ja Rokka 1996, 138.)</p>
<p>Maiddái sin orruma ja johtti eallimis lea namuhuvvon oanehaččat govvateavsttas. Maiddái daid čállosiid sáhttá bures veardadallat románačerddii ja sin birra čállojuvvon johtti eallimii. <em type="italic"><span type="quote">“Sámesiida jođii bohccuid lihkadeami mielde. Goahti lei liegga viessu ja dan lei álki gaikodit.”</span> </em>(Edegren, Edegren, Hanste, Hellström, Jutila, Plathan, Probst ja Rokka 1996, 138.) </p>
<p>Jos jurddaša dát kapihtal lea čállojuvvon 1600-logu sámiid birra, goitge dát áššit heivejit bures vel dálá áigái.</p>
<p>Diehtu sámiid birra ii leat viidon iige čikŋon suopmelaččaid gaskkas. Nugo dalle, maiddái vel dálge sámiid atnet noaidin ja buorideaddjin. Okta guovddáš dovdomearka lea meavrresgárri, dan govva gávdno goabbat girjjiin. Stereotypiijat sámiid guovddut eai leat láhppon. Guovddáš stereotypiija dieđut sámiid birra leat ain noiddiid lassin boazodoallu ja goahti.</p>
<p>Measta buoremusat lea seilon stereotyhpalaš oaidnu, mii historjjálaččat čatnasa sámiid eallimii. Dát dieđut heiveše velá otná beaivái. Goabbat girjjiin namuhuvvojit noaiddit, meavrresgárit ja máhtu ja dáidu buoridit olbmuid.</p>
<p>Juos jurddašallojuvvo girjjiid čállojuvvon teavsttaid meari ja dan, man olu girjjit čállet noiddiid ja sámiid birra. Teavsttain máinnašuvvo juobe erenomaš barggut ja dábit maid noaiddit dahket ja barget. Leago girjjiid ulbmilin dahkát sápmelažžain eksohtalaš ja earálágan olbmuid, mat goitge eai leat <span type="quote">”dábálaš olbmot”</span>, mii fas dagaha dan ahte sámit jurddašallojuvvo leat juoga earálágan ja árttet.</p>
<p>Dán erenomašvuođa leat máinnašan girjjiin olu go veardádallá čuovvovaš ovdamearkacealkkagiid meari ollislaččat čállojuvvon teavsttaid mearrái. Háliiditgo girjjiid teavsttat buktit ovdán sámiid dološ luondduoskku dehálašvuođa vai háliiditgo girjjit deattuhit sámiid erenomašvuođa ja buktit dan ovdán ná dárkkilit nu mot girjjiin muittalit sámiid birra. <em type="italic">”Sámesiidda dehálaš olmmoš lei noaidi, guhte doalai oktavuođa ipmiliidda. Son máhtii buoridit buohcuvuođaid. Su veahkkeneavvun lei meavrresgárri. Dat leat seilon dušše muhtun.” </em>(Edegren, Edegren, Hanste, Hellström, Jutila, Plathan, Probst ja Rokka 1996, 138.) <em type="italic">”Sámit dorvvastedje maiddái noiddiide go háliidedje oktavuođa ipmiliidda dahje dieđuid boahtteáiggis. Noiddiin ledje veahkkin meavrresgárit dahjege goavdásat, maid dearpamin sii ožžo oktavuođa ipmiliidda. Noaiddit máhtte maiddái buoridit buohcciid ja einnostit boahtteáiggi </em>.” (Edegren, Edegren, Hanste,Hellström, Jutila, Plathan, Probst ja Rokka 1996, 138.) <em type="italic">”Sámiid dološ bálvvosbáikkit ja luondduipmilat ledje namuhuvvon juobe dárkileappot go máŋggat eará sámekultuvrra guovddáš áššit.” </em>(Saarinen, Saine, Sirola ja Uljas 2011, 34.) <em type="italic">”Sámit dolle oktavuođa ipmiliidda bálvvosbáikkiin, sáivajávrriid dahje siiddiid luhtte. Sieiddit ledje dábálaččat stuorra geađggit. ” </em>(Saarinen, Saine, Sirola ja Uljas 2011, 34.) <em type="italic"><span type="quote">“Lagaš oktavuohta lundui dagahii dan, ahte sámit jáhkke sierralágan luondduipmiliidda.”</span> </em>(Saarinen, Saine, Sirola ja Uljas 2011, 34.) </p>
<p>Dákkár erenomáš diehtu sámiid birra lei hui oanehaččat, iige dat lean čilgejuvvon dađi eanet, mas dákkár oaidnu boahtá juste sámiide. Boahtágo dás fas ovdan, ahte sápmelažžat leat ártekat ja earáláganat ja oktageardanin go veardida váldoservvodahkkii. <em type="italic">”Sámit jáhkke, ahte sáivajávrriid botnis beasai nuppi máilbmái.” </em>(Saarinen, Saine, Sirola ja </p>
<p>Uljas 2011, 34.)</p>
<p>Kristtalašoskku leavvan sápmái dagahii rievdadusaid sámiid oskkueallimis. Sámiid oktavuođas lundui ja luonddu ipmiliidda lea leamašan lunddolaš ja nanus. Bálvaleapmi ja oaffaruššan lei sámiid gaskkas guovddážis ovdal Kristtalaš oskku. Juohke ovttas lei juoga masa jáhkká, mot oskku veahkeha sin ja maid oaffaruššá ipmilii. Girku jorgalanbargu kristtalašoskui rievdadii sápmelaččaid máilmmigova unnánažžii. Nu šamanismii gullevaš áššit, juoigan go rumba geavaheami girku dubmii, nu maiddái nissonolbmuid čoarvegahpira geavaheami, báhpat oaivvildedje dain orui biro. (Pennanen 2000, 100.) <em type="italic"><span type="quote">“Kristtalašvuhtii jorgaleapmi dáhpáhuvai eanas ráfálaččat. Hálddašeaddjit goittotge dubmejedje “báhkinoskku”</span> hárjeheaddjiid, nu ahte olmmoš ii sáhttán friija válljet iežas oskku, muhto gárttai guorrasit <span type="quote">“eiseválddi”</span> oskui.” </em>(Saarinen, Saine, Sirola ja Uljas 2011, 37.) <em type="italic">”Nuppe dáfus gávdnojit maiddái čállosat sámiid eaktodáhtolaš jorgaleamis kristtalaš oskui ja sin hálus sárdnidit kristtalaš osku eará sámiide. “ </em>(Saarinen, Saine, Sirola ja Uljas 2011, 46.) <em type="italic">”Go kristtalaš osku leavvagođii sámeguovlluide, de noaiddástallan nogai noaidedikkiid ja meavrresgáriid duššadeapmi dihte.” </em>(Saarinen, Saine, Sirola ja Uljas 2011, 47.) </p>
<p>Oskku leavvan dagahii stuora rievdadusaid sámiid gaskkas, daid váikkuhusat leat velá otná beaivve eallimis. <em type="italic"><span type="quote">“Ođđa kristtalaš kaleanddar rievdadii beaivválaš eallima. Sotnabeaivi basuhuvvui, juovllain ja beassážiin šadde jagi deháleamos allabasit.”</span> </em>(Saarinen, Saine, Sirola ja Uljas 2011, 47.) <em type="italic"><span type="quote">“Kristtalaš osku váikkuhii maiddái olbmuid namaide.”</span> </em>(Saarinen, Saine, Sirola ja Uljas 2011, 47.) <em type="italic"><span type="quote">“Kristtalaš oskku leavadettiin olbmot čohkkanišgohte ipmilbálvalusaide ja báhpat oahpahišgohte olbmuid lohkat ja čállit.”</span> </em>(Saarinen, Saine, Sirola ja Uljas 2011, 47.) <em type="bold">7.2. </em></p>
<p><em type="bold">Oahppogirjjiid románagovva </em>1800—logus románaid eallima birra čállojuvvon teavsttain sin eallimis lei románttalaš sisdoallu. 1700—logu románaid heajos dili govvideapmi sirdásii 1800-logu dieđalaš dutkámiidda. Ovdamearkan sáhttá namuhit </p>
<p>Tetzner (1835) girjji <em type="italic">Geschichte der Zigeuner, ihrer Herkunft, Natur und Art </em>Girjjis lea jo álggu rájes vašálaš oaidnu románain ja sin birra čállojuvvui fásttit. Tetznerin mielde <span type="quote">“mustelaččat”</span> ledje <span type="quote">“olmmošsoga ruskaolbmot”</span>. </p>
<p>Su mielde gaskaáiggi buozalvuođat ja epidemiijat ledje románaid ja juvddálaččaid sivva (Isaksson &amp; Jokisalo 1998—2000).</p>
<p>Románaid dilli lea buorránan maŋemus logiid jagiid áigge. Goitge sii vásihit olu olggušteami ja ovdagáttuid.</p>
<p>Okta sivva rasismii leat boares jáhkkut ja boares ipmárdusat románaid birra, ja dát ovdagáttut sirdásit váldoservvodagas vánhemiin mánáide. Stereotypiijat leat dábálepmosit namahus “ <em type="italic">manne” </em>ja dain <span type="quote">“mannein”</span> leat niibbit ja sii niibbástallet ja maiddái suoládeapmi lea guovddáš stereotypiija. Dát stereotypiijat leat čavgasit čadnojuvvon románaide. (Sallinen, 12.12.2018.) </p>
<p>Markkanen (2003) lea dutkán suopmelaš románakultuvrra jo badjel 25 jagi. Su nákkosgirji <em type="italic">Luonnollisesti—etnografinen tutkimus romaninaisten elämänkulusta, Lunddolaččat—etnográfalaš dutkamuš románanissoniid eallimis maŋemus logiid jagiid duohken otnábeaivái. </em>Markkanen mielde románaservodaga árgaeallin lea seammasullasaš go váldoservodagasge. Earálágan dábiide váikkuhusat bohtet olggobealde eai nuge árgabeaivve eallimis. </p>
<p>Minna-Maarit Korva (2012) lea iežas pro gradu -dutkamušas gávnnahan, ahte oahppogirjjiid romána- ja sápmelašgovva leat ain dála áiggis nuppi dásis juos dan buohtasta váldokultuvrii. Dat boahtá ovdan jo das, go veardádallá siidomeriid, man unnán lea čállojuvvon unnitloguálbmogiid birra. (Korva 2012, 67.) Dát seamma boahtá bures ovdán maiddái mu guorahallamis. Moaddiin cealkagiin ii sáhte muitalit olles kultuvrra beare viidát.</p>
<p>Lean válljen guorahallat buot áššiid, mat románaid birra leat čállojuvvon dain girjjiin.</p>
<p>Girjji teavsttas deattuhuvvo, ahte románat leat Suoma unnitloguálbmogat. Dát boahtá ovdán njuolga cealkagiin girjjis, muhto maiddái girjjiid teakstamearri hui njuolga muitala dan. <em type="italic"><span type="quote">“Románat leat vehádatálbmot Suomas.”</span> </em>(Edegren, Edegren, Hanste,Hellström, Jutila, </p>
<p>Plathan, Probst ja Rokka 1996, 138.) </p>
<p>Romániid, dahjege mustelaččat nugo girjjis namuhuvvo, historjjás lea čállojuvvon vel oaneheappot go sámiid birra. Leago namahus mustelaš heivvolaš sátni geavahit oahppogirjjiin vai leago sáni sisdoallu eambbo negatiivvalaš. Girjji moatti gurgadasas namuhuvvo oktageardánit ja oanehaččat ovtta cealkagis sin historjá, muitalgeahtta dárkileabbot sin historjjá birra. Dát seamma oanehis váilevaš historjjá gieđahallan bođii ovdan maiddái sámiid guovdu. <em type="italic">”Mustelaččat dahjege románat leat vuolgán Indias. 1000-logu álgogeahčin nealggi ja sođiid geažil sii johttájedje eará álbmogiid láhkái ohcat buoret ássanguovlluid.” </em>(Edegren, Edegren, </p>
<p>Hanste,Hellström, Jutila, Plathan, Probst ja Rokka 1996, 138.)</p>
<p>Románaid biktasat ja daid historjjá leat seilon guovddáš oasis románaid eallimis Suomas. Mearkašahtti lea, ahte románaid birra leat namuhuvvon biktasat ja oanehaččat biktasiid seailun Suomas. Sápmelaččaid birra ii namuhuvvon sániinge biktasat. <em type="italic">”Suoma mustelaččaid fiinna čeardabiktasa historjá ollá daidda áiggiide, go sii ásse vel </em></p>
<p><em type="italic">Indias. Dákkár bivttas lea anus šat dušše Suomas. ” </em>(Edegren, Edegren, Hanste, Hellström, </p>
<p>Jutila, Plathan, Probst ja Rokka 1996, 138.)</p>
<p>Giella ja giela erenomášvuohta namuhuvvo duon moatti gurgadasas. Eará guovddáš dieđut sin birra eai gávdnoge, doalvvuihan duon siidobealis stuorimus oasi govva, mii sin birra lei girjái válljejuvvon. Goitge románat ja India máinnašuvvo máŋgii juos fas jurddaša man unnán obalohkai románaid birra lea čállojuvvon. <em type="italic">”Mustelaččain lea iežaset giella, man vuođđun leat indialaš gielat sanskrihta ja hindustan.” </em>(Edegren, Edegren, Hanste,Hellström, Jutila, Plathan, Probst ja Rokka 1996, 138.) </p>
<p>Juos veardádallá maid dahje makkár dieđuid románaid ja sápmelaččaid ealáhusain leat čállojuvvon dán kapihttalis, románat namuhuvvojit čuovvovaččat, sin eallindáhpi lea leamašan johtti eallin. Buktágo dát cealkka ovttas govain man govvateakstan čuovvovaš cealka lea románaid eallindábis negatiivvalaš oainnu.</p>
<p>Ovdamearkan románaid ovdagáttuid dahje olggušteapmi sivvan jurddašallojuvvui johttieallin. <em type="italic">”Dán govas suopmelaš dálonbearaš čuovvu meattá johtti románibearraša.” </em>(Edegren, Edegren, Hanste,Hellström, Jutila, Plathan, Probst ja Rokka 1996, 138.) </p>
<p>Suomas leat árbevirolaččat leamašan álot aigge eanandoallu dehálas ealáhus. Oassin das alea gullan oamastit eatnama. Johtieallin ii deavdde árbevirolaš suopmelaš oainnu ealáhusas, johtieallin lea govvejuvvon negatiivvalaš čuovggas.</p>
<p>Sullasaš veardádusat gávdnojit maiddái sámiid birra. Eanodaga manttaalikunta ja Yhteismetsä cealkámušas 1990—logus, sii veardádallet dán guovtti unnitloguálbmoga dili čuovvovaččat: <em type="italic">”Sápmelaččat leat johtán dego mustelaččat báikkis nubbái. Eai sii goit leat vuosttaš Eanodagas fástaorru olbmot.” </em></p>
<p>Dán čielggadeamis boahtá ovdan, makkár lea eallindilli, mas olbmot lihkadit; dat adnojuvvo heajubun ja iige nu árvvus adnojuvvon (Pääkkönen 2008, 136—138). Paasi (1994, 3) mielde dán áigásaš birasdieđu girjjiin eai gávdno šat nu olu stereotypiijat. Lean goit dás eará miela, dat dieđut mat historjá girjjis muitaluvvojit unnitloguálbmogiid birra, dat lea hui olu stereotypiijat, dieđut maid dábálaččat álo muitaluvvojit románaid birra.</p>
<p>Sihke sámiid ja románaid guovdu leat leamašan ovdagáttut ja garra assimileren viggamušat vel 1940- ja 1950-loguin. Goabbat joavkkuid kristtalašoskku ja čuvgehusbarggu sadjái ledje 1900-logus váldoservodagas garra suddadan doaimmat váldoservodahkii. (Pulma 2005, 459—460.)</p>
<p>Stereotypiijat sáhttet bistit guhká ja váikkuhit nu jurddašeami go fuomášumi dahje áicama dásis. Bajásgeassima ja media sáhttit namuhit mearkkašahtti reaidun, mii doallá badjin ja nanne stereotypiijaid seailuma. (Peltonen 1998, 22.)</p>
<p>Oskkoldat girjjis eai gávdno makkárge dieđut románaid oskkueallimis. Sii eai namuhuvvoge gokkoge girjjis. <em type="bold">7.3. </em></p>
<p><em type="bold">Govat sámiin </em></p>
<p>Govaid analysabargu lei duohta álki, buot govat dain siidduin ledje seammaláganat. Buot govat, fontta sturrodat , siidologut ja bajilčállagat leat dahkkon seammaláhkái go suomagielat girjjis, mas jorgalus lea dahkkon. Logadettiin girjjiid lei mearkkašahtti ahte juos it čuovo teavsttaid, muhto geahčat govaid, it dieđe erohusa geahčatgo suomagielat vai sámegielat girjji. Válljejin analyseret govaid seamma siidduin ja seamma prinsihpain go mot ledjen válljen cealkagiid. Jurddašin, ahte juos govva ja teaksta dorjot nuppiideaset ja danin válljen lei lunddolaš.</p>
<p>Háliidin viiddidit govaid analyserema. Gehččen olles girjji govaid, gávnnašingo erohusaid. Boađus lei goit seamma, olles girjjis buot govat ledje seammaláganat. Áidna erohus man gávnnahin, lei sámegielat girjji govaid kvalitehta. Govaid kvalitehta ii lean nu buorre go suomagielat girjjis, govat eai lean nu čielgasat.</p>
<p>Oskkoldaga girjji golmma kapihttala govaid analyseren lei maiddái álkes bargu. Suomagielat girjjis leat govat oktiibuot čieža ja sámegielat girjjis guhtta. Geahčadettiin girjji leat erohusat duohta unnit, erohusat gávdnojit dušše muhtin govain.</p>
<p>Kapihttalis, mas lea sáhka sámiid oskku birra, leat siidui válljejuvvon stuora govat meavrresgáriin (govva 1a ja govva 1á). Nuppi sámiid oskui váikkuhahtti dáhpáhus lei miššuvdnabargu, mii bođii johtui 1700-logu álgogeahčin; sámiid báhppan álggahii Thomas von Western. Girjái lea válljejuvvon su govva, dát govva lea midjiide máŋgasiidda hui oahpes sárgojuvvon govva su birra (govva 2).</p>
<p>Geahčadettiin ja veardádaladettiin olles girjji govaid, gávnnan girjjis ovtta gova, mas gávttehasat leat govvejuvvon sealgge beale. Vuordámuš dieđusge livččii ahte govat čálmmustáhtteše lohkái sámi kultuvrra, dat goitge báhcá váilevaččan dain oktavuođain (govat 3 ja 4).</p>
<p>Dán kapihttalis gieđahallojuvvojit etihkalaš áššit: ráhkisteapmi ja man váttis lea čájehit ráhkisvuođa ja ahte ráhkisvuohta oidno maiddái daguin. Suomagielat girjjis lea sullasaš govva mas nuorat leat maiddái govvejuvvon sealgga beale. Girjjiin ii boađe motge oidnosii dat mot earálagán gávttit sámiin leat ja mot dákkár govaid oaidnin viiddidivčče oahppiid oaidnit ja vásihit iešguđetlágan sámegávttiid mat mis gávdnojit olu sámeguovlluin.</p>
<p>Govva 2</p>
<p>Govva 3</p>
<p>Govva 4 <em type="bold">7.4. </em></p>
<p><em type="bold">Govat románain </em></p>
<p>Nugo ovdalge lean namuhan, historjjá girjjis gávdno okta govva, mii lea románaid birra ja mas namuhuvvojit románat dahjege eará unnitloguálbmogat. Govas suopmelaš eanandoallobearaš čuovvu go romanabearaš johttá sin meaddel. Govva lea sárgojuvvon govva ja das ii oaččo čielgasa, makkár bearrašiin lea sáhka dahje makkár biktasat dahje makkár dilli bearrašiin lea (govva 5).</p>
<p>Govva 5a</p>
<p>Govva 5á</p>
<p>Dát govat leat seamma govat. Govva 5a lea girjji duođalaš govva ja govva 5á lean bidjan govvii veháš eambbo čuovgga, vai oaidná mii govas dáhpáhuvvá.</p>
<p>Oskkoldaga girjjis eai namut románaid birra maidege. <em type="bold">8. Dutkanbohtosat ja čoahkkáigeassu </em></p>
<p>Dán guovtti vuosttaš kapihttalis ovdanbuvttán dutkanbohtosiid. Goalmmát kapihttalis leat čoahkkáigeassu ja dutkandárbbut.</p>
<p>Dutkanetihka dáfus oahppogirjeanalysa lea dorvvolaš dutkanmálle. Dutkamušamateriálan leat oahppogirjjit, eai olbmot. Dán dutkamušas etihkkalaš árvvoštallamis ferten deattuhit dan, ahte in árvvoštala ovttage in girjjiid dáhkkiin inge girjjiid jorgaleaddjiid. Ulbmilin lea eambboge guktit kritihkalaš oainnu dasa, makkár dieđuid girjjit sisdisdollet ja makkárat dásis leat jorgaluvvon oahppogirjjit sámeoahpahusas. <em type="bold">8.1. </em></p>
<p><em type="bold">Makkárat leat jorgaluvvon oahppogirjjit sámeoahpahusas </em></p>
<p>Oahppogirjjiid jorgalemiid guorahallan lea leamašan beroštahtti ja miellagiddevaš bargu. Nugo ovdamearkkat jo čájehit, girjjiid jorgaleaddjiin eai leat leamašan makkárge njuolga teoriijat dahje vuogit maiguin jorgalusat livčče jorgaluvvon. Mu guorahallan ovdamearkkat čájehit, ahte eanas oassi dain čuvvot seamma minsttara, sánis sátnái jorgaleami. Nugo Ruoŧalaš dutki Klinberg (1986) doarju sánis sátnái jorgaleami ja nugo su mielde jorgaleaddji ii oaččo mannat rievdadit teavstta. Su ákkan diekkár jorgalanvuohkaihan lei, ahte rievdaduvvon teaksta massá ehtalaš beliid massima lassin maiddái sisdoalu ja dovddu birrasis , man girječálli lea čállimin ožžon. Dát girjjit eai leat jur nuo boarrásat, muhto čuovvugo jorgaleaddji goitge vaikkoba Klinbeargga ideologiija jorgaleamis? Dat vuohki orru leamen ain otná beaivvege anus, vaikko dat ii leat doaibmi molssaeaktu jorgalit girjjiid. Nugo ovdamearkkat leat čájehan, lea jorgaluvvon girjjiid lohkan ja sisdoalu ipmirdeapmi váttis. Nugo máŋggaid eará gielaid jorgaleaddjit geavahit teoriijaid, nu maiddái sámegielat girjjiid jorgaleapmái galggašii gávdnat jorgalanvuogi, mainna girjjiid jorgalit. Reaiddut jorgaleampái gávdnojit máŋggat, ii dušše beare okta. Girjjiid jorgaledjiide ordnejuvvon skuvlejumit attet dáiddu ja sihkkarvuođa bargui.</p>
<p>Dain mu ovdamearkagirjjiid lohkkiin sihke oahppiin ja oahpaheddjiin gáibiduvvo suomagielat máhttu, daningo cealkagat leat jorgaluvvon nu, ahte jorgalusa ferte mielas jurddašit suomagillii ja dan bakte sámegillii. Dát girjjit leat vuolledási dahjege mánáidskuvlla dási girjjit ja bargonoađđi lohkkái lea sihke gáibideaddji ja hástaleaddji. Hastalusat eai leat dušše fal oahppi guovdu, váttásit dahkon jorgalusat barggahit nu oahpaheaddji go maiddái vánhemiid geat galggaše bastit veahkkehit oahppiid ruoktobargguin ja iskkosiidda lohkámin. Ballun lea, ahte dát goddá bargomovtta ja olles fága lohkáma sámegillii, juobe sámegillii skuvlla vázzima. Linkola (2014, 195—196) fuomášii ahte guovttegielat oahppit sáhttet geavahit oahppogirjji geavaheapmi, dat nanne váldogiela dominerejeaddji sajádaga skuvllas ja sámegiella sáhttá vásihuvvot noađđin ja dárbbašmeahttumin (Linkola 2014, 191, 195). Sámegiella galgá leat lunddolaš bargogiella vai oahpaheaddjit dahje oahppit eai dárbbaš geavahit suomagielat girjji teavsttaid dulkomis (Keskitalo 2017, 185—187). Nugo ovdalge jo namuhin seamma noađđi lea máŋgii oahpaheaddjis.</p>
<p>Oahpaheaddjis ferte leat oahpahusas doarjjan suomagielat girji, mas sáhttá dárkilastit jorgalusaid álgoteavstta. Dasa lassin girjjiid lohkán lea lossat maiddái váhnemiidda geat galggaše bastit veahkehit mánáid skuvlabargguin. Dát girjjit eai bálval ovttage girjji geavaheaddji.</p>
<p>Historjjá girjji Áigemátki Suoma historjái loahpas gávdno sátnelistu, masa leat čilgejuvvon juste seamma sánit go mat suomagielat girjjis leat. Girjjiide eai leat lasihuvvon makkárge sámegielat sániid čilgenoasit, main gávnnašii sániide synonymaid dahjege suopmansániid čilgehusaid. Dákkár sátnelisttut sáhtáše álkidahttit lohkki ipmirdit girjji ovttaskas sániid ja nu maiddái teavsttaid. Historjjá sánit eai leat lunddolaš sánit beaivválaš gielas ja daninge eai nu oahppánsat oahppiide, sátnelistu veahkehivččii giellaoahppama ja doarjjošii oahppama. Sátnelisttut doarjjoše maiddái lunddolaččat giela oahppama ja geavaheami, muhto maiddái ođđa sániid oahppama.</p>
<p>Ollislaš boađus lea, ahte jorgaluvvon oahppogirjjit leat stuora hástalus oahpahusas sihke sámemánáide, oahaheddiijde ja maiddái ruovttuide gos veahkehit mánáid ruoktobargguin girjjiid ipmirdeami dáfus. Dákkár girjjit gáibidit sámemánáin ipmárdusa ja máhtu jurddašit teavsttaid eará láhkai go suomagielat girjji lohkkis.</p>
<p>Ipmirdeami lassin lohkki ferte dovdat ee. sániid suorggideami ja maiddái suorggideami eará suopmaniin go maid son ieš hupmá. Muhtin ovdamearkkaide lean válljen čállit sániid synonymaid. Dainna háliidan čalmmustahttit, mot girji sáhtášii vuhtiiváldit eará suopmanguovlluid lohkkiid ja eará suopmaniid sániid.</p>
<p>Das sáhtášii leat álkes vuohki álkidahttit juobe muhtin osiin girjjiid lohkama. Dákkár beali ferte fuomášahttit go jorgaleaddjit leat máŋggain eará suopmanguovlluin.</p>
<p>Iiris Mäenpää (2016) lei dutkan pro-gradu dutkamusaštis ánárašgillii jorgaluvvon matemahtihka girjjiid. Su dutkanohtosiid mielde oahppogirjjiin lea dehálaš mearkkašupmi sámegielaid ealáskahttimis ja seailluheamis. Oahppogirjjit maiddái buktet ođđa tearmmaid ja fievrridit daid beaivvalaš giellageavaheapmái. Mäenpää goittotge árvvoštallá leago jorgaleapmi dat buormus vuohkki dasa, váikko leage ekonomalaš ja jođánis. Son čuoččuha ahte kultursensitivitehta dáfus dát ii goittotge leat dat buoremus čoavddus. (ee. Keskitalo 2010.)</p>
<p>Seammasullasaš bohtosat čuoččilit maiddái mu dutkamusaš. Váldoservodaga dáfus mii lohkat girjji eará geahččanguovllus go Lulli-Suoma oahppit. Váttisvuohtan ii leat dat, ahte logašeimmet iežamet kultuvrras boastto geahččanguovllus. Váttisvuohtan lea dat, go girjjiin váilojit dahje leat hui unnán dieđut sámiid birra.</p>
<p>Hui dávjá fágas dahká berošdahttin dat, juos girjjiin hupmojuvvo álbma dieđut iežaset guovllu guoski áššiin dahje olbmuin. Historjá oahppogirjjit leat hárve neutrálat ideologijáid buohta ja girjjiid sisdoallu ja govat leat gaskaoapmi árvvuid ja ideáid viiddideapmái ja nannemii (Itkonen, Paatela—Nieminen 2015, 39).</p>
<p>Lean dál muhtin áigodaga čohkkán Suoma sámediggi oahppomateriálalávdegottis. Dán barggu olis lean oassálastán bargojoavkkuide, mat čuvvot girjji ráhkadeami. Lean čuoččuhan máŋgii dan, galgágo girjjiid čállit suopmana mielde vai eambbo girjegiela mielde. Dat, mainna lean ákkastallan girjjiid čállima guvttiin váldosuopmaniin, oarje- ja nuortasuopmaniin, lea dat go mis oidno nu unnán čállojuvvon giella birrásis.</p>
<p>Dalle iežas suopmaniin čallojuvvon giella oidnošii juobe oahppogirjjiin. Dán bargovuogi galggašii guorahallat, válddašego dan átnu maiddái eará girjjiin. Dát suopmanerohusat bohtet bures ovdán maiddái dán dutkamušas, danin jo ovdalge namuhuvvon sátnelistu livččii dárbbašlaš ja ávkkálaš giela ovdáneami dáfus.</p>
<p>Suomabeale gávdnu okta, sámegillii ráhkaduvvon, sámegielat vierisgiellan, girjeráidu – ii jorgaluvvon girji, mas gávdnojit guokte lohkangirjji. Mu mielas dat lea buorre ja doaibmi bargovuohki. Dákkár seammalágan bargojoavkut galggaše leat maiddái jorgaleaddjis doarjjan. Bargojoavku, geainna son sáhttá suokkardallat, guorahallat ja jearahallat veahki ja molssaeavttuid jorgalusaide.</p>
<p>Dákkár vuohki sáhtášii buktit vejolašvuođa čohkket jorgaluvvon sániin sátnelisttu, dalle sániide livčče seamma jorgalusat systemáhtalaččat maiddái buot girjjiin. Nugo mii diehtit, go ovtta girjji jorgalahttá, dat girji lea anus máŋggaid máŋggaid jagiid, ja danin dat galggašii leat doaibmi girji.</p>
<p>Mot nu gohččoduvvon <span type="quote">“hejot jorgaluvvon”</span> girjjit váikkuhit oahppiid giellamáhttui, rievdaditgo girjjit oahppiid giela? Álgitgo mii hupmat sámegiela váldogiela váikkuhusa vuođul? Váikkuhusat hupmangillii leat stuorrát. Oahppiide lea dál juo dábálaš dadjat bealle diimmu go oaivvildit diibmobeale. Boahttevuođas min oktasaš davvisámegiella gáidá sierra gielaide ja gulahallan ovdamearkadihte rájiid rastá ii šat doaimma nu mot dál.</p>
<p>Dát dutkamuš ii vealttetgeahtta muital ollislaš gova Suomabeale sámeoahpahusas jorgaluvvon oahppogirjjiid dilis, dutkamušas leat leamašan fal guokte girjji. Nugo jo ovdalge namuhuvvon leat girjjit boarrásat muhto ain aidna davvisámegillii jorgaluvvon girjjit, mat leat bázahallan áiggis ja maiddái jagis 2016 ođasnuvvon oahppoplánain. Beroštahtti livččii čielggadit, mot eará davviriikkain geavatlaččat doibmet jorgaluvvon oahppogirjjit, mot eará davviriikkat leat lihkustuvvon girjjiid jorgalemiin, leago dilli seamma ja man boarrasat sin girjjit leat. Sáhtášeimmetgo mii Suomas atnit oahpahusas vaikkoba Norgga bealde jorgaluvvon matematihkkagirjji.</p>
<p>Eanas oassi oahppogirjjiin leat jorgaluvvon girjjit, muhto sávvamis jagiid áigge dilli rievdá buoret guvlui.</p>
<p>Bargu váldá guhkes áiggi, gáibida olu ruđa ja máŋggabealat girjjiid ráhkadeaddjit, ovdalgo oahppit besset lohkat iežaet gillii dahkkon girjjiin. Nugo jo dutkamuša álgogeahčen namuhin, oahppogirji lea sihke oahppi ja oahpaheaddji bargoneavvu, man galgá dikšut, fuolahit ja ovddidit. Oahppi galggašii oahpistit giddet fuomášumi dasa, mii lea oahppogirjjiid sajádat servodagas ja maiddái servodatlaš árvvuid váikkuhusat daidda girjjiide.</p>
<p>Ferte muituhit, ahte ee. historjjáoahpahus skuvllas lea olu earáge go dáhpáhuvvan áššiid birra muitaleapmi.</p>
<p>Historjjá doaibmán vuolledásis lea ee. lasihit ja nannet oahppiid vásttolaš servvodaga láhttun, ipmirdit olbmuid doaimmaide váikkuheaddji motivvaid ja maiddái ovddidit oahppi identitehta (Perusopetuksen opetussuunnitelma 2014, 257). Historjjá oahppogirjjit muitálit dieđu oahppiide guovtti dásis, kognitio ja identitehta dásis. Kognitiodássi historrjágirjjin dárkkuha ođđaseamos dutkamušaid dieđu sirdima oahppiide.</p>
<p>Identitehtadássi fas oaivvilda dan, mot oahppi hukse iežas identitehta historjjálaš konteavstta bakta ja maiddái dan, mot álmotjoavku kollektiivvalaš muitu ollášuvvá historjjá oahpahusas. (</p>
<p>Skórzyńska 2017, 140—141.) Daid beliid oahpamis dát boares oahppogirjit eai doarjjo. Oahppogirjjit eai motge doarjjo oahppit oahpama nu mot oahppoplána mis gáibida. Oahppogirjjit eai motge doarjjo bagadit oahppiid atnit árvvus sierra gielaid ja kultuvrraid ja maid ovddidit guovtte- ja máŋggagielatvuođa. Girjjiid jorgaleamit eai motge nannet oahppiid gielalaš diđolašvuođa ja metalingvisttalaš dáidduid.</p>
<p>Mervi Skopets (2013) lea dahkan progradu -dutkamuša suomagielas anárašgillii jorgalami birra. Su dutkanmateriálan eai lean oahppogirjjit, baicca Ođđa Testameantta ja daid teavsttaid jorgaleapmi. Su dutkamuša ulbmilin lei čielggadit, mot greikkagiela Ođđa testameantta álgogiela tearpmat leat realisttalaččat anárašgiela Biibbalis. Su dutkamuša boađus lei, ahte anarašgiela biibbajorgalusa ii dárbbáš dahkat álgogielas, Ođđa testameantta kreihkagielas. Jorgalusaid sáhttá jorgalit suomagiela bakte.</p>
<p>Dutkanmateriálan leat Biibbalteavsttat suomagielat 1992 jorgaluvvon Biibbalis. Mu oaidnu durkanbohtosiidda sáhtášii leat, ahte anarašgiella čuovvu eambbo suomagiela go váikkoba davvisámegiella. Dahje leago Biibbal jo mu máŋgii jorgaluvvon girji, ja dasa leat doarjan vel eará sámegilliide jorgaluvvon Biibbalat. <em type="bold">8.2. </em></p>
<p><em type="bold">Mot unnitloguálbmogat ovdanbuktojuvvo girjjiin </em></p>
<p>Dán dutkamusaš bođii bures ovdan dat, man unnán Suoma unnitloguálbmogiid sápmelaččaid ja rámánaid birra lea diehtu oahppogirjjiin. Buot dieđut mat girjjiin bohte ovdan, ledje hui álmmolaš dieđut, makkárge čiekŋálut dieđuid girjjit eai muitalan. Mearkašahtti lei, man olu seammasullasaš dieđut gávdnojedje sámiid birra sihke historjja ja oskkoldaga girjjiin. Historjjagirjjis gieđahallojuvvui 1600—logu historjja sámiid birra.</p>
<p>Diehtomearri ii goit leat lassánan duon rájes.</p>
<p>Oahppogirjjiin lea leamašan sajádat álo oahpahusas, goitge Karvonen jo (1995,11) oaidná rievdadusa dáhpáhuvvan 2010-logu rájes. Pirjo Karvonen čálii jo 1990-logus nákkosgirjjistis, mot oahppogirji sajádat unnu ja mot earálágan oahppomateriálat ja oahpahanneavvut buktet eanet saji oahpahussii, ja girjjit eai leat šat nu guovddážis oahpahusas. Mu oainnu mielde sámegielat oahpahusas girjjiin lea stuorit sajádat go vaikkoba suomagielat oahpahusas, sámegielat gárvves oahppomateriála ja sámegillii čállojuvvon teavsttat gávdnojit nu unnán.</p>
<p>Solbakk ja Solbakk (2005, 22) leaba čállán identitehta birra čuovvovaččat: <span type="quote">”Identitehta sisttisdoallá dan, ahte min vuordámušat vástidit dan govvii, mii lea ásahuvvon iežamet hárrái, dan čilgema ektui mii birrasis lea min hárrái. Sámiid identitehta dovdomearkkat leat doaivagat ja vásáhusat, mat bohtet oidnosii go sápmelaččat deaivvadit gaskaneaset ja go servvoštallet dážaiguin siidaguoibmin, bálván, vánhemiin jna”</span>. (Solbakk, Solbakk 2005, 22.) Dát oahppogirjjit eai doarjjo min árbevirolaš identitehta seailuma. Girjjit leat jorgaluvvon oahppogirjjit ja dat eai leat čállojuvvon min geahččanguovllus. Girji ii čuovo sámeárvvuid, masa mii galggašeimmet bajásgeassit oahppiid. Suomagielat girjjiid lohkkiide diehtu sámiid birra ii boađe sin diehtui. Sámiid birra čállojuvvon temasiiddut gávdnojit sušše jorgaluvvon girjjiin. Dátge ii motge nanne sámemánáid identitehta váldoservvodaga siste, váldoservvodagas ii leat dát unnánas diehtuge sámiid birra.</p>
<p>Ryhänen ja Räty (1995) gávnnaheigga iežaska dutkamušas sámekultuvrra buohta, mot girjjiin dieđut leat hábmejuvvon listun. Soai gávnnaheaigga dat čuovui nu sámekultuvrra muhto eambbo vel románakultuvrra birra čállojuvvon dieđuin. Dieđut ledje čállojuvvon, makkárge čilgehusaid haga. Dát seamma boahtá ovdán dán dutkamušas, oahppogirjjiid dieđut unnitloguálbmogiid birra ledje unnán ja hui almmolaš dásis. Historjjá girjji dieđut govvidit sápmelaččaid ja románaid dili 1600—logus. Goitge dieđuid heiveše muitalit ain dála áiggi sámiid ja románaid birra, diehtomearri ii leat lassánan. Dat lunddolaččat dagaha, ahte girji ii motge nanne sámiid sajádaga historjjá servodagas, iige girji motge nanne sámemánáid sámeidentitehta dála servvodagas.</p>
<p>Románakultuvrra birra diehtu lei ain <span type="quote">“geahppasit diehtu”</span> ja oasit mat sin kultuvrras leat álot áigge leamašan guovddážis, daid birra ii namuhuvvon girjjiin ollenge. Obalohkai diehtu lei unnán váikko romanathan leat máinnašuvvon maiddái oahppoplánas oktas Suoma unnitjoavkun, ii fal dála oahppoplánas muhto juo ovddiibuin. Románaid kulturárbevierru lea seilon sin álbmoga gaskkas čavgasit, vaikko sii álot áigge leat leamašan majoritehta joavkun. Sii leat seilon iežaset joavkun iežaset dábiiguin ja eallineavttuiguin mat nannejit identitehta. Diehtu lea sirdásan lunddolaččat njálmmálaš árbediehtun boarrásit olbmuin nuorabuidda. Oktan ovdamearkan leat sin biktasat, mat leat árbevieru seailuma eaktun. Árbevieru seailun fas nanne sin identitehta. (Grönfors, Virolainen, Åkerlund, Louhela 1997, 172.) Nugo dátge girjjit jo čájehit, románaid birra dieđut eai oahppahuvvo jur ollenge. Unnitloguálbmogiid birra muitaluvvon dieđut nanneše sin dili ja unnidievčče ovdagáttuid álbmogiid guovdut. Boares stereotyhpalaš oainnuid mearri sáhtáši unnut ja álbmogat buorebut dohkehuvvoše iežaset váldoservvodagain seamma dássai.</p>
<p>Mari Simonen (2016) dahkan pro gradu dutkamuša mot Suopma ja suopmelašvuohta muittaluvvo badjedási oahppogirjjiin. Lea son gávnnahan ahte vela otná beaivvege románaid birra muittáluvvo unnán dieđut.</p>
<p>Suoma unnitloguálbmogiin suoma-ruoŧalaččain, sápmelažžais ja sisafárrejedjiid birra leat čállojuvvon eambbo dieđut go románain. Simonen (2016) mielde eará románačearddain leat oktiigullevašvuohta, dat ii lgoitge nanne iige lokte románaid dili Suomas. Oahppogirjjiin románat bohttasdahttojuvvo Supmii boahtán geajideaddjiide ja maiddái eará álbmogiidda geat eai leat vázzan skuvllaid</p>
<p>Háliidan namuhit goit moadde románakultuvra guovddáš árbevirolaš dábi, mat goitge eai motge namuhuvvon girjjiin ja maid min váldoservodat ii sihkkarit dovdda ja mat dieđut sáhtáše veahkehit váldoservodaga olbmuid ovdagáttuid. Okta guovddáš kulturárbevierrun lea ráinnasvuohta dahje buhtisvuohta. Maiddái dolin go románat elle johtti eallima, sii geahččaledje čuovvut sin árbevirolaš dábi, ráinnasvuođa. Dat ráinnasvuhtii gullevaš dábit leat leamašan vuođđun románaid gaskkas sin siskkildas ortnegis ja láktasa maiddái sin oktiigullevašvuhtii, mii lea ollislaš ráva olles eallimii. (Grönfors, Virolainen,</p>
<p>Åkerlund, Louhela 1997, 173.)</p>
<p>Boarrásit olbmuid gudnejahttin lea románakultuvrra vuođđu ja boares olbmot leat riggodat. Buot sin dábit čatnasit boarrásit olbmo gudnejahttimii. Maiddái románaid dáhpi hupmat garra jienain ja dearvvaheapmi garra jienain lea sin kultuvrra dáhpi. Váldoservodat ii dovdda sin dábidi ja danin máŋgii jurddašit sii háliidit fuomášumi jiena geavaheamin. (Grönfors, Virolainen, Åkerlund, Louhela 1997, 173.) Dákkár árbevirolaš dieđuid oahpaheapmi jo skuvllas rabašii čálmmiid ja buvttašii eambbo ipmárdusa sin kultuvrra birra ja maiddái unnidivččii ovdagáttuid románaid birra.</p>
<p>Klaus Toivonen (1990) lea dahkan dutkamuša, mas son lea čielggadan makkár miellaguottut Davvi-Suoma vuođđoskuvlla oahppiin 3-9 luohkálaččain leat etnalaš unnitlogujoavkkuid birra. Dutkamušas son guorahalai sápmelaččaid ja románaid. Vuođđoskuvlla oahppiid vástádusaid vuođul loktanedje golbma guovddáš ášši, maid sii namuhedje románaid birra. Románat leat eahpevuoiggalaččat, töykeät (eŋg. rude) ja ilgadat.</p>
<p>Sápmelaččat leat veahkasat, rehálaččat ja siivot. Vástádusat ledje dán ortnegis.</p>
<p>Toivonen (1990) dutkamuš čájeha, ahte oahppogirjjiid dieđut eai goit unnit váldoservodaga ovdagáttuid sámiid ja románaid birra. Lea bálddahahtti, ahte 3-9 luohkálaččat jurddašit jo ná negatiivvalaččat románaid birra. Stereotypiijaid seailun sáhttá váikkuhit negatiivvalaččat unnitloguálbmogiid identitehtii. Kuokkanen (1999, 97) govvida etnostreassan dili, mas olmmoš dovdá su identitehta lea jearaldatvuloš iige son nagot deavdit dakkár sajádaga servodagas go makkárat duođalaš dahje hutkojuvvon gáibádusat leat. Deavdit saji das makkár sápmelaš dahje romána lea. Bajásgeassima ja media sáhttá atnit eanemusat mearkkašahtti stereotypiijaid bajásdoallin. (Peltonen 1998, 22.) Nugo ovdalge jo namuhin rivttes dieđuid juohkin oahppogirjjiin unnidivččii jo ovdagáttuid. Dán dutkamuša girjjiin čállojuvvon áššiid mearri ii boađe buoridit dili. Dainna rivtterdieđuid juohkimin jo oahppogirjjin basttaše vehážiid miede rievdadit unnitloguálbmogiid oainnuid váldoservvodahgii gullevaš olbmuid čálmmiin. Oahppogirjjit leat goit girjjit, maid juohke suopmelaš skuvlamánná lohká skuvlaáigodagas.</p>
<p>Oahppogirjjiin eai gávdno makkárge dieđut ee. duodjeárbevierus, vaikko dat lea nannosit gullan goabbáge kultuvrra ealáhusaide. (Grönfors, Virolaine, Åkerlund, Louhela 1997, 173, Seurujärvi—Kari, Morottaja,</p>
<p>Pentikäinen, Hirvonen, Aikio—Puoskari 1997, 127.) Girjjis namuhuivvui románaid biktasat, muhto goas biktasat bohte dahje gii daid dagai, dat bealli bázii lohkái muitalgeahtta.</p>
<p>Simonen (2016) dutkamusaš bođii ovdanmaiddái dat, man stuora deattu oahppogirjji govain lea go lohkit huksejit iežaset miellagovaid. Govat báhcet buorebut millii ja daid sáhttá jođánit ja álkit fal geahččat iige dat oro ahte don studeret. Govat geasuhit lohkki bláđet girjji. Govat dorjot teavstaid ja muhtin teavsttaid sáhttá nannet vel eambbo heivvolaš govaiguin. Goitge govat sáhttet doalvut girjji lohkki maiddái áibbas endorii duohtaáššis. Nugo gullo boares dadjanmálle okta govvá vástida duhat sáni.</p>
<p>Sullásaš jurdagat badjánedje munnje, logadettiin daid girjjiid. Girjjiin maid guorahalen lei goabbáge meavrresgári govva. Leago meavrresgáris velá nu stuora mearkkašupmi go maid govat háliidit muitalit?</p>
<p>Guorahaladettiin maiddái eará girjjiid, gávdnui meavrresgári govva logahaga suomagielat psykologiijagirjjis</p>
<p><em type="italic">Skeema 4 </em>. (Aarnio, Autio, Jämsä, Paavilainen, Suomalainen 2017, 124) kapihttalis; “ <em type="italic">Mielladearvvašvuohta lea psyhkalaš dássedeattu vihkkehallan </em>.” Dán kapihttalis meavrresgári govvateavsttas čállojuvvo, ahte sápmelaččaid dološ oskui gulai meavrresgárri ja dat lei šamána, gii sáhtii leat oktavuođas vuoiŋŋalašmáilbmái. Šamána lei olmmoš gii gulai jienaid. Girjji teavsttas dat buohtastahttojuvvui otná beaivve olbmuide, geat buhcet mielladearvvašvuođain ja gullet jienaid, hallusinaatiot. </p>
<p>Hirbmat stuora deattu girjjis fas bidjo sámiid dološ luondduoskku ja oskui gullevaš áššiide. Lea dieđusge buorre namuhit áššis, muhto daid áššiid sadjái livččii girjjis sáhtán váldit duoin muhtin oasi eret ja dan sadjai livččii sáhtán lasihit váikkoba sámiid davviguovlluhistorjjá ja gos sámit leat dáppe davvin orron. <em type="bold">8.3. </em></p>
<p><em type="bold">Čoahkkáigeassu ja dutkandárbbut </em></p>
<p>Jahki 2019 lea ON:n álgoálbmogiid gielaid jahki. Jagi temán lea čalmmustahttit máilmmi eamiálbmogiid gielaid. Temájagi ulbmilin lea lasihit dieđu eamiálbmogiin ja dieđihit eambbo gielaid áittavuollásaš dilis.</p>
<p>Máilmmis hubmojuvvo s. 6700 eará giela ja daid gielain 40% leat áitatvuloš gielat. (ON 2019, https://en.iyil2019.org/. ) Oahpahus- ja kulturministeriija lea ávžžuhan buot Suoma skuvllaid ávvudit sámiid álbmotbeaivvi ( Samediggi 15.2.2018). Suoma sámediggi ja máŋggat searvvitge leat čohkken fáktá dieđuid sámiid birra iežaset neahttasiidduide. Sámi guovddášgirjerádju Roavvenjárggas lea buvttadan suopmelaš skuvllaide oahppamateriálapakeahta sámekultuvrras. Sierra luohkkádásiide plánejuvvon pakeahtat leat válbmašat Suoma skuvllaide sámi álbmotbeaivvi várás ja gávdnojit neahtas. (Wesslin, 11. 12.2018.)</p>
<p>Sávaldat lea, ahte dainna oládivččiimet Suoma skuvlamánáide ođđa ja rivttes dieđuid sámiid birra. Unna dagut sáhttet jo rievdadit oainnuid ja láhttenmálliin. Livččiigo Norggas doaibmi <em type="italic">Ofelaš </em>—málle doaibmi vuohki Suomas. </p>
<p>Jagis 2014 Suomas válde atnui ođđa oahppoplánavuođuštusa ođastusaid. Vel dálge ođđa oahppoplána ii gáibit, ahte oahpahusas galggašii váldojuvvot vuhtii sámit Suoma eamiálbmogin. (Opetussuunnitelman perusteet, 2014.) Rievdadus ovddit oahppoplánii ii dáhpáhuvvan. Oahppoplánas namuhuvvo Ovttastuvvon</p>
<p>Našuvnnaid eamiálbmotvuoigatvuođajulggaštus, mii dorvvasta sápmelaččaid vuoigatvuođaid ja maid</p>
<p>Suopma lea čatnasan čuovvut. (Ulkoasiainministeriön julkaisuja 5/2016.) Gáibádus lea dieđusge oalle unni, muhto sávaldat lea, ahte juobe dát okta cealkka rábádivččii muhtin skuvllaid, muhtin oahpaheddjiid čalmmiid oahpahišgoahtit juobe juoidá sápmelaččaid birra, vuordámušat mis goitge leat. Boahtteáiggis čuovvovaš oahppoplánaođastanbarggu áigge fertet bargat garrasit ja diđolaččat vai miii viimmat oaččošeimmet oahppoplánii ođđa merkema. Buot Suoma skuvllat galget lohkat ee. sámiid ja románaid birra albma dieđuid ja viidábut. Buot oahppogirjjiide fertet oaččut kapihtaliid, eai fal sámegillii jorgaluvvon girjjiide dieđuid sámiid ja románaid historjjalas dilis gittá otná beaivái.</p>
<p>Dákkár unna daguiguin sávvat, ahte váldoservodaga mearrádusaid dáhkkiid čalmmit rahpášivčče oaidnit iežaset riikka unnitloguálbmoga dehálažžan ja anašii dan eambbo árvvus. Sávan, ahte juohke skuvlamánná</p>
<p>Suomas oaččošii oahpásnuvvat skuvlaáigge oahpahusas sámiid ja románaid dilis duohta dieđuid ja maiddái oahppat sin historjá birra. Nugo dát dutkamuša girjjit čájehit, sámiid ja románaid birra muitaluvvon diehtu lea unnán ja váillevaččat.</p>
<p>Suomas lea iežaset kolonialisma historjá. Viggamušat suddadit sámiid váldoservodahkii ja eahpeolmmošlaš láhttemiin leat easka dál álgán almmolaččat hupmat. Áššit gáibidit ain lassedutkamušaid. Eamiálbmoga vealaheapmi ja soardin leat dábálaš ovdamearkkat kolonialisma válddi geavaheamis, vaikko Suopma ii čána daid sámeáššin iige sámiide gullevaš áššin. Universitehtaoahpahusas lea dahkkojuvvon čielggadeapmi, mas čielggahuvvui mot sámiid historjá oahpahuvvo. Boađus lei, ahte čiekŋudan kurssat sámiid historjjá birra oahpahuvvojit muhtin sajiin, muhto almmolaš dásis fáddá ii čatno ii oassin suopmelaš historjáige. (Hakala &amp;</p>
<p>Hakola &amp; Laakso 2018, 7—8). Juos guorahallá Suoma eará unnitloguálbmogiin seammasullasaš kolonialisma váikkuhusaid historjjás, ovdamearkan Suoma románaid leat jahkečuđiid áigge vealahuvvon, soardiduvvon ja geahččaluvvon suddadit váldoservodahkii. Dát historjjá sevdnjes áiggit eai loktan dutkamušain almmolaš dási historjái. Máŋggakultuvrralaš Suoma historjjás dát áššit gieđahallojuvvojit nu, ahte dat muittuhit buorebutge kolonialisma miellaguottuid. (Hakala &amp; Hakola &amp; Laakso 2018, 8.) Unnitloguálbmogiid birra oahpahuvvo unnán maŋge skuvllas. Bággolaš kurssaid ja faktadieđu lásiheapmi oahpahussii buvttašii goit bohtteáiggi bargiide ođđa ja rivttes oainnuid unnnitloguálbmogiin.</p>
<p>Unnitlogujoavkkuid siste vásáhusat vealaheamis leat boahtán ovdán erenoamážit románaid gaskkas.</p>
<p>Emeritaprofessor Majut Aikio govvida sápmelaččaid vealaheami suopmelaš servodateallima čáhppes čuoggán. Dat lea jo nu lunddolaš oassi ahte dasa eai šat gidde fuomášumi. Oktan oassin, mii govvida sápmelaččaid ja suopmelaččaid eará árvvolaš dili servodagas, lea Maamme-girji, mii lea eanemusat lohkkojuvvon suopmelaš girji ja dát girji lea leamašan logiid jagiid maiddái oahppogirjin skuvllain. (Aikio 2006, 21—34.) Stereotypiijat ohppojuvvot jo mánnávuođas, danin lea dehálaš ahte dain hubmojuvvošii jo skuvllas ja dalle oainnuid sáhtášii njulget(Paasi 1984, 25—26).</p>
<p>Stereotypiijain leat guhkesáiggi váikkuhusat ja daid lea váttis rievdadit. Dieđu lasiheapmi ii unnit daid, váikko sáhttáge rievdadit veháš boares miellagovaid. Sápmelaččat leat geahččalan váikkuhit olggobeale olbmuid miellagovaide. Sii leat buktán ovdán eambbo duođalaš kultuvrra, earálágan beliid kultuvrras.</p>
<p>Diehtojuohkin lea lasihuvvon ja leat leamašan juobe miellačájeheamit. (Lehtola 1999, 26.) Almmolaš dásis rivttes dieđuid váilun váldoservvodaga olbmuin dagaha, ahte riekkis jorra ja seamma diehtu juhkkojuvvo jagin nuppái. Dilli ii rievdda ovdalgo mii álggahit systemáhtalaš dili buoridandoaimma áivve min nuoramus mánáin.</p>
<p>Suoma sámediggi nuoraidráđđi diŋgui sápmelaš rapartistta Ailu Valles rapbihtá, man ulbmilin lei ráhpat ságastallama sámiid stereotypiijain. Bihttá lea oaivvilduvvon suopmelaš váldoservodaga hoahkamii nunnuka-nunnuka sketsaide dahje sketsit ja lávlagiidda. Dán bihttá ulbmilin lei jávkkadit ovdagáttuid sámiid guovdu, árvvoštallat stereotypiijaid ja maiddái oahpahit suopmelaččaide juoidá sámiid birra. (Huovinen 1.6.2015.)</p>
<p>Norströma (1986) dutkamuša mielde govva lea muhtinlágan giella, mii atno kommunikašuvnna oktan reaidun. Muhtumin govva juohká fáktádieđu, oainnuid dahje dieđuid diđolaččat geahččái. Muhtumin govas sáhttá leat ideologalaš ja psykologalaš váikkuhus, dát leat eambbo min jurdda- ja vásáhusdásis, ii nuge das maid mii vásihit go geahččat gova. Dát Nordström dutkamuša oaidnu ii ollašuva dáin dutkanmateriála girjjiin. Girjjiid govat eai doarjjo čállojuvvon dieđuid ja teavsttaid.</p>
<p>Unnitlogu jovkui gullevašvuohta sáhttá leat muhtumiid mielas eksohtalaš ášši, vaikko juohkehaš mis gullá muhtin etnalaš jovkui. Doaba leat hárjánan čátnát oktii unnitloguálbmogiidda ja áittavulošálbmogiidda. (Liebkind 1988, 37.) Dát oaidnu boahtá ovdan mu dutkamusaš nu girjjiid dahkkiid mielas go maiddái govaid válljejeaddjiid dáfus.</p>
<p>Nugo fuobmát, leat máŋggat dutkamušat dahkkon oahppogirjjiin ja girjjiid sisdoaluin. Áigi dain lea goit gollan ja ođđa dutkamušaide lea dárbu. Lea dehálaš čielggadit, leago dilli rievdan unnitloguálbmogiid ja váldoservodaga gaskkas ja mot loktet unnitloguálbmogiid sajadaga servodagas váldoservodaga dássái.</p>
<p>Oláhitgo mii goassege dan.</p>
<p>Dán seamma dutkamuša sáhttášii dahkat ođđásit de go gávdnojit ođđa girjjit, mat leat jorgaluvvon davvisámegillii. LIvččii beroštáhtti veardádallat maid ja mot ođđa oahppoplánaođaštusa maŋŋá dahkon oahppogirjjit muitalit unnitloguálbmogiid birra. Ožžotgo unnitloguálbmogat stuorit sajadaga girjjiin. Vai váikkuhitgo buot sisafárremat nu Suoma historjjáčállimii, ahte iežamet riika unnitloguálbmogat deattu girjjin láhppu ain unnibun.</p>
</body></document>
