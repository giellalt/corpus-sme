<document xml:lang="sme" id="no_id"><header><title>Gulahallat eatnamiin ja čáziin. Muitalusat eamiálbmot oahppan- ja gulahallanvugiin Deanuleagis</title><genre code="science"/><author><person firstname="Aura Mari" lastname="Pieski" sex="f" born="" nationality="FI"/></author><year>2019</year><wordcount>28790</wordcount><conversion_status type="standard"/><availability><license type="standard"/></availability><origFileName>https://samas.brage.unit.no/samas-xmlui/bitstream/handle/11250/2635696/Aura%20Mari%20Pieski%20-%20Gulahallat%20eatnamiin%20ja%20%C4%8D%C3%A1ziin_Muitalusat%20eami%C3%A1lbmot%20oahppan-%20ja%20gulahallanvugiin%20Deanuleagis.pdf</origFileName><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision$; </version></header>
<body>
<p>Giitosat</p>
<p>Giitu eallin! Duhát giitu nohkameahttun oahpuin - maiddái buot oahpuin, mat mus leat ain ovddabealde! Giitu maiddái dutkanfáttás, mainna lean beassan nannet oktavuođaidan dáidda duovdagiidda ja dan olbmuide. Giitu Sámi Eanan! Lean giitevaš das go mu mánát besset du ráhkisvuođa muosáhit ja du bálgáid duolmmadit.</p>
<p>Kiitos äiti ja isä, Aino Snellman ja Aulis Nordberg! In muite ovtto dutno doarvái giitit eadni ja áhčči. Giitu das, ahte sáhttán man fal áššis háleštallat dutnuin, vaikko vel masterbarggusge. Giitu buriin eallinárvvuin ja ovdamearkkain! Giitu rivttes válljejumiin ja doarjagis. Giitu go leahppi munnje udnon nuppi eatnigiela mii čatná mu dáidda eatnamiidda ja olbmuide. Seamma oktavuođas giittán risteadnán Kerttu Vuolába. Giitu go oamastalat mu iežat nieidan ja juogadat eallinviisodagaid, giellačehppodagaid, báikki dovdamušaid ja ráhkisvuođa muinna. Giitu go gillejit gállit čállosa álggus gitta lohppii ja dárkkistit dan giela njuovžilvuođa.</p>
<p>Giitu sámegielas! Giitu buohkaide geat lehpet áiggis áigái dáistalan, gierddahallan ja áimmahuššan sámegiela boahttebuolvvaide! Giella ja sánit leat bagadan munnje áddejumi eallinoidnui, masa lean eallimisttán šaddan. Lean giitevaš maiddái das go olbmot leat vuđolaččat ja dihtomielalaččat čalgadan sámegiela dutkangiellan. Olu olbmot leat rahčan dan ovdii, ahte mun Sámi allaskuvlla masterstudeantan beasan dál čađahit ja čállit oahpuidan sámegillii. Giitu!</p>
<p>Giitán buot oahpaheaddjiidan ja dutkanguimmiidan! Din haga dát dutkamuš ii livčče šaddan duohtan. Giitu go lehpet nu árvasit juogadan máhttodet sihke dán barggu okt avuođas ja muđui ealliman áigge. Giitu ságastallamiin, veahkis ja doarjagis! Giitán váimmolaččat maiddái din, geat searvvaidet gáfestallandilálašvuođaide dutkanmátkki áigge. Giitu maiddái Oulu universitehta sámegielat mánáidgárdeoahpaheaddjeoahpu studeantt aide! Din bokte árbediehtu eallá ja fievrriduvvo boahttevaš buolvvaide.</p>
<p>Giitu buot veahkkás olbmuide láhka ja guhkkin! Čáledettiin lean áddegoahtán, man lihkkoš lean leamaš olbmuiguin. Unnivuođa rájes mu leat birastahttán čeahpes pedagogat nu almmolaš ásahusain go maid priváhta eallimis. Dovddan mearihis giitevašvuođa buot oahpuin ja eallinviisodagain, maid olbmot mu birra leat muinna juogadan. Dasa lassin lean giitevaš, ahte lean beassan ovttas earáiguin oahpu gazzat ja juogadit dan vásáhusa. Dán oktavuođas giitán Čearretsullo váibmoustibiid! Dinguin muosáhan áiggi haga mun in livčče mun. Giitu Asta Balto, Jenni Laiti, Ánne M ággá Wigelius ja Niillas Holmberg go mieđušteidde mu čállinbarggu losimus muddos ja veahkeheidde mu suhkat čállosiin gáddái. Giitu!</p>
<p>Váimmolaš giitosat oahppočájánasa bagadallamis Ylva Jannok-Nuttii ja Hanna</p>
<p>Guttormii! Doai leahppi movttiidahttán mu akademalaš eamiálbmot máilbmái ja nannen mu luohttámuša čállinbargui. Buot rávvagat ja ságastallamat leat čalgadan mu barggu. Giitu dutnuide ja Sámi allaskuvlii! Giitu maiddái čeahpes skuvlaoappáide ja eará akademihkkariidda, geain in leat ballan jearrat ráđi. Giitu go lehpet mu veahkehan ja vihkkedallan áššiid muinna ovttas olu hoahpuideattet gaskkas. Sávan buori mátkki din eallima akademalaš bálgáide! Giitán vel Lapin rahasto ja Norgga Sámedikki stipeanddain, maid haga in livčče suittán gárvvistit dán barggu. Giitu!</p>
<p>Stuorra liekkusvuođain giitán vel iežan guoimmi Hanssa ja mánáidan Aamu Aurora ja</p>
<p>Elenna. Dát čállinbargu lea rivven olu áiggi dis, mu ráhkkásamosiin. Menddo dávjá lean šaddan válljet dihtoršearpma dan sadjái go livččen dinguin njunnálagaid gulahallan. Sávan, ahte dat áigi ii leat duššás mannan ja máhttán váldit atnui dán masterčállosa oahpuid ovttas dinguin ealedettiin.</p>
<p><em type="bold">Nisojávr´guolbanis, álgogease 2019 Aura Mari Pieski </em></p>
<p><em type="italic">Govus 1. </em>Árbevirolaš bargguid áigetávval Deatnolaččaid perspektiivvas. Jahkodatgierddu hámus (Vuolab 1983:29). 1 <em type="bold">1. Dutkanfáttá ávnnasteapmi ja jurdaga oktii njađđin </em></p>
<p><em type="bold">Dutkanmátkkis - dutki oahpahallin ja báikkálaš olbmot oahpaheaddjin </em></p>
<p><em type="italic">Go ledjen bás mánná, de Ohcejoga gielddas čađahedje oahpahusgeahččaleami sámegielas ja -kultuvrras. Geahččaleapmi lei oaivvilduvvon ovdal skuvlaagi mánáide. Mánáiguin buđaldedje seamma sullasaš doaimmaid maid ollesolbmot árbevirolaččat barggildit guđege jagiáigge. Mánáid barggut ja stoahkamat válde beaivválaččat vuhtii maiddái luonddu stuorámus nuppástusaid. Govvosis 1. lea geahččaleami čađaheaddji, girječálli Kerttu Vuolába dahkan hámus jahkodatgierddus, masa oahpahus dalle vuođđuduvai. Gávdnen govvosa dutkanmátkki álggus ja danin háliidan laktit dan maiddái masterčállosa álgui. Vuolába govus muittuha munnje syklalaš ja holisttalaš eallinoainnus, man váibmosis lea sámegiella ja sámiid árbediehtu. Dasa vuođđuduvvá mu eallin- ja oahppanoaidnu - ja dál lunddolaččat maiddái dát Sámi allaskuvlla vuođđoskuvlaoahpaheaddjeoahpu pedagogihka masterbargu. </em></p>
<p>Ohcejoga oahpahusgeahččaleamis leat gollan fargga 40 jagi, muhto mii ain leat heivehallamin mii livččii kultuvrralaččat heivvolaš oahppu sápmelaš mánáide mánáidgárdd iin ja skuvllain. Formála skuvlaoahpahusas lea stuorra ovddasvástádus gaskkustit árbedieđu1 ja sámiid eallináddejumi. Dáinna pedagogihkka masterbargguin guorahalan ovttas servošiinná n</p>
<p>Deatnogáttis ja Ohcejohleagis mat livčče dehálaš oahput jagiáiggiide čatnon árbedieđus.</p>
<p>Olbmo ja birrasa gulahallan gaskavuođas ozan málle dasa mo skuvlaoahpahusas sáhtašii váldit vuhtii árbedieđu ja jahkodagaid. In kárte muhtin dološ buhtis ideála sámevuođas, baicce háliidan gullat otná eallimis ja olbmuid jurdagiin árbedieđus. Dutkamuša ulbmil ii leat nostaligiseret árbedieđu, muhto čájehit dan ahte sámi kultuvrras leat čoavdagat ja ráđit mo ovddidit eallima boahtteáigái.</p>
<p>Dutkamuša dahkamis lea guovddážis gulahallan ja dieđu ruovttoluotta máhcaheap mi.</p>
<p>Ákkastalan barggu eamiálbmotparadigmain, mii čatná oktii dieđalaš dutkamuša ja eamiálbmogiid vuogi suokkardallat iežaset eallindiliid. Dutkanmátkkis lean ohcan sápmelaš árbevieruin vugiid ja doahpagiid, maiguin sáhtán buoremusat govvidit áššiid, maid lean vásihan ja gávnnahan. Čállosiinnán čuovun máinnastanárbevieru, mii guorahallá áššiid buot áiccuid bokte. Friddjasut muitalusvugiin čalmmustahttán maiddái holisttalaš eallinoainnu ja dutkamuša dahkama intuitiivvalaš beliid. Nie lohkii sáhttá vuohttit muitalusmáilmmi kreatiivvalašvuohtit sihke dutkamuša doahpagastimis ja čállosa hámis. 1 Árbediehtu doahpagiin govvi dan s ihke praktihkalaš ja teorehtalaš beali á rbevirolaš dieđuin ja máhtuin. Árbedihtui gullet ma i ddái vá sáhuslaš oahppan ja olbmuid máhtut, eaige dušše s in dieđut (Guttorm 2011:60). Doaba s ámegielas lea vi ehka ođa s ja dat geavahuvvo muhtumin s ynonyman doahpagii álgoálbmot diehtu (Seurujärvi-Kari, Halinen ja SKS 2011:370). 2</p>
<p>Čállosa vuosttaš lohku láidesta geahčadit oppalaččat dutkamuša fáttá. Das muita la n makkár dutkansuorgái masterbargu gullá ja maid dieđuid dat dievasmahttá. Masterčálus searvá iežas osiin dutkamuša ja oahpahusa dekoloniseren ja sámáidahttin bargui, mas ulbmilin lea buvttadit iežas vuođu ala árbevirolaš ja ođđa dieđu ja gaskkustit dan boahttebuolvvaide. Nuppi logus govvidan eamiálbmotdutkama teoriijaid ja dan mo lean daiguin ávkkástalla n oahppočájánasa čohkkedettiin. Ovdanahttán giellagova dutkanlávus, man válddahagat leat dovdu, dáhttu ja diehtu. Dutkanlávvu addá vejolašvuođa sirddašit teoriijaid, muitalusaid ja ságastallamiid gaskkas. Dutkanlávu golbma válddahaga rahkadit vuolggasaji dutkamuša dahkamii. Namuhan maiddái eamiálbmotdutkanhistorjjá, mii lea relevánta dán dutkamušš ii.</p>
<p>Eamiálbmotmetodologiijat addet molssaeavttu lahkonit eará láhkai dutkanproseassaid.</p>
<p>Goalmmát logus muitalan mo dutkamuš lea čađahuvvon. Govvidan vugiid mo dutkanmateriá la lea ávnnastuvvon gulahallama, gáfestallama ja dutkanguoibmevuođa bokte. Njealját logus gullogohtet dutkanguimmiid jienat go ovdanbuvttán dutkamuša bohtosiid ságastallama ja muitalusaid hámis. Viđát logus vihkkedalan oahpaheaddji oaidninčiegas oanehaččat dan maid bohtosat sáhttet mearkkašit ja loahpahusas smiehtan man háltái sáhtášii johttát ođđa dutkamušaiguin.</p>
<p>Dutkamuša dahkama sáhttá oaidnit mátkin. Narratiiva oahppanmátkkis, mas báikkálaš olbmot leat mu oahpaheaddjit ja dutkanguoimmit2, čuovvu olles masterčállosa. Masterbarggu ávnnastanmátki sáhttá oaidnit maiddái oassin olles eallinagi bistevaš oahppanmátkkis ja muhtin láhkai lean jo mánnávuođa rájes háhkan bihtážiid masterduodjái. Čálus speadjalastá diehtodási, mii dál jagis 2019 mus lea. Árbedieđu oahppan lea goitge eallinagi oahppu, ja oahppan joatkašuvvá lunddolaččat maiddái masterbarggu gárvema maŋŋá.</p>
<p><em type="bold">Dutkangažaldagaid vihkkedallan, -guovllu válddahallan ja -metodaid suokkardallan </em></p>
<p>Álgun kvalitatiivvalaš dutkamuša dahkamii lea leamaš gažaldat das mo mii fievrridit árbedieđu boahttebuolvvaide.</p>
<p>Oahppočájánasain ozan vástádusaid gažaldahkii:</p>
<p><em type="italic">Maid </em></p>
<p><em type="italic">Sámi jahkodatgierdu sáhttá oahpahit? </em>Gažaldat govvida juoga juoidá, mii máilmmis ii leat dušše olbmo veagas. Árbevirolaš bargguin stuorámus oahpaheaddjit eai leat ovtto olbmot muhto 2 Informánta s áni sajis gohčodan olbmuid dutkanguoibmin, -veahkkin ja oahpaheaddjin (gč.s.) 3 nealgi, dálkkit, siivu ja nu ain. Vuolit gažaldagat čuvvot váldodutkangažaldaga: <em type="italic">Makkár jahkodatgirdui laktáseaddji áššiid dutkanguoimmit atnet dehálažžan oahpahit boahttebuolvvaide ja makkár hástalusaiguin áiggiid rievdamat čuhcet luođu dovdamuša árbedihtui ja dan sirdimii? </em>In vikka buktit dáinna masterčállosiin dievaslaš vástádusaid ná stuorra gažaldagaide. Dat lea dušše okta oassi jurdagis, mas ságastallan lea servodagas dárbbašlaš maiddái dán dutkamuša maŋŋá. </p>
<p>Oahppočájánasa dutkanguovlun leat Ohcejoh- ja Deanuleagit goabbáge bealde Suoma ja Norgga rája, gos servošiinnán lean ovttas guorahallan jahkodatgierddu ja dasa gulle vaš bargguid jagiid 2018-2019 áigge. Dutkanguovllus deaivvadit Sámi, Suoma ja Norgga kultuvrraid lassin máilmmi kultuvrrat ja gielat ee. teknologiija, media ja turismaea láhusa bokte.</p>
<p>Deanu váldooalli lea riikarádjá Suoma ja Norgga gaskkas. Deatnu ja dan oalgejogat leat máilmmis okta stuorámus eallinbiras, gos Davvi-Atlántta luondduviđá luossa3 gođđá.</p>
<p>Luossabivdu lea váldoelemeanta maiddái guovllu sápmelaččaid kultuvrras ja ekonomiijas (Holmberg 2018: 1, 39). Davvisámegiella eallá Deanuleagis. Váibmogiela raportta mielde</p>
<p>Norgga beale dutkanguovlu gullá ng. <em type="italic">giela seailluhansuohkaniidda </em>, mainna lávdegoddi oaivvilda suohkaniid gos sámegiella lea ollislaš giellan ja servodatguoddin (NOU 2016: 62). </p>
<p>Geavahivččen ruovttuguovllustan buorebutge doahpaga <em type="italic">giellaresursaguovlu, </em>go doppe eai dušše seaillut giela, muhto geavahit ja ovddidit dan beaivválaččat. Máŋggakultuvrra laš guovllus orrot ja bajásšaddet giellageavaheaddjit, geat leat Sámis otná ja boahtteáiggi sámegielat resursaolbmot. Váibmogiella -dutkamuš ii olat riikarájá Suoma beallái, muhto árvvoštalan Ohcejoga seamma láhkai giellaresursaguovlun. Ohcejohka lea Suomas áidna gielda, gos sámegielat olbmot leat eanetlohkun (Ohcejoga gielda 2018). Giela lassin dutkanguovlu lea ealli sápmelaš biras čáhcegátti sámiiguin, dáloniiguin, badjeolbmuiguin, duojáriiguin, dutkiiguin ja dáiddáriiguin. Dás ferte muitit, ahte dutkamuša guovlu muita la goitge dušše oasáža Sámi girjáivuođas. Deanuleagi ii sáhte atnit sápmelašvuođa norbman, eaige doppe vealttakeahttá gávdno nu olu ráđit omd. nuortalaš identitehta huksemii (vrd. </p>
<p>Wesslin [2018]). Sápmelaččain leat olu máŋgga sivas stirdon govat, ja árbedieđu dutkamušat sáhttet orustahttit stereotihpalaš gova dakkár luonddu álbmogis, mii gullá ovdamoderna áigái.</p>
<p>Dat ii eisige leat dán dutkamuša mihttomearri.</p>
<p>Dutkamuša lea čađahan Suoma ja Norgga rájá alde, gos čuovvut Suoma oahppoplánaid.</p>
<p>Suomabealde riikarájá dutkanguovllus eai leat sierra sámi oahppoplánat skuvllaide eaige doppe leat sierra sámi skuvllat. Riikadási oahppoplánain Suomas máinnašuvvo oanehaččat, ahte 3 Dea nuluosa 4 oahpahusa ulbmil lea addit sápmelaš oahppiide vejolašvuođa fátmmastit sámi kulturárbbi ja oahpahallat sápmelaš árbedieđuid ja -dáidduid sámegielat birrasis (OPS 2014: 86; EOPS 2014: 39). Muhtin oahppoplánain čuoččuhuvvo maiddái, ahte namalassii jahkodatgierdu galgá leat sápmelaš mánáid oahpahusa vuođđun (omd. Sámevasu 2012; Ohcejoga gieldda ovdaoahpahusplána 2016). Oahppočájánas dievasmahttá jurdagiid das mii sáhtašii leat oahppoplánain máinnašuvvon sániid sisdoallu. Dat guorahallá dutkanguimmiid oaiviliid das maid berrešeimmet oahppat ja muitit, jus árbediehtu galgá viidásit fievrriduvvot ođđa áigge servodagas.</p>
<p>Dutkanmetoda leamaš proseassa, mii lea válmmaštuvvon ovttasbarggu čađa báikkálaš olbmuiguin. Dutkamuša mihttomearit ja bohtosat leat láddan guđet guoibmáme gulahalla mis.</p>
<p>Maiddái olbmuid jávohuvvan lea stivren dan gosa guvlui dutkamušainan lean johtán. Sáddejin</p>
<p>Deanuleagi skuvllaid oahpaheaddjiide sihke Suoma ja Norggabealde riikarájá gažaldaga das makkár jagiáiggiide laktáseaddji temát sis leat leamaš oahpahusas, ja man bures dat leat lihkostuvvan (Mielddus 5). Ožžon golbma hui oanehis vástádusa, mat eai buktán ođđa oaidninčiegaid dutkangažaldahkii. Livččii dehálaš guorahallat mo árbediehtu fievrrid uvvo skuvladilis, muhto dan guorahallan ii šaddan oassin dán dutkamušas.</p>
<p>Njálmmálaš gulahallan, gáfestallan (gč. s. 31-48) ja ovttas bargan leat doaibman guovddáš metodan ozadettiin vástádusaid dutkangažaldagaide.</p>
<p>Ovttasbarggus dutkanguimmiiguin lean geahččalan gávnnahit vuogi dahkat dutkamuša sápmelaš vugiin.</p>
<p>Dutkin lean gulahallan maiddái luonddubirrasiin barggadettiin árbevirolaš bargguid. Ávdnasat dutkamuššii leat čoggon oktasaš ja ovttat olbmuiguin gulahallamiin (jearahallamiin) ja girjjálašvuođas. Girjjálašvuohta ja árbevirolaš njálmmálaš muitalusat leat veahkehan mu hábmet teoriija ja áddet dutkanguimmiid ságaid oktavuođaid viidásut geahččanguovl lus.</p>
<p>Juogadan čállosis dasa lassin muhtin jurdagiid dutkanbeaivegirjjistan, man čállima sáhttá oaidnit dutkanmátkki autoetnográfalaš oassin. Dát narratiiva narratiivva siste lea gođđojuvvon teavstta sisa. Gulahallama, lohkama ja čállima bokte fikkan ávnnastit ollislaš jurdaga ja áicat oasážiid mat gullet oktii. Vaikko doaimman muitaleaddjin ja čanan iežan muitalussii, de lihkká diehtu maid masterčállosiin ovdanbuvttán ii leat mu persovnnalaš opmodat. Olbmot leat juogadan muinna utnolaččat máhtuset ja dieđuset. Seamma láhkai ieš maid juogadan dáid dieđuid giitevašvuođain, gudnejahttimiin ja buorredáhtolašvuođain. 5</p>
<p><em type="bold">Ovddit guorahallamat ja gulahallan dieđaservošiin </em></p>
<p>Dáinna oahppočájánasainan joatkkán guorahallama, maid eará sápmelaš pedagogat ja dutkit leat álggahan. Vihkkedalan dan mo sáhtašeimmet oahpahusas váldit buorebut atnui holistta laš áigeáddejumi ja eallinoainnu, main sámi jagiáiggit leat vuolggasadjin (gč. omd. Lauhamaa 2014: 80). Árbedieđu čatnat áigeguovdilis dutkamušaide ja dieđalaš diskurssaide ja oahpahusa vihkkedallat masterbarggus kultuvrralaš perspektiivvas luvvekeahtes oassin oahppanbálgás mánnávuođas ollesolbmo ahkái. Maiddái Suoma oahppoplánaid ođastusaid mielde skuvlii sirdašuvvama ja álgooahpahusa ávžžuhit oaidnit oassin čavddis oahppanbálgás mánnávuođas ollesolbmo ahkái (Karila, Lipponen ja Pyhältö 2013:4). Ovttas servošiinnán vihkkedalan dan, maid sáhttit oaidnit dehálaš oahppun sápmelaš oaidninčiegas. Čálus oassálastá sápmelaš oahpahusa ovddideami diskurssaide, maid ulbmilin lea dutkat ja ovddidit sisdoaluid, málliid, metodaid ja plánaid sámeoahpahusa kontekstii riikarájáin beroškeahttá (vrd. Keskitalo ja earát 2013). Čálus gulahallá ee. Aimo Aikio (2010) dutkamušain das mo olbmot leat áiggiid čađa birgen davviguovlluin ja Asta Balto (1997; 2008; 2017) dutkamušaiguin árbevirolaš bajásgeassinvugiiguin ja guorahallamiiguin sápmelaš ekofilosofias. Dutkamuša bokte ohcat vugiid oaidnit oahppama oassin holisttalaš máilmmiáddejumis. Pigga Keskitalo, Satu Uusautti ja Kaarina Määttä mielde sámeoahpahusas livččii dehálaš duostat iskat ođđa lahkonanvugiid go sápmelaš áigejurddašeapmi, báikejurddašeapmi ja diehtojurddašeapmi gáibid it luovvaneami mainstream skuvlaoahpahusvuogáda gain (Keskitalo ja earát 2013: 96). Dákkár ođđa lahkonanvugiid gávnnaheapmi gáibida duostilvuođa luovvanit maiddái árbevirolaš akademalaš dutkamuša dahkanvugiin ja dulkojumiin das makkár áššit gullet pedagogihkka suorgái.</p>
<p>Eará eamiálbmotdutkiid ovdamearkkat (ee. Wilson 2010; Simpson 1999) leat movttiidahttán ja roahkasmahttán mu ohcat iežan jiena ja vuogi čállit. Sin čállosiid bokte lean duostagoahtán luohttit iežan intuišuvdnii, áicagiidda, dovdduide ja jurdagiidda - ja daid láddamii.</p>
<p>Eamiálbmotmetodologiija ulbmilin ii leat hilgut akademalaš dutkamuša paradigmaid, muhto ovttastahttit daid eamiálbmotdieđuiguin ja leat kritihkalaš oarjemáilmmi dutkanárbái. Dan barggadettiin dutkit ohcet dutkanmetodaid, mat sáhttet orrut innovat i iva árbevirolaš akademiijai (Porsanger 2011: 238). Masteroahpuide gullá oahpásnuvvat akademalaš árbái ja iešguđege dutkansuorggit leat nisten mu dutkanmátkái. Hanna Guttorm mielde dehálamos ii leat čájehit, ahte dutki lea ádden teoriijaid riekta, baicce mo son iežas čállosis daid lea váldán atnui (Guttorm 2012: 600-601). Muhtin sajiin mu dutkamuš gáimmada dihto suorggi dutkamušaiguin. Akšuvdnadutkamis searvvuš ieš smiehttá maid livččii dehálaš 6 ovddidit, nugo sii leat dán dutkamušas maid dahkan. Dutkanmetodaid válljemis vuohttá, ahte akšuvdnadutkamuša ja aktivismadutkamuša diskurssat leat čuohcán mu jurddašeapmái, vaikko in leat válljen daid masterbarggu guorahallanvuohkin. Sámi dutkit leat dávjá válljen geavahit akšuvdnadutkamuša vugiid iežaset lahkonanvuohkin (omd. Balto 2008; Jannok Nutti 2009).</p>
<p>Oktavuođa narratiivvalaš dutkamušárbái sáhttá vuohttit fas njálmmálaš árbevieruid ja eamiálbmot muitalanárbevieru árvvosmahttimis. Eamiálbmotdutkama lahkoneapmi ja vuogit leat sullasaččat maiddái feministtalaš teoretiseremiin (Porsanger 2007: 26). Guktot cuiggod it fápmorelašuvnnaid ja dásseárvvu sohkabeali ja sohkabuolvvaid gaskkas. Maiddái posthumanisttalaš dutkanvuogit gáimmadit muhtin osiin eamiálbmotlahkonanvugiiguin, go dain eai leat mielde dušše olbmot, muhto maiddái luondu ja eallit (Guttorm [2018]). In geavat dutkančállosis nu olu feministtalaš dahje poststrukturalisttalaš teoriijaid ja metodologiija id, muhto eamiálbmotdutkamuššii heive seammasullasaš jurddašanvuohki, gos fápmorelašuvnnat jat objektivisma kritiserejuvvojit eaige dohkkehuvvo daninassii.</p>
<p>Oahppočájánasa bagadallit ja veahkit leat hástalan mu dán dutkamušas dahkat válljejumiidan eamiálbmotjurddašanvuogi vuođul. Dakkár vuolggasajis eamiálbmotd ieđ u oaidnit ollislaš diehto-ortnegin, iige dan leat dárbu ákkastallat oarjemáilmmi dutkanárbbiin.</p>
<p>Porsangera mielde mii eallit miellagiddevaš paradigmarievdadusas, mas árbevirolaš eamiálbmot epistemologiijaid vuođul hábmejuvvon metodologiijat buvttadit ođđa čovdosiid, mat sáhttet leat ávkkálaččat maiddái akademalaš dutkanmáilbmái (Porsanger 2011: 246).</p>
<p>Paradigma molsašuvvamiin oaivvildit vuđolaš ja čielga rievdadusa das mo jurddašit ja háhkat dieđu. Eamiálbmotmetodologiija ii čuovo dihto málle, ja dan jurdaga čuovodettiin lea vejolaš čájehit máilmmi girjáivuođa. Nie juohke dutki lea fárus hábmemin jurdaga das mii lea dutkamuš.</p>
<p>Rauna Kuokkanena mielde eamiálbmotdieđu lea váttis sirret olbmo doaimmain ja vásáhusain. Áššit, bealit ja albmaneamit gullet ovtto oktii. Eamiálbmotjurddašeapmi hástala geavahit maiddái nieguid ja intuišuvnna seamma árvosažžan go dárkuma ja vásáhusa bokte gávnnahuvvon dieđu. (Kuokkanen 2009: 44-45.) Dán hástalusa lean geahččalan dustet gazzadeddiin oahpu máŋga gáldus dakkár oainnuin, ahte diehtu lea juoga mii riegáda ja juogaduvvo go olmmoš lea servodaga oassin. Sámis njálmmálaš dieđus lea stuorra árvu, ja dan atnet omd. árbedieđu muitalettiin eanet luohtehahttin go girjjálaš dieđuid (Aikio 2010: 83).</p>
<p>Danin dutkanguimmiid lassin čállosis geavahuvvojit maiddái eará njálmmálaš gáldut (omd.</p>
<p>Balto [2018]; Aikio [2018]; Porsanger [2018]). Sámi dutkanmáilbmi lea ain nuorra ja girjjálaš gáldut leat unnán. Dasa lassin sápmelaš dutkit leat máŋggabealat resursaolbmot servodagas, iige sidjiide ovtto leat dehálamos bargun leamaš buvttadit artihkkaliid. Njálmmála ččat 7 fievrriduvvo ja juogaduvvo olu diehtu, mii ii leat ovtto gávdnomis čálalaš hámis. Dasa lassin muhtin áššit - dego juoigan - fievrriduvvojit lunddolaččat njálmmálaš hámis, iige daid sáhte álkit rievdadit čálalaš hápmái. Oktan stuorámus árbedieđu njálmmálaš gáldun lea mus leamaš girječálli Kerttu Vuolab, gii lea mánnávuođa rájes muitalusaid bokte čilgen áššiid munnje. Dat muitalusat leat láiden mu ovddos guvlui dutkanmátkkistan.</p>
<p>Gávcci jagiáiggi leat vihkkedallan ee. boazodoalu buohta (omd. Manker 1976; Eira -</p>
<p>Buljo 2016). Ieš lean unnivuođa rájes oahpahuvvon smiehttat eallima ja jagiáiggiid muitalusa id bokte. Oktan eamiálbmogiid diehtogáldun namuhit máŋgga sajis namalassii muitalusaid (omd.</p>
<p>Kuokkanen 2009; Simpson 2014; Hirvonen 2009: 102). Muitalusat ja sátnevádjasat guddet árvomáilmmi ja njuolggadusaid mo mii galgat eallit (Balto [2018]). Go dutkanmátki álggus hástalin olbmuid searvat guorahallamii alccesan dutkanguoibmin, de čilgejin sidjiide ahte háliidan gullat namalassii sin muitalusaid. Muitalusaid dutkan eaktuda duodjedutki Máret</p>
<p>Magga mielde kultuvrralaš lohkanmáhtu ja gulahallama guldaleaddji ja muita leaddji gaskkas.</p>
<p>Searvvuš vávjjáska, jus dutki ii máhte gulahallat olbmuiguin. (Magga [2017].) Muitalusat leat bárgiduvvon oktii doaimmaiguin ja daid fárus leat teoriija, dagut, ja rumašlaččat oassálastin (Simpson 2017: 56). Dán dutkamušas muitalusat leat oktan stuorámus teorehtalaš gáldun ja muitalanlahkoneapmi lea olu eanet go dušše muitaleapmi.</p>
<p>Muitalusaid vehkii ceggen iežan <em type="italic">dutkanlávu </em>(gč. s.16). Jurdda dutkanlávus giellagovvan lea riegádan Jelena Porsanger logaldallama oktavuođas sámi allaskuvllas 6.4.2018. Son govvidii dalle eamiálbmotmetodologiija lávu struktuvrra bokte. Logaldalla n viiddidii mu áddejumi eamiálbmotmetodologiijas, ja lea das rájes láiden dutkamuša dahkama. </p>
<p>Dutkanlávvu lea veahkehan mu váldit dutki perspektiivva doaimmaide maid lean čuvvon jahkodagaid áigge. Guovddášmetodan dutkamuša dahkamis lea leamaš gulahallan, mii lea dáhpáhuvvan <span type="quote">“dutkanlávu siste”</span>. Dutkanlávu siste lean maiddái málestan jurdaga masterčállosii vai beasan dieđuid guossohit dutnje, oahppočájánasa lohkkái <em type="bold">. </em></p>
<p>Čálán masterbarggu muitalusa hápmái dainna sávaldagain, ahte dieđu juogadeaddjit dovddašedje dan iežaset eallimii gullevažžan. Eamiálbmotdutkama oktan bajimus ulbmilin sáhttá oaidnit dieđu máhcaheami ruovttoluotta servošii (omd. Kuokkanen 2009: 125). Čállosa hámi válljen lea okta vuohki ovddidit dán gudnejahtti gulahallama. Oahppočájánasain gulahalan báikkálaš servoša lassin lunddolaččat maiddái dieđaservošiin. Muitalusa hámiin geahččalan govvidit máŋggasuorggat proseassa, mii masterbarggu čađaheapmi lea leamašan.</p>
<p>Jienat maiguin gulahalan sihke akademalaš máilmmiin ja sámeservošiin bárgiduvvojit oktii ja šaddet oktan jietnan.</p>
<p>Seammás dat ovttastupmi govvida mu oahppanmátkki eamiálbmotdutkanmáilbmái. 8</p>
<p><em type="bold">Olbmuiguin ja eatnamiin gulahallan </em></p>
<p>Dutkamuša bajilčála govvida dan mo olmmoš oahppá sihke eatnamiin4 ja eatnamis.</p>
<p>Čáhcegátteolbmuid kultuvrra ja birgejumi vuođđu lea jogain ja jávrriin ja danin lean válljen bajilčállagis namuhit sierra vel gulahallama čáziin. Dálvemáilmmis gulahallan čáziin dáhpáhuvvá maiddái jieŋa ja muohttaga bokte. Buot dáid sáhttá oaidnit maiddái oassin eatnamis. Eatnamii vuođđuduvvi pedagogihka ja eananoktavuođaid guorahaladettiin <span type="quote">"Gulahallat eatnamiin"</span> -luohti lea jorragoahtán oaivvistan. Dajahus <span type="quote">“gulahallat eatnamiin”</span> lea bohciidan luođi bidjama oktavuođas. Sara Marielle Gaup Beaska lea bidjan luođi go son smiehtai dálkkádatrievdama, ja geavahan su lobiin dajahusa dutkamuša namas. Olbmot eai leat daiguin sániiguin árbevirolaččat govvidan oktavuođa doalaheami ja ovddideami luonddus, muhto doahpagastimii lea šaddan dárbu otná máilmmis. Okta dutkanveahkki árvalus mielde : <span type="quote">“Mii eat leat geavahan dihto doahpaga danin go dasa ii leamaš dárbu. Daningo dat lea nu iešalddes čielga ášši. Vaikkoba mun ieš gulahalan eatnamiin. In mun dasa dárbbaš maidige doahpagiid. Mun dušše dieđán, mo áhččán duolmmadii eatnamiid ja máhtán govahallat, maid son dovddai dalle.”</span> Dutkanvehkiidan mielas gulahallat eatnamiin govvida bures dan mo sii doalahit oktavuođa eatnamiin. Gulahallan eatnamiin lea sidjiide váibmoášši, mii bajida eallima, giela ja kultuvrra mearkkašumi. Gulahallat eatnamiin oaivvilda nuppi dutkanveahkkái <span type="quote">“dovdat, oaidnit ja vásihit oktavuođa eatnamiin (NKL).”</span> Go goalmmát gulai dan árvalusa, de son lasihasttii ahte albma gulahallamii gullá maiddái ádden. Su mielde olmmoš galgá áddet oktavuođa eatnamiin vai gulahallan lihkostuvvá. Dán dutkamuša bajilčála <em type="italic">Gulahallat eatnamiin ja čáziin </em>meroštallojuvvo <em type="italic">dovdat, oaidnit, vásihit ja áddet oktavuođa eatnamiin ja čáziin </em>. Seamma vuordámušat leat leamaš maiddái gulahallamis olbmuid gaska dutkanmátkk i áigge. Vuordámuššan lea leamaš, ahte gulahallan johtá guovtti guvlui. Oahppočájánasa bajilčállaga válljen čájeha mo dutkamuša doahpagat ja sisdoalut leat láddan sihke intuišuvnna ja dutkanguimmiid ja dutki gulahallama boađusin. </p>
<p>Akademalaš dutkamuša dahkamis lea dehálaš árvvoštallat mo leat dieđu háhkan ja mo leat dan doallevašvuođa sihkkarasttán. Gamustan lean dovdan, ahte árbedieđu ii sáhte lahkonit hohppuin. Danin lean álggu rájes háliidan várret olles jagi dutkanmateriála ávnnasteap má i.</p>
<p>Dutkanmetoda leamaš proseassa, man láddan lea gáibidan áiggi. Dutkamuš lea hápmašuvva n gulahaladettiin ja ealedettiin báikkálaš olbmuiguin ja eatnamiin. Maiddái dieđu doallevašvuođa 4 Ea ŋga lasgillii máŋggat eamiálbmogat geavahit s áni <span type="quote">“Land”</span> govvi dit olbmuid vuoiŋŋalaš, fys alaš, sosiála ja kultuvrralaš okta vuođa dihto guovlluin (Omd. Simpson 2014).</p>
<p>Sápmelaš sáhtašii govvidit seamma ášši báiki, guovlu, luondu dahje l uohtu sániin. Ieš lean vá lljen geavahit doahpaga <span type="quote">“eana”</span> čuovodettiin eará eamiálbmogiid ovdamearkka. 9 dárkkisteapmi kollektiivvalaččat lea gáibidan áiggi (gč. s.33-34). Ovttas dutkanguimmiiguin lean árvvoštallan, ahte muhtin dieđut ee. bivdosajit ja dohppenáiggit leat servoša opmodat, maid olggobeale olbmot eai dárbbaš diehtit. Daid osiid lean guođđán guoskkakeahttá dutkanguimmiid ságain.</p>
<p>Eamiálbmotperspektiivvas dutkamuša ulbmil ii galggašii leat dušše háhkat dieđu.</p>
<p>Barggadettiin lean guorahallan dan, maid sáhtán dahkat eallimis vai ollašuhttán daid oahpuid, maid lean skeaŋkan ožžon. Dán dutkama váibmosis leat oktavuođat ja ovddasvástádus dáin (vrd. Wilson 2008: 70-73). Anishinaabe dutki Leanne Betasamosake Simpsona mielde oahppan lea álo persovnnalaš ja dihto kontekstii čatnon proseassa. Maiddái dutkanbarggu dahkamis dutki čatná oktavuođaid ja láddá olmmožin ieš maid. Simpsona nákkosgirji čájeha ovdamearkka paradigma rievdadusa eksternalismmas internalismii.</p>
<p>Su mielde eamiálbmotoahpuid ulbmilin lea oahppat dovdat iežas sajádaga kosmosis. Fokusis ii leat dušše dat makkár dieđut čohkkejuvvojit, baicce dat maid mii dahkat oahpuiguin ja dieđuiguin, mat minguin juogaduvvojit. (Simpson 1999: 25, 32, 40–42, 45-48.)</p>
<p><em type="bold">Gean don leat nieida? Dutki oktavuođat ja sajáiduvvan </em></p>
<p>Dutki sajáiduvvama vuđolaš guorahallan gullá dutkamuša ehtalaš beliide ja vel dan luohtehahttivuođa vihkkedallamii (Linkola &amp; Keskitalo 2016). Eamiálbmotdutka muša dagadettiin lea erenomáš dehálaš buktit ovdan persovnnalaš ja ámmátulbmiliid.</p>
<p>Eamiálbmotdutkamušas galggašii beassat čatnat dieđu dihto guvlui gos dutkojuvvo, diehtit gosa diehtu gullá, vihkkedallat dutki rolla ja dan makkár dilis dutkamuša leat dahkan. Maiddái árbevirolaš sápmelačča gulahallamis lea lunddolaš muitalit gii mun lean ja gosa mun gulan.</p>
<p>Dáinna sáhttit čatnat oktavuođaid ja nannet oktasaš beroštumiid. <em type="italic"><span type="quote">“Gean don leat nieida/ bárdni?”</span> lea vuosttaš maid sápmelaš jearrá go oahpásnuvvagoahtit. Gulahallamii gullá oktasaš fulkkiid, oahppásiid, vásáhusaid ja guovlluid ohcan. Mu buohta sápmelaš ii gávnna nu olu oktasaš fulkkiid. Lean riegádan guovtti kultuvrra gaskii, ja šattan vihkkedallat daidda gullevaš etihkalaš čuolmmaid iežan ovddasvástádusas. Rájáid alde eallin buktá mu geahčadanguvlui sihke viidodaga ja ráddjehusaid. </em></p>
<p><em type="italic">Mu máttut leat Suoma sogain, maidda leat muhtin sápmelaččat duon dolin náitalan. </em></p>
<p><em type="italic">Sihke eadni ja áhčči dovdaba iežaska suopmelažžan, vaikko guktot leabage nuvttohiiguin mánnávuođas viegadan. Áhččán lea bajásšaddan Duortnoseanu guovllus ja eadnán lea mánnán eallán Badje-Giema gáttiin. Ieš lean riegádan ja bajásšaddan Ohcejohleagis. Lean sámáiduvvan go mu vánhemat aniiga máŋggakultuvrralašvuođa riggodahkan ja sudno mielas </em>10 <em type="italic">mánná ii gula dušše vánhemiidda, muhto maiddái olles servošii. Munnje lea unnivuođa rájes sámástuvvon ja lean vázzán buot skuvllaidan sámegillii. Ii oktage mus mánnán jearran háliidango mun sámáiduvvat. Iige oktage munnje mánnán lohkan, ahte don it leat sápmelaš. Sii baicce divvo mu fárdda ja njulgejedje mu giela – nugo dahke earáge sámemánáide. Dat lei dat joavku masa mun dovden gullevašvuođa - ja dovddan ain. Lean náitalan sápmelaččain ja lean riegádahttán guokte sápmelaš máná dán máilbmái. Ealli sápmelaš biras lea sámegiela lassin gaccahan munnje sámi árvomáilmmi jurddašan- ja láhttenvugiidisguin. Dađistaga eallinbálgán alde lea munnje šaddan máilmmigovva, masa gullá luondduáddejupmi ja sosiálalaš oktavuođat. </em></p>
<p><em type="italic">Otná dilis sihke ruovttus ja barggus mu beaivválaš giellan lea sámegiella, ja juogadan earáiguin oahpuid, mat muinna leat juogaduvvon. Dán muttos eallima orru leamen lunddolaš addit ruovttoluotta servošii, mii riegádeami rájes lea mu áimmahuššan ja čalgadan. Sápmelašvuohta lea šaddan mu eallima eret rátkkekeahtes oassin. Dan dihte maiddái dán dutkamušas hálan min birra go hálan sápmelaččaid birra. (Beaivegirji 21.1.2018.) </em></p>
<p>In hálit ákkastallat gullevašvuohtan sámi servodahkii <span type="quote">“Indian grandmother complex”</span> bokte (gč. Vine Deloria: 1988: 2-4) inge eamiálbmot servošii adopteren fantasiijaiguin (gč. </p>
<p>Tuck &amp; Yang 2012: 15). In fikka leat ekspearta eamiálbmogiidda dahje sámeálbmo gi i.</p>
<p>Háliidan leat várrugas generaliseremis iežan oainnuid sápmelaš oaidnun, muhto maiddái rehálaččat muitalit, ahte dovddan gullevašvuođa dan jovkui. Dáinna dutkamušain geahčan duohtavuođa iežan čalmmiiguin. Dutkamuša bokte vihkkedalan maiddái dan, maid sáhtán dahkat vai ollašuhttán oahpuid, maid ráhkisvuođa skeaŋkan lean ieš ožžon.</p>
<p>Anán dehálažžan, ahte eamiálbmogat besset ieža meroštallat iežaset áššiid sin iežaset eavttuiguin sin iežaset jienaiguin. Dán barggu ulbmil ii leat váldit saji dain jienain. Sápmelaččat leat máilmmis okta dain álbmogiin, mat lea olu dutkojuvvon. Sápmelaš gálgga i meroštallojuvvot ja kategoriserejuvvot, ja nu sápmelaš leamaš dávjá objeaktan. Lean ovttaoaivilis eará sámedutkiiguin (ee. Kuokkanen 2014), ahte lea dehálaš váldit sápmelačča eret dien konteavsttas. Danin garvván mahkáš <span type="quote">“objektiivvalaš”</span> dutki rolla. Lean oassin servodagas ja čađahan dutkamuššan ovttasbarggus servošiinnán. Oaivvildan, ahte báikki olbmuin galgá leat sadji iežaset oaiviliidda maiddái mu birra mearridit. Dutki sajádaga vihkkedaladettiin jerren risteatnistan, makkár vuolggasajis mun su mielas lean dahkamin dán sápmelaš árbedihtui laktáseaddji dutkamuša. Son vástidii ná:</p>
<p>Don leat bajásšaddan olbmuiguin, geat leat eallán dán (sápmelaš) máilmmis, ja don leat eallán ieš olmmožin unnivuođa rájes dán máilmmis. </p>
<p>Don leat leamaš sámegielat duhkoraddanskuvllaiguin unna snuolganjunnenieidan duggon vuovttaiguin viehkamen. Don it leat dan eallima olggobealde. Don leamašan oppa áigge siste - dainna go don leat gullan midjiide. It don lean gii fal. Don ledjet min mánná. (KV.) 11</p>
<p>Sámepedagogat leat munnje unnivuođa rájes báitán čuovgan dego beaivvážat. Lean oaidnán ja vásihan dan mo sii leat láhčán oahppanbirrasa ja meannudan olbmuiguin. Lean bajásgesson utnolašvuođain utnolašvuhtii. Giitevašvuođa lassin dovddan geatnegasvuođa juolludit ovddos guvlui eallinoahpuidan boahttebuolvvaide. In sáhte maiddái gaikkehit iežan eret min servoša kollektiivvalaš morrašiin. Morašnoađđi čoggo ain odnege das go diehtu ja máhttu eai eastagiid haga bálle sirdašuvvat buolvvas nubbái. Stuorra váivin čuhcet servodaga doaimmat, mat botkejit maiddái luonddu- ja olbmuid gulahallanoktavuođa. Stuorámus siektadeaddji dán bargui lea goitge ráhkisvuohta, maid ieš lean muosáhan bás servošisttán oppa ealliman áigge. Dán ráhkisvuođa eatnama alde háliidan gohttet. Gullevašvuođa dovdu duolbmá munnje luotta ja rávve mu guđe háltái dutkamušainan galggan johtit. Dieđán geas ja gos sáhtán jearrat veahki ja áššedovdamuša. Sámeservošis eallin buktá maiddái jurdagiid das, mo dieđu sáhttá ohcat, dievasmahttit ja ođđasit hukset ovttas servošiin.</p>
<p>Masterčállosa teorehtalaš áššit johtet giehtalagaid beaivválaš bargguinan, ja lean váldán daid atnui árgabeaivvis sihke oahpaheaddjin, eadnin ja servodatberošteaddjin. Lean olu olbmuiguin gulahallan masterdutkamuššii gullevaš fáttáin jo ovdal go dihten, ahte šattan daid birra čállit. Lean bargan sámegielat mánáidgárddiin ja vuođđoskuvllain oktiibuot badjel logi jagi. Vásáhusat oahpaheaddjin váikkuhit mu geahččanguvlui, vaikko in leatge válljen dutkat iežan barggu. Barggustan lean šaddan guorahallat olbmo čalgama, sámi árvvuid ja ovttasbarggu váhnemiiguin. Dasa lassin mus leat vásáhusat sámegillii ja máŋggagielatvuhtii laktáseaddji ovdduin, hástalusain ja dárbbuin. Dán perspektiivvas geahčadan álgooahpahusa ollisvuođa ja oainnán dárbbu láhčit saji árbedieđu fievrrideapmái maiddái oahpahussuorggis.</p>
<p>Lean bajásgesson olmmošvuoigatvuođaid bealušteaddjin ja giella- ja kulturberošteaddjin. Masterbargguinan nannen oktavuođaidan báikkálaš sámi servošii ja maiddái eamiálbmotdutkanservošii. Iežan persovnnalaš oainnu mielde sápmelaččain ii ollašuva iešstivrejupmi oahpahusas, iige Sámis olus earáge suorggis. Čalmmustettiin eamiálbmotvugiid máhttit, diehtit, oahpahit ja birget sávan bajidit árbedieđu árvvu modearna oahpahuskonteavsttas, ja dasa lassin buktit oasáža ságastallamii sápmelaččaid vuoigatvuođas oahpahusa iešstivrejupmái. 12 13</p>
<p><em type="italic">Govva 1. </em>Lávvu lea árbevirolaš orrunsadji, man lea geahpas cegget, njeaidit ja sirdit. 14 <em type="bold">2. Metodologalaš oainnu ja dutkanlávu ceggen </em></p>
<p><em type="bold">Symbolaid ja giellagovaid válljen eamiálbmotkonteavsttas </em></p>
<p>Lávvu buktá ruovttu dovddu ja oadjebasvuođa meahcis ja luomejeakkis. Lávu siste lean beassan goikadit njuoska biktasiid, juhkat gáfe goikosan ja bassit luosa nealgásan. Doppe lean gullan olu ságaid, luđiid ja gelddolaš muitalusaid. Lossa olgobargguid maŋŋá lean oađđán njálgásamos nahkáriid rággas vuolde. Juohke jagi maiddái skuvlamánáiguin ceggen lávu va i beasan lágidit oahpahusa árragáttis. Seamma oadjebas dovddu lean háliidan láhčit dutkamuša dahkamii, ja danin lean válljen lávu geavahit giellagovvan dán masterbarggus.</p>
<p>Giellagovaid geavaheapmi lea dábálaš vuohki njálmmálaš árbevierus. Giellago va id bokte sáhttá muitit ja áddet maiddái teoriijaid buorebut (Porsanger [2018]). Govaiguin ja symbolaiguin sáhttá buktit olu čiekŋalis dieđu ovdan, muhto lea dehálaš guorahallat geasa dutki čállá ja smiehttat makkár symbolaid ja giellagovaid heive geavahit. Govva muitala oahpes olbmui áibbas eará go kultuvrra olggobeale olbmui. Jus symbola váldá árbevirolaš konteavsttas ođđa kontekstii, de dutki galgá bures dovdat ja diehtit makkár mearkkašumit ja doaimmat leat dan duogábealde.</p>
<p>Dutkit leat geavahan iešguđege guovllu eamiálbmogiid teoriijaid ja symbolaid sámi dutkankonteavsttas (omd. Kuokkanen 2009, Balto 2008, Hirvonen 2009 ja Rahko-Ravantt i 2016). Lea lunddolaš oahppat álbmogiin, geaiguin deaivvada ja gulahallá globála eamiálbmotdutkanmáilmmis. Nuppi eamiálbmotvásáhusat ja guorahallanvuogit rahpet eará háltái oaidnit máilmmi. Maiddái munnje dutkin lea lunddolaš oahppat eará eamiálbmogi in.</p>
<p>Oainnán goitge dehálažžan ovttas suokkardallat heivejitgo ođđa symbolat ja seremoniijat min servošii. Dán dutkamušas in hálit sárgut menddo amasin oahpis ášši inge gavdnjet olbmuid menddo amas veardádusaiguin. Dutkin háliidan atnit fuola das, ahte maiddái eará sápmelaččat gávdnet seamma latnjii dutkamuša logadettiin ja áddejit daid oktavuođaid maid ieš dutkin oainnán.</p>
<p>Muhtin Sámi dutkit leat váldán Galbaloaggesullo5 dálkkodanrieggá (Medicine wheel) veahkkin iežaset dutkamušaid čađaheapmái ja artihkkaliid čállimii (omd. Kuokkanen 2009, 5 Vá l ljen geavahit galbaloaggi sáni, go okta dutkamuša bagadalliin lohká a hte lea biologalaš duohtavuođa gielisteapmi gohčodit dan galbarihccin. Galbaloaggi ii biologalaččat gula cubboealliide. 15</p>
<p>Balto 2008 ja Hirvonen 2009). Dálkkodanriekkis lea vuoiŋŋalaš, kompleaksa ja fámolaš riekkis. Dat govvida máilmmiáddejumi, ja dan geavahit árbevirolaččat buoridanárbevieruin ja seremoniijain. Juohke segmeanttas leat dihto áššit, mat gullet oktii. Das leat hálttit, jagiáiggit, olmmoščearddat, historjjá ja boahtteáigi. (Balto 2008:.) Maiddái Rauna Rahko-Ravantti lea válljen geavahit dálkkodanrieggá nákkosgirjjistis, mas son guorahallá sámeoahpahusa dili</p>
<p>Suomas. Ovdalgo Rahko-Ravantti geavahišgođii dálkkodanrieggá, de son vihkkedalai leago suoládeamen nuppi álbmoga kultuvrras juoidá. Maiddái nuppi eamiálbmoga ovddasteaddji galgá leat várrugas viežžat symbolaid ja seremoniijaid eará álgoálbmogiin ja eksotiseremis daid. Rahko-Ravantti árvvoštalai, ahte rieggá heive geavahit dutkamušas, jus dan gudneja httá ja geavaha buori ulbmiliidda. Su mielde dálkkodanrieggá geavaheapmi dutkamušas lei dehálaš válljen. Dan bokte son lea máhttán buktit ovdan maiddái sápmelaš oahpahusa lihkostuvva miid ja boahttevuođa nieguid - ii dušše váivviid ja eahpelihkostuvvamiid. (Rahko-Ravantti [2017]; 2016: 32, 61, 121-122.) Jelena Porsanger čalmmustahttá goitge, ahte dálkkodanrieggá ii buot osiin oro heivemin Sápmái. Dálkkodanrieggás davvi lea dávjá dálvvi symbola. Muhtin boazosámiid geahčastanguovllus davvi fas sáhtašii govvidit giđa dahje geasi, go geasi guvlui johttát bohccuiguin davás mearragáddái. (Porsanger [2018].)</p>
<p>Oainnán dálkkodanrieggá geavaheami fiinna ovdamearkan das, man láhkai sáhttá bidjat eamiálbmotjurddašeami dutkama guovddážii. Vaikko dálkkodanrieggá ii sáhte heivehea mi haga váldit njuolga sápmelaš kontekstii, de dan hápmi muittuha holisttalaš ja syklalaš jurddašeamis, mii lea mihtilmas maiddái sápmelažžii. Eamiálbmot dutkit geavahit dávjá iešguđegelágan jorbadasaid govvidit jurddašanvuogiset (omd. Smith 1999: 117 ja Wilson 2008: 70). Muhtin teoriijain rieggá leat viiddidan vel golmmadimenšuvnnalaš hápmái. Omd.</p>
<p>Angayuqaq Oscar Kawagley govvida Yupiaq álbmoga eallinoainnu geaillu hámiin (Kawagley 1995: 14). Rieggá hámi leat geavahan maiddái govvidit omd. fápmorelašuvnna id eamiálbmotoahpahusas (omd. Bishop &amp; Glynn 1999: 11, 55). Rieggá hápmi muittuha áššiid oktiigullevašvuođas, dásseárvvus ja dássedeattus.</p>
<p>Iežan dutkamuša ulbmilin lea guorahallat sápmelaš vugiid ja vieruid. Anán dan muittus maiddái symbolaid válljedettiin. Dutkanmátkki áigge lean gávnnahan, ahte maiddái iežas álbmoga symbolaid geavaheami berre vihkkedallat vuđolaččat. Pigga Keskitalo geavaha Sámi rumbbu govvidit sámi oahpahusa ovddideami (gč. Keskitalo 2013: 449). Meavrresgárri leamaš vuoiŋŋalaš mátkki ja áššedovdiid reaidu, ja dat symbolihkka sáhtašii heivet muhtin láhkai maiddái dutkamuša dahkamii. Ieš lean goitge várrugas geavahit meavrresgári iežan dutkamuša symbolan, go in dovdda meavrresgári doaimma doarvái bures. 16</p>
<p>Háliidan maiddái iežan dutkanguimmiid dovdat govvagiela maid geavahan, amas sidjiide šaddat beare lossat čuovvut mu jurdagiid luottaid. Dán suokkardallama boađusin lean válljen lávu vehkii cegget masterdutkamuša dahkama. Lávvu heive metaforan dán dutkanbargui erenomáš bures go dainna leamaš árbevirolaččatge geahpas johtit jagiáiggiid mielde.</p>
<p><em type="bold">Mii lea dutkanlávvu? </em></p>
<p>Dutkanlávu sáhttá oaidnit mentála latnjan, man siste dutkan dáhpáhuvvá eamiálbmotvugi in.</p>
<p>Dutkanlávu struktuvra govvida áššiid maid galgá váldit vuhtii dutkamuša dahkamis.</p>
<p>Dutkanlávu ja dan vuođu ávnnasteami várás lean gazzan oahpu viidát eamiálbmotdutkanmáilmmis. Heivehan jurdagan lávus Jelena Porsangera lávvometaforii, ma s diehtolávvu govvida eamiálbmotmetodologiija (Porsanger [2018]). Dán dutkamuša lávvu ceggen ii livčče lihkostuvan Jelena</p>
<p>Porsanger iige Kerttu Vuolab veahki haga.</p>
<p>Dutkanmátkki áigge lean johtán dutkanlávuinan jagi áiggiid ja árbevirolaš bargguid čađa. Lean ceggen, njeaidán, divodan ja sirdán iežan lávu dárbbu mielde. Vuogas sajis lean bovden árbečehpiid dutkanlávvosan.</p>
<p>Muhtumin lean maiddái ožžon vuorddekeahtes gussiid. Govvosis 1. govvidan dan, mo guossit čohkkájit dutkanlávus guktuid bealde loaiddus ja dieđut juogaduvvojit.</p>
<p>Dutkanlávus leamaš vejolaš okto reflekteret dahje ságastallat dutkansiidaguimmiiguin áššiin, mat bohciid it dutkanmátkkis. Girjjiid, artihkkaliid ja dutkamušaid logadettiin lean dego gávnnadan árrangáttis dutkiiguin ja eará čehpiiguin sihke Sámis ja iešguđege guovllus máilmmis. Lean</p>
<p><em type="italic">Govus 1. </em>Illustrašuvdna dutkanlávu gussiin. Guktuid bealde loaiddus čohkkájit olbmot. Dutkanlávus dutkamuša dahkki lea boaššgoahkkan. Árbevirolaččat boaššogoahkka čohkká boaššu olgeš dahje gurot bealde. 17 jearran sis ráđi ja guldalan sin vástádusaid. Nuppiin sániiguin lean dávjá gilgadan loaiddus ja gulahallan sihke árbečehpiiguin, čálliiguin ja dutkiiguin. Maiddái mánát leat muhtumin čákŋan dutkanlávvui bealljebealástallat ollesolbmuid ságaid. Ja nu mo láve, de ovtta máná áicilis gažaldat lea sáhtán muhtumin buđđosit logi čeahpi. Masterbarggu čállin válddán dál boaššogoahka rolla dutkanlávus ja guossohan muinna juogaduvvon dieđuid viidásit dán čállosa bokte. </p>
<p><em type="bold">Eamiálbmotmetodologiija ja eamiálbmot dutkanmáilmmi govvideapmi </em></p>
<p>Olmmoš oahppá dan giela ja daid doahpagiid, mat geavahuvvojit su eallinbirrasis. Boazodoalus lea iežas rikkis giella. Bivdui ja duodjái maid gullet olu iešguđegelágan doahpagat. Maiddái dieđateknologiija suorgái gullet doahpagat, maid eai geavat eará sajis. Seamma láhkai akademiijas lea iežas giella, man sáhttá leat olggobeale olbmui váttis áddet. Oainnán easkaálgi dutkin dehálažžan oahpahallat dan giela. Ferten dovdat doahpagiid mat meroštallet dádjadeami dutkanmáilmmis, aman láhppot - ja amaset aistton vuovdit mu.</p>
<p><em type="italic">Metodologiija </em>govvida ollislaččat dan, mo mii nu doaibma ja makkár metodaid olmmoš geavaha čielggadit juoidá (Kuokkanen 2009: 184). <em type="italic">Metoda </em>fas lea konkrehta reaidu, doaibma dahje vuohki. Metodaid ulbmilin lea veahkehit dieđu skáhppoma ja buvttadeami. </p>
<p>Metodologiija bealistis govvida ollislaš dutkanproseassa: buot dan mo dutki lea jurddašan, válljen fáttá, čoaggán materiála, teoretiseren, analyseren, čállán ja bohtosiid duddjon.</p>
<p>Metodologiija stivre dutkangažaldagaid hábmema ja nie váikkuha dutkanbohtosiidda, iige metodologiija danin goassige leat neutrála (Rahko-Ravantti 2016: 54). Linda Tuhiwai Smith cealká, ahte intellektuála dekoloniseren proseassa dárbbaša radikála váibmoláđisvuođa mii faŋuha guhkkelii ja ohcá ovttasbarggus ja rabas mielain vejolašvuođaid, maid sáhttá dušše govahallat seammás go áššit dušše gahččet sadjái (Smith 1999: xii). Dán geahččanguovl lus ferte leat eamiálbmotdutkanmetodologiijain ráffi ja friddjavuohta láddat.</p>
<p><em type="italic">Lean válljen eamiálbmotmetodologiija iežan masterčállosa vuođđun. Sáhtášii maid lohkat, ahte eamiálbmotmetodologiija lea válljen mu. Ainge dat lunddolaččat leamašan oahppanbálgán alde - leamaš jo ovdal go mus ledje sánit govvidit dan. (Beaivegirji 30.11.2018.) </em>18 </p>
<p>Metodologiija sáhttá oaidnit mátkin čielga álggu ja loahpa haga. Mátkki áigge dutki oahpásnuvvá dutkanguvlui ja ovtta láhkai kárte dan. Iige oktage metodologalaš mátki leat seammalágan go nubbi. (Koro-Ljunberg 2016: 3-4.) Eamiálbmotmetodologiijat addet molssaeavttu lahkonit eará láhkai dutkanproseassaid: dat leat golgi, dynámalaš lahkonanvuogit, main vuhtto dávjá syklalaš ja sirkulára jurddašanvuohki (Louis 2007: 133).</p>
<p>Jus mun livččen dihtomielalaččat válljen eamiálbmotmetodologiija, de livččen masterbarggustan vihkkedallan dušše dan jurdaga, mii lea sámi eamiálbmotmetodologiija.</p>
<p>Dutkin fertejin lohkat olu dutkamušaid, vihkkedallat ja jearahallat olbmuid, vai dán dutkanvuođus dádjadišgohten ovddos guvlui. Diehtu ii dihkkádan munnje jurdaga, muhto gapmu mii čájehii gosa guvlui johtit. Eamiálbmotmetodologiija lea vehážiid mielde mátkki áigge ihtán oidnosii ja šaddan čielgasabbon. Ferten goit dovddastit, ahte oahppočájánasas lean dutkanmetodaid lassin rahčan olu dutkanmetodologiija ceggemiin.</p>
<p><em type="italic">Eamiálbmotmetodologiija guorahaladettiin lean dovdan sápmelaš pedagogihka ja iešmearrideami vuoiŋŋa. Ii oktage njuolgut muital justa mo galggašin hábmet metodologiija dahje metodaid, maid dutkamušastan geavahan. Sii orrot dego vuordimen, ahte gávnnahan daid ieš. Sii vurdet mu máhttit ja áddet. Muhtumin dat orru váttis, muhto seamma vuoiŋŋas dieđán, ahte mus lea lohpi maiddái meaddit - ja das oahppat. Illudan maiddái dainna, ahte in leat okto eamiálbmotmetodologiija lávuid ceggemin. Ollu sápmelaš dutkit barggildit seamma fáttáin. Fargga mis lea olles siida! (7.6.2018 Beaivegirji.) </em></p>
<p>Eamiálbmotmetodologiijain guorahallat mo heive lahkonit dutkamuša fátta ja olbmuid nu, ahte ovttastahttá sihke dieđalaš- ja eamiálbmotvugiid. Das lea sáhka dihtolágan morálas ja olmmošvuođas. Mihttun lea muitalit eamiálbmoga dieđuid birra sin iežaset vuogi mielde, nu ahte sin duohtavuohta, áddejumit ja árvvut leat vuhtiiváldon. Nie sáhttá lohkat, ahte ii gávdno dušše okta eamiálbmotmetodologiija: mii baicce duddjot eamiálbmotmetodologiija álo dihto eamiálbmoga árbevieruid ja dieđuid vuođul (Porsanger 2007: 15). Jus navdit, ahte lea dušše okta vástádus dasa mii lea eamiálbmotmetodologiija biebmat dušši essentialismma (Louis 2007: 132).</p>
<p>Eamiálbmotdutkit leat sihke Sámis ja eará guovlluin máilmmis hábmegoahtá n eamiálbmotmetodologiijaid, vai sáhttet buorebut gudnejahttit iežaset kultuvrra laš njuolggadusaid ja máilmmiáddejumi. Daiguin sii gažadit dieđamáilmmi hierarkiijaid ja oarjemáilmmi diehto-ortnegiid, ja dat lea dehálaš oassin dieđu buvttadeami dekolonisere m is.</p>
<p>Seammasullasaš kritihkka lea 1960-logu rájes dáhpáhuvvan maiddái eará dutkansurggiin ee. poststrukturalismma, feminismma, kritihkalaš antropologiija ja kritihkalaš pedagogihka diskurssain. Dat leamaš mielde hábmemin maiddái eamiálbmogiid dutkandiskurssaid ja metodologiijaid. Eamiálbmotmetodologiija vuođđojurdda lea ohcat dieđuid kreatiivva laš 19 eamiálbmotvugiiguin. Dasa lassin suokkardallat kritihkalaččat eará metodologiijaid, geavahit daid dahje heivehit daid eamiálbmoga dárbbuide. (Kuokkanen 2009: 185-187.)</p>
<p>Eamiálbmotmetodologiija ii leat juoga mii lea áibbas ođas, mii ii leat leamaš ovdal.</p>
<p>Porsangera mielde sáhtašii lohkat, ahte Johan Turi (1910) leamaš vuosttaš sámi dutki, gii doahpagasttii sámi árbevieruid, čuovui boazojagi ja boazobargguid birra jagi - muhtumin maŋos guvlui, muhtumin ovddos guvlui. Turis lei iežas logihkka dan dahkamii ja das čállimii. (Porsanger 2018.) Virggálaččat eamiálbmotmetodologiijaid leat hábmen oarjemáilmmi akademalaš institušuvnnaid siste, ja daid leat ovddidan eamiálbmotovddasteaddjit (ja maiddái seammamielat olbmot), geat leat ieža vázzán oarjemáilmmi skuvllaid (Porsanger 2004: 112).</p>
<p>Eamiálbmotmetodologiijat eai leat ođđa hutkosat, muhto daid geavaheapmi akademalaš dutkamušain lea, ja daid legitimeren ja vuogáidahttin eurohpalaš filosofiija ja dieđateoriija ide ságastahttá ain olu (Kuokkanen 2009: 190).</p>
<p>Akademalaš sápmelaš eamiálbmotdutkama álgun sáhttá doallat dan, go Alf Isak</p>
<p>Keskitalo 1974 jagi čalmmustahtii asymmetriija sápmelaš ja Davviriikalaš servodagaid dutkamušaid gaskkas (Porsanger 2011: 229). Keskitalo čuoččuhii jo dalle eamiálbmotdutkamuša guokte vuođđobarggu: dokumenteret eamiálbmoga iežas historjjá ja vuoigatvuođaid; ja burgit ja buktit oidnosii váldokultuvrra váldemekanismmaid (Keskitalo 1974/1994, 29−30). Sámi- ja eamiálbmotdutkama siskkobealde gávdnojit iešguđetlá ga n ovdamearkkat das, mo dán leat ollašuhttán. Porsangera mielde Sámis lea iežas metodologiija, vaikko eai leatge olus dutkamušat dahkkon dan vuođul (Porsanger 2018). Pedagogihkka suorggis oainnán das ovdamearkan ee. Asta Balto dutkamušaid (gč. Balto 1997 ja Balto 2008).</p>
<p>Lihkká sáhttá lohkat, ahte sápmelaš dutkamis eai leat vel iežas sajáiduvvan dutkanvuogáda gat ja dutkanvuogit (Aikio 2010: 17). Maiddái jagis 2016 nákkáhallan Rauna Rahko-Ravantti čállá, ahte eamiálbmotdutkamuša metodologiijas eai leat čielga rávvagat, muhto eamiálbmotdutkamuša dieđafilosofiija vuođđun leat árbevirolaš diehtu, kultuvrralaš dábit, árvvut ja láhttenvuogit (Rahko-Ravantti 2016: 54).</p>
<p>Eamiálbmotmetodologiijaid oktan ulbmilin lea dahkat fápmorelašuvnnaid oinnolažža n.</p>
<p>Eamiálbmotmetodologiija galgá hábmet nu, ahte dat sihkkarastá eamiálbmoga vuoigatvuođa id; suodjala eamiálbmotdieđu boasttudulkojumiin ja -geavahusas; luvde eret eamiálbmo giid mystifiserema; muitalit eamiálbmot muitalusaid sin iežaset jienain; addet árvvu ja gudni dieđu rivttes eaiggádiidda ja gulahallat singuin dutkamuša bohtosiin. Go čuovvut dáid metodologa laš rávvagiid, de sáhttit nannet eamiálbmoga identitehta vai sii ieža mearridit dálá áiggiset ja boahtteáiggiset ektui. Nie mii nannet eamiálbmogiid iešstivrejumi maiddái intellektuálaččat . (Porsanger 2004: 117.) 20</p>
<p>Oarjemáilmmi akademalaš perspektiivvas dieđu čohkkema sáhttá atnit diehtoservošii ruovttoluotta addimin (Porsanger 2004: 108). Eamiálbmot perspektiivvas fas dieđu čohkkema sáhttá vásihit <span type="quote">“suoládeapmin”</span>, go earát ávkkástallet dieđuiguin, iige eamiálbmotsearvvuš ieš galliige leat beassan atnit ávkki dutkamušain (Smith 1999: 56). Eamiálbmotdutkanbarggus anán erenomáš dehálažžan juogadit dieđu namalassii singuin, geat dan muinna leat juogadan.</p>
<p>Lea dehálaš maiddái vuđolaččat vihkkedallat mo ášši olaha sidjiide, ja makkár hámis lea lunddolaš dan vuostáiváldit. Geavahange dihtomielalaččat veardádusaid ja muitalusvuo gi oažžut sáni mannat buorebut čađa.</p>
<p><em type="bold">Dutkanlávu ávnnasteapmi ja ceggen </em></p>
<p>Lávu ceggejit árbevirolaččat golmma válddahaga vehkii (gč. Govva 3.) . Golmmajuolggat struktuvra lea nu nanus, ahte dan ala sáhttá lasihit olu lávvomuoraid ja loahpas lebbet loavdaga. Sámi geahčastagas maiddái eamiálbmotmetodologiijas leat ovtta láhkai dego golbma válddahaga, mat dollet olles eamiálbmotdutkama lávvorikki badjin, cealká Jelena Porsanger (Porsanger 2018). Epistemologiija (diehtoteoriija;</p>
<p>Mo mii diehtit maid mii diehtit?), ontologiija (duohtavuođa áddejupmi:</p>
<p>Mii rehkenastojuvvo albma diehtun?) ja áksiologiija (árvovuođđu; etihkka dutkamuša dahkamis) leat dat golbma eamiálbmotdutkama filosofalaš olahaga, maid Porsanger namuha maiddái nákkosgirjjistis <em type="italic">Bassijoga čáhci </em>(Porsanger 2007: 25). Eamiálbmotmetodologiijat hástalit dutki gažadit váldoservodaga navdosiid dáin olahagain. Dutki berrešiige ovtto oaidnit iežas sihke dieđu vuostáiváldin ja dieđu buvttadeaddjin. (Hogan &amp; Topkok 2015: 52.) </p>
<p>Lean vihkkedallan ovttas dutkanguimmiiguin sápmelaš diehtovuođu, duohtavuođa áddejumi ja árvvuid. Makkár livččii sápmelaš diehtoteoriija? Makkár lea sápmelaš</p>
<p><em type="italic">Govva 2. </em>Lávu válddahagaid ceggen. Seamma golmmaoasát hápmi geavahuvvo vuođđun maiddái ee. holgga, suonjira ja luovvi ceggemis. 21 duohtavuođa áddejupmi ja árvovuođđu? Máŋggat lohkamušat ja ságastallamat leat viiddida n mu áddejumi sápmelaš eallinfilosofiijas ja vaikkohan olu masterbarggu hápmái. Seammás lean gávnnahan, ahte dákkár stuorra válddahagaid ávnnasteapmi gáibidivčče eanet dutkanresurssa id ja áiggi. Sáhka lea nu stuorra filosofalaš áššiin ja váccekeahtes bálgás, ahte das ii nagot okta masterbargu muitalit iige luotta gállit. </p>
<p>Dán dutkamuša dutkanlávvu ceggejuvvo baicce muitalusaid vehkii.</p>
<p>Eamiálbmotbirrasis lean hárjánan dasa, ahte čiekŋalis teoriijat čilgejuvvojit oktageardánis veardádusgovaiguin ja muitalusaiguin. Dan vuolggasajis háliidan ieš maid nagodit čilget dutkanbarggu teorehtalaš vuođu vaikko mánnái. Ávnnastan dutkanlávu válddahaga id risteadnán muitalussii golmmajuolggat suonjiris:</p>
<p>Suonjir lea unnimus rahkánus, mii bissu čuoččat. Das leat golbma juolggi. Mii olbmot maid čuožžut ja johtit golmma juolggi veagas. Dat leat dovdu, dáhttu ja áddejupmi. Jus okta dáin julggiin ii doala, de rahkánus gávggiha. Juohke áidna olmmoš dárbbaša buot dán golbma juolggi vai nagoda njuolggočilggiin čuožžut ja vázzit iežas eallimis. (Vuolab 2018.)</p>
<p>Dán dutkamuša lávu caggin leat dovdu, dáhttu ja áddejupmi. Válddahat metafora čujuha vuođđoáššiide, mat galget leat guhtege sajisteaset, jus dutkamuša áigot čađahit olmmošlaččat. Jus ovttage válddahaga njeaidá, de dutkanlávvu ii biso ceakkut.</p>
<p>Golmmajuolggat struktuvra sáhttá jorahit birra ja lihkká dat doallá hámis. Dat muittuha min maiddái das, ahte juohke cakkis lea seamma árvu ja buot dat dárbbašuvvojit amas dutkamuša jurdda gávggihit. Vuolába mielde dálá servodagas leat čiekčán almmáiolbmuin dovdduid juolggi. Gánddaid eai suova čierrut dahje čájehit dovdduideaset. Nissonolbmuin fas leat deaddán dáhtu juolggi. Nana dáhtolaš nissonolbmo adnojuvvo birolaš, vuovdnás dahje nággáris áhkkun. Dilli lea unohas sihke nissonolbmuide ja almmáiolbmuide, go dáid gáibádusaid lea veadjemeahttun ollašuhttit. Dovdduhis ja dáhtuhis olbmot eai eale dearvan dán máilmmis. Áidna mii ádnojuvvo árvvus dálá máilmmis orru leamen jierbmi, ja danin mii buohccát. Olbmot orrot vajálduhttán, ahte áddejupmi ii biso čuoččat dovddu iige dáhtu haga.</p>
<p>Servodat skierbmu, jus dat gáibida lahtuidis vázzit nu ahte sii fertejit hilgut olmmošvuođas muhtun váldocakki. (Vuolab 2018.)</p>
<p>Linda Tuhiwai Smith mielde eamiálbmotdutkama váimmožis lea vuoiŋŋalašvuo hta, buorideapmi, dekoloniseren ja dearvvasmahttin. Oktan dehálamos gažaldahkan eamiálb mot dutkamuša dahkamis leage jearrat, leago dutkis liegga váibmu6 (Smith 1999: 10, 117). Smith gažaldat lea okta gievrramus muittuhusain cegget dovdojuolggi fárrui dutkamuša dahkamii. 6 good heart 22</p>
<p>Iežan dutkamušas geahččalan doalahit buot golbma válddahaga dássedeattus. Dárbbašan buori dutkamuša dahkamii sihke dovdduid, dáhtu ja áddejumi. Gapmu lea láiden mu dutkanmátká i vuosttaš lávkki rájes. Dutkin mus lea dáhttu ovddidit sámemánáid dili. Oahppat máttuin ja jurddašit boahttevaš buolvvaid. Vaikko diehtu ja áddejupmi deattuhuvvojit akademalaš máilmmis, de dán dutkanmátkkis áddejupmi lea muhtumin boahtán easkka maŋimužžan.</p>
<p>Válddahat metafora govvida bures sápmelaš jurddašeami luonddu, ja dan veardádusa leat geavahan maiddái eará oktavuođain Sámi dutkanmáilmmis. Kristine Nystad, Alf Isak</p>
<p>Keskitalo ja Anne Fynh čalmmustahttet iežaset čállosiin dihto nummiriid dehálaš mearkkašumis sámi árbedieđus. Sin mielde nummirat njeallje ja golbma leat dehálaččat sámi kultuvrras. Symmetriija ja dássedeaddu daid gaskkas leat guovddážis - nugo lávu válddahagainge lea. Seamma golmmaoasat hápmi lea maiddái eará ráhkkanusain ja dat geavahuvvo holgga, suonjira ja luovvi ceggemis vuođđun. Árbevirolaš dieđu mielde olbmot dihtet, ahte golmma muora struktuvrras šaddá nanus. (Keskitalo, Fyhn &amp; Nystad 2017: 95, 99-100.)</p>
<p>Válddahagaid vehkii ceggen lávvomuoraidan. Govas 3. čájehuvvo mo árbevirolaš lávus válddahagaid vehkii ceggejit lávvomuoraid. Dat ollisvuohta gohčoduvvo lávvoriggin.</p>
<p>Dutkanlávu lávvomuorran šaddet guovtti gieđa suorpmat, dego mánáide oahpis stohkosis (gč.</p>
<p>Utsi</p>
<p>Gaup 1989: 30).</p>
<p>Ávnnastan lávvomuoraid nuppi muitalusa vuođul, maid lean mánnán</p>
<p>Kerttu Vuolabis gulla n.</p>
<p>Árbevirolaš muitalusa vuođul olmmoš oaidná fulkkiidis iežas gieđas vihtta buolvva maŋos guvlui. Dahken oanehis filmma muitalusas jagis 2008. Dan oktavuođas lasihin muitalussii maiddái nuppi gieđa.</p>
<p>Namalassii dan, ahte nuppi gieđas olmmoš oaidná sielu čalmmiidisguin boahttebuolvvaid vihtta buolvva ovddos guvlui. Vuolab lei dalle ilus, ahte áicen árbevirolaš muitalusas maiddái speajalgova.</p>
<p>Ávnnastan dutkanlávu lávvomuoraid dán viiddiduvvon árbevirolaš muitalusa vuođul:</p>
<p>Giehta lea máná vuosttaš duhkoras. Vuosttažin son cummástallá oppa sogain sihke vássán olbmuiguin ja boahttevaš buolvvaiguin. Nuppi gieđas oainnát vihtta buolvva maŋos guvlui ja nuppi gieđas ges vihtta buolvva ovddos guvlui. Bealgi leat don ieš. Dus lea nana oktavuohta</p>
<p><em type="italic">Govva 3. </em>Lávvoriggi. Lávvu lea geahppasit goahtemálle ja dan ceggemii ávnnastit njuolggo lávvomuoraid. 23 čuvdái, váhnemiiddát bulvii. Vel áhkuidat ja ádjáidat bulvii dus leat čavga čatnasat. Min čárvvát jo loažžagohtet máttarváhnemiid bulvii. Go ain manat dobbelii ovddit bulvii, de bealggi ja čelččema veagas gal it šat nagot loktet menddo lossa gálvvuid. Seamma láhkai go dát boddu čatná vássán áiggi ja boahttevuođa, seamma láhkai go otná beaivi lea ievttá ja ihttá beaivvi gaskkas, nu maiddái don leat čanastat vássán olbmuid ja boahttevaš buolvvaid gaskkas. Seamma láhkai go ovddeš buolvvat leat váikkuhan du eallimii nu maiddái du dagut ja válljejumit váikkuhit boahttevaš buolvvaide. Jus anát muittus sihke vássán ja boahtteáiggi, de dalle lea dego čađat geavahivččet guktuid gieđaidat. Ja guovtti gieđa gaskii bissehat olu eanet ávkkálaččaid go gieđaid haga nagodat fáhtet. (Heivehus árbevirolaš muitalusas. Gáldu. Aura Nordberg Oahpponeavvoprošeavtta raporta 2008: Mielddus 1) </p>
<p>Dutkanlávu logi lávvomuora muittuhit dutki geatnegasvuođas sihke máttuide ja boahttebuolvvaide. Symbolalaččat doallat gieđaideamet gaskkas sihke vássán- ja boahtteáiggi.</p>
<p>Juohkehaččas mis lea dat seamma geatnegasvuohta, ja mii guoddit dan ovddasvástádusa návccaideame mielde.</p>
<p>Eamiálbmogiidda lea mihtilmas jurddašit máŋga buolvva maŋos guvlui ja maiddái máŋga buolvva ovddos guvlui. Galbaloaggesullos eamiálbmogat muitaladde dološ muita lusa čihččet buolvva7 birra omd. Idle No More lihkadusa oktavuođas (Palmater 2013). Dološ eamiálbmot njuolggadusaid mielde min ovddasvástádus lea suodjalit eatnama ja čáziid boahttevaš buolvvaide (Wotherspoon &amp; Hansen 2013: 23). Ieš lean válljen sohkabuolvva id lohkun vihtta árbevirolaš sápmelaš muitalusa vuođul. Nie govvidan maiddái dan mo dát dutkamuš šaddá joatkkán dasa, mii máŋggaid buolvvaid dassái lea vuolggahuvvon. Háliida n maiddái bargat dan ovdii, ahte sis livčče unnimustá seamma buorit eallinvejolašvuođat ja birgenláhki go alddán leat leamašan. 7 Seventh Generation 24</p>
<p>Lávvu ii leat šaddan soaittáhagas sámi symbolan. Dutkanlávvu ii leat ceggejuvvo n čikŋan, dat láhčá saji dutkamuša ollašuhttimii sápmelaš vugiiguin. Nugo árbevirolaš lávu, de maiddái dán eksámenčállosa lávu sáhttá njeaidit, divvut ja sirdit nuppi sadjái. Lávvu metaforan buktá fárustis konkretiija ja maiddái vuoiŋŋalašvuođa. Logi lávvomuora ja golbma válddahaga dahket oktiibuot 13 muora dutkanlávu lávvoriggái. Dat lohku muittuha dološ áiggi rehkenastinvuogis, mii jođii mánu mielde.</p>
<p>Mánnokaleandara mielde jagis leat oktiibuot 13 mánu, vaikko beaivváškaleandara mielde dat leat dušše 12. Govas 4. govviduvvo lávvu bajábealde áimmus.</p>
<p>Jus geahča dutkanlávu metafora bajábealde lotti čalmmiiguin, de das sáhttá oaidnit olles jagi gierddu ja sápmelaš jahkodatgierddu. Nie loavddan lea ovtta láhkai lebbejuvvo n gávcci jahkodaga, ja namalassii daid jahkodagaid siste dán dutkamuša dahkat. Loavdda lea seamma dehálaš go lávvoriggi. Dan haga ii leat lávvu iige suodji. Loavdaga lebbemiin ráhkaduvvo dutkanlávu sisa lanja, gos eamiálbmotjurddašanvuohki šaddá guovddážii.</p>
<p>Vai lávus livččii vuogas orrut ja bargat, dárbbašuvvojit vel duorggat, árrangeađggit, bearpmehat, duoljit, rággasat ja biebmu. Ii galgga vajáldahttit gáffegievnni, riššasákkiid, niibbi iige gudjo, mainna gokčat dárbbašlaš gárvvuid. Seamma láhkai dutkanlávuin barggadettiin berre váldit fárrui olu ehtalaš bagadusaid, mat gullet dutkamuša dahkamii.</p>
<p>Iešguđegelágan 4</p>
<p>R-bustáva muitokoansttat geavahuvvojit dávjá eamiálbmotdutkanmáilmmi ehtalaš prinsihppan. R-bustávat muittuhit dutkiid eaŋgalasgillii das, ahte eamiálbmotdutkamušas galget leat fárus ‘ <em type="bold">r </em>espect’ (gudnejahttin guobbáiguvlui), ‘ <em type="bold">r </em>eciprocity’ (juogadeapmi guobbáiguvlui), ‘ <em type="bold">r </em>eliablity’ (luohttámuš goabbáiguvlui) ja ‘ <em type="bold">r </em>elevance’ (áššáigullevašvuohta) (Porsanger 2018). Iešguđege gálduin R-bustávaid mearkkašupmi veháš rievddada, muhto buot dain deattuhit eamiálbmoga dili, dárbbuid, eallinbirrasa ja vieruid vuhtiiváldima. Hawaii dutki Renee Pualani Louis veršuvnnas ‘Relational accountability’ muittuha das, ahte buot gullá oktii. Mii leat sorjavaččat earáin, birrasis ja elliin (vrd. ‘All Our Relations’8). Dutki lea oassin das maid son dutká. Dasa lassin, ahte dutki galgá gudnejahttit ja doalahit oktavuođaid, de dutkamuš buktá maiddái ođđa oktavuođaid ja ođđa ovddasvástádusaid. ‘Respectful representation’ muittuha buriin 8 Ga l baloaggesullo eamiálbmogiid ee. La kota ja Cherokee oahpahusa eaŋgalasgielat jorgalus. Dan mielde buot áššit ja ol bmot l eat čatnon nuppi nubbái dego fulkkežagat s ihke á iggi ja báikki dáfus (Scully 2018:21). </p>
<p><em type="italic">Govva 4. </em>Lávvu govviduvvon bajábealde. 25 olmmošvieruin. Dat gáibida dutki smiehttat sihke dan mo son ovdanbuktá iežas, dutkamuša guoski olbmuid, dáhpáhusaid ja áššiid maid son dutká. Dat ávžžuha vuollegašvuht i i, árvvasvuhtii ja gierdevašvuhtii. Dat gohčču dohkkehit eamiálbmoga ja olbmuid mearrádusaid dieđu hárrái, maid sii duinna juogadit. Sii sáhttet oaivvildit maiddái, ahte buot dieđut, maid sii leat dutkiiguin juogadan eai leat oaivvilduvvon máilbmái viidábut. ‘Reciprocal appropriation’ váruha ávkkástallamis ja oamážastimis. Eamiálbmotdutkamušain lea dávjá gáibádussan, ahte ii dušše dutki, muhto maiddái searvvuš maid dutki dutká galgá ávkašuvvat dutkamušas . </p>
<p>Nuppiin sániiguin dutkamuš galggašii álo leat ávkin dan oktavuhtii gos dan dahkat. ‘Rights and regulations’ muittuhit eamiálbmogiid oamastanrivttiin.</p>
<p>Gáibádus lea, ahte olles dutkanproseassa livččii ovttasbargu ja buot dutkanbohtosat ja almmuhusat gávnnahe miin galget leat juogaduvvon eamiálbmot servošiin. Daid galgá dasa lassin ovdanbuktit vugiin ja gielain, man searvvuš ádde. Eamiálbmoga vuoigatvuođat dihtui galget bisuhuvvot maiddái dutkanbohtosiid julggašteami maŋŋá. (Louis 2007: 133.) Árvvoštalan iežan dutkamuša in čuovvut dáid seamma ehtalaš prinsihpaid maid eará eamiálbmotdutkit deattuhit.</p>
<p>Sámegillii R-alliterašuvdna muitokoansta ii doaimma, iige jorgalanbargu álo leat nu álki. Ávnnasdeddiin dárbašiid dutkanlávvosan fuomášan, ahte dán oktavuođas in dárbbaš doalahit logu njeallje go smiehtan makkár ehtalaš bagadusaiguin ráhkkanan dutkanmátká i.</p>
<p>Johttádettiin válddán fárrosan giitevašvuođa, olmmošvuođa, gudnejahttima, dárbbašlašvuođa, guovtteguvllotvuođa, juogadeami, ovttasbarggu, gulahallama ja dieđu máhcahea mi.</p>
<p>Čuvodettiin dáid ehtalaš prinsihpaid čuovun seammás maiddái WINHEC dutkanstandárdda id, maid mielde eamiálbmoga oamasteapmi dieđuide galgá sihkkarastojuvvot (WINHEC). Anán muittus, ahte ehtalaš prinsihpain ii leat sáhka dušše olbmuid oktavuođain. Seamma ehtalaš duohtavuođat gustojit maiddái eatnamii. Eatnama mielde mun jođán, eatnamiin ferten láhttet ja dan gudnejahttit. Eatnama haga in iešge livčče.</p>
<p>Dutkanlávvu lea gárvvis. Lávu árranis buollá ráhkisvuođa dolla, mii doallá heakka, gavdnje spiriid ja ligge olbmuid oktavuođa.</p>
<p>Lávvu biebmá sámevuođa. Lávostallan ja dolastallan addet nu ollu. Dolla lea heagga ja dolla addá heakka. Dollagáttis olbmo váibmu gahčá sadjái. (Buljo 2018.) 26 </p>
<p><em type="bold">Váldit ruovttoluotta ja oahppat ođđasit - dekoloniseren </em></p>
<p>Lávus leat dihto láhtten-njuolggadusat. Guossit bohtet álggos uksaloidui ovdal lávvoeamit bovde sin siskelii gaskaloidui ja guossoha gáfe. Lávostallanvieruin ja -njuolggadusain lea dávjá praktihkalaš vuolggasadji. Nie lávvu sáhttá rievdadit hámis dárbbu mielde gievkkanin, duodjelatnjan, orrunlatnjan ja oađđinlatnjan.</p>
<p><em type="italic">Govva 5. </em>Govva lávu siste, gos máná guovttos leaba áiddo lihkkan rággasiid vuolde. </p>
<p>Govas 5. lea govva lávus, gos olbmot leat ijastallan ja orodan. Árga manná njuovžilit go juohke diŋggas lea iežas sadji. Muhtin guovlluin Sámis lávostallanvierut eai leat šat nu oahppásat. Son guhte dovdá lávostallanvieruid sáhttá unohastit jus olbmot vázzet boaššus, iige lávus oro leamen čorgatvuohta ja ortnet. Seammás ferte áddet ja muitit, ahte buot sápmelaččat eai leat beassan oahppat mo lávus galgá láhttet. Lávostallanvieruid ealáskahttima sáhttá oaidnit metaforan dekolonisašuvnnas, mii lea maiddái dán dutkamušas dehálaš oassin.</p>
<p>Dekolonisašuvdna oaivvilda dan, ahte mii bidjat eamiálbmot árvvuid ja kultuvrra doaimmaideamet guovddážii. Olbmuide lea dehálaš beassat reflekteret dan, mo kolonialis ma proseassa lea vaikkohan sin jurddašeapmái ja áddejupmái. Rauna Kuokkanen attii Supmii 100-jagi šaddanbeaivveskeaŋkan čállosa, mainna son imaštallá dan go máŋgasat eai dieđe eaige jáhke, ahte Suomas lea iežas koloniseren historjjá. Sámieatnamis kolonialisma lea geavahan dábálaš vearjjuidis: skuvlla, láhkaásahemiid ja girku. Láhkaásahemiin sápmelaččaid vuoigatvuođat leat ráddjejuvvon. Skuvla ja girku fas leat leamašan guovddáš fápmun 27 rievdadeamen sápmelaččaid árvvuid ja eallinoainnuid. Kolonialisma ii leat Kuokkanena mielde dušše vássán historjá, baicce struktuvra mii váikkuha ain otnábeaivve min servodagas.</p>
<p>Dekoloniserema vuosttaš lávkin son oaidná ságastallama álggaheami kolonialismma leahkimis ja joatkašuvvamis. (Kuokkanen 2017.) Maiddái Maori dutki Linda Tuhiwai Smith čállá girjjistis <em type="italic">Decolonizing methodologies </em>, ahte kolonialisma ii guoskat dušše eatnamiid, muhto olbmuid mentála dili ja jurddašeami (Smith 1999: 25). Kuokkanen govvida dán nu, ahte koloniserejeaddji addá iežas čalmmiid midjiide, eatge mii šat oainne máilmmi Sámi čalmmiiguin (Kuokkanen 2009: 25). Olbmuid oaiviliin ja láhttemis vuhttojit miela koloniserema bohtosat. Sápmelaččat ieža maid sáhttet fuotnut sámevuođa. Dekolonisere n oaivvilda muhtumin dan, ahte mannat bajit dássái eatge sivat ovttaskas olbmo. Olbmot leat dihto láhkai bidjon dan dillái. </p>
<p>Masterbarggu váimmožis leat sámáidahttin ja iešmearrideami jurdagat. Asta Balto ja</p>
<p>Gudrun Kuhmunen oaidniba namalassii oahpaheaddjiid bargun ja ovddasvástádussan heivehit ja sirdit árbevirolaš sápmelaš kultuvrra boahttebuolvvaide. Sáhka ii leat dušše pedagogihkas, muhto maiddái olles árvomáilmmis ja eallinoainnus mii čuovvu fárus. Sudno mielde oahpahit galgá ođđa buolvvaid lassin maiddái eará olbmuid, erenomážit eiseválddiid ja earáid mearrideaddji posišuvnnain servodagas. Balto ovttas Kuhmuneniin oaivvildeaba, ahte čoavddus dán dillái lea ođđasit oahpahit olbmuid iežaset kultuvrras ja gielas. Mii fertet máttuideamet oahpahemiid dovdat, ja dat árbevirolaš oahpaheamit sáhttet hukset vuođu proaktiiva vuigŋii. (Kuhmunen ja Balto 2014: 7, 27, 53).</p>
<p>Eamiálbmogiin lea dárbu buktit ovdan vuoigatvuođaideaset eatnamiiddiset. Sis lea maiddái dárbu várjalit iežaset dieđuid jotkkolaš ávkkástallamis, boasttudulkojumiin ja mystifiseremis. Dutkamušaid leat geavahan muhtumin koloniála vearjun, ja máŋggat eamiálbmogat sáhttet oaidnit dán guokte ášši synonyman (Porsanger 2004: 107).</p>
<p>Eamiálbmogat leamaš guhká dušše dutkamušaid passiiva objeaktan (Smith 1999, 61), ja danin máŋggat eamiálbmot ovddasteaddjit leat dolkan dutkamušaide. Nubbi sivva dolkamii lea dat, ahte dutkamušat leat dávjá dušše dolvon eamiálbmoga dieđuid, eaige leat addán olus maidige ruovttoluotta (Porsanger 2004: 108). Eamiálbmogiidda dutkamuša dekoloniseren ii dárbbaš oaivvildit ollásit oarjemáilmmi teoriijaid, dutkamušaid ja dieđuid hilguma - dan sajis sáhttá lohkat, ahte rievdadit dutkamuša fokusa (Smith, 1999, 39). Maiddái dutkit sáhttet aktiivvalaččat figgat heaittihit ortnegiid, mat gáržžodit olbmuid vuoigatvuođaid iežaset kulturárbái. Sii sáhttet iežaset dutkamušaiguin doarjut servošiid gos figgat ealáskahttit giela dahje árbevirolaš eallinvugiid. Maiddái oahppolágádusat galggašedje dieđu vurkema sajis šaddat dekoloniseren fápmun eamiálbmogiid veahkkin. (Simpson 1999: 79-81.) 28</p>
<p>Eve Tuck ja K. Wayne Yang muittuheaba, ahte dekoloniseren ii leat metafora iige dasa gávdno synonyma. Doahpaga geavaheapmi dagaha koloniserenhistorjjá oinnolažžan. Sáhka lea eatnamis, resurssain ja imperialismmas. Soai lohkaba, ahte olju lea okta imperialis m ma mohtoriin, nu leamaš sálti ja nu boahtá leahkit čáhci maid boahttevuođas. Eananeaiggátvuođa čuoččuheamit dahket vejolažžan ain joatkit imperialisttalaš eananresurssaid ávkkástallama ja danin eamiálbmogat galget bajidit jienaset. (Tuck &amp; Yang 2012: 3, 7, 31.)</p>
<p><em type="italic">Bealljebealástalan diehtolávu dollagáttis ja oahpahalan ođđa doahpagiid akademalaš gielas. Oahpahallagoađán ieš maid gulahallat daiguin. Sáhtašin čohkohallat dutkanlávu loaiddus diibmaviissaid - vahkkoviissaid - guldalit muitalusaid ja oahppat eamiálbmotdutkiid teoriijain. (Beaivegirji 6.4.2018) </em></p>
<p>Bovden dutkanlávvui lasi eamiálbmotgussiid</p>
<p>Aotearoas,</p>
<p>Hawaiijis ja</p>
<p>Galbaloaggesullos, ja ságastallan joatkašuvvá. Logan, guldalan ja oahpan. Opaskwayak Cree</p>
<p>Shawn</p>
<p>Wilson oahpaha mu oaidnit dutkanbargun seremoniijan.</p>
<p>Son deattuha eamiálbmotdutkamuša dehálamos mihtilmasvuohtan oktavuođaid huksema, doalaheami ja nannema. Go olmmoš hukse oktavuođaid, dat buktá mielddis ođđa vejolašvuođaid ja maiddái ovddasvástádusa. Dutkanmetodaid válljedettiin ja dutkamuša čađahettiin lea su mielde ovtto dehálaš árvvoštallat mo dat váikkuha oktavuođaide olbmuiguin, ealliiguin, ideaiguin ja birrasiin. Eamiálbmotperspektiivvas diehtu šaddá namalassii dáin oktavuođain. Go bargat ja jurddašallat ovttas, de hukset gaskavuođaid maiddái nuppi nubbái ja nuppiideamet jurdagiidda.</p>
<p>Oktavuohta lea juogaduvvon vásáhus, iige dieđu danin sáhte ieš okto gávdnat dahje oamastit. (Wilson 2001: 176, 178 ja Wilson 2008: 70-73, 80-96.) Wilsona jurdagiid sáhttá dulkot epistomologiijan gos oktavuohta nubbái lea dehálut go ieš ášši. Dulkon, ahte datačoaggima sajis eamiálbmotdutkamuša váimmožis berrešii leat baicce oktavuođaid áimmahuššan.</p>
<p>Robin Kimmerer, Anishinaabe biologiija professor ges muitala vel lasi ehtalaš jurddašeamis eatnamiin. Son čállá gutnálaš láju (honorable harvest) ja guovtteguvllotvuođa (reciprocity) birra. Son muittuha, ahte guovtteguvllotvuohta guoská maiddái ovttastalla ma eatnamiin. Guovtteguvllotvuohta oaivvilda dássedeattu doalaheami ja juogadeami guktuid guvlui sihke olbmuid gaskkas ja ovttas luondduin. Vai luondduláhjit jotket lunddolaš birrajođuset, de mii galgat addit seamma olu ruovttoluotta go maid leat ieža ožžon. Buot lea oktiičatnon ja ovtta olbmo láhtten čuohcá buohkaide earáide. (Kimmerer 2015: 183.) Dán eamiálbmogii mihtilmas jurddašanvuogi gohčoda Rauna Kuokkanen sápmelaš vuolggasa jis láhji logihkkan. Láhji logihka mielde olbmo iežas buorre vásáhus buktá dárbbu juohkimii.</p>
<p>Láhji logihkka vuođđuduvvo eatnama ja dan attáldagaid guovtteguvllotvuođa prinsihpp ii.</p>
<p>Dábálaš gielas ja eallimis hállat ruovttoluotta addima dahje máhcaheami birra. Ruovttoluo tta 29 addimiin doalahit dássedeattu olmmošlaš gaskavuođaid ja olbmo gaskavuođaid sosiokomosa gaskkas. (Kuokkanen 2007: 145, 147).</p>
<p><em type="italic">Jurddašalan oktavuođaid áimmahuššama ja guovtteguvllotvuođa. Luossabivddu oktavuođas lean oahpahuvvon váldit dušše dan maid dárbbašan ja juogadit earáiguin dan maid fidnen. Bohccos lean oahpahuvvon geavahit buot osiid biebmun ja duodjeávnnasin. Maidige ii galgga skievttidit. Luopmániid čoakkedettiin ges smiehtan dieđu čoaggima. Monu dovddan, dego muinna livčče juogadan olu eanet ávdnasiid go maid dárbbašan mastera čállimii. Dat vuolggaha gažaldaga das, maid galggašin dahkat daid osiiguin, maid in geavat masterčállosis. Orru dego eallimis livčče vuordámušat, maid in riekta vel ádde. (Beaivegirji 30.7.2018.) </em></p>
<p>Robin Kimmerer mielde gávdno ain boarrásut oahppu go dat, ahte olmmoš galgá váldit dušše dan maid dárbbaša. Dološ oahppu ávžžuha váldit dušše dan, mii dutnje addojuvvo (Kimmerer 2015: 183). Válddán dološ oahpuid iežan mastermátkki bálggesčuovgan. Jearan lobi, guldalan, luoitán ja válddán giitevašvuođain vuostá. Ávnnastan dutkamuššii dakkár osiid, maid vuorjjakeahttá fidnen ja luohttán dasa, ahte muinna juogaduvvo dat mii lea oidnojuvvo n. </p>
<p>In dárbbaš eanet háhpohallat. Dát jurdda buktá ráfi. Dan oahpu leamaš buorre muitit maiddái dalle go lean duskkástuvvan iige dutkanbargu oro ovdáneamen mu vuordámušaid mielde.</p>
<p>Maiddái nuppi Anishinaabe dutki, Leanne Betasamosake Simpsona jurdagat gáimmad it olu iežan jurdagiiguin. Simpson nanne mu jurdagiid das, ahte árbediehtu lea ollislaš diehtoortnet, man ii dárbbaš vuoigadahttit oarjemáilmmi diehtagiiguin. Su bargguid bokte lea leamaš mihtilmas oahpásnuvvat dasa, mo eará álgoálbmoga ovddasteaddji hukse dutkanmetodaidis akademalaš bargui. Vaikko Simpsona (1999) nákkosdutkamušas lea vássán jo masa 20 jagi, de muhtin guovddáš fuopmášumit leat ain áigeguovdilat. Ođđasut čállosiiguin son vuodju eanet áššiide, maid nákkosgirjjis oanehaččat namuha. Simpsona barggut, oahpahusat ja jurdagat leat johtán fárus masterbarggu čađahanproseassas ja dat leat vaikkohan olu maiddái iežan válljejumiide dutkanbálgá alde. Su jurdagat eai leat gáidadan mu eret Sámis.</p>
<p>Dan sajis dat leat baicce movttiidahttán mu oahpásnuvvat vel buorebut iežan birrasii, báikki olbmuide, árbevieruide, árvvuide, muitalusaide ja eatnamiidda (gč. Simpson 2017: 53). Dán masterbarggu oktavuođas dat oaivvilda namalassii sámi áddejumi ja doahpagiid. Simpsona mielde <span type="quote">“ juohke áidna eamiálbmot olmmoš, geas lea motivašuvdna oahppat ja jurddašit eatnama bokte, berrešii leat vuorrováikkuhusas iežas guovllu eallilan olbmuiguin ja čehpiiguin iige dušše lohkat mu čállosiid.”</span> (Simpson 2014: 17. Čálli iežas jorgalus eaŋgalasgiel as.)</p>
<p>Dáiguin sániiguin morihan ja lávken olggos dutkanlávus, gos lean áigebotta logadan eamiálbmotdutkiid čállosiid. Lea áigi bargagoahtit. Dán oahppočájánasa ulbmil ii leat čállit 30 girjjiid girjjiid birra. Mihttun lea baicce gulahallat ealli birrasiin ja olbmuiguin, ja ovttas báikkálaš olbmuiguin hábmet dutkamuša bohtosiid. 31 <em type="bold">3. Gáfestallan ja gulahallan - Dutkama metodat ja čađaheapmi </em></p>
<p><em type="bold">Gáfestallan dutkanmátkki álggus ja loahpas </em></p>
<p>Dutkamuša mihttomearit ja metodat leat láddan gulahaladettiin báikkálaš olbmuiguin. Leamaš veadjemeahttun ovddalgihtii diehtit gosa proseassa doalvu. Barggadettiin lean ohcan rivttes sániid govvidit dan, makkár vugiiguin lean figgan gávnnahit dieđu. Dovden dehálažža n háleštallat báikkálaš olbmuiguin ovdalgo álggahin dutkanbarggu. Seamma láhkai mus leamaš álggu rájes čielga dáhttu ovddimussan muitalit sidjiide dutkamuša bohtosiin dakkár vugiin, ahte sis lea vel vejolašvuohta váikkuhit masterčállosa sisdollui.</p>
<p>Álgojagis 2018 hábmejin dutkanplána, mas ledje golbma oasi. Tabeallas 1. čilgen masterbarggu osiid ja áigetávvala. Háliidin gulahallat olbmuiguin iešguđege vugiiguin sihke joavkkus ja okto. Joavkkus ságastallan sáhttá movttiidahttit olbmuid ovttas muittášit ja sii sáhttet jearrat guđet guoimmisteaset gažaldagaid, maid dutki ii livčče fuomášan.</p>
<p>Joavkojearahallamis dutki sáhttá hállat seamma áigge máŋgga olbmuin, ja jearrat gažaldaga id maiddái guđege joavkoláhtuin sierralágaid (omd. Hirsjärvi jno. 2001: 61). Joavkojearahalla ma lassin lean gulahallan olbmuiguin maiddái guovttá gaskkan. Joavkkus olbmot eai ovtto arvva muitalit buot, iige buohkaid geasut searvat stuorát joavkkuid čoahkkanemiide. <em type="bold">1. oassi </em>1.gáfestallan (joavkojearahallan) <em type="bold">109.2.2018 2. oassi </em></p>
<p>Olbmuiguin ja birrasiin gulahallan. Girjjálašvuođa lohkan. Jietnabáttiid ja notáhtaid analyseren ja bohtosiid čállin.</p>
<p><em type="bold">Okta jahki: giđđadálvvis 2018 - dálvái 2019 3. oassi </em>2.gáfestallan (joavkoárvvoštallan) <em type="bold">10.3.2019 </em></p>
<p><em type="bold">Loahpahus </em></p>
<p>Masterbarggu gárven ja barggu sisa addin</p>
<p><em type="bold">Giđđat 2019 </em></p>
<p><em type="italic">Tabealla 1. </em>Masterbarggu oasit ja áigetávval </p>
<p>Lean mearridan dutkat veháš maiddái girjjálašvuođa dán dutkamušas, vai oainnašin buorebut ollislaš gova dutkamuša fáttáin. Girjjálašvuođa lean háhkan dađi mielde go dutkamuššii searvan olbmot leat namuhan áššiid. Ságastallamiid maŋŋá lean ohcan girjjálašvuođa, mii gieđahallá seamma fáttáid maid dutkanguoimmit leat namuhan.</p>
<p>Dutkanguoimmit leat ieža maiddái evttohan olu iešguđegelágan lohkamuša munnje dutkamuša 32 várás. Girjjálašvuohta lea dahkan vejolažžan čiekŋalis guorahallama duddjodettiin oktavuođaid ja oppalašvuođaid dutkanguimmiid muitalusain. Eamiálbmotgirjjálašvuođa bokte geahččalan oaidnit báikkálaš dutkamuša saji maiddái stuorát globála oktavuođain.</p>
<p>Álggahin dutkanbarggu guovvamánu 10. beaivve 2018 joavkojearahallamiin dahje gáfestallamiin, nugo ieš dan dilálašvuođa gohčodin. Orui lunddolaš ordnet dilálašvuhtii gáfestallama, vai dat livččii oadjebas ja lunddolaš muittašeapmái ja ságastalla mii.</p>
<p>Davviguovlluin gáfestallan lea dehálaš oasis sosiála dáhpáhusaid ja oktavuođaid čatnamis.</p>
<p>Nuppi háve čohkkejin olbmuid gáfestallat sullii jagi geahčen ovddit gáfestallamis 10. beaivve njukčamánus jagis 2019. Dalle dutkangierdu lei muhtin láhkai ollašuvvan jagiin seamma lávkái, ja bessen ovttas servošiinnán árvvoštallat masterduoji bohtosiid.</p>
<p>Vuosttaš gáfestallan dilálašvuođa ulbmilin lei álggahit dutkanbarggu muhtin láhkásaš seremoniijain, mii duvddášii mu álgui ja láidestivččii mu rivttes guvlui johttát dutkamušaina n.</p>
<p>Vuosttaš joavkojearahallan symboliserii munnje vuoiŋŋalaččat dutkamuša álggu. Dieđu čohkkema lassin dovden dárbbu láhčit saji kollektiiva muitaleapmái ja muittašeapmái. Árvalin, ahte muittašeapmi sáhtášii bálvalit olbmuid maiddái fámuiduhtti vásáhussan ja ođđalágan deaivvadeapmin oahpes olbmuiguin. Anne Wuolab mielde sápmelaš gáfestallankultuvra spiehkasta olu gávpotmáilmmi johtilisgáfe jugisteamis.</p>
<p>Beallenomáda olbmuide gáfestallanbottut leat addán vejolašvuođa bosihit ja gulahallat siidaguimmiiguin ovdalgo fas bargagohtet dahje jotket mátki ovddos guvlui. Gáfestallama sáhttáge oaidnit seremoniijan, mas olbmot gáimmadit buriin áiggiin sihke juhkamušain ja gáfestallanskihpáriiguin. (Wuolab 2019.)</p>
<p>Gutkot gáfestallan-dilálašvuođat Ohcejoga Áilegasdálus ledje buohkaide rabas dilálašvuođat <em type="italic">. </em>Almmuhin daid birra báikkálaš áviissaid, gávpeseinniid ja báikkálaš sámi searvvi šleađgapoastalisttu bokte. Almmuhusas bovdejin olbmuid <em type="italic">gáf </em>e <em type="italic">stallat ja háleštallat árbevirolaš bargguid birra. </em>Dasa lassin bovdejin muhtin árbečehpiid ja ovddeš oahpaheaddjiid njálmmálaččat fárrui. Guktuin dilálašvuođain olbmot mihte dasa, ahte dilálašvuo hta báddejuvvui (gč. Mielddus 1). Čállen dilálašvuođain maiddái notáhtaid ja čuvvon mo olbmot huksejedje oktasaš oainnu jahkodatgierddus, dasa laktáseaddji doaimmain ja das maid sii oidnet dehálamos oahppun boahttevaš buolvvaide. </p>
<p>Jo ovdal vuosttaš gáfestallama sámeoahpahusa kollega ja mu oahppi áhčči lei sávvan, ahte vihkkedalašin jahkodatgierddu oassin iežan masterbarggus. Gáfestallamis háliidin gullat livččiigo dat earáid mielas maiddái dehálaš fáddá. Dilálašvuhtii oassálastte logi olbmo, geain masa buohkat ledje buvttehan ealáhatahkái. Láhčen saji gáfestallamii rieggá hámis stuorra beavddi birra. Rieggás hállan buktá oadjebas ja dásseárvosaš dili ságastallamii ja lean vásihan, 33 ahte nie beasan buorebut gullat buohkaid jiena. Rieggá hápmi lea lunddolaš maiddái sápmelaččaide dollagáttis ja lávus čohkohaladettiin. Ulbmilin lei váldit vuođu Talking stick9 -prinsihpas, muhto in šaddan dan dahkat go olbmot bohte ja manne vehá iešguđege áigge. Lean geavahan sullasaš ságastallanvuogi sihke oahpahusdilis ja skuvlla váhneneahkediin. Dán háve joavku ieš mearridii gulahallanvuogi, mii várra heivii go galggaimet sápmelaš vuođu váldit bargui álggu rájes. Gáfestallamis olbmot juogadedje vásáhusaid muittašeami bokte. Ruoktot vuolggedettiin oassálastit sávve eanet sullasaš gávnnademiid. Muhtin olbmot čájehedje beroštumi searvat dutkamuššii maiddái gáfestallama maŋŋá, ja lean gulahallan golbmasiin singuin dutkanjagi áigge.</p>
<p>Vuosttaš gáfestallandilálašvuohta láidestii čuovvut gáfestallama dutkanmetodan.</p>
<p>Dutkin ohppen gáfestallamis maiddái vuollegašvuođa:</p>
<p><em type="italic">Olbmot ledje movttegat gáfestallamis ja sávve eanet sullasaš gávnnademiid. Ieš gal dovden, ahte lean monu eahpelihkostuvvan ja bolgen iežan. Giddejin fuopmášumi áibbas joavdelas detáljaide: gáhkuide ja iežan biktasiidda. Eará skuvlaoappát leat muhtin skihpára jearahallan ja nie hárjehallan dutkamuša jearahallandilálašvuođa. Maid mun dagan? - bovden olles gili hárjehallanjearahallamii! </em></p>
<p><em type="italic">Mu dutki rolla lei ozus. Dovden ahte in sáhtán leat mun ieš. Doalahallen inge ieš searvan ságastallamii nugo dábálaš dilis dagašin. Váruhin stivremis olbmuid jurdagiid dahje ságaid iežan oaiviliiguin. Guldalin dušše earáid ja čuvvon gosa ságastallan jođii. Mus ii ovtta láhkai lean rolla. Maŋŋá dovden, ahte livččen olu eanet ávkki ožžon dan guovtti diimmu joavkojearahallamis, jus livččen ieš maid searvan ságastallamii inge dušše áiccadan dan. (Beaivegirji 11.3.2018.) </em></p>
<p>Vaikko gáfestallan ii deavdán buot mu vuordámušaid ja áigumušaid, de dutkanbarggu álggaheapmin dat lihkká lei guoibmás ja fiinna seremoniija. Dan seremoniija bokte áddejin, ahte in máhte inge dieđe visot. Dutkirolla guorahallan leamaš dehálaš oasis maiddái rivttes metodaid gávnnaheamis. Maŋŋá lean lohkan, ahte intellektuála vuollegašvuohta lea okta buori dutkamušaid kriterain. Dutki galgá álo muitit, ahte son ii dieđe buot ja rabasvuođain dovddastit vejolašvuođa meaddimii. Álo lea vejolašvuohta, ahte galggašii eanet máhttit ja diehtit. </p>
<p>Vuollegašvuohta ásaha buori vuolggasaji oahppat earáin. (Kalleberg 2002: 152.)</p>
<p>Nuppi gáfestallandilálašvuhtii njukčamánu 10. beaivve 2019 bovdejin báikkálaš olbmuid seamma láhkai rabas bovdehusain.</p>
<p>Sáddejin sierra bovdehusa maiddái dutkanguimmiide, muhto sis eai nu máŋggas beassan dahje háliidan searvat gáfestalla mii.</p>
<p>Muhtin oassi olbmuin geat serve gáfestallamii ledje leamaš maiddái vuosttaš gáfestalla m is fárus jahki ovdal. In ráddjen olbmuid meari moge, muhto guktuin dilálašvuođain orro leamen muddágis olu olbmot. Logi olbmo joavkkus lei lunddolaš háleštallat ja buohkat serve ságastallamii. 9 Ta l king Ci rcle -proseassas ulbmil lea gullat buohkaid jiena rieggás, mas čohkkát. Dávjá muhtin objeakta johtá gieđas gihtii. Da t ol mmoš, gii dan doallá oažžu hállanvuoru, eaige ovttage ságaid gaskkalduhtte. (Chilisa 2012: 212-213.) 34</p>
<p>Maŋit gáfestallama ulbmil lei máhcahit dieđu ruovttoluotta servošii ja seammás sihkkarastit dieđu validitehta. Menddo dávjá akademalaš máilmmis dutki vuolgá dutkanmateriálain máilbmái, iige muital dutkamuša bohtosiin báikkálaččaide. Lean gulla n muitalusaid das mo muhtin maŋisboahttit leat gávdnan dološ dutkamušaid guhkes áiggi geahčen ja imaštallet makkár jurddabohtosiid dutki lea eamiálbmot eallimis geassán. Iežan barggus háliidin garvit roavvá boasttudulkojumiid, ja geahččalin láhčit dili ja dovddu das, ahte gažaldagas lea min oktasaš dutkanbargu. Gáfestallama álggus ovdanbukten masterduoji ja jerren olbmuid oaiviliid iešguđetge osiin das. Go jovden ovdanbuktimis bohtosiid rádjái, de ságastallan njuovžžui ja šattai golmma diibmosaš oktasaš vihkkedallanboddun. Dat ságastalla n viiddidii mu áddejumi seamma láhkai go vuosttaš gáfestallandilálašvuođa ságastallan lei dahkan. Oidnen ávkki ja dárbbu sihkkarastit dieđu doallevašvuođa báikkálaš servošis.</p>
<p>Dagadettiin dan áddejin, ahte in dieđe inge ádde buot ja mus lea ain ollu oahppamuš. Seammás dovden olbmuid buorredáhtolašvuođa ja doarjaga iežan bargui. Muhtumat sis ledje vel skeaŋkkaža munnje ordnen.</p>
<p><em type="bold">Dutkanguoibmevuohta positiiva rámmaid siste </em></p>
<p>Geavahan doahpagiid <em type="italic">dutkanguoibmi </em>(dutkanveahkki ja oahpaheaddji) govvidit oktavuođa, mii olbmuid gaskii dutkamuša dahkamis lea šaddan. Mielastan informánta doaba bidjá olbmuid objeaktan, iige dat leat dán dutkamuša ulbmil. Sápmelaččat leat dutkanmáilbmái adnojuvvon agalašvuođa objeaktan. Doahpagiid válljemiin dutki sáhttá oasil rievdadit fápmorelašuvnna id ja dutkanparadigma. Maiddái eará sápmelaš dutkit dego Aimo Aikio leat garván informá nta doahpaga. Aikio gohčoda iežas dutkamušas olbmuid mielbargin. (Aikio 2010: 7.) Guttorm ja </p>
<p>Porsanger fas geavaheaba doahpaga árbečeahppi govvidit iežaset ovttasbargoguimmiid.</p>
<p>Maiddái sodno mielas <span type="quote">”informánta”</span>- doaba govvida dutkanparadigma, mas oassebealit eai leat dásseárvosaččat. Informánta doaba govvida maiddái dan, mo dieđuid sirdin dáhpáhuvvá dušše ovtta guvlui. (Porsanger &amp; Guttorm 2011: 23.)</p>
<p>Dán oahppočájánasa áigge leat juogadan muitalusaid, dieđuid ja vásáhusaid oadjebas dutkanguoibmevuođas, mas dutki ja dutkanguoimmit gudnejahttet guđet guoimmiset. Seamma láhkai go olmmoš ovttasbargá ja juogada sihke máhtu ja bohtosiid lubmenguimmiin dahje guolástanguimmiin, de mun juogadan dutkanmátkki dutkanguimmiiguin ja sávan, ahte 35 dutkanbohtosat leat maiddái sidjiide ja min oktasaš báikegoddái ávkin. Guoibmevuohta muita la das, ahte in leat okto jođus dutkanmátkkis. Ovttas mii árvvoštallat maiddái min barggu bohtosiid. Dutkanguoibmevuođas diehtu šaddá ja nanosmuvvá dialoga ja gulahallama bokte.</p>
<p>Mađi buorebut dutki dovdá olbmuid geaiguin son lea dutkamuša dahkamin, dađi buoret vejolašvuohta sus lea dulkot sin ovdanbuktimiid (Aikio 2010: 20). Maiddái dutkanguoimmit orro liikomen doahpagii, maid lean válljen geavahit. Okta dutkanguimmiin celkkii: “Du dutkanguoibmin áinnas sáhtán loktet iežan, juos juo gearddi datge lea vejolaš.“ Dulkojin su sátneválljemiid nu, ahte sutnje lei somá šaddat dutkanguoibmin. Nubbái dutkanguoibmi-doaba muitalii das, ahte mun dutkin háliidan su sániid mielde: <span type="quote">“gudnijahttit, ovttas dikšut ja ovttas doarjut, nu ahte árbevirolaš máhttu ja diehtu buvttehit ihttábeaivái.”</span> 1. gáfestallama oassálastit dutkanguoimmit </p>
<p>OU studeanttat 2. gáfestallama oassálastit nissonolbmot 3 5 11 4 almmáiolbmot 5 6 - 6 oktiibuot 10 11 11 10</p>
<p><em type="italic">Tabealla 2. </em>Masterbarggu oassálastit </p>
<p>Dutkamuššii leat oassálastán sihke almmáiolbmot ja nissonolbmot. Tabeallii 2. lean merken oassálastiid meari ja sohkabeliid. Stuorámus rollas leamašan 11 dutkanguoimm i.</p>
<p>Dutkanguoibmin anán dán oktavuođas olbmuid geaiguin lean gulahallan dutkamuša áigge ja geaid njuolggositáhtaid geavahan barggustan. Buohkain sis lean maiddái jearran girjjálaš miehtama searvat dutkamuššii (gč. Mielddus 2). Viđas leat nissonat ja guđas leat almmáiolbmot. Guokte dutkanguoimmi orrot Deanu gielddas ja earát fas Ohcejoga gielddas.</p>
<p>Muhtun Suoma beale dutkanguoimmit leat johtán maiddái Norgga bealde barggus. Eanáš oassi dutkanguimmiin orru Ohcejohleagis, muhto buohkat eai leat doppe bajásšaddan. Golbma dutkanguoimmi orrot vuollelis Deatnogáttis ja okta badjeleappos. Moadde dutkanguoimmi leat bajásšaddan eará guovllus Sámis, muhto leat orron jo guhkkit áigge dutkanguovllus. Báikkálaš olbmuid lassin dutkamuššii leat searvan Oulu universitehta sámegielat mánáidgárdeoa hp u studeanttat (gč. s. 49). Olu olbmot leat maiddái eahpevirggálaččat gulahallan muinna dutkanfáttás dutkanjagi áigge. Ságastallamat iešguđege olbmuiguin leat váikkuhan válljejumiide, maid lean dahkan dutkanmátkki áigge. 36</p>
<p>Leanne Simpsona mielde eamiálbmot olmmoš dorvvasta dávjá eallilan olbmui go son ohcá áššedovdi dahje čeahpi. Eallilan olbmot dovdet báikkálaš historjjá, doalahit dihtolága n eallinoainnu ja vuoiŋŋalaš- ja sosiála struktuvrraid. (Simpson 1999, 28–31.) Vaikko mun in leat válljen gulahallat dušše eallilan olbmuiguin, de olu dutkanguoimmit gullet boarrásut bulvii.</p>
<p>Máŋgasat sis leat ávžžuhan mu ságastallat maiddái nuorabuiguin. Dutkanguimmiin boarrásamos leamaš dutkamuša dahkama áigge sullii 85-jahkásaš ja nuoramus sis leamaš sullii 35-jahkásaš. Oulu universitehta studeanttat leamašan das vel nuorabut.</p>
<p>Govvosis 2. muitaluvvo dutki ja dutkanguimmiid rollain dutkanbarggus. Muhtin olbmuiguin gulahallan ja ovttasbargu lea bistán guhkkit áigge ja nuppiiguin oanehut áigge.</p>
<p><em type="bold">Dutki ja dutkanguimmiid rollat </em></p>
<p><em type="italic">Govus 2. </em>Dutki ja dutkanguimmiid rollat dutkamuša áigge. Buohkaide rabas gáfestallan dilálašvuođain maiddái eará báikkálaš olbmuin leamaš vejolašvuohta searvat ságastallamii ja nie olles searvvuš leat fátmmastuvvon fárrui dutkamuša dahkamii. </p>
<p>Báikkálaš servoša lean bovden fárrui ságastallamii gáfestallan dilálašvuođaid bokte sihke dutkamuša álgomuttus ja loahpas. Báikkálaš servošis leamaš rolla dieđuid validite hta sihkkarastimis. Dutkin mu bargun lea leamašan válddahallat juogaduvvon dieđuid, vásáhusaid ja oahpuid čállosa bokte. Seamma dehálaš go bohtosiid čállin lea leamašan oktavuođaid 37 áimmahuššan. Guovddážis lea juogadeapmi ja gulahallan guktuid guvlui, eaige buot dutkamuša bohtosat oidno báhpára alde.</p>
<p>Ruovttoguovllustan johtet olu dutkit ja dutkanguoimmit leat oahppan dádjadit maiddái dutkanmáilmmis. Dutkamuššii searvan olbmot leatge bagadan mu maiddái dutkan- ja analyseren metodain, go sis leat olu vásáhusat dain maid. Okta fuolki, gean jurddašin dáhttut veahkkin iežan dutkamuššii muitalii, ahte jagis 2018 son lei vástidan jo oktiibuot 11 dutki jearaldagaide. Ovttas mearrideimmet, ahte dat lea doarvái ovtta jahkái, iige son searvan dán dutkamuššii. </p>
<p><em type="italic">Jurddaš makkár gelbbolašvuohta dáin olbmuin lea dutkamuššii. Olmmoš, guhte ii mu dieđu mielde leat vázzán oba nuppi dásige skuvlejumi, rávve mu dutkamuša analysametodain! Son lea lohkan olmmoš das beroškeahttá, ahte ii leat skuvllaid čađahan. Hás sus lea eanet gelbbolašvuohta go mus dutkin! (Beaivegirji 15.10.2018.) </em></p>
<p>Diđoštan dan, ahte sohkabealli ja oktavuođat sohkabeliid gaskkas váikkuhit servodaga ja kultuvrra hápmašuvvamii. Danin dutkanmátkki álgomuttus ohcalin gullat almmáiolb muid jiena. </p>
<p><em type="italic">Mo mii sáhttit heivehit oahpahusa sámi servodaga dárbbuide, jus dušše bealli álbmogis searvá dan bargui? Máŋggat almmáiolbmot mearrideaddji posišuvnnain eai oro berošteamen oahpahusáššiin. Sii eai oro ovtto áddemin, ahte oahpahusáššit leat seamma dehálaččat go vuoigatvuohta eatnamiidda ja čáziide. Buot gullá oktii. Albmáid láhtten sáhttá muhtumin leat oaivvilduvvon nissonolbmuide gudnin, ahte gal nisu okto máhttá fuolahit oahpahus- ja bajásgeassináššiid, muhto seammás das haksosta dodjin ja badjelgeahččanvuohta. Sávašin almmáiolbmuid eanet searvat ságastallamii das, mii livččii buoremus min mánáide ja arvat mánáid bokte dustet ov ddasvástádusa min boahtteáigái. (Beaivegirji 23.11.2017.) </em></p>
<p>Eanáš oahpaheaddjit ja mánáidgárdeoahpaheaddjit min guovllus leat nissonolb mot. </p>
<p>Maiddái statistihkaid mielde oahpahussuorggis barget eanáš nissonolbmot, ja mađi nuorat mánáin lea sáhka, dađi eanet oahpaheaddjin doibmet nissonolbmot. Suoma mánáidskuvlla ja mánáidgárddiid oahpaheaddjiin 85% ledje nissonolbmot jagis 2010. (OPH 2016; Tilastokesk us 2010.) Iežan vásáhusa mielde maiddái váhnenságastallamiidda ja váhneneahkediidda oassálastet eanáš nissonolbmot. Dutkamušaid mielde skuvllavázzin ii leat buohkaide seammalágan vásáhus ja skuvla váikkuha olu mánáid psykososiála buresveadjimii. Davvin erenomáš hástalussan leamaš oahppiid dásse-árvu ja buresveadjin. Ahonen dutkamuša mielde sihke Ruoŧa, Suoma, Norgga ja Ruošša davveosiin nieiddat birgejit buorebut skuvllas ja leat eanet duhtavaččat skuvladillái. (Ahonen 2010: 34, 97, 102 ja 147.) Almmáiolbmuid dieđut leat dehálaččat oahppiid buresveadjima ovddideamis. Dutkanfáttá válljedettiin smihtten, ahte 38 gánddaid oahppanmokta sáhtašii buorránit dainna, jus sii vásihivčče, ahte lea sáhka dehálaš áššiin maiddái almmáiolbmuide.</p>
<p>Ovdal dutkanbarggu virggálaš álggu gulahallen iežan oahppiid áhčiiguin. Sin árvalusat láidejedje mu dutkanmátkki árbevirolaš ealáhusaide. Min guovllus almmáiolbmot barget dávjá árbevirolaš ealáhusaiguin ja nissonolbmuid barggut leat jo guhkkit áigge muittuhan eanet industrialiserejuvvon servodaga ámmáhiid (Vuomajoki 1976: 53). Ovtta áhčis ja oahpaheaddji kollegas ožžon evttohusa das, ahte <span type="quote">“berrešin Sámi jahkejuvlla10 ovddidit iežan mastera bokte.”</span></p>
<p>Nie oahppiid ollislaš buresveadjima ozus árbediehtu lea šaddan dutkamuša váimmo žii.</p>
<p>Maiddái Kanadas duohtavuođa ja seanadankommišuvnna barggus lea boahtán ovdan, ahte eamiálbmot olbmuid persovnnalaš ja kultuvrralaš identitehta ođđasit gávdnan ja nannen leamaš okta dehálamos osiin olbmuid dálkkodanmátkkis (Mussel 2008: 337).</p>
<p>Čohkkedettiin dieđu árbevirolaš ealáhusain dovden dađistaga dárbbu gulaha llat maiddái nissonolbmuiguin. Dutkanjoavku lea šaddan dan mielde go olbmuin leamaš ástu ja beroštupmi searvat guorahallamii, inge leat ráddjen dan sohkabeali vuođul. Buot berošteddjiide lean sávvan buresboahtima. Lean gulahallan sihke nissonolbmuiguin ja almmáiolbmuiguin, vuorrasut buolvvain ja nuorabuiguin vai ožžošin ollislaš gova jahkodagaide laktáseaddji árbedieđus. Lean ohcan olbmuid otná gelbbolašvuođa vuođđoealáhusain nugo boazodoalus, eanandoalus, guolásteamis, bivddus, murjjiid ja šattuid čoaggimis, ávnnasteamis ja duojis. </p>
<p>In leat rátkán dieđu sákka sohkabeali vuođul bohtosiid guorahaladettiinge. Maiddái</p>
<p>Linda Smith váruha bihtádeamis dieđu sohkabeali vuođul nugo oarjemáilmmis muhtumin lea vierrun (Smith 2015). Jurddabálggis maid lean dovdan lunddolažžan dutkanfáttá válljemii ja dutkanguoibmevuhtii muittuha earáge osiin Smith vihkkedallama eamiálbmotdutka ma dovdomearkkain. Su mielde eamiálbmotdutkamis lea dávjá guovddážis kollektiiva beroštupmi.</p>
<p>Dutki searvá olbmuid eallimii, ja gullá sis maid sii dárbbašit. Dutkanbarggus galgá leat ávki eamiálbmotjovkui, mainna dutkamuša dahkat. Eamiálbmotdutkama váimmožis lea su mielde vuoiŋŋalašvuohta, buorideapmi, dekoloniseren ja dearvvasmahttin. (Smith 1999: 117.) Dáinna masterdutkamušain geahččalan oasistan čalmmustahttit olbmuid servodagas buresveadjima, skuvllas loaktima ja eallimis birgema.</p>
<p>Dutkanmetodaid válljemis čuovun maiddái nuppi eamiálbmotdutki dihkkádan luottaid.</p>
<p>Su namma lea Leanne Betasamosake Simpson. Go Simpson (1999) čálligođii iežas nákkosgirjji, de son hásttuhii olbmuid oahpahit vugiideaset mielde guovlluset birra alccesis.</p>
<p>Olbmot háliidedje doalvut su meahccái, nugo dahke muinna maid dán dutkamuša oktavuođas. 10 =Ja hkodatgierdu 39</p>
<p>Oahpahalli rolla ii lean Simpsonii vuosttaš vuolggasadji dieđu ohcamii, muhto ii son háliida n ollásit luvvetge iežas proseassas. Dutkanbarggu áigge báikkálaš olbmot oahpahedje Simpsona persovnna vuoiŋŋalaččat, fysalaččat, mentálalaččat ja dovdduid ektui - eai dušše sániid bokte, muhto namalassii vásáhusaid bokte. Simpson juogadii iežas akademalaš máhtu ja gelbbolašvuođa, ja servvodat máhttigođii atnit ávkin su dáidduid. (Simpson 1999, 28–31.)</p>
<p>Simpsona muitalus eamiálbmot akademihkkara barggus govvida mu čalbmái muhtinlá ga n niehkodili.</p>
<p><em type="italic">Gáđaštan nákkosgirječálli, gii ruđa ovddas johtá min guovllu árbečehpiid luhtte. Anán árvvus vuđolaš barggu, maid son dahká ja maiddái árbečehpiid geat suinna máhtuset juogadit. Jáhkkán dan barggu šaddat ávkin min servodahkii. Lihkká gáđastan! Manin ii juohke sámi nuoras leat dat seamma vejolašvuohta oahppat ovttas árbečehpiiguin? Mii min servodagas lea boastut, go ii oro gávdnomin dilli iige ruhta dasa? Galgetgo olbmot nákkosgirjjiid čállit, vai besset boares áhkuineasetguin áiggi muosehit? (Beaivegirji 21.1.2018.) </em></p>
<p>Dutkanguoibmevuođa bokte lean vásihan juoidá maid mu váibmu áibbašii sihke intellektuálaččat ja silolaččat. Lean beassan jearrat ja oahppat olbmuin áššiid, mat iežan mielas gulašedje juohke eamiálbmotnuora vuođđočuvgehussii. Mus leamaš dilli ja lohpi jearrat maiddái ártegis ja jallas gažaldagaid. Go dutki oaidná iežas oahpahallin, de son ii dárbbaš figga t láhttet čeahpibun go lea. Son lea gárvvis váldit oahpu vuostá ja oaidnit juohke ášši maid eallimisttis deaivida vejolaš oahpaheaddjin. Gulahallanoktavuođas olmmoš ferte váldit maiddái ovddasvástádusa das mo ieš láhtte ja váikkuha birrasii (vrd. Mussell 2008: 338).</p>
<p>Muhtin osiid dutkamušas lean dihtomielalaččat válljen, degomat oktavuođa váldinvuohki servošiin. Lean geavahan dutkamušas positiiva metodihka, vai positiiva pedagogihkka iđášii oidnosii. Muitalusat leamaš maiddái dasa bálggesčuovgan. Positiivva la š rámmat eai mearkkaš čalmmehisvuođa. Dat oaivvildit, ahte lean válljen dutkančiehka n namalassii máŋggabealat dulkojumiid. Dutkanguoimmit leat muittuhan mu das, man lihkkoš lean leamašan go muinna leat buorrevuođain juogadan nu ollu ja maiddái das, ahte dán máilmmis gávdnojit máŋggat duohtavuođat. Buohkain ii leat leamaš seamma buorre vuorbi eallimis. </p>
<p>In sáhte šiitit du vásáhusaid. Mun jurddašan ahte don leat lihkkon deaivvadit buorre olbmuiguin. Leage giitevaš dan ovddas! Olbmuid gaskkas lea goittotge nu, ahte seammát olbmot láhttejit eará láhkai nuppiid olbmuiguin. Nuppiide seammá olmmoš sáhttá leat ustitlaš ja nuppiide ges fas hui fasti. In oaivvil dál du olbmuid geaiguin don leat leamaš dahkamušas. Don leat oaidnán nuppi, buoret ja lihkoleabbo beali sápmelašvuođas. Mu eallimis lea geavvan nu ahte mun lean dovdan jámma unnán resurssaid iežan eallinguorahallamušaid geažil. Olu livččen háliidan dahkat omd. sámegiela ovdii, dahje čállit, muhto lean dovdan ahte mun in 40 veaje. In leat ožžon doarjaga ja arvvosmahttojumi, dakkára maid livččen dárbbašan. Lea dego boahttevuođa jurdagat livčče sodjan eatnan guvlui, dat eai leat guoddán guhkás ja dovddan ahte in leat ožžon áigái in maidege. Dat šlundudahttá, ja velá eanet go mun dieđan ahte mun máhttášin. Mus livččii oluge addit. (Anonyma.)</p>
<p>Muitaleapmi lea okta gulahallanvuohki. Dan sáhttá geavahit ee. bagadeapmin ja sollemin. Dávjá vuorrasut olmmoš vástida gažaldahkii muitalusain dahje metaforain. Báhcá guldaleaddji duohkái dulkot vástádusa. Sániin lea fápmu ja mii sáhttit ieža maid válljet makkár muitalusaid čohkket niesteseahkkaseamet. Čuovvovaš muitalusain háliidan gulaha llat olbmuiguin, geat sáhttet navdit mu oaidnán dušše beaivebeali árbedieđu fievrrideamis. <span type="quote">“Mannan sotnabeaivve beaivváš geigii ráđđenspižá Háhttežanháldái ja jagi suoivaná igi álggii”</span> (Vuolab 2018). Nie álggahii Kerttu-risteadnán go jearahin sus jahkejođu birra. Divttán risteatni joatkit muitalusas:</p>
<p>Olbmot dábálaččat jurddašit dan, ahte Háhttežan lea dušše bahá ja Njávežan lea dušše buorre, muhto min myhtalaš hámit dihto láhkai govvidit luonddu, ja luondu ii leat dušše buorre iige dušše bahá. Das leat ovtto guktot bealit, ja olmmoš galgá oahppat birget guktuin beliiguin. Jahki maid lea guovtti oasis. Mis lea ija galbmasa fámuid áigi ja beaivvi lieggasa fámuid áigi. Ijabeale fámuid áigi álgá <em type="italic">ijabeaivve, </em>čakčadássenbeaivve. Dalle Háhttežan gohčču ealliid ja šattuid suoivanis birgehallat. Skábmavuođus lea garrasamos fápmu Háhttežan háldis. Garanas maid láhppá áiggiidis <em type="italic">beaivvehisbeaivve, </em>dálvejorggáldagas. Galbmasa fámuid áigi lea dihto láhkai vuoiŋŋastanáigi jagis. Čuovgga ja lieggasa fámuid áigi álgá giđđadássenbeaivve, <em type="italic">beaivvibeaivve </em>. Njávežan lea buot gievrramus <em type="italic">ijahisbeaivve, </em>geassejorggáldagas. Muhto Háhttežan lea maiddái geassit suoivanis min fárus. Go don bijat mielkki suoivanii geađggeduohkái, de dat ii lohppe. Beaivvadagas dat fas billašuvvá dalán. Die oainnát, Háhttežan ii leat dušše heittot: Máŋgii suoivvan ja seavdnjadat sáhttá geahppudit dili. (KV.) </p>
<p>Muitalusas ija ja beaivvi fámuin lea morála, mii vuhtto maiddái sápmelaš dajahusas: <em type="italic"><span type="quote">“Ii mihkkige nu bahá, ahte ii masa nu ávkin. Iige mihkkige nu buorre, ahte ii das juoga heittot.”</span> </em></p>
<p>Dat árbevirolaš sápmelaš jurddašanvuohki leamaš oktan vuolggasadjin dán dutkamuša dahkamii. Fikkan oaidnit olles jagi ja dasa gullevaš doaimmaid oppalašvuohtan, mas ráđđejit sihke beaivvebeali ja suoivvanbeali fámut. Oainnán guktuid beliid maiddái olbmuid ovttastallamis ja mánáid bajásgeassimis. Dat ahte válljen guorahallat dutkanbohtosiid positiiva rámmaid siste ii leat oktageardán čoavddus. Álkimus lea dikotomiseren buori ja bahá gaskkas.</p>
<p>Olu eanet kompleaksa lea gávdnat buori bahás ja bahá buoris. Áššiin leat ovtto unnimusa t guokte beali ja daid sáhttá sihke dábálaš olmmoš ja maiddái dutki hárjehallat oaidnit. Go olmmoš hárjána dasa, de son sáhttá oaidnit áššiin vel eanet beliid.</p>
<p>Juohke áidna dutkanguoibmi lea movttáskan go lean muitalan iežan dutkanbarggu fáttáin. Sii leat njulgestaga ealáskan bargguiguin, ságaiguin ja muittašemiiguin. Ođđa 41 buolvvaide árbedieđu fievrrideapmi addá ilu. Sávan máhttit čállosiinnán buktit ovdan dan ilu árbedieđu juogadeamis ja ovddos fievrrideamis, vaikko earáge dovddut vuhttojit dutkamuša bohtosiin.</p>
<p>Dat addá ilu go olbmot gávdnet ávkki mu bargguin. Dat addá ilu go beassá fievrridit geasa nu giela, dieđu dahje áddejumi. Dakkár dieđu maid lea ovddit buolvvain ožžon. Juogadit dán máilmmis dan buoremusa maid lea vásihan maiddái boahttebuolvvaide. Agálašvuohta lea das, ahte ain ođđa buolvvat ohppet daid dehálaš birgenvugiid. (Anonyma.)</p>
<p><em type="bold">Gulahallan dutkanmetodan </em></p>
<p>Gulahallan lea šaddan masterdutkamuša dutkanmetodan, dilis mas ieš dutkin lean oahpahalli ja báikkálaš olbmot leat mu oahpaheaddjit ja ofelaččat. Dat juohku ii mearkkaš passiivva laš dutki rolla. Dutkin lean iešheanalaš ja doaimmalaš, vaikko easka hárjehalan dutkamuša dahkama. Dutkanmátkkis lean šaddan olu áššiid ieš okto maid čoavdit. Dutki rolla sáhttá buohtastahttit árbevirolaš sápmelaš bajásgeassimii, mas maiddái mánás lea aktiivvalaš ja iešheanalaš rolla árbevirolaš bargguid oahpahaladettiin (gč. Balto 1997: 122).</p>
<p><em type="italic">Ozan iežan vuogi dahkat dutkamuša ovttasbarggus báikki olbmuiguin. Gulahallan váldá áiggi, iige leat sáhka dušše sániin. Munnje lea lunddolaš guldalit, leahkit áicil ja rabas, váldit eallima ja oahpuid nugo dat bohtet. Muhtumin livččii buorre gal jearrat maid, go jo lean dutkamuša da hkamen. Mo oahppat jearrat rivttes gažaldagaid rivttes áigge? Goas guldalit ja goas rahpat njálmmi? Oahpahalan ovddidit iežan áicilvuođa ja hearkivuođa dasa. Muhtumin orun ain jaskat go galggašin hállat ja muhtumin hálan go galggašin guldalit. (Beaivegirji 19.4.2018.) </em></p>
<p>Dieđuid čohkkema váimmožis leamaš rivttes áiggi ja dili áiccan ja gulahallan. Dárkilis gažaldagaid sajis lean ovdánan lunddolaččat ságastaladettiin ja addán saji olbmo vásáhusaide, dovdduide, muittuide ja muitalusaide. Maiddái dutkanguoimmit leat dan mielas, ahte jus háliida luvvet máidnasiid olbmos, de lea dehálaš láhčit buorre birrasa ja lotkes bottu dan várás: <span type="quote">“Muhtin olbmot navdet, ahte ii leat eará go jearralit. Olbmuide galgá addit saji smiehttat. Eai vástádusat álo báifáhkka čuožžil, iige sáhte báifáhkka riŋget. Olmmoš ii leat mášen. Váldá áiggi vihkkedallat ja roggat áššiid 50-jagi duohken.”</span> Lea dehálaš maiddái, ahte dutki ieš oassálastá ságastallamii. “Sápmelaš atná vierisin dahkkon dilálašvuođa. Galgá leat maiddái hállanmokta goappásge,“ celkkii nubbi dutkanguoibmi. Son jotkkii: “Jus leat gean nu olbmo oččodeamen máinnastit, de su galgá liggedallat, ieš álgit máinnastit ja siektadit olbmo muittašit.</p>
<p>Vehá hárdit maid sáhttá nu ahte ieš muitala juoidá ja šaddá vehá gilvu, ja dat bidjá de buorebun. 42</p>
<p>Sáhttá maid jearrat mo diet máinnas manaige, diet mas dat ja dat dáhpáhuvai? Dalle gal álget maid muitalit.”</p>
<p>Gulahallamii gullá soabalašvuohta ja jotkkolašvuohta. Dat bisuha oktavuođaid.</p>
<p>Gulahallamiidda dutkamuša áigge leat vaikkohan vehkiid beroštumit ja eallinvásáhusat, jagiáigi ja báiki gos gulahallan lea dáhpáhuvvan ja maiddái ieš dutkamuša áigge bohcciidan muttut ja gažaldagat. Gulahallan lea dáhpáhuvvan miehtá gaskka dutkanproseassa áigge, ja jo ovdal dutkamuša virggálaš álggaheami lean gulahallan oahppiid váhnemiiguin, kollegaiguin ja fulkkiiguin das, makkár dutkamuššii sii oainnašedje dárbbu min servvodagas.</p>
<p>Sámedutkamušain gulahallan deattuhuvvo viehka dávjá. Dainna oaivvildit figga muša kommunikašuvdnii, mii buktá oktasaš áddejupmi. Gulahallamis ii leat sáhka dušše oktavuođain mat čatnasit dutkamuššii, muhto dasa lassin dutki ja servoša vuorrováikkuhusas dutkanbarggu ja dutki rolla olggobealde. (Heikkilä ja Miettunen 2016.) Porsanger ja Guttorm oadniba erenomáš dárbbu buori gulahallamii árbedieđu dutkkadettiin. Soai cealkiba, ahte gulahalla mis galgá váldit vuhtii ehtalaš beliid ja dat galgá johtit guovtti guvlui: <span type="quote">“Gulahallan báikegottiiguin lea maiddái hástaleaddji bargu, danin go eaktun lea gulahallan guovtti guvlui. Báikegottit leat iežaset árbedieđuid vuoiggalaš oamasteaddjit ja hálddašeaddjit. Jus vurkejuvvon dieđut galggašedje leat ávkin ealli ja doaibmi servošiidda, de dokumentašuvdna ii galgga dahkat árbedieđuid ”</span><span type="quote">”jápma diŋgan”</span> digitála datavuorkkáide dahje museaide, arkiivaskáhpaide dahje girjehilduide. Vurkejuvvon diehtu berre baicce doaibmat ceavzilis ja geabbilis diehtogáld un mii lea olámuttus báikki olbmuide ja sidjiide buorrin.” (Porsanger &amp; Guttorm 2011: 32.)</p>
<p>Jo vuosttaš dutkanguoibmi lea hápmegoahtán evttohusainis dutkamuša gulahallanvugiid go son doalvvui dutkamuša olgoáibmui. Dálvit 2018 čuoigantuvrras</p>
<p>Smeallájogas deiven ránnjá ja sáhka jorai mu masterbargui. Jerren jusgo sus livččii beroštupmi searvat dutkamuššii. Jerren sáhtašiigo son muitalit munnje mo son lea oahppan dan maid son máhttá. <span type="quote">“Vuolgge munnuin juoŋastit, de mun čájehan dutnje.”</span> vástidii son. Ránnjás bessen oahppat sihke dan mo son lea oahpahuvvon ja maiddái dan mo son iežas mielas livččii galgan oahpahuvvot nuorran. Bivdotuvrrain mu rolla rievddai dutkis oahpahallin. Dan sajis, ahte livččen oktii jearahallan dutkanguoimmi de juoŋastallen suinna masa olles giđa. Ja go giđđat</p>
<p>Ohcejoga searvegoddi háliidii ordnet gávnnadeami juokŋasiid oktavuođas, de dutkanguo ib mi hástalii mu muitalit dan birra olles olmmošjovkui. Son ákkastalai dan dainna go mun lean oahpaheaddji. Dovden iežan bealleullogin čilget barggu, man illá dovden, muhto válden hástalusa vuostá. Máttajávrri jieŋa alde muitalin sullii 50 olbmui mo juoŋasteapmi dáhpáhuvvá.</p>
<p>Nie vásihin fas oktii mo oahpahettiin earáid olmmoš ieš maid oahppá buoremusat. 43</p>
<p><em type="italic">Govva 6. </em>Govva dutkanmátkki vuosttaš juoŋastantuvrras Niillasaš Biret Máret Niillasiin ja Ovlla Per Heaikkain 17.2.2018. </p>
<p>Ná álggii okta guovddáš oassi mu oahppanmátkkis. Dan sajis, ahte dutkanguoibmi (gč. govva 6.) livččii muitalan jurdagiiddis dušše báddenrusttegii, de son hásttii mu alccesis bivdoguoibmin jieŋa ala. Son dáhttui mu vuodjit mohtorgielkkáin, go mun ledjen nuorat go son. Seammás son beasai bagadallat mu mohtorgielká vuodjimiin. Juoŋastantuvrra id oktavuođas mu vuodjindáidu maid nanosmuvai. Jieŋa alde serven buot bargguide dutkanguoimmi ávžžuhusas. Veahkehallen guolásteaddji guoktá nu bures go máhtten.</p>
<p>Barggaimet ovttas muhtumin losit dálkin ja muhtumin čábbásut dálkin.</p>
<p><em type="italic">Dát vásáhusat hástalit mu máŋgga láhkai ja addet niestti eallimii ja oahpahusbargui. </em></p>
<p><em type="italic">Dat maiddái gáibidit čatnašumi. Barggut ovddidit mu dutkamuša - muhto eará leavttuin ja eará guvlui go ledjen plánen. Dovddan ahte dát lea riekta ja ná dat galgáge leat. Dát lea eamiálbmotvuohki. Dát lea sámi vuohki. Váttisvuohtan lea, ahte barggut váldet olles beaivvi inge geargga šat čállit maŋŋá. Dasa lassin garra fysalaš bargguid maŋŋá olmmoš lea nu váiban, ahte ii veaje maidige eará go borrat, liggehallat ja vuoiŋŋastit. Ferten vel ohcat rutiinnaid, mat doibmejit dán dutkamuša dahkamis. (Beaivegirji 10.3.2018.) </em></p>
<p>Oktii go leimmet barggildeamen jieŋa alde, de nubbi eallilan olmmoš bisánii skohteriin meattá vuojedettiin. Son lei jođus rievssatgielaid oahppat. Gulaskuttaime ságaid. Jerren sus maid galggan lohkat skuvlamánáide, geat <em type="italic">eai hálit goddit vilges lottiid </em>(gč. s. 80). Maŋŋá jerren oaččungo geavahit munno ságastallama rievssatbivddus masterduoji oassin. Son mieđihii ja 44 evttohii, ahte moai báddejetne virggálaš jearahallama mikrofovnna vehkiin. Nu moai dagaime geassit 2018. Maiddái eará olbmot leat searvan dán dutkamuššii lunddolaš gávnnademiid bokte. Muhtumin lea váldán guhkkit áiggi soahpat heivvolaš bottu ságastallamii ja muhtumin fas leat ságastallan soaittáhagas deaivvadettiin. </p>
<p>Dutkanplána mielde áigon gáfestallama maŋŋá vuodjut ovttat olbmuid rabas jearahallamiidda jahkodatgirdui laktáseaddji temáid vuođul. Rabas jearahallan muittuha dábálaš ságastallama (omd. Hirsjärvi jno. 2001: 45). Ledjen čállán jurdagiid temáin, maid birra sáhtašin háleštallat vehkkiiguin (gč. Mielddus 6). Gávnnahin oalle jođánit dan, ahte jearahalla n sátni ii govvidan máŋggabealat gulahallama, mii šattai dutkamuša metodan. Danin govvidan dutkamuša nuppi ja stuorámus oasi namalassii olbmuiguin ja birrasiin gulahalla min. </p>
<p>Gulahallamiid ulbmilin leamašan dialoga bokte gávnnahit, mat leat dehálaš oahput jagiáiggiide čatnon árbedieđus. Muhtun dutkanguoimmit čielgasit vurde dihtolágan virggálaš jearahalla ma, masa sii ledje eará dutkiiguin hárjánan. Dihto olbmuiguin fas dovden beavddi ja mikrofovd na guoras čohkohallama eahpelunddolaš vuohkin gulahallat. Olgun bargguid siste oidnen mo sin jurdda girddii ja čielggai, dego Johan Turi muitalusas (gč. Turi 1987: 11). Maiddái dutkanguimmiidan sániid mielde olgoáimmus olmmoš jurddaša eará láhkai: <span type="quote">“Luometuvrras olmmoš jurddaša eará láhkai. Olgun jurdda girdá ja olmmoš áddegoahtá. Biras váikkuha dasa maid olmmoš nákce jurddašit.”</span> Báddenrusttega guoras gulahallama lassin dutkanguoimmit leat háliidan váldit mu fárrui bargguide ja nie lean beassan áicádit dan mo gulahallan rievdá dilis nubbái.</p>
<p>Dán dutkamušas ii leamaš sáhka ovtta dahje logi jearahallamis, baicce jotkkolaš gulahallamis muhtin dutkanguimmiiguin. Maiddái dat dutkanguoimmit geaiguin lean dušše oktii ságastallan, leat čuvgen olu áššiid maid in livčče muđui fuomášan. Sin jurdagat leat veahkehan áddet áššiid viidásut oktavuođain, ja dat oahput ellet juohke sajis dutkamušas.</p>
<p>Maora dutki Linda Tuhiwai Smith mielde diehtu ii leat juoga man buohkat olahit. Olmmoš ferte vásihit olu ja eallit guhká ovdalgo olaha muhtin dieđu. Buohkain eai leat seamma vejolašvuođat gazzat oahpu, eaige vuoigatvuođatge buot ohppuide. Buot álbmogiin goittotge lea diehtu masa sii sosialiserejit mánáideaset, ja buot álbmogiin gávdnojit ekspearttat, čeahpit.</p>
<p>Smith čájeha iežas dutkanovdamearkkaiguin mo ollislaš dieđu lea vejolaš ohcat iešguđege čehpiid gulahallama bokte, ja mo akademalaš dutki sáhttá buktit iešguđege suorggi čehpiid oktii. (Smith 2015.)</p>
<p>Akademalaš gáibádusaid mielde suddjen vehkiidan dieđu anonymiseremiin, muhto lean maiddái jearran dutkanguimmiin háliiditgo sii namuhuvvot dutkamuša gáldun. Nie háliidan sihkkarastit olbmuid oamastanvuoigatvuođa dihtui, maid sii leat muinna juogadan. 45</p>
<p>Eamiálbotdutkit dego Bagele Chilisa Botswanas ovddidit strategiijaid mo dutkamušain sáhtášii buorebut addit jiena marginaliserejuvvon servošiidda. Jus dutkanguoimmit addet dasa lobi, de su mielas maiddái lea dehálaš buktit ovdan sin namaid dutkamušas. Dat buktá dutkái eanet ehtalaš ovddasvástádusa meannudit bures dutkanguimmiiguin ja dieđuin maid sii leat juogadan. Seammás dat muittuha maiddái dutkanguimmiid meannudit olmmošlažžat iežaset servošiin ja kollektiivvalaš dieđuin. Chilisa geavaha postkoloniála eamiálbmot perspektiivva, man mielde muitalus massá oasi vuoimmistis, jus eat dieđe muitaleaddji ja su bokte beasa oaidnit oktavuođaid gosa muitalus gullá. (Chilisa 2012: 203-209, 223.) Oassi olbmuin lea háliidan iežaset namaid muitaluvvot ja oassi lea háliidan bissut ollásit anonyman. Oassi fas lea háliidan muhtin osiid iežaset ságaid bisuhit anonyman. Juohkehaš lea beassan ieš sárgut rájáid dieđuid juogadeamis, ja daid rájáid lean dutkin gudnijahttán.</p>
<p>Dutkanbarggu áigge lea šaddan sáhka árbedieđu kollektiivvalaš oamasteamis ja maiddái das, geainna ja makkár oktavuođain dieđu heive juogadit. Muhtumat oaivvildit, ahte dihto áššiid ii heive juogadit ruovttu olggobealde ja eahpidedje mo skuvladilis lea oba vejolaš árbedieđu oahpahit. Muhtumiid mielas fas sápmelaš kultuvra lea nu rašes dilis, ahte dieđu galgá juogadit olles áigge juohkelágan oktavuođain, ja sávvat ahte das livččii ávki kultuvrra ja giela nannemis ja ealáskahttimis.</p>
<p>Dieđu juogadeapmi lea dieđu laskadeapmi ja eallima cagadeapmi. Dieđu rájadeapmi ja čiegadeapmi lea dieđu goddin. (KV.)</p>
<p>Vaikko buot dán dutkamuša dutkanguimmiin ii lean ovttaoaivilvuohta das makkár dieđuid heive juogadit ruovttu olggobealde, de mielastan sin buohkaid oktasaš jurdaga govvida ovtta dutkanguoimmi cealká: <span type="quote">“Háliidan veahkehit buot mii lea ávkin sámevuhtii ja sámegillii (NA).”</span></p>
<p>Dat lea váldosivva dasa, manin olbmot leat háliidan searvat dán dutkamuššii.</p>
<p>Buot dutkanguoimmit eai háliidan báddejuvvot ja dovde čielgasit maiddái báhpáriid deavdima unohassan. Orui dego sin mielas sánálaš soahpamuš livččii lean nannosut ja čatnan dutki eanet. Báberhámis dutki sáhttá darvánit sátnehámiide ja vajáldahttit olmmošlašvuođa.</p>
<p>Máŋgasat devde dutkanmiehtanskovi (gč. Mielddus 2) nu, ahte guđđe muhtin osiid rabasin. Sii vihkkedalle luohttit munnje, ja dadje ahte gal don ieš máhttát árvvoštallat mo dáid dieđuiguin heive meannudit. Eatnašat suvve báddet ságastallamiid ja sii ledje maiddái čeahpit muitalit, jus dihto osiid ságastallamis ii heiven báddet. Lean bádden ságastallamiid guđain olbmuin ja dasa lassin báddejin maiddái gáfestallandilálašvuođaid. Oasi báttiin olbmot leat suovvan vurket</p>
<p>Sámi arkiivii dutkamuša maŋŋá. 46</p>
<p>Buot dutkanguimmiiguin lean geahččalan gulahallat čielgasit dan birra makkár osiid sin ságain heive čállosis álmmuhit. Go lea sáhka unna servošis, de lea váttis ollašuhttit olbmuid anonymitehta dohkkehahtti láhkai. Muhtumat dovdet fulkkiideaset jo suopmanis ja sátneválljejumis. Jus oahpes olmmoš logadettiin ovttastahttá buot soapmása sitáhtaid, de son álkit vuohttigoahtá guđemuš dutkanguoimmi ságat leat gažaldagas. Geavahan doahpaga dutkanguoibmi sihke dakkár olbmuin, geat leat háliidan bissut anonyman ja ovttaveardásaččat maiddái sis, geat leat háliidan iežaset namaid oidnosii. Dalle go dutkanguoibmi lea háliida n iežas nama oidnosii, lean merken su muorranama gáldun. Sitáhtain main lean guođđán gáldu merkekeahttá, lea olmmoš ieš háliidan bissut anonyman. Guhkkit sitáhtaide lean gáldu buohta merken dákkár oktavuođain <em type="italic">Anonyma </em>. Dain sitahtain main dutkanguiobmi lea háliidan bissut anonyman in muital guđe dutkanguoimmi ságain lea sáhka, in almmut su sohkabeali inge agige, jus dakkár dieđuide ii leat erenomáš dárbu. </p>
<p>Geavahan čállosis dutkanguimmiid muorranamaid, earet singuin geat háliidit bissut anonyman. Muorranamaid vuođul dutkanguimmiid olles namaid gávdná gáldolisttus čállosa loahpas. Njeljiin dutkanguimmiiguin lean háleštallan dušše oktii, ja earáiguin lean gávnnadan eanet go oktii (gč. tabealla 3.). Golmmain sis lean johtán olles dutkanmátkki fárrolágaid. Dan golmma olbmos leamaš maiddái beroštupmi lohkat osiid masterčállosis ovdalgo lean dan almmuhan. Sii leat dađistaga maiddái buktán árvalusaid čállosii, ja sin árvalusat leat nannen mu jáhku dieđuide.</p>
<p>NA NKL NV KV LV MIL ML (A) (Á) (B) (C)</p>
<p>Njálmmálaččat x * x * x * x x x * x x * x * x x</p>
<p>Čálalaččat x x x x</p>
<p>Bargguid bokte x x x x x x x</p>
<p>Lohkama bokte x x x (*) báddejuvvon ságastallan</p>
<p><em type="italic">Tabealla 3 </em>. Listu dutkanguimmiin ja iešguđege gulahallanvugiin singuin. </p>
<p>Gulahallan dutkanguimmiiguin lea dáhpáhuvvan sihke njálmmálaččat, čálalaččat, bargguid bokte ja lohkama bokte. Tabeallii 3. lean merken nástegovain (*) dan guđe dutkanguimmiiguin ságastallamat leat báddejuvvon. Gulahallanvugiid girjáivuohta govvida dan, ahte lean váldán vuhtii dutkanguimmiid sávaldagaid, ja heivehan dieđuid háhkama guđege olbmui lunddoleamos vuogi mielde. Čálalaš gulahallan šattai soaittáhagas metodan muhtin 47 dutkanguimmiiguin. Muhtumat háliidedje lohkat gažaldagaid ovddalgihtii. Vaikko mus eai lean fásta gažaldagat, de válden sávaldaga vuhtii ja čálalaččat čilgejin fáttáid, maid birra áigon hállat. Dakko bokte muhtin olbmuiguin girjjálaš gulahallan šleađgapoastta bokte lea viidon máŋgalogi siidosaš čálašeapmin. Lean gávnnadan singuin dasa lassin maiddái njunnálaga id.</p>
<p>Dutkanguoimmit leat lohpiidan geavahit maiddái sin oanehut ja guhkkit čállosiid dutkamuša ávnnasin. Dutkanguimmiid sánit báhpára alde leat rahpan olu čiekŋalis ja filosofalaš beliid árbedieđus. Muhtumin olbmuide leamaš maiddái álkit muitalit dovdduid birra čálalaš hámis go njunnálagaid gulahaladettiin. Geavahan oasážiid dáin čállosiin maiddái dutkamušas njuolggo sitáhtan.</p>
<p>Bargguid bokte gulahallan leamaš eahpeformála ja dat lea ovtto dáhpáhuvva n dutkanguoimmi evttohusas. In leat bahkken geange fárrui go lean háliidan addit olbmuide bargoráfi. Vuosttaš dutkanguimmiin (NV) letne gulahallan olu bargguid bokte. Dalle leamaš sáhka juoŋasteamis giđđat 2018. Juoŋasdeddiin gávnnahin, ahte árbevirolaš barggut váldet olu áiggi ja čatnašuvvama, inge sáhte moge buot jahkodagaide gullevaš árbevirolaš bargguide seamma vuđolaččat dán dutkamuša oktavuođas oahpásnuvvat. Eará dutkanvehkiiguin lean gulahallan ee. duddjodettiin, gárddi luhtte, málesruitu guoras dahje sáimmaid oahpadettiin.</p>
<p>Dáidda bargguide in leat vuojulduvvan seamma láhkai go juoŋasteapmái dahken. Árbevirolaš barggut leat goitge oassin mu árgabeaivválaš eallimis ja lean vihkkedallan dutkamušš ii laktáseaddji gažaldagaid ee. luopmániid čoakkedettiin. Fysalaš bargguid bokte gulaha lla n leamašan doarjjan njálmmálaš gulahallamii. Daid bokte lean oahppan buorebut dovdat sihke árbevirolaš bargguid ja maiddái olbmo geainna gulahalan. Lean vásihan mo muhtin dutkanguimmiid sáhkaseahkat ja máinnasgiissát leat rahpasan bargguid siste áibbas eará láhkai go beavdeguoras čohkohaladettiin.</p>
<p>Vaikko álggus in lean plánen bargguid bokte inge čálalaččat gulahallama, de dat leat šaddan oassin dutkamuša dahkamis. Nu lea šaddan, go lean geahččalan ovddidit iežan hearkivuođa addit juohkehažžii vejolašvuođa váikkuhit gulahallanvugiide. Else Målfrid Boine geavaha doahpaga bálddalagaid gulahallat govvet áhčiid ja bártniid gulahallama, mii dáhpáhuvvá dávjá eahpenjuolggo vugiiguin bargguid siste (Boine &amp; Saus 2012:75).</p>
<p>Dutkanbarggu oktavuođas lean vásihan mo bálddalagaid gulahallan sáhttá buktit olbmo lagabui, vaikko fysalaččat son livččii dobbelabbos. Fysalaš doaimmaid bokte lean dasa lassin dovdan dego livččen teoriija ovttas praktihkain vásiheamen oktanaga: lean ieš maid oahppan árbevirolaš vugiid mielde. Olgoáimmus bargguid báldda lean beassan buot áiccuiguin gulahallat luondduin ja jagiáiggiiguin. Olgun eai leat leamašan mu oahpaheaddjin dušše olbmot, muhto oppa guovlu ja dan dálkkit. 48</p>
<p><em type="italic">Bargguid bokte oahppan lea šaddan konkretiija, ii dušše sánit ja teoriija. Meahcis lea nu ollu earáge mii oahpaha go dušše sánit. Dálki ja siivu, juohke dievvá hállá. Dál oahppu lea darvánan mu rupmašii. Leamaš buorre beassat iskat maiddái dakkár áššiid, mat eai leat nu oahppásat ovddežis. Jáhkán dan berrešedje buot oahpaheaddjit muhtumin dahkat, vai buorebut áddejit ja muitet máná oahppandili. (Beaivegirji 10.3.2018.) </em></p>
<p>Leamaš hástalus hábmet čálalaččat dán jávohis ja máŋggadimenšunála vásáhusa ja dieđu. Go eahpidin heivego11 dan birra čállit, de jo vuosttaš dutkanguoibmi ávžžui mu čállit jaskes dieđuid oidnosii ja deattuhit seammás, ahte leat olu dieđut ja dáiddut, maid ii sáhte bagadit sániiguin (NV).</p>
<p>Mu ja dutkanguimmiid gaskkas midjiide leamaš vejolaš gulahallat dávjjet dávjá. Dađi mielde go mis leat bohcciidan eanet jurdagat, de lea ovttas leamaš vejolašvuohta válddahallat ášši vel vuđolabbot. Gulahallandárbu lea šaddan goabbáge beallái, ja olut leat váldán muinna oktavuođa go leat háliidan čilget muhtin áššiid dárkilabbot. Dasa lassin masa buot dutkanguoimmit leat dáhtton mus veahki iežaset bargguide dahje muhtin buncaraggáide. Go olbmot leat duostan jearrat mus veahki, de árvvoštalan dieđuid ja geatnegasvuođa id juogadeami guovtti guvlui, nappo guovtteguvllotvuođa buori muddui lihkostuvvan. Dán metoda lea dađistaga leamašan vejolaš čađahit, go orun seamma guovllus iežan dutkanguimmiiguin. Nie dutkamuš lea šaddan oassin stuorát oppalašvuođas ja guovllu olbmuid oktavuođain.</p>
<p><em type="bold">Gulahallanvuogit jahkodatgierddu doaimmaid ohcamis </em></p>
<p>Oktan dutkamuša mihttomearrin lei dutkamuša álgomuddon čohkket árbevirolaš bargguid, mat govvidit jahkodatgierddu. Gávnnahin oalle árrat, ahte mu metoda gulahallat báikkálaš olbmuiguin ii lean nu beaktil buot vejolaš doaimmaid logahallamii. Ságat johte dávjá čiekŋalabbui ovtta barggu bokte, inge šaddan hállat olles jagi gierddus nu dárkilit buot dutkanguimmiiguin. Dovddan iežan geatnegasvuohtan válddahallat dán oktavuođas daid čiekŋalis ságastallamiid, mat mus ledje dutkamuša olbmuiguin. Orui goitge leamen dehálaš maiddái logahallat árbevirolaš bargguid, mat čuvvot jahkodatgierddu go kollegat dakkára jearahišgohte. Maiddái ieš lean hušaid siste váillahan dakkár listtu oahpahettiin sámemáná id. 11 Ai mo Ai kio mielde dutki sáhttá bidjat sániid jaskes dihtui (ng. im plisihtalaš diehtu), muhto buot dieđuid ii heive bidjat s á nálaš hápmái (Aikio 2010:21). 49</p>
<p>Álgojurdda lei, ahte listu sáhtašii doaibmat veahkkin oahpaheaddjiide plánedettiin oahpahusa, mas vuolggasadjin livčče árbevirolaš barggut ja jagi áiggit.</p>
<p>Muhtin dutkanguoimmit amašit dieđuid vurkema dutkiid várás, muhto sii oidnet dárbbu máhtu dokumenteremii otná mánáid ja nuoraid ávkin. Dutkanguimmiid mielde Sámis livčč ii dál erenomaš dehálaš duvdit sihke filmmaid, jietnagirjjiid ja girjjiid almmustahttima, vai kultuvra beasašii jobe daid bokte oidnosii boahttebuolvvaide: <span type="quote">“Livččii dehálaš dokumenteret ja rájadit dieđuid olles álbmoga ávkin, nu guhká go leat olbmot geat daid máhttet.”</span> Buot dutkanguoimmit eai ane nu stuorra árvvus abstraherejuvvon ja dokumenterejuvvon árbedieđu, jus ii giige šat dieđe masa diehtu lea dárbbašuvvon. Sii váillahit museagálvvuin ja jietnabáttiin sidjiide dehálaš dieđuid dego soga ja guovllu - namalassii dan gosa diehtu gullá. Soapmasat leat vásihan, ahte olmmoš galggašii máhttit dieđalaš vugiiguin bargat ovdalgo máhttášii ávkkástallat dieđuiguin arkiverejuvvon hámis, ja sii leat jearran mu veahki dakkár dieđuid gávdnat. Máŋgasat livčče háliidan mu dán dutkamuša olis vel dárkkileappot dokumenteret iešguđege árbevirolaš bargguid, muhto dasa ii lean dán vuoro doarvái áigi. Háliidin goitge ovddidit listtu Deatnolaččaid jahkásaš bargguin (Mielddus 7.), ja dan bokte čalmmustahtt it árbeviroalš bargguid sáhtašii dokumenteret mánáide ávkin ja čalmmustahttit makkár doaimmaid oktavuhtii sáhttá hukset temáoahpahusa sihke skuvllas ja mánáidgárddiin.</p>
<p>Vejolašvuohta jahkodatgierddu bargguid čohkkemii lea ihtán dutkanplána olggobealde.</p>
<p>Dollen 17.-18.3.2018 skuvlejumi Oulu universitehta sámegielat mánáidgárddeoahpaheadd j i studeanttaide fáttáin, mat laktásedje mu dutkanbargui. Hábmedettiin joavkobargguid mearridin jearrat dutkanlobi laktit studeanttaid bargguid iežan masterbargui (gč. Mielddus 3 ja Mielddus 4). Studeanttaid bargun lei smiehttat mo jagiáiggit vuhttojit sin árgabeaivvis dahje mánáidgárddi bargguin, ja čállit dahje sárgut bohtosiid daid jurdagiid vuođul. Váldoulbmil in mus logaldallin lei hábmet bargguid, mat sáhtašedje šaddat studeanttaide ávkin boahtteáiggis bargoeallimis. Dasa lassin dát namuhuvvon joavkobargu šattai dutkanmateriála oassin.</p>
<p>Studeantabargguin ožžon dieđuid árbevirolaš doaimmain, mat gullet jahkodatgirdui iešguđege guovlluin Suoma beale Sámis.</p>
<p>Studeanttat ledje čohkken joavkobargguide dieđuid málesteamis, duojis, ávnnastea mis, boazodoalus, bivddus, luođudiliin ja servodaga doaimmain. Studeanttaid joavkobargguin sáhttá vuohttit oainnu das, ahte lea sáhka olles Sámi álbmoga árbbis, iige dušše báikkálaš dieđus. Studeanttaid jahkodatgierddut sulastahtte olu nuppiideaset guovllus guvlui, muhto dain vuhtii maiddái guđe guovllus árbediehtu lei vižžon. Dávjá seamma guovllu ja kultuvrra siste sáhttá vuohttit maiddái báikkálaš ja soga siskkáldas tradišuvnnaid ja árbedieđuid (Helander-</p>
<p>Renvall &amp; Markkula 2011: 17). Boazobargguin vuhttojedje erohusat omd. misiid mearkuma 50 ektui. Degomat Báišduoddara ja Gáldooaivvi bálgosiin misiid eai láve mearkut geassit nugo eará guovlluin Sámis. Deatnu fas lea guovddážis geassái gullevaš jahkodatgierddu bargguin</p>
<p>Deanu leagis, muhto maiddái eará guovlluin Sámis guollebivdu gullá dehálaš geassebargguide.</p>
<p>Studeantabarggut suokkardalle maiddái dálkkádatrievdama, erenomážit mo dat boahtá čuohcat boazodollui.</p>
<p>Dutkamuša mildosii lean laktán logahallama jahkodatgierddu bargguin. Lean čohkken listtu čáhcegátteolbmuid jahkodatgierddus Vuolab jahkegierddu ja studeanttaid bargguid vuođul (gč. Mielddus 7). Dasa lassin gáldun leamaš Anna-Liisa Guttorm (1996) čállán jahkeplána Fanasgietti mánáidgárddis, Sakaste fitnu (2014), Karen Marie Eira Buljo (2016)</p>
<p>Boazojahki -kaleanddar ja</p>
<p>Astrid</p>
<p>Turi</p>
<p>Gaup (1999) girji</p>
<p>Luonddumearkkat.</p>
<p>Studeanttabargguid bokte gáldun šaddá maiddái Marit Mikkelsdatter Eira Murud (2012) girji</p>
<p>Jahki Sámis. Dutkamuša bargguid listu lea guhkkon dutkanmátkki áigge, ja dat lea ohcan loahpalaš hámis jagi mielde. Lean lasihan dasa dađistaga doaimmaid, maid dutkanguoimmit leat oaidnán dehálažžan. Guokte dutkanguoimmi leat dievasmahttá n maiddái girjjálaččat listtu go lean čájehan dan sudnuide. Dutkanguimmiiguin ságastaladettiin lean gullan maiddái iešguđetlágan namahusaid jagiáiggiide (gč. s. 56). Lean lasihan oasi dain namahusain maiddái loahpalaš jahkodatgirdui, mii čuovvu čállosa 7. mielddusin.</p>
<p>Čájehin gárvvis listtu gávcci jagiáiggi doaimmain báikkálaš olbmuide nuppi gáfestallama oktavuođas 10. beaivve njukčamánus 2019. Vaikko gáfestallamii čoahkkanan olbmot ledje hárjánan gullat listtus namuhuvvon jagi áiggiid birra, de jurdda gávcci jagi áiggis orui muhtumiidda veháš amas. Muhtumat árvaledje, ahte jurdda gávcci jagiáiggis lea girjediehtu, iige báikkálaš diehtu. Girjjálašvuohta lea dan dálá olbmuide árbevierrun huksen.</p>
<p>Sii atne amasin maiddái dan, ahte sin oainnu mielde dutkanguovllu jagiáigodagain skábma váillui (gč. s. 56). Muhtun árvalii, ahte oaidnu gávcci jagiáigge álbmogis lea ihtán easka Ernst</p>
<p>Manker (1976) čállosa maŋŋá. Olbmot loahpahedje ságastallama das gullágo oaidnu gávcci jagiáiggis maiddái báikkálaš sápmelaš eallinoidnui árvalusain das, ahte árbedihtui leat ovtto bárgidan dieđuid iešguđege gálduin ja sápmelašvuođas lea sadji máŋggalágan oainnuide.</p>
<p>Juohke dáfus sin mielde oahpaheaddji sáhttá láhčit dilálašvuođa oahppamii máŋgga láhkai, iige leat doarvái diehtit dušše makkár árbevirolaš barggut leat áigeguovdilat guhtege áigge jagis.</p>
<p>Dehálaš livččiige ovtto deattuhit vugiid mo olbmot barget ovttas birrasiin ja árvvuid maid bargguid bokte fievrridit. Njukčamánu gáfestallandilálašvuohta nannii dutkin oainnu das, ahte dehálut go listu bargguin, lea jurdda daid duohkin. Gieđahalan čállosisttán namalassii daid beliid, maid dutkanguoimmit leat oaidnán dehálažžan árbedieđus, ja dan bokte sápmelaš mánáid oahpahusas. 51</p>
<p><em type="bold">Illušuvdna systemáhtalaš ja čorgadis materiála čohkkemis ja analyseremis </em></p>
<p>In hálit duddjot dakkár áddejumi, ahte dutkamuša dahkamis mus livččii lean gárvvis láhttu man eambbo čuoigalit. In leat nu čeahppi, ahte livččen beavdeguoras sáhtán dahje máhttán plánet gosa dutkanmátkkiinan jođán. Lean šaddan ohcamis ohcat guđe háltái lean johtimen. Nuppe vuoro lean láhppon ja šaddan máhcat ruovttoluotta. Nuppevuoro fas lean vuohttán bálgáid, mat eai leat kárttaš oidnon, ja maid in leat ieš máhttán vuordit. Barggu bokte leat bohcciidan čovdosat, jurdagat ja čilgehusat, maid dán čállosis geahččalan govvidit.</p>
<p>Eamiálbmot dutkangirjjálašvuođas lea unnán sáhka dutkamuša analyserenmetoda in.</p>
<p>Dutkamuša dahkamis lean vihkkedallan galggango geavahit doahpaga analyseret ollege.</p>
<p>Juohke dáfus doahpaga sisdoallu dán masterbarggus lea eará go dábálaš akademalaš čállosiin.</p>
<p>Wilsona mielde analyseredettiin dutkit dávjá cuvkejit áššiid unnit oasážiidda ja dan dagadettiin seammás cuvkejit buot oktavuođaid, mat gullet áššái. Eamiálbmotvuohki analyseret áššiid lea su sániid mielde baicce figgat oaidnit buot áššiid, mat gullet oktii. (Wilson 2008: 119.) Dan sajis, ahte livččen iskan bihttádit dieđu uhcit ahte uhcit osiide, de lean munge geahččalan áddet ja oaidnit áššiid oktavuođaid ja oppalašvuođaid. Oppalašvuođa ovdanbuktin lineára čálalaš hámis lea goitge stuorra hástalus. Barggadettiin lean ohcan heivvolaš vugiid gieđahallat dutkanguimmiid muitalusaid ja hábmet čállosa. Duodjemáhtus leamaš ávki dán barggus.</p>
<p>Vuosttaš akademalaš duojis lunddolaččat vuhtto easkaálgi duojára giehtačála, iige duodji leat nu anolaš, geahpas ja čáppat go maid sáhtašii.</p>
<p>Jo masterdutkamuša materiála čohkken lea muittuhan duodjeávdnasiid háhkama.</p>
<p>Ávnnasteapmi lea das gitta maid duojár ohcá, máhttágo son rivttes sajis daid ohcat ja duojára čehppodagas daid áicat.</p>
<p>Dábálaš olmmoš go vuolgá meahccái, de son geahččá eará čalmmiiguin birrasa. Duojár geahččá vástidago diet ávnnas su dárbbuide. Son áicá doppe báhki ja muora mii heive su dujiide. Dahje go manat gákteliinni oastit, de doppe maid dus lea áigumuš. Dieđát áiggutgo árgabeaiatnui čoahkkingávtti vai čikŋagávtti goarrut. Dieđát leago dat geasse- vai dálveatnui. Dus leat vuordagat gákteliidnái ja eará duodjeávdnasiidda. (Anonyma.)</p>
<p>Seamma láhkai go duojáris, de maiddái dutkis lea jurdda mielde dutkanmater iá la čohkkemis. Sus leat áigumušat ja vuordámušat, maid earát eai sáhte diehtit. Ávnnasteapmi ja duddjon johtiba ovttafáro seamma láhkai go dán dutkamuša materiála čoaggin ja čállin leaba dahkan. Ávdnasat leat čoggon ságastallamiin, gieddebargguin ja studeantabargguin. Lea n atnán dehálažžan guldalit, maid olbmot munnje muitalit ja geahččalan buktit dáid máŋggabealat jienaid gullosii dán barggus. Dasa lassin lean lohkan olu dutkamušaid ja 52 girjjálašvuođa eamiálbmogiid birra. Lean dovdan dárbbu čállit beaivegirjji iežan vásáhusain ja jurdagiin dutkanmátkki áigge. Sitáhtat dutkanbeaivegirjjis govvidit mu persovnnalaš ovdáneapmi dutkin, ja maiddái dan makkár lávkkiid mielde mu diehtu lea lassánan árbe-eatnamiid ja servoša birra. Maiddái dutkirolla lea ihtán barggadettiin.</p>
<p><em type="italic">Dutkin ferten botket oahppanproseassa vai beasan dan analyseret ja ovdanbuktit earáide. Čállin váldá olu áiggi - áiggi ođđa oahpuin. Dat hárdá mu, muhto dán oktavuođas ulbmil ii leat dušše ieš oahppat. Gaskkusteapmi várra leage dutki bargu - ii dušše oahppan. Dutki bargun lea sánuhit jurdagiid ja áššiid. (Beaivegirji 14.5.2018.) </em></p>
<p>Dutkangažaldat stivre metodaid válljema ja dan mo čohkket materiála dutkamuššii.</p>
<p>Dutkamuša analyserenproseassa leamaš syklalaš ja kreatiivvalaš proseassa, mii lea johtán ovttafáro dutkanmateriálaid háhkamiin (vrd. Seitamaa-Hakkarainen). Dutkanbarggus maiddái bohtosiid analyseren ja árvvoštallan leamaš oassi gulahallamis olbmuiguin. Go muhtin jurdda lea láddan dahje lean gávnnahan juoidá, de lean seammás iskan maid mu dutkanguoimmit dahje girjjálaš gáldut oaivvildit das.</p>
<p>Dutkamuš leamaš dan mađe viiddis, ahte seamma materiálain sáhtášin vástidit čuđiid mielde iešguđegelágan gažaldagaide. Lean geahččalan rátkit ja válljet ávdnasiid masterduodjái namalassii dainna jurdagiin, ahte dujiinan basttášin vástidit buoremusat dutkangažaldaga ide.</p>
<p>Muhtumin lea orron dego dutkanávdnasat livčče fierran ala dego uđas, ja leamaš veadjemeahttun hálddašit ollisvuođa dušše oaivvi siste. Vai lean nagodan oaidnit buot dutkanguimmiid jurdagiid oktan oppalašvuohtan, de lean šaddan bidjat buot dutkanmateriá la digitála čálalaš hápmái. Dutkanmateriálan leamašan jietnabáttit, dutkanguimmiid čállosat, dutkannotáhtat ja dutkanbeaivegirji. Álggos in jurddašan transkriberet jietnabáttiid, muhto analyseredettiin materiálaid dasa šattai dárbu. Čállin leamaš dárbbašlaš bargovuohk in ávdnasiid rátkimis ja kategoriseremis. Čáledettiin lean guorahallan ja buohtastahttá n dutkanguimmiid jurdagiid, ja smiehttan mo daid čohkket laššidis oppalašvuohtan.</p>
<p>Jietnabáttit leamaš ávkkálaččat guorahaladettiin oahpuid ja dieđuid, mat leat dutkanmátkkis čoggon. Guldalettiin daid orru dego váccašin seamma bálgáid ođđasit, muhto máhttán geahččat eará čalmmiiguin ja čoaggit maiddái dakkár ávdnasiid, main in oaidnán ávkki vuosttaš háve jođedettiin. Oainnán ja gulan dobbeleappos iežan barggu ja sáhtán maiddái árvvoštallat gulahallanvugiidan. </p>
<p><em type="italic">Go guldalan báddejuvvon ságastallamiid, de fuomášan ahte in leat jearahan olbmuin dušše dan maid sii jo dihtet, baicce lean bidjan sin jurddašit muinna ovttas. Juohke báttis </em>53 <em type="italic">bárgiduvvojit guovtti olbmo jurdagat oktii. Ovttas juogadetne iežamet dieđuid ja vásáhusaid, ja ovttas gávnnahetne juoidá. (Beaivegirji 2.3.2019.) </em></p>
<p>Guldalettiinan, logadettiinan ja čáledettiinan lean áiccadan makkár áššit ságastalla mis bohciidit ja makkár áššiid ii leat vejolaš garvit. Daid vuođul lean sáhtán gávdnat ságastalla mis dan bihtá maid lean háliidan muhtimis sánis sátnái luoikkahit. Dađistaga lean čohkken sitáhtaid, mat mielastan govvidit dutkanguimmiid jurdagiid váldogažaldagaid birra. Lean čohkken olbmo ságain olles cealkagiid áddehahtti oppalašvuohtan nu, ahte lean seailluha n hállangiela ja olbmo suopmana. Dutkanguimmiin lea čielga čáppa giella, ja háliidan addit dasa árvvu. In oainne dárbbu eará sániiguin čilget seamma ášši. Seammás addán maiddái lohkkái vejolašvuođa dulkot dutkanguimmiid sániid. Dutki ii leat buotdiehtti, gii áddešii ollisla ččat maid dutkanguoimmit oaivvildit - son sáhttá gullat dušše sin sániid, ja dutki etihkkii gullá biehttalit jođánis jurddabohtosiin (Salo 2015: 172, 180).</p>
<p>Lasi dutkamuša sáhtašii dahkat das mii livččii sápmelaš vuohki analyseret áššiid. Ieš lean válljen ságastallama bokte guorahallat áššiid. Danin lean válljen geavahin olu sitáhtaid inge dutki objektiivvalaš monologa. Dihtomielalaččat lean válljen bargovuogi mas muitalusat bohtet ovdan. Maiddái muhtin ođđasut sápmelaš dutkamušain digaštallan illá dihto (gč. omd.</p>
<p>Sjøberg 2018). Iežan čállosis dutki searvá ságastallamii, muhto ii fikka olahit buotdiehtti geahčastaga ja áidna rivttes vástádusaid. Bargu sáhttá danin orrut muhtuma čalmmiiguin gaskandagus. Ozadettiin eamiálbmotvugiid ollašuhttit akademalaš barggu ádden, ahte in leat dábálamos vuogi mielde analyseren ja ovdanbuktán dutkanbohtosiid. Doarjaga geahčaladdamii lean gávdnan posthumanisttalaš dieđasuorggis. Posthumanisttalaš dutkit dohkkehit buorebut dan, ahte barggu loahppaboađus ii lea nu čorgat, ja dan ahte barggu struktuvrrage ii leat ovtto nu čielggas. Dasa lassin buot dutkit eai jáhke, ahte ávdnasa abrstraheren lea rivttes vuohki dahkat relevánta dutkamuša. Koden sáhttá sin mielde hávkadahttit albmaneami, dieđu ja giela ealli lihkkasaddi sisdoalu. (Salo Ulla-Maija 2015: 169, 177, 178, 182.) Duohtadilli dutkamuša dahkamis sáhttá leat áibbas eará go maid dutki lea jurddašan. Mirka Koro-Ljunberg mielas kvalitatiivvalaš dutkamušain dutki ii sáhte rahkadit dárkkes dutkanplánaid ovdalgo son lea álggahan barggus. Su mielde lea veadjemeahttun ovtto plánet dutkanmateriála analyseren, ovdanbuktin, dahje validitehta sihkkarastima vugiid ovddalgihtii. Son ávžžuha baicce duhkoraddat jurdagiin, ahte dutkanmateriála eallá ja gáibida áššiid. Dutkin olmmoš sáhttá hárjehallat gulahallat ávdnasiiguin, maid son lea dutkamuššii čoaggán. (Koro-Ljunberg 2016: 45-46.) Koro-Ljunberg sánit muittuhit mu das mo duojár gulahallá duodjeávdnasiiguin. 54</p>
<p>Dutkin lean bargán dutkamušain dego duojár dujiin. Lean ávnnastan, dikšon ávdnasiid ja gárven duoji. Ávdnasa dikšumii gullet olu muttut, maid hárjánkeahtes čalbmi ii oainne gárvves duojis. Sámi duojis duodjeávnnas lea ovtto dehálaš estehtalaš ja geavatlaš oassin barggus, iige duojár bargga ávdnasa vuostá. Čállinproseassas lean háliidan gudnijahttit ávdnasiid, ja masterčállosis dutkanguimmiid sánit eai leat dušše hearvan, muhto vuhttojit čielgasit maiddái čohkkejuvvon bohtosiid, maid ovdanbuvttán čuovvovaš logus. Árvvu buot dieđuin, maid olbmot leat muinna juogadan ii goitge leat vejolaš ovdanbuktit ovtta čállosa bokte. Dutkanmateriála hábme dutkamuša seamma láhkai go duodjeávnnas hápme duoji.</p>
<p>Earálágan ávdnasiin ii livčče šaddan justa seammalágan masterčálus. Seammás diehtu mii lea iešguđege oktavuođain muinna juogaduvvon lea láddadan mu sihke dutkin, oahpaheaddjin ja olmmožin. 55 <em type="bold">4. Eatnamis šaddan dieđut ja ráđit boahtteáigái </em></p>
<p><em type="bold">Jagi barggut eallima ritman </em></p>
<p>Jahkodagat, jándoráiggit ja mánotbajit váikkuhit šattuide ja ealliide ja stuorra mearaide. Imaš livččii jus dat eai váikkuhivčče maiddái olbmuide. (Anonyma.) <span type="quote">“Jagi molsašumit lea eallima riggodat. Sihkkarit olmmoš dolkkašii ovttalágan jagiáigái ja seammalágan dálkkiide. Sápmelaš lea hárjánan máŋggalágan olgguldas diliide.”</span> celkkii okta dutkanguimmiin. Maiddái eará dutkanguoimmit dovdet jagiáiggiid riggodahkan, vaikko dálá áiggis daid nuppástuvvan ii buvtte seamma stuorra rievdadusaid olbmo eallimii go ovdal elrávnnji ja viesuid guovddášliggema lea dahkan. Muhtumiid mielas dálá eallin koanstačuovggaiguin viesus lieggasis sáhttá cuvket olbmuid áddejumi jagiáiggiin ja dálkkiin: <span type="quote">“Dán áigge olbmot šuhkket skábma dihte. Sii eai ádde maidige skápmas, geat elrávdnječuovggas leat eallán.”</span> Dolin leat olbmot šaddan muhtumin bihkkaseavdnjad is gávdnat boaldámuša ja gieđagulul ohcat biebmu ealliide ja alcceseaset. Muhtun dutkanguoimmit dáhttul jáddadit čuovggaid skábman, vai mánát besset vásihit albma seavdnjadasa. Sii udnojit boahttebuolvvaide maiddái eará dáidduid, main birge maiddái vehá roavvasut dilis: <span type="quote">“Jurddaš makkár roassu šattašii, jus elrávdnji nogašii. Olmmoš ferte birget dakkár dilis maid (NA).”</span></p>
<p>Girjjálašvuođa ja oahppogirjjiid mielde Sámis leat gávcci jahkodaga. Giđa, geasi, čavčča ja dálvvi lassin leat vel njeallje jagi áiggi, namalassii giđđageassi, čakčageassi, čakčadálvi ja giđđadálvi (gč. omd. Manker 1976). Dát namahusat jagi áiggiide orro oahppásat eanáš dutkanguimmiide, muhto eai buohkat lean smiehttan namalassii logu gávcci jagiáiggiid oktavuođas. Go lean jearran siva dasa manin Sámis leat nu máŋga jagiáiggi, de máŋgga dutkanguoimmi mielde dat muittuhit olbmuid ráhkkanit doaimmaide, maid ovtto dahkat dihto áigge jagis: <span type="quote">“Go leat dihto barggut dihto jagiáigái, de doaimmat gártet maiddái bargojuvvot (NKL).”</span> Jahkodatgierddu lassin áigeguovdilis bargguide váikkuha dálki ja siivu, mánnu ja jándoráigi. Dehálaš livččii ain iđđes iskat makkár dálki lea ja eallit dan mielde.</p>
<p>Jagiáiggit bohtet ja buktet mielddiset iežaset bargguid ja luonddurievdadusa id.</p>
<p>Gulahallamiin muhtumat meroštalle jagi áiggiid molsašuvvama dárkilit nu, ahte namuhedje buot gávcci jagiáiggi. Oktage dán dutkamuša dutkanguimmiin ii meroštallan jagiáiggiid molsašuvvama kaleanddarmánuid mielde, nugo dálá dokumentašuvnnain dávjá dahket (gč. 56 omd. SEG 2019). Go lean jearran, mas sii dihtet goas guhtege jagiáiggiid molsašuvvá, de sii meroštallet dan beaivváža, šattolašvuođa, muohtadili, čuovgga ja olu maiddái olbmuid bargguid mielde. Muhtin dutkanguoimmit govvidit jagiáiggiid rievdama daid álgima, nuppit fas daid nohkama bokte:</p>
<p>Geassi nohká mu mielas lubmenáigái. Lubmenáigge lea vel liekkas, muhto de sáhttet boahtit idjabuollašat, galbma dálkkit ja muorat ja eana álgá ruškkodit. Čakčageassi nohká dalle go lasttat álget gahččat muoras. Čakča nohká dasa go lasttat leat jo gahččan ja muohta lea eatnamis ja go maiddái beaivit lea buolaš. Čakčadálvi fas nohká go muorat vuosttas geardde ritnot ja ritni bissu jándora. Dalle jávrrit suvdet olbmo ja šaddet vuosttas čuoigansiivvut. Dálvi nohká dalle go beaivváš bihtigoahtá ligget beaivit. Muohta deddogoahtá beaivvi lieggasis ja čáhci goaikugoahtá reastalasain vuosttas geardde. Giđđadálvi nohká dalle go čuotnjágat ja njuvččat ihtet, ja go bohtet vuosttas cukŋot, ja go maŋimuš garra idjabuollašat nohket. Giđđa nohká go muohta lea suddan ja jieŋat jávrriin eanáš jávkan. Giđđageassi nohká dalle go muorra runiidišgoahtá ja ijat liegganit. Dalle maiddái vuosttas divrrit eallájit, vuosttas rásit ihtet ja alimus giđđadulvi lea vássán. (Anonyma.) Maiddái eará namahusat jagi áiggiide leat gullon dutkanmátkki áigge: muhtumat gohčodit giđđageasi <em type="italic">árrageassin </em>dahje <em type="italic">álgogeassin </em>, geasi <em type="italic">guovdalas geassin </em>, čakčageasi <em type="italic">maŋešgeassin </em>dahje <em type="italic">loahppageassin </em>, čakčadálvvi <em type="italic">árradálvin </em>ja dálvvi fas <em type="italic">guovdalas dálvin </em>. </p>
<p>Seamma olmmoš maid sáhtii geavahit sihke giđđageassi ja árrageassi doahpaga go hálai mu dulkojumi mielde seamma jagiáiggis.</p>
<p>Doaba <em type="italic">skábma </em>lea boktán ságastallama sihke dutkanguimmiin ja njukčamánu gáfestallandilálašvuođas. Gáfestaladettiin olbmot smihtte galggašiigo skábma namuhuvvo t oktan jagiáigin. Seamma gažaldaga lean vihkkedallan muhtin dutkanguimmiiguin. </p>
<p>Dutkanguimmiidan mielde dálá meroštallan skápmas ii leat seamma go dat masa sii leat ovdal hárjánan. Sii eai oaidnán skábma dálvvi synonyman, go giđđadálvi ii álgge seammás go skábma nohká. Jagi sáhttá juohkit eará láhkai go gávcci oassái, muhto synonyma n dutkanguimmiidan mielde ovtta jahkodahkii skábma ii oro heivemin. Otná máilmmis doahpaga skábma geavahit govvidit áiggi, mii álgá skábmamánus go beaivváš ii šat loktán almmira vdda bajábeallái dassái go ođđajagimánus dat fas ihtigoahtá. Ovtta dutkanguoimmi mielde ovdal olbmuid mielas skábma álggii goit jo olu árat ovdal muohttá. Skábma doaba govvida sevdnjes áiggi, ja su mielde dološ olbmuid skábma lea álgán čakčat bievlaeatnama áigge, go dalle leamaš buot seavdnjadamos áigi. Nie skábma sáhttá lohkat bistit dutkanguovllus čakčadálvvis dálvái. (NKL.) Maiddái eará dutkanguimmiid mielde bievlaskábma lea buot seavdnjadamos mii gávdno. Skábmavuođđuge ii leat seamma seavdnjat go bievlaskábma. Lastaramádagaid maŋŋá bievlaeanan njamista buot čuovgga ovdalgo dálvá. Dábálaččat vuosttaš muohta gokčá dutkanguovlu golggotmánu beallemuttus, muhto dutkanjagis 2018 muhtii easka juovlamá nus. 57</p>
<p>Guhkes bievlaskábma čuozai erenomážit vuorrasut dutkanguimmiide: <span type="quote">“Juovlamánus easka muhtii. Árbmugas go lei seavdnjat. Olmmoš sealggahuvvá, ii arvva vuolgit ii olggosge iežas várjaleami dihte. Orru ahte ii sáhte ráhpa alage mannat go seavdnjat njielasta.”</span></p>
<p>Dutkanguoimmit leat namuhan maiddái doahpagiid alimus geassi ja skábmavuođđu, maid mearkkašumiin lean ožžon máŋggalágan árvalusaid. Okta árvalii: <span type="quote">“skábmavuođus gahčat dego ruitovuđđui, dohko ii olat beaivi báitit, leat dego várreroggái goaikkehan. Skábmavuođus leat maiddái bursavuđđui buvttehan ja galggat birget unna beaivečuovggain. Alimus geasis fas leat alimus gáibádusat.”</span> (KV.) Njukčamánu gáfestallandilálašvuođas okta olmmoš árvalii, ahte namahusain sáhttit govvidit maiddái dan ahte alimus geasi áigge beaivváš lea nu allin ja skábmavuođus fas hui vuollin.</p>
<p>Dutkanguovllus beaivvit otnot jođánit čavččabealde ja giđđat dat fas guhkkot jođánit.</p>
<p>Guovdalas dálvvi beaivváš ii badján šat ollege almmiravdda bajábeallái. Geassit fas lea ijahis idja ja beaivváš báitá birra jándora. “Giđđat beaivečuovga geardašuvvá máŋggageardása žža n juohke áidna muohtačalmmis. Muohtamáilmmis maiddái veiggodanboddu bistá guhkkit áigge.</p>
<p>Čakčat bievlaeana fas njamista čuovgga, ja go beaivi luoitá de bihkkaseavdnjat gahččá ala.” čilgii okta dutkanguimmiin. Davviguovlluin jagiáiggit molsašuvvet johtilit ja erohusat daid gaskkas leat stuorrá. Dutkanguoimmit dovdet erohusa Sámi jagiáiggiid ja váldoservodaga jagiáiggiid gaskkas.</p>
<p>Mis nu olu rievdá dat máilbmi máttit máilmmi áddejumi ektui. Mis lea ollesfárttain dálvi sin áddejumi mielde go sis lea giđđa. Muhto dan ii sáhte buohtastahttit dan dálvái mii lea skábman. Ii ovttain sániin sáhte govvidit dan, maid eará sajis gohčodit dálvin. Mis dat livččii golggotmánu beallemuttus go vuosttaš háve muohttá gitta miessemánu beallemuddui go muohta suddagoahtá ja jieŋat johttájit. Dien gaskkas leat vaikko makkár áigodagat ja dálkkit. (Anonyma.)</p>
<p>Geassi boahtá lunddolaččat dađi árabut mađi máddeleappos orrut. Jus vuoját miessemánus Ohcejogas Mátta-Supmii sáhtát vuodjit dálvvis geassái. Ovtta dutkanguo imm i mielde lágašguovlluinge sáhttet leat máŋga jagiáiggi oktanaga ja dat vuhttojit go johtit vuomis duoddarii: <span type="quote">“Álgogeasis Rástegáissás sáhttá leat áibbas eará siivu go dáppe vuomis. Sáhtát ovtta beaivvis vázzit geasis dálvái ja eahkes fas čierastit ruovttoluotta geassái.”</span> (NV.)</p>
<p>Ságastaladettiin muhtun dutkanguoimmit deattuhit luonddudili rievdamiid: <span type="quote">“ruoná ivdni lea eará ivdnás giđđagease go guovdalas geasi ja čakčagease áigge dat fas šovkkoda.”</span> </p>
<p>Eanáš ságat jorret goitge árbevirolaš bargguide. Jagiáiggiide laktása diehtu das mo Sámit leat viežžan birgejumi luonddus áiggiid čađa. Barggut čatnasit ovtto dihto áigái jagis. Ságat jorret golgadanáigái, muoraid njeaidináigái, lájuáigái, luomeáigái, ealgabivdoáigái, njuovadaná i gá i 58 ja guottetáigái. Ovddit jahkodat einnosta maiddái čuovvovačča: <span type="quote">“Geahča álgogeasi dálkkiid, eandalit guhkkan áigge de don dieđát jo dalle bohtetgo muorjjit ja makkár báikkiide,”</span>rá vvi i okta dutkanguimmiin. Ságat deattuhit bottuseallinmáhtu ja dan, ahte olbmo lávkkit maid dihtet guđe jagiáiggis eallit: <span type="quote">“Lea áibbas eará ášši gállit luotkkomuohttagis go viehkat cukŋo mielde.”</span></p>
<p>Mun gáttán ahte sápmelaš lea eanet luonddu olmmoš. Son ii pláne nu ollu ovddalgihtii, muhto jagiáiggiid molsašumit buktet millii daid bargguid maid galgá goasge bargat. Muhtimat dainna báhčet fáhkka millii, go oainnát ášši, havssát dahje ovddit jagiid muittut badjánit millii. Maiddái rumaš lea hárjánan dákkár lávkkiide jagiáiggis. (Anonyma.)</p>
<p>Dutkanguoimmit ráhkkanit ovddalgihtii eará jagiáiggiid gáibádusaide, muhto sii deattuhit, ahte lihkká sii leat bargamen daid bargguid mat gullet aiddo dan jagi áigái: <span type="quote">“Geassit ráhkkanuvvo dálvvi várás. Lihkká dat leat geasi barggut, maid leat bargamen. It leat dálvvi muohttagiid luvdemin.”</span> Seamma dutkanguoibmi joatká, ahte šaddá <span type="quote">“liegga miella ja duđavašvuohta go leat rádjan biepmuid dálvvi várás.”</span> Jahkodatjohtu leamaš ovdal vel čielgasabbot eallinritmma vuođđun ja olbmot leat lunddolaččat dahkan jagi bargguid dan mielde. </p>
<p>Mu mánnávuođas dat lei nu lunddolaš oassi. It don sáhtán guođđit čakčabargguid čakčadálvái. Ithan don dalle bargga maidige go galbmá ja muohttá. Murjet galgá dalle go muorjjit leat eatnamis. It don sáhte murjet muohttát vuolde, iige árrageasi bargguid sáhte giđđat bargat go eana ii leat vel suddan. (Anonyma.)</p>
<p>Barggut čuvvot jagiáiggiid lunddolaččat ja olbmuid ságat maid jorret daid birra. Go lean jearran mas diehtá makkár barggut leat ain áigeguovdilat, de okta dutkanguoibmi vástidii, ahte dálkkit leat luonddu signálat olbmuide:</p>
<p>Mu mielas orru ahte dátge čuovvu jagiáiggiid áibbas lunddolaččat. Dat bohtet oktageardánit ovdii, olbmot hállagohtet ja beaggigoahtá dego dutnje geažidussan ahte livččii jo sivva dánge smiehttat bargat. Dat lea lunddolaš bargoeallima jorggáldat mii joriha du millii, árgabeaivái, dálkenuppástusaide ja eallimii. Dihtolágan assosiašuvdna. Muohttaga suddan buktá millii fatnasa bihkkadeami ja jiekŋavuolgin luossabivddu, dihto hájat ja rásit ja lottit ja lottiid lávlunjienat lubmenáiggi. Ijahis idja hohkahallá dápmotbivdui. Dálkkit leat luonddu čielga signálat sápmelažžii. Danin dáppe lea álo čuvvon nu dárkilit dálkkiid ja dálkenuppástusaid. Olbmuid gaskkas sáhka jorrá geahppadit jagiáigge rievdamii ja ođđalágan dálkkiide. (Anonyma.)</p>
<p>Jagi áiggit oahpahit viššalvuođa, ja dihto áigge <span type="quote">“galggat leat mannamen, itge smiehttamen.”</span> Dalle go eallu lea gárddis, de badjeolmmoš ferte bargat dávjá masa birra jándora. Maiddái bivdu, duodji ja murjen oahpahit, ahte olmmoš galgá viššat ja áŋgiruššat.</p>
<p>Áššit <span type="quote">“bargojuvvojit dalle go lea vejolašvuohta, maŋŋá ii veahket čierrut,”</span> láhttestii okta 59 dutkanguoibmi.</p>
<p>Oktan ovdamearkan doaimmalašvuođas leat sihke dievdo- ja nissondutkanguoimmit namuhan lubmenáiggi, goas máŋgii olles bearrašat ijastallet jeakkis. </p>
<p>Dihto áigge galggat leat hui falli ja gievra. Jus dus eai leat sierat de luopmánat báhcet jeaggái. Giđđat jo álgit čuoigat, vai veaját viegahallat luopmániid. Sáhttá vázzit maid dáhttul, vaikko sáhtášii geavahit biilla. Ii veahket láikkošit, iige galgga iežas seastit. Jus lubmenáigge easka álggát hárjehallat, de burtaluvat muhtin jeaggái ja čoaggin báhcá dasa. (Anonyma.) Olbmot atnet luomenjaddi dan mađe árvvus, ahte dakkár olbmot, geat eai ieža goastta jeaggái leat gárvásat máksit buori hatti dan ovddas. Dutkanguovllu mánát leatge áiggiid čađa dinen lubmaruđaid luopmániid čoaggimiin ja daid vuovdimiin (vrd. Rasmus 2004: 137).</p>
<p>Maiddái ollesolbmot dukŋet ruhtaheađi luođu attáldagaid oččodemiin dego muorječoaggimiin, guollebivdduin ja rievssatgárdumiin. Diet barggut leat gáibidan erenomáš viššalvuođa rahčat ja lihku juksat bohtosiid. <span type="quote">“Jus muhtin geasi ii deaivan leat guollejahki, de dađi áŋgirabbot galggai deavdit muorjegievnni ja lávkut balssaid mielde”</span>, celkkii okta dutkanguoibmi. Sáhtášii lohkat, ahte jagiáiggit oahpahit olbmuide dan, ahte dalle go lea áigi ferte áŋgiruššat, iige iežas searaid seastit: <span type="quote">“Lubmenáigge lean dego huškkohallan beana, bávččas dovdo duoppe ja dáppe.”</span></p>
<p><em type="italic">Govva 7. </em>Mánát oahppet váldit ovddasvástádusa luopmániid čoaggimiin ja daid vuovdimiin. </p>
<p>Jahkodagaide čatnasan áigeáddejupmi lea muhtin láhkai maiddái árbmugas. Sátnevájas <em type="italic">jus ii dán giđa, de boahtte giđa </em>muittuha das, ahte ii galgga báhcit moraštit barggakeahtes bargguid. Juohke jagiáiggis leat iežas barggut iige olmmoš sáhte vuordit ovtto seamma 60 bohtosiid luođus áigái oččodeami bargguin. Jagiáiggiide laktašuvvi eallinoaidnu orru muhtin láhkai dohkkeheamen áššiid dakkárin go dat bohtet. Jahkodagaid molsašuvvan buktá mieldd is maiddái ovtto muhtin ođđa ášši, masa vuodjut - ja man sáhttá bargat. Dán jurddašanvuo gi govvidii okta dutkanguoibmi cealkagiin: <span type="quote">“In šaddan lubmet, čoakkán dalle sarrihiid.”</span> Eallima dilli ii leat juohke jagi seammalágan go biebmodilli, dálkkit ja muohtadilli leat earálágá nat. “Sátnevájas <em type="italic">ii leat jahki jagi gáibmi </em>oahpaha dohkkehit dan, ahte fertet čuovvut mielde ja váldit vuhtii muohtadili itge kaleandara.” </p>
<p>Dutkanguimmiid muitalusaid mielde luođu ealliin ja guliin maiddái leat iežaset áiggit.</p>
<p>Eallit sestet fámuid dihto áigge ja olmmoš guhte lea siste dan eallimis ádde, ahte muhtin doaimmain sáhttá dagahit eanet vahága go ávkki: ”Eai heakkalaččat sáhte leat oppa áigge girdnus ruohttamin.” Luondduealáhusain dálki ja ealliid ritma mearrida. Maiddái olmmoš galgá máhttit bosihit ja čohkket fámuid, vai veadjá čuovvovaš bottus fas ražastit. Nisten iežas ja rahkáneapmi lea maid dehálaš bargu.</p>
<p>Joavdelas áigi lea maid dehálaš. Ii sáhte leat jámma mannamin. Sápmelaš bargoeallimii gullá luonddu johtin jagiáiggiid mielde. Dalle go lea sesoŋga, de ferte dahje gártá bargat olu, ja go dat lea meattá de sáhttá addit áiggi smiehttat, vuoiŋŋastit dahje ráhkkanit ođđa rahčanbadjái. Garra barggu maŋŋá dárbbaša vuoiŋŋastit bures. Joavdelas áiggit leat maiddái áiggit goas sáhtát hutkat ođđa čovdosiid, duddjot, divvut dahje háleštallat earáiguin mo rátkit váttisvuođaid ja mo ain birget. (Anonyma.)</p>
<p>Buot dutkanguimmiid ovdamearkkat muitalit eallinoainnus, mas olmmoš bargá ovttas eallimiin ja luondduin. Maiddái Aimo Aikio čállá das mo meahcci addá ealáhusa, dorvvu ja suoji. Su mielde olmmoš ii galgga doarrut vuostá meahci iige dálkki, muhto baicce atnit ávkin dain: <span type="quote">“Jus ii nagot vuogáiduvvat, de lea stuorra varra duššat”</span> (Aikio 2010: 56).</p>
<p>Dutkanguimmiin vuhtto áddejupmi das, ahte guđege guovllus máilmmis leat iežas ráddjehusat ja vejolašvuođat, ja olbmot fertejit bargat guovllu addin vejolašvuođaid mielde: <span type="quote">“Muhtin guovlluin mearrida mearra, nuppi sajis fas duottar, arvedálkkit dahje goikkádagat makkár vugiin sáhttá oččodit áigáiboađu guđege áiggis.”</span> Kerttu Vuolab muittašii Anára sámiid IX konferánsa jagis 1976, go son lei dulkan Iisko Sarai, Dave Monturii ja George Manuelii. Jogaid joga gáttis Mohawk Dave Monture gálistii guikii vai beassá válddahallat man ávkkeheapme lea bargat luonddu fámuid vuostá.</p>
<p>Dave muitalii, ahte luonddu fámut leat dego guoikka rávdnji, maid vuostá ii leat ávki bargat. Jus áiggut jugistit guoikagáttis, de bargga goivestit miehterávdnjái. Vuosterávdnjái goivedettiin dus lea guoros giehta, go rávdnji girddiha gieđa badjel. Luonddu fámuid vuostá barggadettiin, olmmoš ii oaččo maidige. Muhto go don goivet miehterávdnjái, de dus lea gieđa dievva čáhci ja oaččut juhkat dan goikosat. (KV.) 61</p>
<p>Eana jorrá oktii jagis beaivváža birra ja dan áigge beaivváža suotnjarat juohkásit iešguđege láhkai eatnamii. Geassit eananspáppa davveguovllut ožžot eanet beaivečuovgga go máttaguovllut. Dálvit fas máttaguovllut lávggodit beaivečuovggas. Dan mielde maiddái temperatuvrrat badjánit ja njidjet. Dálá dieđalaš áddejumi mielde jagiáiggiid molsašuvva ma dagaha dat go eananspáppa áksil ii leat njuolga doarrás beaivváža ektui. Polárgierddu davábealde beaivečuovgga mearri molsašuvvá buot eanemusat ja dan mielde maiddái jagi áiggiid erohusat leat stuorrá. Árbevirolaš máhttu váldá vuhtii stuorámus rievdadusa id luonddus. Diehtu das, maid iešguđege jagiáigi gáibida lea gávdnon olbmuid oaivvis ja gieđain.</p>
<p>Go bajásgeassin lea sirdásan maiddái institušuvnnaide, de lea šaddan dárbu plánet ja čállit jagiáiggiid bargguid oidnosii. Seammás maiddái govvosat jahkodatgierdduin leat ihtán oahpahusgeavahussii (omd. Govus 1. čállosa álggus).</p>
<p>Dutkanguoimmit leat namuhan moadde ovdamearkka jahkodatgierddu geavaheamis oahpahusa plánemis. Dutkanmátkki áigge mu geavahussii leat addán Anna Liisa Guttorm -rohki (1996) notáhtaid, main son lei plánen Fanasgietti mánáidgárddi doaimma Deatnolaččaid jahkejođu mielde. Dain son lei juohkán jahkodagaid tabellii kaleanddarmánuid mielde (gč. tabealla 4.). <em type="bold">čakčageassi čakča čakčadálvi skábma / dálvi giđđadálvi giđđa giđđageassi geassi </em>borge čakča golggot skábma juovla ođđa jagi guovva njukča cuoŋo miesse geasse suoidne </p>
<p><em type="italic">Tabealla 4. </em>Detnolaččaid jagiáiggit kal eanddarmánuid mielde. (Gáldu: Guttorm 1996) </p>
<p>Juohku tabeallas 4. govvida muhtin muddui dan goas jagiáiggit Deanu leagis molsašuvvet, vaikko jagit leatge iešguđegeláganat. Das oaidná mo giđđadálvi, giđđageassi, geassi ja čakčageassi leat buot oanehamos jagiáiggit. Lihkká olbmuin čohkkojit olu barggut buot jagiáiggiide, maid Guttorm plánastis maid namuha. Lean lasihan doaimmaid maid Guttorm (1996) ja Vuoláb (1983) namuheaba mildosii, mii čuovvu masterčállosa (gč. Mielddus 7).</p>
<p>Guttorm tabealla sáhttá oaidnit ovdamearkan das, mo kaleanddarmánuid leamaš dárbu váldit vuhtii, vai árbedieđu sáhttá heivehit oktii institušuvnna eará bargguiguin.</p>
<p>Eanáš dutkanguimmiide ii oro dárbu čállit bargguid oidnosii, iige plánet olles jagi doaimmaid oppalašvuohtan. Okta dutkanguimmiin gal evttohii rahkadit muhtinlá ga n dihtorprográmma, gos olbmuin livččii vejolašvuohta čohkket ja sárgut iežas jahkodatgierdd u: 62 <span type="quote">“Juohke okta sáhtašii alcces rahkadit, vaikko dihtorprográmmain jahkegierddu. Merket dohko čuolbmasajiid, juoga mii ii sáhte álgit ovdalgo nubbi ášši lea nohkan. (NV.)”</span> Dutkanguimmiid ságaid vuođul sáhttá jurddašit, ahte otná máilmmis iešguđege ealáhusain, sogain, bearrašiin ja ovttat olbmuin leat veháš iešguđegelágan jahkegierddut. Otná máilmmis olbmot šaddet smiehttat ja plánet eallima eanet diibmaáiggiid ja kaleandariid vuođul go masa sii leat ovdal hárjánan. Maiddái sámi institušuvnnat leat váldán vuhtii dán dárbbu ja geahččalan fievrr id it árbedieđu ođđa čovdosiid bokte. Omd. Deanu giellagáddi (SEG) lea jagi 2013 rájes almmuha n sámegielat almmináhki, masa leat čohkken sápmelaš mearkabeivviid ja dálkedieđuid. Maiddái jagiáiggiid molsašuvvama leat merken beaivvi ala. Seamma dieđut gávdnojit maiddái giellaguovddáža kaleanddar applikašuvnnas. (SEG 2019.)</p>
<p>Jagi gierddu leat árbevirolaččat mihtidan áigodagaid lassin mearkavahkuid ja mearkabeivviid bokte Sámis. Ovtta dutkanguoimmi mielde áigejorggáldagat leat buot máilmm i olbmuide dehálamos mearkabeaivvit.</p>
<p>Ijahisbeaivi, ijabeaivi, beaivvehisbeaivi ja beaivvibeaivi leat leamašan sámi mytologiijas basimus beaivvit. Diet njeallje beaivvi leat miehtá máilmmi, kultuvrras go kultuvrras leamašan jagi basimus beaivvit. Girku lea daid beivviid váldán alccesis. Jagi seavdnjadamos beaivi lea juovllaid áigge, giđđadássebeaivi lea Márjjábeaivi, jagi čuovgadeamos beaivi lea Jonssot ja čakčadássebeaivi fas lea Mihkalmas-áigi biibbala mielde. Diet beaivvit leat leamašan ja leat ain dehálaččat miehtá máilmmi, go mii buohkat eallit beaivváža dahkan luonddulága mielde. Mis lea oktasaš beaivváš ja oktasaš eana, ja dát áigejorggáldagat geardášuvvet juohke jagi ođđasit ja ođđasit. (KV.)</p>
<p>Seamma dutkanguoibmi muitalii maiddái nammavahkuid birra, mat leat dahkan rytmihkka jagi bargguide. Eará dutkanguimmiiguin ii šaddan olus sáhka mearkabeivviin iige mearkavahkkuin, muhto njukčamánu gáfestallandilálašvuođas dat ságastahtte olbmuid olu. Mearkabeaivvit ja mearkavahkut leat čatnasan olbmuid sosiála eallimii ja bargguide. Oassin dain leat leamaš girkolaš beaivvit. Maiddái márkanat leamaš dehálaš dáhpáhusat, maid mielde olbmot leat dolin eallán - ja ellet ain. Otná máilmmis olbmuin leat báhcán unnán barggut maid galggašii heivehit mearkabeivviid mielde dego ovdal leamašan ja danin daid birra lea unnán sáhka servodagas.</p>
<p>Gáfestallandilálašvuođas muittuhedje maiddái historjjálaš mánotbajekaleandaris, mii ráđđii ovdal árbevirolaš servodagain. Dat hoiggai jagi álggu dávjá giđđadálvvi beallái.</p>
<p>Jagiáiggit ja daidda gullevaš barggut muitalit eallima girjáivuođas dutkanguovllus.</p>
<p>Muhtin dutkanguoimmit leat hárjánan jurddašit dihto áiggiid jagis duoji bokte. Muhtumat vihkkedallet daid bohcco ja johtima mielde, ja muhtumat fas smihttet bivddu ja luosa. Olbmot leat oaidnán maiddái dan mo muhtin barggut leat sirdásan ealáhusas nubbái. Deanuleagis eai leat šat boanddat nu olu go vuorrasut dutkanguimmiid nuorravuođas leat leamašan, muhto sii 63 oidnet mo otná dilis badjeolbmot leat váldán badjelasas láddjenbargguid. Olbmuin leat iešguđetlágan vuogit juohkit jagi ja áiccadit jagi molsašuvvama. Bálggosortnet lea vaikkohan dasa, ahte boazojagi sáhttá jurddašit álgit geassemánu álggus vaikko ovdal dan jurddašedje álgit das go vuosttaš miesit šadde válboriid áigge. Sávzadoalli fas sáhttá oaidnit mo otná bargguin jahki molsašuvvá skábman go vierccaid luitet sávzzaid lusa. Okta dutkanguimmii n muitalii mo su mielas ođđa jahki álgá ođđajagimánus go <span type="quote">“beaivváš riegáda”</span>. Skuvla máilmmis ođđa lohkanjahki álgá loahppagease, ja dan maid muhtumat oidnet oktan dálá áigejorggáldahkan. Skuvla čatná bearrašiid ja váikkuha mánáid vejolašvuođaide searvat árbevirolaš bargguide jahkodagaid mielde.</p>
<p><em type="bold">Árbediehtu laktá vássán áiggi otnabeaivái </em></p>
<p>Árbediehtu lea sámi historjá: Mo olbmot leat áiggiid čađa birgen dáppe (NKL).</p>
<p>Árbedieđu sáhttá oaidnit luvvekeahtes oassin sámevuođas, mii dutkanguimmiid mielde guoská čavga lundui. Erenomážit almmáiolbmuide sámekultuvra mearkkaša eallindábiid, -vieruid ja bargguid: <span type="quote">“Dan mo olbmot leat ealáhusa háŋkken.”</span> Sámevuođa vuohttá das mo olmmoš johtá luonddus ja mo son eallá eará olbmuiguin ja maiddái das mo son jurddaša. Dat olbmot, geat leat kultuvrra siskkobealde sáhttet vuohttit árbedieđus olles álbmoga historjjá. Árbevirolaš doaimmain sii gulahallet birrasa lassin maiddái iežaset duogážiin.</p>
<p>Muhtin dutkanguoimmit dovdet, ahte buot maid sii máhttet sii leat oahppan eará olbmuin. Nuppit fas dovdet, ahte rievtti mielde ii oktage olmmoš leat sin oahpahan, muhto eallinvuohki ja luonddubiras leat sin bagadan ja oahpahan: <span type="quote">“Mun dieđusge lean oahppan geavatlaš eallima bokte. Juohkebeaivválaš eallin lea oahpahan. Ii mu leat dárbbašan sierra oahpahit.”</span> Sáhttá maiddái jurddašit, ahte ollesolbmot leat dihtomielalaččat láhččán oahppandili ja vejolašvuođa iešheanalašvuhtii ja oahppamii luonddubirrasis, nugo árbevirolaš mánáid bajásgeassimis leamaš vierrun (vrd. Balto 1997:122). Árbediehtu doaba geažida dasa, ahte olbmot leat árben dan: <span type="quote">“Árbediehtu lea diehtu, man olbmot leat árben ovddit buolvvain.”</span> Dárbu dihtui šaddá árgadilis bargguid oktavuođas ja dan <span type="quote">“juohkin gáibida oadjebasvuođa ja luohttámuša.”</span> Sáhttá lohkat, ahte árbediehtu lea persovnnalaš diehtu, mas olbmos 64 persovnnalaččat leamaš oktavuohta báikkiin ja olbmuiguin, geat su leat oahpahan (vrd.</p>
<p>Simpson 1999: 25, 40–42).</p>
<p>Dán dutkamušas juohke áidna dutkanguoibmi deattuha árbevirolaš ealáhusaid ja giela mearkkašumi árbedieđu fievrrideamis buolvvas bulvii. Árbevirolaš ealáhusain ii leat sáhka dušše barggus iige astoáigge buđaldemiin. Sáhka lea eallimis, ja árbevirolaš ealáhusat leat oassin unihka eallinvuogis (vrd. Keskitalo ja earát 2014: 96). Maiddái Mihkkal Niillas Sara mielde árbevirolaš máhttu ja máhttofievrrideapmi čatnasit nannosit árbevirolaš ealáhusaide ja birgejupmái. Árbevirolaš máhttui gullet sosiálalaš soahpamušat, ráđđádallan, gulahallan ja muitalusaid juogadeapmi. Gulahallan ja veahkehallan ovddidit birgenlági, mas olbmot atnet ávkin guovlluset luondduvalljodagaid. (Sara 2003: 124, 127.) Kultuvra johtá giela fárus, ja gielladáiddus lea dehálaš mearkkašupmi eallinoainnu ja dáidduid fievrridea mis boahttebuolvvaide. Maiddái giela rahkánus govve kultuvrra johtti ja eallima gáhttejeaddji luonddu.</p>
<p>Árbedieđu buot dehálamos vuođđu lea giella. Giella lea dáidu, man bokte sohkabuolvvat gođđašuvvet oktaseaset čalbmi ain háválassii. Eallit maid háleštit láhkaseaset, muhto mii olbmot sáhttit sániiguin aiddolaččat muitalit mo lea dilli. Min árbehistorjá lea sániid siste. Historjjá čállosiin deattuhuvvo goddin, fápmu ja soahtevuoitu. Árbediehtu fas deattuha ceavzima ja eallima - ja gáhtte dan, ahte olmmoš ii šatta heakkaváralaš dillái. Giela bokte olmmoš diehtá ovddalgihtii omd. makkár siivu sáhttá vuoimmehuhttit. (KV.)</p>
<p>Giella ja árbediehtu leat čatnon nuppiideaset čavga čanastagaiguin. Diehtu lea bárgiduvvon giela sisa ja dan lea vejolaš sirdit giela bokte. Buot dutkanguoimmit atnetge dehálažžan hállat seammás ovtto giela sirdima birra go hállat árbedieđu sirdima birra.</p>
<p>Árbediehtu sirdašuvvá ain eanáš njálmmálaččat olbmos olbmui, iige dat leat čállojuvvo n girjjiide. Dat lea fuomášmeahttun ja oaidnemeahttun ja dan dihte váldokultuvra ii dutkanguimmiid mielde <span type="quote">“dáhto dáppeguovllu olbmuid eallima viisodaga fuomášit ja guldalit. ”</span></p>
<p>Árbediehtu divrrašuvvo ain otná beaivve nu ahte dat muitaluvvo dušše luohtehahtti ja lagaš olbmuide: “Olggos sáhttá orrut dego árbediehtu ii abba livččiige dahje dat ii ádnojuvvošii árvvus.</p>
<p>Diehtu eallá ja ohca ođđa oktavuođaid árbevirolaš doaimmain. Doaimmaid bokte riegáda maiddái ođđa diehtu. Masa buot dutkanguoimmit leat iskkadeamen ja dutkamen birrasa, ávdnasiid ja iežaset vejolašvuođaid ja maiddái máŋggalágan doaimmaid váikkuhusa id (vrd. Simpson 1999: 23). Dutkanguimmiid ságain ja doaimmain vuhtto árbedieđu hutkás ja ealli luondu. Dutkanjagi áigge lean beassan oaidnit ovdamearkkaid das, mo olbmot guorahallet ja isket mo ain livččii vejolaš eatnamiid ja dálkkiid rievdamiid maŋŋá birget. Vaikko muhtin 65 osiid dieđus leat árben, de dat ii mearkkaš dan, ahte olbmot ovtto dagašedje buot áššiid seamma láhkai go ovdal leat dahkan. Juohkehaš heiveha dieđu ja jurdaga iežas dáidduid ja vejolašvuođaid mielde. Árbedieđu heiveheapmi maiddái dohkkehuvvo - <span type="quote">“goit muhtin muddui”</span>, nugo okta dutkanguimmiin celkkii. Olbmot barggildit iežaset doaimmaiguin ja láhčet birgejumi alcceseaset vai sáhttet buoremus vuogi mielde eallit davviguovlluin. Sáhttá lohkat, ahte árbediehtu ráhkkanahttá ja válmmaštallá eallima boahtteáigái. <span type="quote">“Birgemis ii leat sáhka dušše ceavzimis, muhto mii háliidit min mánáid birget bures”</span>, cealká maiddái Aimo Aikio (Aikio [2018]).”</p>
<p>Dieđuid heiveheapmái ja ođasmahttimii leamaš ovdal ja boahtá leahkit ovtto dárbu. Jus olbmot eai livčče ođasmahttán dieđuideaset, de kultuvra ii livčče ceavzán. Nuppe dáfus maiddái mielaid koloniserema ja assimilerema boađusin olbmot sáhttet luohpat ollásit iežaset kultuvrralaš árbbis. Ovtto lea gažaldat man ollu sáhttá ođasmahttit ja heivehit ovdalgo massá iežas kultuvrra iešvuođaid. Dat lea jotkkolaš ságastallan sohkabuolvvaid gaskkas, iige dasa gávdno čielga vástádus. Identitehta vuolgá máttuid bokte ja árbevirolaš doaimmaiguin olbmot gulahallet iežaset duogážiin. Dasa lassin sii gulahallet birastahtti álbmogiiguin ja ellet oassin globála servodagas.</p>
<p>Ealli biras rievdá, ja dat rievdada maiddái olbmuid eallima. Otná guolásteaddjit ohcet ođđa fárpesajiid ja badjeolbmot dárbbašit ain bohccuidasaset gávdnat guohtumiid. Dasa olbmot geavahit maiddái teknologiija veahkkin. Ođđa áigásaš teknologiija gullá dán áigge sámi eallimii. Degomat boazodoallu ávkkástallá ja heiveha teknologiija geavaheami bohcco ja olbmuid beaivválaš dárbbuid mielde.</p>
<p>Okta oassin das, mo teknologiija veahkeha dálá badjeolbmuid lea Drone. Dainna sii sáhttet álkit dutkat guđe vári alde dahje duohkin leat bohccot. Sii eai dárbbaš čuđiid lihtteriid boaldit bensiinna, baicce sáhttet vuodjit njuolga ealu lusa dakkár eatnamiid bokte, mat unnimusat vahágahttet guohtumiid. Sii sestet boaldámuša, áiggi ja ealliid dainna, ahte geavahit dán áigásaš teknihka. (Anonyma.)</p>
<p>Alexa Scully mielde eamiálbmogiid govvidit dávjá muhtinlágan historjjálaš ideálaid ja niehkogovaid bokte, eaige sin udnoše ávkkástallat ođđaáigásaš teknologiijain beaivválaš eallimis. Dalle vajálduvvá, ahte eamiálbmogiid kultuvrrat leat dynámalaččat árgaeallima oassi dego maiddái ekosystemat leat gos fal máilmmis. (Scully 2018: 57.) Boazodilidutki Berit Inga čilge ášši ná: <span type="quote">“Árbevierru ii gula vássán áigái, muhto lea proseassa, mii heivehuvvo ja ovddiduvvo ja ođđasit hábmejuvvo áiggi mielde”</span> (Inga [2018]). Dutkanguoimmit dáguhit, ahte sáhka lea luonddu bistevaš geavaheamis ja ovddideamis, mas olmmoš heiveha iežas bargguid 66 birrasii, iige nuppe gežiid. Teknologiija galggašii sin mielde geavahit namalassii eallima gáhttemii, ii duššadeapmái.</p>
<p>Badjeolbmot ohcet ovtto vugiid mo seastit vátna eatnamiid, olbmuid ja bohccuid.</p>
<p>Dieđuid heiveheami ja iskama boađusin bálgosiin leat šaddan iešguđegelágan vuogit čohkket ja merket bohccuid. Maiddái suinniid láddjen ja daiguin bohccuid biebman leat šaddan oassin dutkanguovllu badjeolbmuid árggas. Bohccuid bibmet máŋggaid sivaid dihte. Okta stuorámus sivva lea sihkkarastit biebmu dalle go lea heajos guohtun muohttaga dahje jieŋa dihte.</p>
<p>Bohccuid bibmet maiddái vai eallu bisošii čoahkis. Oanehut áiggiid bibmet maiddái dalle jus bohccot galget orrut gárddis čohkken- dahje guottetáigge. Biebmamiin eai šaddat ealu stuorábun go maid dat livččii dábálaš jagi guohtuma ektui. (NIBIO 2018: 1).</p>
<p>Dutkanguimmiid mielde maiddái ovddit buolvvat leat diehtán suoinni dárbbašlašvuođa, muhto sis eai leat leamašan fievrrut doalvut suinniid meahccái. Dutkanguovllu badjeolbmot leat álgán eanet ja eanet ordnet ja láddjet suoidnegittiid bohccuid várás. Lassibiebmamii leamaš ovdal dárbu dušše muhtumin goavvedálvviid áigge. Dasa lea šaddan dárbu jagis jahkái, go dálvi lea nu earáhuvan. “Leat nu olu siivvut, ahte boazu ii nagot guohkkat muohttaga čađa gitta eanalávi rádjai.</p>
<p>Njáhcodálkkit leat dahkan máŋggageardásaš geartni ja eana maid sáhttá leat jikŋon. Bohccot eai fitne maidige heggii. Dálkkádatrievdan lea dahkan dan, ahte ii sáhte guođđit heakkalaččaid gillát. Daid ferte várjalit, ahte dat eai jámaše nealgái.” Bohccuid biebmamiin buoridit heajos jagiid áldduid vejolašvuođaid guoddit misiid ja goavvedálvviin eastadit maiddái boazojámuid.</p>
<p>Máhtebeaivve dutkanjagis 2019 Suoma davimus bálgosiin arvvii dego geassit, ja badjeolbmot ledje fuolas das birgejitgo bohccot dálvvi badjel: <span type="quote">“Dán jagi livčče olu boazojámut, jus eai olbmot biepmaše bohccuid. Doppe lea njulgestaga jo ceavvi. Eanalávvi lea áibbas bulžon arvviid dihte.”</span></p>
<p>Maiddái dakkár dutkanguoimmit, geain eai leat bohccot, leat oahpahuvvon jurdda šit ealliid ja erenomážit bohccuid buresveadjima. Dutkanguoimmit muittuhit das, ahte buot mii davvin šaddá, šaddá gululdaga. Okta sis logai: <span type="quote">“Gámaluotta vuhtto logi jagi ovtta jeagelguolbanis. Goikesiivvuin ii gánnet mannat doppe váccašit.”</span> Dutkanguoimmit deattuhit suvdilis eallinvuogi ja ealliiguin gulahallama. Olbmot leat oahppan áimmahuššat buot mas lea heagga. Maiddái máidnasat ja muitalusat muittuhit olbmo ovddasvástádusas čábbát meannud it elliiguin. Dutkanguoimmit dihtet muitalit olu maiddái eallevaččaid oktavuođain nuppiidea set.</p>
<p>Juoŋastettiin sii máinnastalle mii jieŋa vuolde jávrris dáhpáhuvvá ja guđe jogas dihto dápmot lea šaddan. Sii sávašedje, ahte maiddái dálá dieđamáilbmi dutkkašii eanet eallišlá ja id oktavuođaid ja oainnašii olbmuid oktan oassin ekovuogadagas. 67</p>
<p>Báikkálaš olbmot ja servošat gurpot mielddiset dieđu das mo ovttastallat eatnamiin (vrd. Scully 2018: 93). Olbmot leat áiggiid čađa ovddidan iežaset birgejumi árbedieđu vuođul ja nie árbedieđu jotkkolašvuohta čatná sihke vássán-, dálá ja boahtteáiggi oktii. (Porsanger &amp;</p>
<p>Guttorm 2011: 18). Árbevierru ii goit ovtto čilge, manin juoidá dahkat nugo dahkat. <span type="quote">“Sámi diehtu lea vehá mohkkái. Duođalaš sivat sáhttet leat čihkosis.”</span> (NKL.) Dološ olmmoš leamaš praktihkalaš ja dávjá bagadusaid duohkin leat geavatlaš sivat. omd. <span type="quote">“goikkeha vadjamis náhkki mearrida makkár das šaddá. Hui uhcán báhcá duššái.”</span> Dálá olmmoš sáhttá iskat eará láhkai čoavdit áššiid, ja oaidnit ieš heivego dološ oahppu otná beaivái. Dutkanguoimmit leat ieža maid iskkadan ja máŋgii fuomášan iežaset bargguid ja bárttiid bokte manin gánneha dahkat nugo ovdal. Muhtumin sin mielde fas ođđa áiggis gávdnojit eanet vejolašvuođat ja áššiid gánneha dahkat ođđa láhkai.</p>
<p>Muhtin dutkanguoimmit leat imaštallan dutkiid dárbbu čohkket árbedieđu čiegus arkiivvaide. Akademalaš vugiiguin čohkkejuvvon jietnabáttiide ja muitalusaide livččii sin mielde dutkamušaid lassin maiddái albma eallimis stuorra dárbu, go <span type="quote">“árbediehtu lea oassái vajálduvvan ja goaikkehan árgabeaianus.”</span> Sis lea jáhkku, ahte arkiivvaide ja museaide vurkejuvvon dieđuin olbmot sáhtášedje ođđasis gávdnat rávvagiid ja čehppodagaid, mat leat báhcán sieđasin ja amasin. Goitge lea dehálaš muitit: <span type="quote">“dieđalaš bargguid ii sáhte geavahit áidna diehtogáldun sámevuhtii. Daid bokte olbmuid áddejupmi árbedieđus sáhttá botnjasit.”</span></p>
<p>Akademalaš dieđalaš bargguin sáhttet leat <span type="quote">“dušše dihto moaluid ožžon čoahkkái.”</span> Okta dutkanguoibmi leat vuohttán badjelgeahččanvuođa muhtin arkiverejuvvon dieđuid dulkojumiin. Su mielde muhtin dulkojumit addet oktageardánis gova sápmelaš árbedieđus. Son ávžžuha olbmuid árvvoštallat dan leago sohkabealis leamaš váikkuhus dihtui, mii dutkiiguin lea juogaduvvon:</p>
<p>Orru, ahte máidnasiid čohkkemis almmái dutkit leat eanáš dušše almmáiolbmuid balddonasmuitalusaid gullan. Olbmot gáddet, ahte die dat leat dat sámi muitalanárbi. Munnje mánnán máidnasat čilgejedje eallima ja ledje bálggisin dorvvu guvlui. Balddáhallamiin sáhttá ráddjet nuppi olbmo friddjavuođa. Oktageardánis áddejumiin kulturárbbis sáhttá steampalastit nuppi olbmo eallinárvvu. (Anonyma.)</p>
<p>Jus dušše dihto oasit árbedieđus deattuhuvvojit, de seamma dutkanguoimmi mielde álkit vajálduvvá dat, ahte <span type="quote">“árbi leamaš dakkár mii lea gáhtten olmmošvuođa.”</span></p>
<p>Árbediehtu gullá ealli árbevirrui, ja muitu lea guovddášoassin proseassas, mas diehtu gaskkustuvvo buolvvas bulvii. (Guttorm 2010: 51-52, 60-68.) Dutkanguoimmit leat hállan muittus, mii lea guhkkit go ovtta olbmo eallin, ja nuppi bealis maiddái das mo álbmoga traumat 68 orrot leamen guhkibut go ovtta olbmo eallin. Dutkanmátkki áigge lean dávjá vihkkedallan dutki ja oahpaheaddji oasi ja ovddasvástádusa proseassas, mas árbediehtu áimmahuššojuvvo, vajáldahttojuvvo - ja muhtumin maiddái ealáskahttojuvvo.</p>
<p><em type="italic">Árbevirolaš diehtu lea orgánalaš ealli proseassa, mii eallá árbevirolaš bargguin ja olbmuid vuorrováikkuhusas. Dat hápmašuvvá báikkiid ja eallinvugiid mielde. Maiddái ieš báiki orru leamen dego okta ealli doaibmi gulahallamis ja dieđuid juogadeamis. Árbediehtu eallá olbmuid ságain ja bargguin. Dat váldá iešguđegelágan hámiid iešguđegelágan birrasiin ja áiggiin. Dat lea juoga min siste, ja dat ohcá ođđa hámiid. In máhte árvvoštallat man guhkás diehtu sáhttá rievdat, ja goas dat ii leat šat árbediehtu, muhto okta lea sihkkar: jus mii háliidit árbedieđu sirdit boahttebuolvvaide, de mii fertet eallit dan. (Beaivegirji 6.11.2018.) </em></p>
<p><em type="bold">Mánáid vuoigatvuođat árbedihtui ja árbe-eatnamiidda </em></p>
<p>Vuođđolágat Suomas ja Norggas sihkkarastet vuoigatvuođa seailluhit, ovddidit ja nannet sámegiela ja kultuvrra (Suomen perustuslaki 1999/731: §17; Grunnloven 1814: §108).</p>
<p>Dutkanguimmiid mielde váldokultuvrraid lágaid ja ásahusaid leat geavahan maiddái sámi kultuvrra duolbmamii. Fuones vásáhusat váldokultuvrraid válddigeavaheamis hehttejit árbedieđu fievrrideami boahttebuolvvaide: <span type="quote">“Sápmelaččaide lea lohpiduvvon olu, muhto máŋgii addojuvvon unnán dahje váldojuvvon dan unnánaččas eret. Vearrivuođain, viinna fámuin, gávvilvuođain, lága ja vuoigatvuođa namas. Sápmelaš lea beahtahallan máŋgii.”</span> Sin mielde árbevirolaš dieđuid ja máhtuid seailluheamis ja suddjemis leat máŋggat vuoigatvuođa čuolmmat, maid ferte farggamusat čoavdit.</p>
<p>Mii fertet čoavdit olbmuid vuoigatvuođa barggildit iežaset kultuvrra gáibádusaid mielde, ja maiddái dan mo diehtu sirdašuvvá ovtta buolvvas nubbái. Mo olbmot sáhttet oahpahit mánáid golgadit, jus ii leat lohpi dan dahkat? Vejolašvuođat leat nu gáržžiduvvon dieđu oahpaheapmái. Dat geat áddejit áššiid vatnot go min girjerájut (eallilan olbmot) mannet dađistaga hávdái. Olu buolvvain lea árbediehtu sihkkašuvvan eret assodagain ja bargguid maŋis fárremiid dihte. Árbediehtu jávká danin go árbedieđu ja dáiddu máhttit, gáldut ja juogadeaddjit jávkkihit hávdái. (Anonyma.) Árbediehtu dárbbaša lunddolaš oktavuođaid ja eananoktavuođa vai dat beassá sirdašuvvat boahttevaš buolvvaide.</p>
<p>Lunddolaš oktavuođaid árbedieđu sirdimi i dutkanguoimmit oidnet namalassii jagi áiggiide čatnon doaimmain ja luondduealáhusa in.</p>
<p>Váldoservodat ii doarjjo dáid proseassaid ja olbmuid vuoigatvuođaid iežaset kultuvrii. 69</p>
<p>Mii leat jo muhtin muddui manahan árbevirolaš ealáhusaid. Buohkat eai guolas, ja unnán olbmot buđđot. Sii eai doala sáimmaid, ja olbmot leat heaitán golgadeamis go lea gildojuvvon... Go vuoigatvuođat váldojit fáhkka eret, de dat čuhcet daid vátna olbmuid motivašuvdnii, geat livčče ain beroštan. Dat vuollánit, eaige bargga šat ollege.</p>
<p>Eanáš dutkanguoimmit leat vásihan, ahte ođđa eanangeavahanvuogit dego ruvkkit, bieggamillut ja turisma gilvalit eamiálbmot vuoigatvuođain oččodit áigáiboađu guovllu eatnamin ja čáziin. Davvi árktalaš guovlu ja duottareatnamat eai suvdde eanet go dihto meari geavaheaddjiid, ja daid liigeátnu sáhttá gurbet eatnamiid. <span type="quote">“Guovlu guorbá, duolvá ja jávká jus dan menddo olu geavaha. Min eatnamat eai gierdda miljovnnaid mielde olbmuid deike váccašit ja rusttegat maid dohko ceggejit gavdnjejit ealliiid ja gáržžidit vejolašvuođaid boazodoalus, guollebivddus ja murjemis.”</span> Dutkanguimmiid mielde dán dieđu livččii dehálaš jáhkihit eisseválddiide, johtolagaid ráhkadeaddjiide, energiija- ja turismafitnodagaide.</p>
<p>Ii leat sáhka ávdin guovllus (wildernes). Dat lea muhtumiid ruoktu. (Anonyma.)</p>
<p>Sápmelaččat leat árbevirolaččat guođđán unnán luottaid ja mearkkaid birrasii.</p>
<p>Kultuvrra olggobeale olbmui sápmelačča ruoktu ja bargobiras luonddus sáhttá orrut ávdin guovlun, gos eai oidno luottat olbmuid eallimis dahje doaimmain. Muitalusaid bokte guovlu ealáska ja báikkálaš olbmot dovdet dan ruoktun. Sápmelaš kulturbiras lea Elina Helander-</p>
<p>Renvall ja Inkeri Markkula mielde oppalašvuohta, mas leat immateriála ja materiála oasit, mas árbedieđu guovllu geavaheamis, muitalusaid, báikenamaid ja njálmmálaš árbevieru sáhttá oaidnit oassin luonddus. (Helander-Renvall &amp; Markkula 2011: 18.)</p>
<p>Oarjemáilmmi oainnu mielde diehtu lea universála, muhto eamiálbmotoainnus diehtu fas riegáda ja eallá dihto konteavsttas. Olbmuin lea váikkuhus báikái ja báikkis olbmuide.</p>
<p>Sáhttá lohkat, ahte árbedieđu ruohttasat leat báikkis ja eatnamis, iige leat vuoiggalaš sirret dieđu olbmuin ja eatnamis. Dakkár birasoahppu, mii ii váldde vuhtii oktavuođaid mat báikkis leat olbmuide ja olbmuin leat báikái soardá báikki historjjá (Scully 2019: 93-94, 104). Leanne</p>
<p>Simpsona mielde olggobeale áššedovdit dávjá lohket, ahte eamiálbmogat leat jávkamen dan sadjái go govvidivčče máŋggamohkat historjjálaš proseassaid maiguin ain otná beaivve figget jávkadit ja assimileret eamiálbmogiid váldoservodahkii (Simpson 1999: 79-81).</p>
<p>Buot dutkanguimmiin vuhtto suhttu dahje moraš das ahte sin ruoktu ja eallinvuohki leat áitojuvvon. Dan bokte maiddái diehtu mii lea čoggon máŋggaid sohkabuolvvaid áigge sáhttá jávkat virggálaš mearrádusaid dihte. Muhtin guovllu nuorat leat válljen láhkaoahpu gazzat, vuoi birgehallet ákkastallat áššiid váldoservodahkii. Váldoservodagaid našuvnnalaš lágat leat 70 duddjojuvvon indiviida rievtti suodjaleapmi vuođul. Porsanger ja Guttorm mielde eamiálbmogiid árbedieđu kollektiiva luondu buktá hástalusaid ja eamiálbmogiid árbevirolaš dieđuid ja máhtuid seailluheamis ja suddjemis leat máŋggat čuolmmat, maid ferte farggamusat čoavdit. (Porsanger &amp; Guttorm 2011: 35.) Moadde dutkanguoimmi leat namuhan dan, mo árbevirolaš sápmelaš riekteáddejumi lea váttis heivehit oktii otná váldoservodaga njuolggadusaiguin.</p>
<p>Maŋŋelaš áiggiid viestareatnamiid kultuvra lea buktán deike gilvvu maiddái guolle- ja meahccebivdui. Go territoria ala ráhkaduvvon ealáhusa háhkan cuvkejuvvui, oaivvi lda omd. suopmelaččat bivde jávrri guorusin, de sápmelaš guollebivdit fertejedje bivdit maiddái nuppiid sogaid árbevirolaš bivdočáziin. Lean gullan muitalusaid mo olggobeal e olbmot lea fitnan suoli bivdimin jávrriin, gos dihto sohka lea álo ovdal fitnen dálveguliidis. Suoma láhkahan addá <span type="quote">"juohke albmá vuoigatvuođa"</span>, mii addá vuoigatvuođa bivdit juohke jávrri gosa lea beare girjjálaš lohpi, ja man sápmelaš árbevirolaš bivdokultuvra ii dovdda. Dát guokte vuoigatvuođa leat oktiiheivetmeahttumat. (Anonyma.)</p>
<p>Olbmuid vuoigatvuođat eatnamiidda ja árbevirolaš ealáhusaide leat ságastahttán olu báikkálaš servošis dutkanjagi áigge. Sihke nisson- ja dievdodutkanguoimmit válde sáhkan</p>
<p>Deanu soahpamuša ja ođđa guolástanlága, mat bohte atnui jagis 2017. Sin mielde ođđa ráddjehusat čuhcet árbedieđu sirdimii. Dálá guolástanlágaid mielde dutkanguovllu sápmelaččat eai beasa bivdit iežaset jogain nugo ovdal. Dutkanguovllu olbmuid kultuvrra vuođđu lea leamaš ja lea ain bivddus ja čázi geavaheamis, ja ráddjehusat čuhcet garrasit árbedieđu fievrrideap má i.</p>
<p>Dan čáppa beaivve go mii sápmelaččat massit oktavuođa eatnamiidda ja čáziide, de mii iešalddes eat leat šat álgoálbmogat (SHR 2019b).</p>
<p>Muhtun eatnit, áhčit ja mánát mearridedje hástalit Suoma láhkavuogádaga ja gearregastima bokte geahččalit ovddidit rivttiideaset dutkanguovllus. Sii almmuhedje geassit 2017 iežaset bivdán luosa nu gohčoduvvon stáhta čázadatguovlluin Veahčajogas ja Ohcejoga siste Meahcceráđđehusa lobi haga. Áššášguhton olbmot celke, ahte sii šaddet rihkkut lága jus oččodit iežaset bearrašii áigáiboađu árbevieruid ja eatnamiid addin vejolašvuođaid mielde. Sii leat maiddái balus das, ahte árbevirolaš máhttu jávkagoahtá go sii eai beasa lunddola ččat oahpahit dan mánáide. Gearretduomus 6.3.2019 celkojuvvui, ahte áššášguhton olbmot eai leat sivalaččat rihkkosii.</p>
<p>Duomu ákkastalle dainna, ahte guolásteapmi lea sámiid vuođđovuoigatvuohta, mii lea dovddastuvvon vuođđolágas, eaige stáhtas leamaš dohkálaš ákkat rádjet dán vuoigatvuođa. Vai áššái áššái oččošedje ovdamearrádusa alaguoddi áigu váidit duomu bajit dási duopmostuoluide. Ášši loahpalaš čoavdimis sáhttet gollat iešguđege dási duopmostuoluin vel máŋga jagi. (YLE 6.3.2019; SHR 2019b.) Gearretášši govvida dili, mii lea 71 čuohcán dutkanguovllu olbmuid eallindillái jo guhkkit áigge. Olbmot leat suhttan das, ahte sii šaddet bidjat vátna olmmošlaš návccaid stáhtain riidaleapmái ja iežaset vuoigatvuođa id bealušteapmái dan sajis, ahte sii sáhtašedje leat huksemin iežaset servodaga (SHR 2019a).</p>
<p>Ain otnábeaivve sápmelašvuohta caggáduvvo. Vuođđosápmelašvuohta ii dohkkehuvvo. Dat hávkaduvvo. Dagut lea julmmit čáhcegátteolbmuid vuostá, muhto mii leat dan mađe nággárat, ahte beassat ain eallit sápmelažžan. (NA.) Sáhttá čuoččuhit, ahte olbmot galggašedje beassat hálddašit ja geavahit eatnamiidá set árbevirolaš vugiiguin, vai árbediehtu ain ealášii. Dutkanguoimmit ballet das, ahte <span type="quote">“jus dát árvomáilbmi vuoitá, ahte dušše virggálaš dieđut ja dáiddut leat vuhtiiváldin veara, de dat gal fargga jávkadit luođus birgejumi.”</span> Dutkanguoimmit atnet árvvus olbmuid geat leat dorodišgoahtán stáhtain vuoigatvuođaideaset ovdii: <span type="quote">“Mu miela ja sielu ligge go nuorat leat dál dorostahttán dánu čábbát, ja nuoraiguin lea dat fápmu ahte dat máhttet gielaid ja dain leat oktavuođat miehtá máilmmi (NA).”</span></p>
<p>Sisabahkkemat áitet árbevirolaš diehtoortnegiid danin, go diehtu riegáda ja sirdašuvvá relašuvnnas eatnamiin. Dutkanguoimmit muittuhit das, ahte luondduriggodagat eai leat nohkameahttumat, iige luohtu gierdda badjelmeare geavahuvvot. Sin mielde guovllu eamiálbmogis lea diehtu ja dovdu dasa maid eana gierdá. Dan dihtui eai leat eiseválddit vel váldán beallji. <span type="quote">“Informašuvdna bahkkejuvvo dušše ovtta guvlui ja dat diehtu mii sáhtašii gádjut vel eisseválddiidge ii guldaluvvo.”</span> Maiddái Elina Helander-Renvall ja Inkeri Markkula oaidniba árbedieđu gáhttema oassin vuoiggalašvuođa ja dásseárvvu ovddideamis.</p>
<p>Eamiálbmogat galggašedje beassat dásseárvosaš sajis searvat mearrádusaid ja dutkamuša id dahkamii. Skuvlen, dieđiheapmi ja láhkavuogádat leat dehálaš instrumeanttat vai olahit dáid mihtuid. (Helander-Renvall &amp; Markkula 2011: 80.)</p>
<p><em type="bold">Ođđa áiggi hástalusat </em></p>
<p>Árbevirolaš bargguin áigeáddejupmi spiehkasta váldoservodaga ja institušuvnna id áigejurddašeamis. Árbevirolaččat jagiáigi, beaivvi guhkkodat ja siivu leat mearridan goas bargguid sáhttá bargat. Dál ovdamearkka dihte guollebivddus, dan sadjái go geahččat dálkki ja čázi allodaga olbmot šaddet čuovvut diimmu ja kaleandara ráddjehusaid geažil. Muhtumin sáhttá leat maiddái váttis heivehit árbevirolaš bargguid ja otná servodaga áigetávvaliid oktii, 72 go nuppis bargat diibmaáiggiid ja nuppis fas dálkki mielde Dat áigeroassu čuohcá árbedieđu sirdimii: <span type="quote">“Váhnemat leat ollesáigge bargguiguin, iige leat dilli doalvut mánáid árbevirolaš bargguide.”</span> Máŋggat dutkanguoimmit dovdet, ahte sii ellet guovttelágan máilmmiin, main leat guovttelágan áigehorisonttat. Áigehorisontta rievdan lea dagahan dan, ahte olbmuin ii leat šat seamma olu áigi go ovdal.</p>
<p>Sápmelaččas lea earálágan áigehorisonta. Orru ahte olbmuin leamaš eanet áigi dolin. Go guossi lea boahtán, de sii leat ožžon lasi áiggi. Dat ii leamaš eret geasge. Dál lea unnit ja unnit áigi - muhto lea das gitta maid olmmoš vállje iežas eallima sisdoallun. (Anonyma.)</p>
<p>Guokte dutkanguoimmi joraheigga sága dan guvlui, ahte ovttastallamis áigi orru lassáneame n.</p>
<p>Soai leigga fuolas das, go otná máilmmis olbmuin ii oro leamen dilli šat gallestallat guđet guoimmiset. Hoahpu leat earáge dutkanguoimmit namuhan oktan vearrámus árbedieđu hávkadeaddjin: “Olbmot eai leat juogadeamen áiggi, eaige guosso nuppi olbmos lasseáiggi.</p>
<p>Juohkehaš čohkká okto dihtorguoras ja gáržžohallá dohko.” Árbediehtu eallá ovttastallamis ja olbmuid gaskasaš gulahallamis. Jus ovttastallan ja gulahallan nohká, diehtu ii beasa lunddolaččat árbašuvvat.</p>
<p>Eallilan dutkanguoimmit dovdet mo sii leat eallán <span type="quote">“geađgeáiggis digiáigái (NA)”</span> ja mo "oppa historjá lea sin eallinahkái čahkan.” Máŋgasat sis leat oaidnán stuorra nuppástusaid maŋimuš 70-jagis: <span type="quote">“Ođđa áššit, atnubiergasat, jurddašanvuogit, oahput, veahkkeneavvut, teknihkka ja teknologiija leat boahtán deike uđasin.”</span> Stuorámus nuppástussan dutkanveahk it oidnet dan, go geainnut bohte. Ohcejohkii geaidnu bođii vihttalotjagi loahpas, ja Deatnogáddái geaidnovuođđu bođii easka guhttalotjagi loahpas. Geainnu boahtima oidnet muhtinlá ga n symbolan ođđa áiggis, ja das mo dan bokte olbmot vulge, ja seammás dan boahtima maŋŋá olbmot eai šat oaidnán sámegiela ja kultuvrra oahpaheami nu ávkkálažžan. </p>
<p>Go geaidnu bođii deike Ohcejohkii dat diđii máŋga stuorra rievdadusa. Gerresat, geassát ja heargevuojánat eai šat dárbbašuvvon. Gođiin ii lean šat dat mearkkašupmi go ovdal. Gielkkáin beasai idjii ruoktut, ja geassit eará mohtorfievrruin. Giehtaduodjedáidu hedjonii ja bázii máŋgga dáfus sirddekeahttá ovddos guvlui. Dáppe dát dáhpáhuvai aiddo 1950-60 vuođđalogus ja das ovddos. Máŋggat bearrašat áiddo dáppe Ohcejogas, eai šat oaidnán ávkkálažžan oahpahit sámegiela mánáidasas. Dát deaivá aiddo seamma áigái duoinna nuppiin lihkuhisvuođain, namalassii geainnu boahtimiin. (Anonyma.)</p>
<p>Olbmuid muitalusain vuohttá mo ođđa áigi lea dolvon olu ja seammás maiddái buktán olu. Eatnašat oidnet mo eallin dutkanguovllus lea šaddan geahppasabbon, muhto seammás sii oidnet maiddái dan mo olbmot leat oarbašuvvan ođđa áiggis. Ovddeš čovdosat eai álo šat doaimma go dilli lea nu earálágan, ja go <span type="quote">“ođđa dovdameahttun áššit bohtet dulvin oanehaš 73 áigge siste, de olbmuid gaskkas šaddá ráđehisvuohta ja meannudanvugiin dáidemeahttunvuohta.”</span> Birgenlágiid nuppástupmi ja olbmuid eret fárren leat dagahan maiddái dan, ahte olbmot leat manahan vejolašvuođaid veahkkálagaid bargat: <span type="quote">“Go eret fárren olbmuin leat sihkastan bivdovuoigatvuođaid, de sis ii leamaš šat makkárge vejolašvuohta oassálastit dološ áiggiid eallinvuohkái.”</span> </p>
<p>Buot dutkanguoimmit leat unnimusat eallilan olbmuid muitalusaid bokte ožžon oktavuođa árbevirolaš eallinvuohkái. Iešguđege ahkásaš dutkanguoimmit leat muitalan das, mo muhtin olmmoš lágaš bearrašis - dávjá áhkku dahje áddjá - leamaš dehálaš rollas árbedieđu sirdimis. Dálá mánáid dilli orru sihke nuorat ja vuorrasut buolvva dutkanguimmiid mielas hui earálágan go sin mánnávuođa áigge. Nuorain eai leat šat nu ollu lunddolaš oktavuođat, gos sii sáhtašedje leat fárus árbevirolaš bargguiguin, go <span type="quote">“dálá máilbmi coggá olbmuid iešguđet ahkásaččaid hiŋgaliidda ja buot lea vieris gillii vel.”</span> Dutkanguoimmit ballet, ahte boahttebuolvvain ii leat šat vuođđodiehtu nu ollu, ahte sii beroštivčče árbevirolaš bargguin ja eallinvuogis. Maiddái Solveig Joks čállá boazodoalu hástalusain sirdit árbedieđuid boahttebuolvvaide go lunddolaš máhttoháhkama dilálašvuođat rivdet (Joks 2007:13). Jus olmmoš ii goassige vásit ja oainne bargguid, de ii su sáhte vuorditge dain beroštit. Diehtu das deaddá dutkanguimmiid lossa ovddasvástádussan mo oppanassiige lea vejolaš sirdit dieđuid boahtteáigái.</p>
<p>Buot dáláš sápmelaš mánáin ja nuorain ii leat seamma vuolggasadji oahppat giela ja árbevieruid: <span type="quote">“Muhtin váhnemat eai leat atnán visot oahpahan veara, dahje sii leat sirdán maŋisboahttiide dan, man láhkai sápmelašvuođa sáhttá heahpanit.”</span> Olbmot leat šaddan behttot ovddit buolvvaid válljejumiin, muhto dutkanguimmiid mielde olbmuid ii sáhte dubmet daid dihte. Olbmot addet vuollái ja álget jievžžadit ja čuvodit váldoálbmoga vai besset álkibut: <span type="quote">“Oaidná jus guktot váhnemat hállet suomagiela mánáide, mii eará dat lea go čuvodeapmi. ”</span></p>
<p>Dutkanguoimmit áddejit manin olbmot nu válljejit, go sii leat ieža maid gullan čalmmiid beljiid dievva mánnávuođa rájes: <span type="quote">“It don sáhte, it don máhte; Dus eai leat vejolašvuođat dán ášši oahppat; Beazet davábealde eai dákkáriid ádde; Dušše albma olbmot albma máilmmis máhttet.”</span> Máŋggat dutkanguoimmit leat erenomážit skuvllas ja ásodagain dovdan dan badjelgeahččanvuođa. Vuortnuheamit ja bilkideamit ja duššindahkamat čuhcet olbmui, ja olbmo gudnejahttin iežas máhttui ja árbedihtui jávká, jus son olles eallima vásiha, ahte sámevuohta badjelgehččojuvvo. Skuvllas sidjiide lea maiddái oahpahuvvon, ahte áitojuvvo n sámegiella boahtá jávkat ja sápmelašvuohta nohkat. Ásodateallin lea maiddái fysalaččat dahkan veadjemeahttumin mánnán beassat oaidnit ja oahppat árbevirolaš bargguid lunddolaš oktavuođain. 74</p>
<p>Munnje lávii leat nu váivi go in goassige beassan oassálastit gámagoarrumii go ledjen jagis ovcci mánu eret ruovttus justa daid alimus duddjonáiggiid. Ii eadni geassit ástan gápmagiid goarrut go son lei láddjemin ja lubmemin ja guoli bivdimen. Skuvllas mii oahpaimet heahkkalastit ja gođđit, muhto eat mii oahppan ovttage náhki neaskit, dikšut dahje ostet. Ja rávesolmmožin bargoeallin lea gáibidan nu ollu, ahte leamaš váttis ásttadit dakkár oahpuide áiggi. (Anonyma.)</p>
<p>Árbedieđu álgofápmu sáhttá muhtumin ođđa áiggis duolmmahallat. Dutkanguoim mit leat vásihan, ahte divrras árbediehtu sáhttá šaddat bogostahkan dahje gávnnehis gálvun, jus olbmot eai ádde duođalaš mearkkašumiid ja konteavsttaid maidda diehtu gullá. <span type="quote">“Dutkamušat sáhttet dahkat dieđu ártegin, ahte masa dat dárbbašuvvo. Go gámasuoinni geavaheapmi luvvejuvvo luovos oassin, de dan ávki ja fápmu láhppojit. Bilkidit dan geafivuohtan ja jallodahkan, vaikko eai gávdno jierbmásat bivut meahcis. Dat lea geahpas ja dan lea álkit dollagáttis goikadastit. Muhto go luohkkálanjas veardida dan suohkuide, de dat lea dušše luotnelátna.”</span></p>
<p>Maiddái dat, ahte dihto áigáiboađu vuogit eai leat leamaš servodagas seamma alla árvosaččat go earát lea čuohcán olbmuid iešdovdui ja identitehtii. Boazodoallu lea muhtimiid mielas ádnojuvvon vehá menddo alla árvosažžan, ja eará áigáiboađuid eai leat oaidnán ovddideamen sápmelaš kultuvrra seamma bures. Dutkanguoimmit oidnet dán stáhtaid dihtomielalaš vuohkin háddjet álbmoga: <span type="quote">“Nubbi birgensuorgi duvdojuvvo ja nuppis váldo eret, vai min gaskii boahtá riidu (NA).”</span> Coagis sápmelašvuođa oaidnu dagaha maiddái hierarkiija id : <span type="quote">“Ovtto earát leat rehkenastimen, dan masa dohkket.”</span> Gáibádusaid das, makkár lea <span type="quote">“albma rivttes sápmelaš”</span> lea váttis juksat. Olggobeale árvvuid mielde olbmuid juohkin bidjá dutkanguimmiid mielde olbmuid oassebeallái iežaset eallimis. Dávjá olmmoš dovdá, ahte gokkonu su sámevuohta <span type="quote">“suoibu”</span>, dahje ahte <span type="quote">“galggašii leat unnimusat masterdási oahppu ovdalgo oažžu iežas mánnái hállat sámegiela.”</span> Hierarkiijat, mas nubbi meroštallojuvvo heajubun go nubbi, leat áiggiid čađa dagahan olu maiddái skuvlagivssideami Sámis (Rasmus 2008: 79). Okta nissondutkanguoibmi muitalii mo siidaguoimmit dávjá duššindahket dan maid son lea eallimisttis oahppan.</p>
<p>Goas in leat doarvái skuvllaid vázzán. Goas lean menddo olu skuvllaid vázzán. Goas in leat návetvázzin leamaš ja goas in leat bohccuid guođohan bessonsabehiiguin. Sii lohket, ahte dákkár ii máhte! Hágget, ahte it don sáhte dan diehtit go it leat bargan. Dihtolágan ol bmot ja dihto ealáhusaid olbmot dušše dihtet. Eai omd. assodagain eallán olbmot - ja máŋgii justa nissonolbmuid dieđu badjelgehččet nie. (Anonyma.) 75</p>
<p>Muhtin almmáidutkanguoimmit leat vihkkedallan dan manin sápmelaš nissonolb muid gaskkas leat olu eanet oahppan olbmot go almmáiolbmuid gaskkas. Nissondutkanguoimmit ges leat dovdán mo gánddaid vurdet joatkit luondduealáhusaiguin, vaikko nieiddain maid livčč ii daidda beroštupmi. Muhtun nissonolbmuide čuohcá ain ollesolmmožin dat go sin eai leat váldán fárrui buođđut dahje bivdit. Leat maiddái ovdamearkkat das mo nieiddat leat unnivuođa rájes beassan oahppat buot bargguid ja árben boazodoalu dahje šibitdoalu. Ovtta nissondutkanguoimmi mielde nieidamánáid vurdet vázzit skuvllaid, muhto gándamánáin eai leat seamma vejolašvuođat vázzit skuvllaid go sis leat geatnegasvuođat luondduealáhuss ii : ”Dat geat barget bohccuiguin eai riekta sáhtege mannat skuvllaide.”</p>
<p>Almmáiolbmo identitehta sáhttá rekčohallat nissonolbmuid oahppavašvuođa dihte ja dan sii gokčet dušši almmáštallamiin. Ovtta dutkanguoimmi mielde sápmelaš almmáio lb mo identitehta ráhkaduvvo olu dan ala maid son bargá ja barggustis máhttá. Son joatká, ahte almmáiolmmoš ii hálit massit iežas identitehta váldoálbmoga skuvllaid vázzimiin. Otná máilmmis almmáiolbmot figget birgehallat guovtti kultuvrra gaskkas ja sáhttet dovdat, ahte eai riekta dohkkehuvvo goappásge. Almmáiolbmuin lea su mielde váddásamos gávdnat sajis otná servodagas. Sii eai dovdda árvvusadnojumi dan dihte ahte sis leat máhttu eallit luonddus. <span type="quote">“In abba sápmelaččaid gaskkas. Jergo vuostá! Mun lean gallás ožžon badjelgehččojumi dan dihte ahte lean skuvllaid váccitmeahttun meahccesápmelaš almmáiolmmoš, gean jurdagiid ja rávvagiid ii dárbbaš guldalit.”</span></p>
<p>Luonddus eallán olbmuin ii leat dárbu nanosmahttit iežaset identitehta vaikko sii sáhttetge dovdat ahte sin sápmelašvuođa vuođđu suoibu. Sii baicce dovdet, ahte sin galggašii dohkkehit dakkáražžan go sii leat. Dábálaš <span type="quote">“stohposápmelaš”</span> sáhttá amašit "sámáidahttima " mii luovvana menddo olu dálá áigge realitehtain ja <span type="quote">“kultuvrralaš buđaldemiid, mii ii šahten leat mange láhkai oktavuođas sápmelaččaid áigáiboađuin.“ Sápmelaš lea dutkanguoimmi mielde “nu ollu pragmatista ahte son háliida doaimmaidisguin leat mearkkašupmi ja ávki árgabeaieallimis.”</span> Seamma dutkanguoibmi dovdá ovddasvástádusa hohkahallamis nuorat almmáiolbmuid luondduealáhussii, gos sii sáhttet behttot, jus eai ovtto suite háhkat dan mii eallimii dálá mihtuid mielde gullá: ”Duohtavuohta ja realitehta lea dat ahte sápmelaš dološ eallinvugiin ii šat eale dán áigge. Don sáhtát gal vel okto eallit, muhto bearraša it dainna ealit.”</p>
<p>Eahperealisttalaš hervošeapmi lea dán dutkanguoimmi mielas eará ášši go árbedieđu oahpaheapmi ja dovddusin dahkan, man son atná dehálažžan.</p>
<p>Oktavuohta sohkabuolvvaid gaskkas ja eatnamiin, láhttenvierut ja birgenvuogit eai otná servodagas ovtto leat lunddolaš oassin árgabeaivvis. Eanáš olbmot eai dárbbaš birgejumi dihte šat daid máhttit: <span type="quote">“Lea muhtinlágan šielbmá beassat badjel mo dán áigge livččii ávkin, ahte 76 olbmot oahpašedje árbevirolaš bargovugiid.”</span> Servodat lea maiddái huksejuvvon nu, ahte olbmuin ii leat dilli árbevirolaš vugiin muosehit áiggi luonddus.</p>
<p>Dálá olbmuin sáhttá leat románttalaš govva árbevirolaš bargguin. Orru leamen suohtas ja fiinnis, muhto eai sii šatta oahpásnuvvat dasa ovdal lea menddo maŋŋit. Olbmot leat darvánan iežas luddii fásta bargui, ja fargga áidna maid sii leat vásihan lea Oslo. Dábálaš olbmot fitnet Beassážiid áigge mohki meahcis. Sii dovdet dušše moadde jávrri gos bivdet. Go luopmu nohká, de nogai meahcceeallin maiddái. Olles servodat lea huksejuvvon nu, ahte maid don meahcis? Dat šaddá hobby. (LV.) Dutkanguimmiin lea sávaldat, ahte boahttebuolvvat eai šat dárbbašivčče vásihit badjelgeahččanvuođa stuorra servodagas eaige sámeservvodaga siskkobealde: <span type="quote">“Badjelgeahččanvuohta manná nu čiekŋalassii min sisa, ahte mii oahpahit ja bagadallat vel guđet guoibmámet dasa. Dat sirdašuvvá árbin jus mii eat álgge dan birra hállat eambbo.”</span> Dálá mánáide livččii dehálaš oažžut nana iešluohttámuša ja iešgudnejahttima, ahte udnomeahttun láhttenvuogitge eai gottaše sis movtta oahppat árbedieđuid. Galggašeimmet máhttit buorebut doarjut maiddái daid olbmuid geat gávpoteallimis rahčet oahpahit kultuvrra ja giela sámi mánáide. Sidjiide čuohcá váivin, dat mo min nuorra eatnit ja áhčit fárgehuvvojit sihke sámi servoša olggobealde ja siskkobealde. <span type="quote">“Mii eat sáhte máhcat dan dillái ahte livččiimet buohkat luođu áigáiboađu oččodeaddjit. Das lea dušši sivahit ovttat olbmuid ja váhnemiid geat oktovuođas oahpahit mánáid dan vehá maid sii gerget. Buot olbmuin eai leat vejolašvuođat lubmet ja oaggut. Ja de vel ožžot iežamet olbmuid badjelgeahččanvuođa go eai bargga dan.”</span></p>
<p>Suoma Sámi Nuoraid ságajođiheaddji Petra Laiti mielde otná nuorat ja mánát vásihit iežaset oktavuođa árbevieruide iešguđet láhkai dan mielde, makkár historjá ja dilli sin sogas oppalaččat lea. Su mielde gávdnojit olu nuorat, geain lea hállu oahppat árbedieđuid, muhto sii eai gávnna vugiid dahkat dan. Laiti oaidná oktan váttisvuohtan dan, ahte árbedieđu oahppan váldá olu áiggi, mii dálá nuorain váilu go sii orrot gávpogiin. Nubbi hástalus lea, ahte vuorrasut buolva ii ovtto leat gárvvis juogadit máhtus nuoraiguin. (Laiti 2018.) Dieđuid ja máhtuid dihtolágan čiegadeapmái leamaš dutkanguimmiid mielde dárbu, muhto sii oidnet mo dat sáhttá hehttet árbedieđu sirdima servvodaga olbmuid oktasaš ávkin. Dieđus lea dihtolágan márkanávu ja dat čihkkojuvvo danne go dat lea dego opmodat. Diehtu lea maiddái váldi, ja olbmot leat dovdan dan válddi boastut geavaheami.</p>
<p>Go territoria ala ráhkaduvvon ealáhusa háhkan cuvkejuvvui, oaivvilda omd. suopmelaččat bivde jávrri guorusin, de sápmelaš guollebivdit fertejedje bivdit maiddái nuppiid sogaid árbevirolaš bivdočáziin. Lean gullan muitalusaid mo olggobeal e olbmot lea fitnan suoli bivdimin jávrriin, gos dihto sohka lea álo ovdal fitnen dálveguliidis. Suoma láhkahan addá <span type="quote">"juohke albmá vuoigatvuođa"</span>, mii addá vuoigatvuođa bivdit juohke jávrri gosa lea beare 77 girjjálaš lohpi, ja man sápmelaš árbevirolaš bivdokultuvra ii dovdda. Dát guokte vuoigatvuođa leat oktiiheivetmeahttumat. Gilvu lea addán lassesiva čiegadankultuvrra nanosmuvvamii. Dutkanguoibmi buohtastahttá guovtti earálágan kultuvrra vuogi meannudit dieđuiguin, mas nuppit háliidit čiegadit dieđu ja nuppit háliidit dokumenteret dan girjjálaččat: <span type="quote">“jos dolin, goas nu 50-60 vuođđalogus livčče muhtin virgeolbmot, dahje vaikkoba báikkálaš sápmelaččatge jearahallan dáin olbmuin dárkkes dieđuid bivdobáikkiid birra, de sihkkarit sii livčče, jos jo eai dadjan, de jurddašan ahte maid sii dainna dieđuin. Maid son sii leat áigumin bargat? Leago son sii áigumin boahtit bivdit dohko gos mii bivdit, dahje gieldit min bivdimis? ”</span></p>
<p>Ovdamearka bivdobáikkiid birra govvida váttisvuođaid, maid guovtti earálágan kultuvra deaivideapmi leat dagahan. Dutkanguoimmi sániid mielde: <span type="quote">“Árbediehtu lea jávkan agibeaivá i dan sivas, go dan ii sáhttán muitalit ja go das ii dihto muttos gehččojuvvon leat dan veare árvu ahte muitaluvvošii ovddos guvlui.”</span></p>
<p>Dutkanfáddá lea muhtumin boltasahttán maiddái unohis dovdduid dutkanguimmiin. Sii leat čájehan stuorra luohttámuša go leat juogadan maiddái lossa muittuid, vaikko daid roggan ii leamaš dán dutkamuša ulbmil. Rašes muitalusat leat muittuhan mu dutkin das, ahte lean meannudeamen dehálaš fáttá. Okta dutkanguoibmi namuhii, ahte dušše dat ahte beassá muita lit losses vásáhusain <span type="quote">“ložže losimus deattu.”</span> Juogadeapmi geahppuda unohis dovdduid ja dutkanguimmiide leamaš dehálaš gullat maiddái earáin sullasaš vásáhusain: <span type="quote">“Assodagas mii buohkat jurddašeimmet, ahte mun dat lean okto dáiguin jurdagiiguin ja dovdduiguin. Maŋŋá lean lohkan ja gullan olbmuid muitalusaid. Mii leat buohkat leamašan seamma heađis, muhto ii oktage leat duostan dovddastit dan heađi.”</span></p>
<p>Oahpaheaddjin ovddastan dutkanguimmiide institušuvnna, mii ovtto ii leat gudnejahttán ja árvvusatnán sámiid máhtu. Sii orrot movttegat, go gávdnet olbmo gii háliida gullat sin vásáhusaid ja čájeha árvvu sin dihtui ja máhttui. Dutkamuša dahkamii laktasan gulahallama leat muhtin olbmot vásihan dálkkodeaddji vásáhussan. </p>
<p>Dákkár dutkamuš dovdo rašes sajis, buori láhkai. Miela gal ligge hui sakka dat ahte don leat beroštuvvan sápmelaš almmáiolbmuid árbevirolaš bargguin ja eallimis oppalohkái. Mis buiga albmáiguin, geat leat eallán dábálaš meahcceolbmo eallima ... Don attát midjiide sátnevuoru, guldalat min ja attát min bargui árvvu oktasašgottis ja dálá servvodagas. Mu mielas das lea mihtitmeahttun árvu ja mearkkašupmi ... Dieđusge don geahčat dáid áššiid oahpahusa čalbmelásaid čađa, muhto almmatge. (Anonyma.)</p>
<p>Ođđa áigi ja váldoservodagaid váikkuhusat sámi álbmogii leat dagahan hástalusa id árbedieđu sirdimii. Muhtumin gávdno čielga sivat dasa manne árbemáhtu lea váttis sirdit ovddos guvlui.</p>
<p>Das ovdamearkan leat bivdovuoigatvuođaid eret sihkasteapmi ja 78 sohkabuolvvaid oktavuođaid botken assodateallima geažil. Seamma dehálaš lea hállat gaskaneamet maiddái hástalusain, mat vulget servodaga siskkobealde. Olu hástalusaid lassin dutkanguimmiid ságain vuhtto illu ja čeavláivuohta das, mo kultuvra ja giella ain ellet buot áitagiin fuolakeahttá:</p>
<p>Mii leat sordojuvvon dilis dása badjánan. Mun gádden, ahte sámevuohta nogai go olbmot sámiguovllu guđđe. Olbmot ledje dievas rivgut ja láddelaččat. Dál min nuorat šlivggáhallet gáhtaid mielde gákteholbbiin, hállet sámegiela ja lohket sámegielat girjjiid mánáidasaset. Mii leat nollas boahtán dása ja girjjit leat boahtán girjehildui báldda báldda. Jurddaš, váhnemat sáhttet válljet vel mánáidasaset sámegielat divššu ja oahpahusa. Maid nu ođđa áigi lea buktán fárus maid mu nuorravuođas ii livčče sáhttán aba govahallatge. (Anonyma.)</p>
<p><em type="bold">Globála dárbu luondduviisodagaide ja eallima gáhttemii </em></p>
<p>Dálá olmmošnálli lea muittohuvvan. Eai muite, ahte mii leat oassin luonddus. (Anonyma.)</p>
<p>Go lean jearran dutkanguimmiin mat livčče guovddáš áššit árbedieđus, maid galggaš i i boahttevaš buolvvaide oahpahit, de muhtumat leat árvalan, ahte dehálamos oahput eai guoskka dušše Sámi olbmuid, baicce olles máilmmi olbmuid. Sin mielde olmmoščearda lea dego vajáldahttán muhtin vuođđoáššiid eallimis, maid oahppá go eallá láhka luonddu. Dološ eallinvuohki lea oahpahan luonddu ja sosiála oktavuođaid áimmahuššama. Otná eallinvugi in sáhttit sirdit fuomáškeahttá birrasii čuohci heajos árvomáilmmi ja láhttenvugiid iežamet maŋisboahttiide.</p>
<p>Dutkanjagi áigge dálkkádatrievdan ja dan bisseheapmi šadde miehtá máilmmi ain duođalut sáhkan go Ovttastuvvon našuvnnaid vulosaš dálkkádat rievdan-panela IPCC12 julggaštii viđát raporttas (gč. IPCC 2018). Birrasa dilli geatnegahttá olmmošvuođa, eatge sáhte sirdit ovddasvástádusa das imašlaš boahtteáigái. Jahkegierdu lea dutkanguimmiid mielde rievdan fysalaččat johtilit dálkkádatrievdama geažil, ja maiddái oktonas olmmoš sáhttá muitit iežas mánnávuođas mo dilli lei áibbas eará go dál. Sápmelaččat leat hárjánan birgehallat stuorra rievdadusaiguin luonddudilis, muhto ii oktage leat vásihan makkár máilbmi lea go dálkkádat lea rievdan. Árbevirolaš oahput leat doaivva maid sáhttit mánáide addit. Mánáid ii oaččo balddáhallat dálkkádatrievdamiin, go <span type="quote">“balddáhallamiin eat leat udnomen boahtteáiggi.”</span> Dan 12 Intergovernmental Pa nel on Climate Change 79 sajis dehálaš livččii bajásgeassit mánáid sihke skuvllain ja ruovttus ekologalaččat eallit. Dan fihtten gáibida ođđalágan čalmmiid dasa, mii lea buorre eallin: <span type="quote">“Juos nuoraide oahpahuvvo eallit luondduláhjiiguin, de dálá sámeservodat gálgá leat gárvvis luohpat muhtin veardde buresbirgejumis ja gáibádusainis, ja oahpahit olbmuid rábidit láibbi máŋgga gáldus nugo ovdal leat dahkan.”</span> </p>
<p>Luondduoktavuođa ja ekologalaš eallinvugiid oahpaheamis leamaš sáhka maiddái váldoservodagas. Oahppiid positiivvalaš luondduoktavuođa huksema oaidnit oassin olbmo vuođđočuvgehusas ja vuođđo-oahpahusa oktan oppalaš mihttomearrin (OPS 2014: 16, 21, 155.) Saloranta dutkamuš čájeha, ahte vaikko oahppoplánat geatnegahttet ja vaikko olbmot doalašedje luoddu oktavuođa nannema dehálažžan, de lihkká dan duođalaš ovddideapmái eai skuvlla árggas gávnna áiggi eaige resurssaid (Saloranta 2017:224). Saloranta mielde dárbbašuvvojit stuorra rievdádusat bajasšaddan ja skuvlaortnegiin. Skuvllat ja mánáidgárdd it sáhttet doaibmat luondduoktavuođa huksejeaddjin boahttevaš buolvvaide. Jus mánás ii leat vejolašvuohta oažžut vásáhusaid luonddus ruovttubirrasis, de skuvlla rolla stuorru ain eanet.</p>
<p>Uhca daguiguin ja vásáhusalat oahpahusain albma luonddu birrassis buktit mánáide dovddu vaikkohanvejolašvuođain, ja dat dovdu mielddisbuktá maiddái stuorát jáhku boahtteáigá i. (YLE 8.10.2018.)</p>
<p>Mánnávuođa vásáhusat váikkuhit luondduoktavuođa hápmašuvvamii, ja meahcis eallinviisodat boahtá beallenuvttá. Mánáid livččiige dehálaš váldit unnivuođa rájes fárrui árbevirolaš bargguide ja láhčit buori dovddu daid barggadettiin.</p>
<p>Muhtun mánát válljejit kánturgeainnu, vaikko sáhtašedje válljet árbevirolaš ealáhusa. Dat lea maid ortnegis. Muhto ferte muitit, ahte dávjá lea maiddái váhnema duohkin, jus mánná vállje eará bargguid. Sáhttá jearrat: Leatgo váldán máná fárrui unnivuođa rájes? Máná meahccái fievrrideapmi sáhttá leat hui lossat álggus. Unnoračča ferte gárvvohit ja fuolahit eará láhkai go ollesolbmo. Álo lea ágga manin ii sáhte máná váldit fárrui: Dohko lea nu guhkki; Šaddá lossat mánnái. Doppe lea beare galmmas jno. Ádden, ahte váhnemat leat váiban. Buot manná jođáneappot jus ieš bargá mánáid haga. Smiehta goit dalle, ahte leat dego ruđa coggamen báŋkui. Oaččot dan ruovttoluotta easka máŋga jagi geahčen. Dalle oaččot mánás veahki ja beroštumi bargguide. In jáhke, ahte seamma čanastagat eatnamiidda šaddet, jus lea čohkkán olles nuorravuođas dihtorguoras speallamen. (LV.) Lea dehálaš ieš vásihit báikki, gos johtá. Čatnat báikenamaid, muitalusaid ja historjjá dasa. Muitalusat ja vásáhusat huksejit identitehta. Daid čanastagaid maŋis olmmoš sáhttá máhcat fas ruovttoluotta Sápmái maŋŋá go lea fitnan oahpu gazzamen stuorra gávpogiin. Go olmmoš boahtá ruovttoluotta Sápmái, de lea dehálaš dovdat ahte lea boahtán ruoktot. Dát lea min ruoktu. Dát leat min várit, jogat ja eatnamat. (LV.)</p>
<p>Buorre dilálašvuođa láhčimiin bargguid bokte sáhttit nannet maiddái mánáid gullevašvuođadovddu guvlui ja olbmuide, geat doppe leat orodan. Olgun barggadettiin lea 80 lunddolaš muitalit ovddit buolvvain ja máttuin ja sin fearániin dihto guovlluin lagašbirra sis dahje guhkkelabbos. Doaimmaid ja muitalusaid bokte mánáid ruovttu dovdu ja ráhkisvuođa guvlui nanosmuvvá. Dutkanguimmiid mielde buorre dovddus lea vuoibmi ja olmmoš háliida geardduhit buore dili, maid lea mánnán vásihan (vrd. Balto 1997). Vuorrasamos dutkanguoimmi mielde: <span type="quote">“Ruoktu lea doppe gos lea eallán eallima buoremus beivviid.”</span> Nubbi fas leaikkastalai, ahte boazu maid boarásman beaivve ohcala dohko, gos lea biidnašuvvo n eanemusat. Buorre dilli ii mearkkaš dušše beaivvadaga ja suohttasa. Sáhttá leat, ahte easka maŋŋá olmmoš ádde goas ja gos eallima buoremus beivviidis lea vásihan. <span type="quote">“Áiggit rivdet, eaige alo buori guvlui, ja dasa ferte rahkánit”</span>, vástidii okta dutkanguimmiin, go jerren giđđadálvve 2018 maid galggan lohkat skuvlamánáide, geat eai hálit vilges lottiid goddit. Rievssatbivdi jotkkii, ahte mánát leat riektagis, ahte dán jagi ii galgga goddit rievssahiid go dat leat nu unnán. Son lei iežas sániid mielde bidjan rievssatgielaid dušše dan dihte vai oaidná man olu rievssahat leat. Son gulahalai rievssahiiguin ja báikkiin bivddu bokte ja áiggui muitalit gulahallama bohtosiin guovllu meahcástansearvvi čoahkkimis. Su mielde ovdal maid dađistaga geahpidedje bivddu, jus eallit, lottit dahje guolit vatno.</p>
<p>Dutkanguoibmi ávžžuhii mu oahpahit mánáide gárduma vuođđoprinsihpaid nu, ahte ulbmil ii leat goddit olu lottiid. Su mielas lei dehálaš, ahte mánát máhttet dáiddu boahtteáiggis, jus duohta dárbu dasa šaddá. Son celkkii mánáide dearvvuođaid: <span type="quote">“Muhtumin olmmoš sáhttá gártát dillái, mas gažaldat lea du iežat heakkas dahje vilges lotti heakkas.”</span> (NA.)</p>
<p>Vuorrasut buolvva dutkanguoimmit lea oaidnán man olu eallin sáhttá rievdat ovtta olbmo eallima áigge. Sii dovdet, ahte sii leat eallán dan áiggi, mii lea vuođđun boahttevuht i i.</p>
<p>Mánáin lea ain guhkes eallin ovddabealde ja danin dutkanguoimmit udnošedje sin oahppat dáidduid, mat leat ealihan olbmuid maiddái garrasut áiggiid badjel. Olbmuide leamašan dehálaš gávdnat birgejumi máŋgga sajis ja gárdun leamas okta dehálaš dáidduin, mii lea ealihan olbmuid davveguovlluin. Árbevirolaš birgenláhki lea vuođđuduvvan máŋgga ealáhussii ja spesialismma oidne Aimo Aikio mielde ovdal mearkan bajásgeassima váilevuođas. Su dutkamuša mielde buorre birgenlahki ii leat bissovaš dilli, muhto proseassa mas olmmoš olles áigge heiveha iežas birrasa nuppástusaide (Aikio 2010: 30, 57.) Maiddái muitalusaid bokte mánát leat oahpahuvvon vuogáiduvvat ja gávdnat birgejumi máŋgga gáldus:</p>
<p>Gaccepaš lea jođus heilla áigge ja dat doahppu doppe njálbmái maid áin gávdná. Ii dat olu gávnna hávil. Dat oahppá nu máŋga soagi ja dievá dovdat ja gávdná nu olu, ahte ealiha iežas. Nie lea eallán sápmelaš, čađat áiggiid, ahte lea buot ávkkástallan man leamaš vejolaš ávkkástallat ja ná lea birgehan iežas. Go duođai čavgadit manná, de ná dat ferte jus áigu birget. (NA.) 81</p>
<p>Muitalus gaccepaččas lea buorre ovdamearkan das mo dutkanguoimmit dávjá buohtastahttet olbmuid ealliiguin. Eallimetaforaid geavaheapmi leat iežas stiila muitalanárbb is, mii čájeha man bures olbmot dovdet ealliid láhttema ja luonddu. Eahpenjulges vuogi mielde sii muitalit maiddái fáktáid ja iežaset ovdamearkkain boktalit sáhkkiivuođa áiccadit lágašguovllu ealliid ja birrasa.</p>
<p>Giella lea dehálaš reaidu luondduoktavuođa hábmemii, ja dihto doahpagiid atnin leamaš guovddážis áddejumi huksemis. Giella ii leat dušše reaidu kommuniseret, dat speadjalastá máilmmigova mii giela hállis lea. Ovtta sátnái sáhttá leat čihkojuvvon dárkilis čilgehusat ja govvádusat árbevirolaš máhtuin- ja dieđuin (Kuokkanen 2009: 52.) Bivdin ja fidnen vearbbat muitalit das mo olmmoš ii leat luonddus maidige nuvttá ožžon, ja lea ovtto maiddái geatnegahtton luonddu hárrái. Maiddái dadjanvugiide leat vurkejuvvon áššit, mat fievrridit luondduoktavuođa buolvvas nubbái. Ávkkástallan Deanuin ja guliiguin muitala, ahte dan oktavuođas guktot ávkašuvvet. Impersonála hámi geavaheapmi muitala das mo juoga mii ii leat olbmo veagas bidjá áššiid álgui. Dat vuhtto omd. cealkagiin: <span type="quote">“Dál cuoŋudii; Dat leik ii čázi jieŋa ala; Bijai arvvi; Dulvái Deanu.”</span> Giellaoahpahus mii ii čuovo dán luondduáddejumi ja jurddašanvuogi sáhttá cuvket árbbi seailuma ja billistit maŋisboahttiid áddejumi.</p>
<p>Sápmelaš dáiddáriin lea leamaš stuorra rolla giela, árbedieđu ja sápmelaš máilmmiáddejumi sirdimis ja gaskkusteamis. Guokte dutkanguoimmi leat siteren sápmelaš dáiddára Nils Aslak Valkeapää, go leat hállan árbedieđus ja eananoktavuođas. Go jerren vuorrasamos dutkanguoimmis maid boahttebuolvvaide galggašii oahpahit, de son celkkii: <span type="quote">“Eana min eadni, beaivi áhččáseamet - Gal dat lei čeahppi dat Áilu. Nie munge láven jurddašit.”</span></p>
<p>Nubbi dutkanguoibmi muitalii mo Áillohaš lei doallán sáhkavuoru Sámi čuvgehussea r vvi čoahkkimis 70-logus: “Áilu muitalii das mo luondu ieš lea midjiide buorrin ovdamearkan das mo eallin háliida ovtto mannu hámis joatkašuvvat vaikko makkár katastrofa deaividivčč i i.</p>
<p>Danin muhtin rásit šaddet njuoskasis, ja muhtumat fas cevzet goikásis. Nie galgat mii maid ovtto ohcat vugiid cagahit eallima boahtteáigái.”</p>
<p>Eallima ja heakka cagaheami gullá ohppuide, maid dutkanguoimmit háliidit fievrr id it boahttebuolvvaide: “Eallin lea eretcealkkekeahtes divrras iešvuohta, leaš dál virgeolm moš, meahcceolmmoš, mánná dahje boares olmmoš. Dan fertet gudnijahttit maiddái iežamet siste.</p>
<p>Dan ii leat vejolaš ođđasit bosadit heggii.” Eallima cagaheapmi guoská dutkanguimmiid mielde maiddái kultuvrii. Dehálažžan oidnojuvvo cagahit eallima heakka guvlui, leaš dál sáhka áigáiboađus, dieđuin dahje dáidduin, olbmuin dahje kultuvrras.</p>
<p>Máttut ja maŋisboahttit leat lahka ruovttuguovllus, ja dan fárus boahtá giitevašvuo hta, gudnejahttin ja vástu eatnamis. Ovtta dutkanguoimmi mielde <span type="quote">“Eana lea min máttuidea mit 82 duolmmasteamit das, ja mii vel dehálut, maiddái min maŋisboahttiid duolmmasteamit das.”</span></p>
<p>Gulahallan eatnamiin dáhpáhuvvá su mielde maiddái juolgevuođuid bokte. Eanan laktá min buohkaid oktii. <span type="quote">“Jus olmmoš diehtá ja vásiha mo eana gullá munnje, de dat maiddái ráhkista iežas álbmoga, soga ja mánáid ja boahtteáiggi.”</span> Dien čiekŋalis viisodaga olmmoš gávdná luođus: Iežas eallima árvvu ja nuppi heakkalačča árvvu. Árbevirolaš oahput ávžžuhit duostat čájehit ráhkisvuođa máilbmái ja alcceseamet, mánáidasamet ja boarrásiidda. <span type="quote">“Dat lea diehtu maid eana oahpaha: ráhkistit eallima.”</span> 83 <em type="bold">5. Skuvla ráhkisvuođa goziheaddjin </em></p>
<p>Mii hábmet duohtavuođamet muitalusaiguin maid válljet muitalit alcceseamet ja earáide. Dát masterbarggu muitalusa mielde nana luondduoktavuohta šaddá dušše luonddus. Dutkamuš hástala oaidnit eatnama subjeaktan ja oahpaheaddjin, birasin mii aktiivvalaččat oahpaha olbmo (vrd. Scully 2018: 94). Dutkamuša váldogažaldahkii <em type="italic">Maid Sámi jahkodatgierdu sáhttá oahpahit </em>lea váttis vástidit ovttain cealkagiin. Jus smiehttá olles jagi ja buot dasa gulle vaš árbevirolaš bargguid, de oahput leat nohkameahttumat. Čállosa eatnát muitalusat ja barggut muitalit das, mo olbmot gulahallet luonddubirrasiin ja oččodit áigáiboađu dalle go luođu attáldagat leat buoremus muttus. Árbediehtu cagaha eallima maiddái goavvásut áiggiid badjel. </p>
<p>Dutkanguovllu olbmot leatge oahppan birgehallat vátnásut diliin ja heivehan iežaset dárbbuid dasa, maid sii ožžot iežaset barggu bokte. Árbediehtu muitala das mo sámi máttut leat birgen ja lihkostuvvan sirdit birgejumi buolvvaid čađa. Dat muitala das makkár lihkostuvvan leamaš ceavzima duohkin. Jahkodagat ja daidda čatnašuvvi árbediehtu oahpahit vuogáiduvvama ja vejolašvuođaid háhkat birgejumi máŋga gáldus. Leaš dál sáhka gávcci jagiáiggis dahje eará vuogis juohkit jagi iešguđege áigodagaide, de sáhtášii lohkat, ahte jahkodagat oahpahit olbmo gulahallat eatnamiin ja čáziin.</p>
<p>Otná máilmmis oahpahus plánejuvvo eará vuođu ala go ovdal, muhto seamma birgenteoriija stivredaddá maiddái dálá eallima. Birgen lea dan duohken mo olmmoš hálddaša oktavuođa eatnamiidda ja máhttá ovttasdoaibmat luonddufámuiguin (vrd. Oskal 1995: 140-145). Juogaduvvon muitalusat váruhit vajáldahttimis giitevašvuođa ja gudnijahtt i ma luondduláhjiide áiggis, mas olmmošnálli ballá dálkkádagas maid lea ieš dagahan. Árbediehtu ráhkkanahttá olbmuid vuogáiduvvat ođđa diliide, muhto ii datge ovtto veahket birgehallat fáhkka rievdadusaiguin ja biraskatastrofaiguin. Ekologalaš árbedieđu mearkkašumi globála hástalusaid dustemis leat dovddastan, ja dan leat geahččalan váldit eanet vuhtii 2000-logu dutkamušain. (Markkula &amp; Helander-Renvall 2014: 29, 64, 80.) Árbevirolaš dieđuid ja máhtuid árvvu galggašii čalmmustahttit nu, ahte maiddái eisseválddit dohkkehit árbedieđuid dásseárvosaš, legitiimma ja jáhkehahtti diehtogáldun. (Porsanger &amp; Guttorm 2011: 18, 29.)</p>
<p>Árbedieđu árvvu loktema skuvllain ja mánáidgárddiin sáhttá oaidnit dehálaš oassin dan proseassas. Áššit maidda skuvllas biddjat deattu váikkuhit viidát servodahkii.</p>
<p>Dutkanguimmiid sávaldat lea, ahte skuvla livččii fárus roggamen ovddeš viisoda ga id ávkin boahttebuolvvaide. Skuvla sáhttá maiddái movttiidahttit ruovttuid áimmahuš šat árbedieđu. Dekoloniseren teoriijaid čuovggas skuvllas lea maiddái morálalaš geatnegasvuođa 84 dustet ja divvut dan maid dat institušuvdnan lea dahkan sámi servodahkii, gillii ja kultuvr ii.</p>
<p>Dekoloniseren fápmun dat sáhttá duhtadit maiddái árbedieđuid ja giela massán sohkabuolvva id hálu váldit árbbiset ruovttoluotta. Rauna Rahko-Ravantti mielde oahpaheaddji sáhttá doaibmat muhtin muddui liŋkan guovtti earálágan máilmmi gaskkas ja transformeret árbedieđuid formála oahpahussii. Árbedieđuid gáhtten gáibida oahpaheaddjis nana kulturdovdamuša, eaige universitehtaid oahpaheaddjiskuvlejumiin ráhkkanahtte sin dán bargui. (Rahko-Ravantt i 2017:88.) Ságastallama árbevirolaš oahpuid sisdoaluin galggašii ovddidit danin maiddái akademalaš dutkamušaid bokte.</p>
<p>Dán dutkamuša bohtosat muittuhit das, ahte ii leat doarvái dušše bargat árbevirolaš bargguid, muhto oahpaheaddjiin galggašii leat čielga áddejupmi das manne daid bargat ja mo kultur- ja árvosirdin dáhpáhuvvá. Asta Mtikijá Balto lea movttiidahttán sámi servodaga ovttas čohkket oktasaš oahppofilosofiija, mii čuvgehivččii sámi vuođđojurddašeami, jáhkuid, etihka ja kultuvrralaš práksisiid. Dakkár oahppofilosofiija veahkehivččii nannet giela ja kultuvrra ja viidásit fievrridit daid boahttevaš buolvvaide. Dasa lassin dat livččii aistton Balto midjiide buohkaide bálggesčuovgan eallit: <span type="quote">”ceavzilis vugiiguin soabalaš ja vuorrováikkuheadd j i oktavuođas birrasiin, luondduin, eará olbmuiguin ja buot mas lea vuoigŋa”</span> (Balto 2017:14).</p>
<p>Dán dutkamuša mielde vásáhuslaš oahppan albma luonddubirrasis ovddida olmmožin eallit ovttas birrasiin. Mánná čájeha lunddolaččat empatiija ealliide, šattuide ja eará olbmuide. Dan dovddu šaddama galggašii maiddái skuvllas doarjut ja nannet máŋgga láhkai.</p>
<p>Eamiálbmotperspektiivvas eana berre leat guovddážis oahpahusas. Luonddubirra s is lágiduvvon oahpahusas oahppiin šaddá njuolga oktavuohta birrasa sosiálalaš ja ekologalaš buresveadjimii. Luondduoktavuohta ii dán dutkamuša vuođul sáhte šaddat dušše girjjiid bokte.</p>
<p>Dat šaddá olgun vuorrováikkuhusas luonddubirrasiin. Jus diibmoplána lea beare čavga, de gulahallama eatnamiin sáhttá leat váttis ollašuhttit. Eavttuid mo luonddubirrasiin sáhttá gulahallat galggašii váldit vuhtii maiddái ásahusain. Mánáin galggašii leat dovdu ja diehtu das gos sii orrot. Dieđut báikkis fievrriduvvojit máŋggaid áiccuid bokte ja diehtu riegáda doaimmaid bokte. Mánáide lea dehálaš oahppat báikkálaš eavttuid. Lea dehálaš vásihit, ahte luonddus lea somá. Seamma dehálaš lea dovdat hástalusaid guovllu eallimis.</p>
<p>Buorredilálašvuohta ii leat dušše beaivvadat, muhto buotlágan dálkkit. Muhtumin olmmoš ii fitne luosa dahje luopmániid ja galgá dainna maid oahppat birget. 85</p>
<p>Seamma sullasaš oahpahusa ovddidanjurdagat leat maiddái eará eamiálbmogiin, ja kritihkalaš báikái ja eatnamii gullevaš13 pedagogalaš prográmmat leat jo geavahusas muht in sajiin eamiálbmotmáilmmis (omd. Scully 2019; Wildcat ja earát 2014). Eamiálbmogi idda mihtilmas oaidnu ii leat ruossalasvuođa jagis 2016 fápmui boahtán Suoma oahppoplána vuođuštusain, man árvovuođuin namuhuvvo birrasa árvvus atnin. Oahppoplána geatnegahttá oahppiid persovnnalaš luondduoktavuođa nannemii, ja daid duođalaš ovddideapmái galgá skuvlla árggas gávdnat áiggi ja resurssaid. (gč. OPS 2014: 16, 21, 155.)</p>
<p>Dutkamuš deattuha máŋggaid buolvva searválagaid bargama mearkkašumi árbedieđu fievrrideamis. Dutkanguoimmit váillahit otná servodagain arenaid gos iešguđege ahkásaš olbmot beasašedje searválagaid bargat ja gos mánát beasašedje doaimmaid bokte oahpu gazzat.</p>
<p>Dákkár oahppanšiljuid Mihkkal Niillas Sara gohčoda searvelatnjan (Sara 2003:125). Vaikko girjjiin, filmmain ja oahpponeavvuin sávvet ávki árbedieđu fievrrideamis boahtte buolvva ide, de dihto áššiid ii dutkanguimmiid mielde sáhte oahppat earágo ieš barggadettii n: <span type="quote">“Guollebivddu ii oahpa earágo bivdui mannamiin.”</span></p>
<p>Dutkamuša váimmožis leat leamaš dutkanguimmiid muitalusat. Sii leat olu dakkáriid bargan ja oaidnán, maid dálá servodat ii automáhtalaččat oahpat olbmuide. Sii leat leamašan maiddái čeahpit válddahallat oahpuideaset ja maiddái dovdduideaset mat laktásit árbedieđu sirdimii. Guovddážis ságain lea árbedieđu sirdin ja luondduoktavuođa nannen. Eará ahkásaš dutkanguoimmit vihkkedallet áiggiid rievdama iežaset eallimis iešguđege perspektiivvain. Sin muitalusat čuvgejit, mo stuorra servodaga váikkuhusaid leat botkon árbedieđu sirdašuvva ma.</p>
<p>Vai bastit bajásgeassit maiddái boahttebuolvvaid luondduoktavuhtii, de rievdadusaid galgá dahkat olles servodaga dásis. Sápmelaččaid rivttiid geahnohuhttin ja sisabahkkemat</p>
<p>Deanuleagis áitet árbevirolaš ealáhusaid ja dan bokte maiddái árbevirolaš dieđu sirdáseami boahttevaš buolvvaide. Oktan stuorámus áittan eamiálbmot diehtoortnegiidda sáhttá oaidnit namalassii dan ahte eamiálbmogat eai ieža beasa hálddašit ja geavahit eatnamiid árbevirolaš vugiiguin (Simpson 1999: 79-81). Dehálaš lea dan lassin čoavdit maiddái čuolmmaid, mat vulget sámi servodaga siskkobealde dego čiegadankultuvra ja badjelgeahččanvuođa. Maiddái dásseárvvu gažaldagaid olbmuid vuoigatvuođas árbedihtui ferte váldit vuhtii oahpahusas.</p>
<p>Dutkamuša bohtosiin ii leat sáhka dušše pedagogihkas, muhto ollislaš eallinoainnus ja árvomáilmmis.</p>
<p>Holisttalaš máilmmiáddejumis olmmoš ja su eallinbiras ellet vuorrováikkuhusas gaskaneaset. Olmmoš lea oassin birastahtti sosiála ekosystemas. Giella, kultuvra, árbevierut, muitalusat ja sosiála oktavuođat leat sorjavaččat nubbi nuppis ja oassin 13 Cri ti cal La nd Based Education 86 stuorát oppalašvuođas. Árbevirolaš ealáhusat ja árbedieđu oasit gulle t oktii, ja nie omd. rievdadusat boazodoalus čuhcet njuolga maiddái duojáriidda, go stuorra oasi duodjeávdnasiin fitnet bohccos. Dihto ealáhusa nohkan dagaha doahpagiid ja sániid jávkama, ja dihto eallinbirrasiid dahje ealliid jávkan sáhttá dagahit olles ealáhusa ja daidda čatnon kultuvrra jávkama (Helander-Renvall &amp; Markkula 2011: 12-14). Dutkanbohtosat hástalit oaidnit maiddái skuvllaid ja mánáidgárddiid ovddasvástádusa dáid oktavuođaid doalaheamis ja gáhttemis.</p>
<p>Ovdal ruovttut leat skuvlen ođđa buolvvaid ruovttubirrasiin ja oahppu lea čatnasan árbevirolaš eallinvuohkái. Dál árbedieđu sirdin gáibida dihtomielalaš válljejumiid ja rahčamiid váhnemiin ja skuvllain. Eanáš olbmuid eallinvuohki ii leat šat nu čavga čatnon olgoáib mui, eaige mánát beasa muosehit áiggi luonddus ollesolbmuid válljema haga. Mii šaddat dihtomielalaččat válljet mannat olggos ja váldit mánáid fárrui oaggut, lubmet, njuovvat ja gárdut. Dutkanguimmiid mielas maŋisboahttiide lea dehálaš vásáhusaid bokte oahppat man unnánis olbmot leat ealihan iežaset, man unnán sii leat bilidan, mo olbmot leat soabadan ja man hutkásat sii leat leamašan. Mánáide lea dehálaš oahppat, ahte meahccejierpmi lea ávkin máŋgga heađis. Árbevirolaš bargguid bokte mánát besset oahppat geavatlaš dáidduid. Seammás sin identitehta ja oktavuohta máttuide beassá nanosmuvvat. Vásáhusalaš oahppama bokte maiddái boahttebuolvvat ohppet dovdat ain duottaralážiid, Ohcejotvumiid ja Deatnogátti ruoktun.</p>
<p>Dovddut, diehtu ja dáhttu - dutkanlávu golbma válddahaga goallostuvvojit oktii dutkamuša bohtosiin. Dáhttu dorvvastit boahtteáiggi vuhtto buot dutkanguimmiid ságain.</p>
<p>Dieđu válddahat muittuha das mo árbediehtu lea sihkkarasttán eallima ja birgejumi iešguđegelágan diliin jahkodatgierddu eará luonddurievdadusaid čuovodettiin. Diehtu buktá mielddis giitevašvuođa máttuide ja geatnegasvuođaid boahttebuolvvaide. Dovddu válddahat lea buktán dutkamuššii čiekŋalut áddejumi árbedieđu mearkkašumis. Dutkamuš lea bohciidahttán lossa muittuid, sevdnjes jurdagiid, morraša, behttojumi, balu ja suhtu dovdduid lassin maiddái ilu, čeavláivuođa ja fámuiduvvama dovdduid. Gulahallama bokte maiddái jáhkku skuvlla vejolašvuođaide bajásgeassit mánáid sápmelaš árvvuid mielde lea ihtigoahtá n.</p>
<p>Skuvlla hárrái dutkanguimmiid sávaldahkan livččii, ahte sápmelaččat duosttašedje ieža meroštallat rámmaid ja hábmet oahpahusa sisdoaluid sámi servodaga dárbbuid mielde. Sis lea maiddái dáhttu ovttasbargat skuvllain vai bastit árbedieđu sirdit boahttebuolvvaide.</p>
<p>Dutkanguoimmit leat oahpahuvvon barggadettiin muittašit ja gudnijahttit ovddit sohkabuolvvaid ja sin ovdamearkka čuvodettiin sihkkarastit maiddái boahttevaš buolvva id eallinvejolašvuođaid. Sii leat oahpahuvvon unnivuođa rájes dasa, ahte ii galgga váldit eanet go dárbbaša, eaige olbmot galgga skievttidit dahje dušši bargat. Sin eallinoainnu mielde buorre eallin lea dakkár, mii ii guođe luottaid. Dát oahput eai dutkanguimmiid mielde guoskka dušše 87</p>
<p>Sámi, muhto livčče ávkkálaččat olles máilbmái. Jurddašeamis lea praktihkalaš vuođđu.</p>
<p>Olbmuin leamaš sorjavašvuohta luondduvalljodagain, mat leat doalahan ássama árktalaš guovlluin. Olmmoš ii sáhte birget, jus eallit ja guolit, mat leat birgenlági vuođđun jávket dahje gillájit. Maiddái skuvla galgá dán ráhkisvuođa gozihit ja hukset luohttámuša dasa, ahte eallin ain ceavzá ja olmmoš gal birge. Dat lea dutkanguimmiidan mielde dehálamos mátkeniestin eallimis. 88 89</p>
<p><em type="bold">Loahppasánit </em></p>
<p>Masterbarggu dahkamis in leat oaidnán dehálamos áššin čájehit muhtin árbevirolaš dutkanmodealla hálddašeami. Dan sajis lean bidjan návccaidan oktavuođaid áimmahušša mii ja dutkanguimmiiguin guovtteguvlui gulahallamii. Dutkanbargu lea boktalan mu hearkivuođa gulahallat sihke olbmuiguin, birrasiin, dieđuiguin ja iežainan. Barggadettiin lean smiehtta n sáhttágo árbevirolaš akademalaš dutkanmetodaid ja ovdanbuktinvugiid maid oaidnit koloniserema boađusin. Eamiálbmogiid koloniseren lea olu dáhpáhuvvan namalassii objektiviserema bokte. Akademalaš dieđu buvttadeami, ovdanbuktinvugiid ja čállima birra lea mielastan dehálaš ságastallat, iige ovtto čuovvulit dutkanvieruid smiehtakeahttá. Čállosa hámi válljemiin lean dihtomielalaččat spiehkastan norpmas, ja nie searvan ságastallamii das mo dutkamušaid vurdojuvvo ovdanbuktit dušše dihtolágan čállosiid bokte. Maiddái Sámi allaskuvllas dárbbašuvvojit máŋggalágan dutkamušat ja duostilvuohta iskat ođđa vugiid.</p>
<p>Ođđa vugiid gávnnaheapmi ja iskan dagaha álkit maiddái moivvi. Vástádusaid gávdnan dutkangažaldahkii ii leamaš álki, ja lean moddii eahpidan iežan metodaválljema ja čállinmáhtu. Meaddimat, čurbošeamit ja bunccarággáid čoavdimat leat viiddidan mu áddejumi metodaválljemis ja dutki rollas. Dutkanmátkki áigge lean máŋgii jeđđen iežan Asta Balto (2008) sániiguin: “ <em type="italic">gal dat oahppa go stuorrula </em>”. Dan vuoiŋŋa mielde lean alccesan addán lobi easkka álgi dutkin meaddit ja das oahppat. </p>
<p>Dutkin lean dovdan stuorra ovddasvástádusa ja hástalusa gávdnat sániid ovdanbuktit árbedieđu čálalaš hámis. Dutkamuša gielain rahkadit duohtavuođa ja iežas čállosiin dutki searvá duohtavuođa hábmemii (gč. Salo 2015: 183). Gáibádus meroštallat buot šaddá čáledettiin ja boasttolágan sátneválljemiin dutki sáhttá gáidat guhkás dutkanguimmiid duohtavuođas. Rivttes sániid gávdnan lea muittuhan láttakeahtes luopmániid lutkkiidea mi vuordima, inge leat háliidan goaridit jeakki láttakeahtes luopmániid čoaggimiin.</p>
<p><em type="italic">Čuoččun dego luomejeakkis gos leat dievva láttakeahtes luopmánat. Dovddan ahte luomeáigi lahkona ja jurdagat lutkkidišgohtet. Ferten dušše vuordit ja sávvat, ahte buolaš ii daid váldde. Lea váttis diehtit goas miige osiid dutkanbarggus lea láddan - dahje mii ovddida daid láddama. Livččii ávki beassat bargat beaivválaččat ja vuodjut dušše dán bargui. (Beaivegirji 10.3.2019.) </em></p>
<p>Leamaš sihke lossat ja seammás maiddái ávkkálaš bargat vuođđoskuvlla luohkkáoahpaheaddjin oktanaga dutkamuša čađahettiin. Go gažaldat lea badjánan oahpaheaddji barggus, de lean beassan seammás jearrat ráđi iežan vehkiin. Lean beassan ovttas 90 singuin vihkkedallat pedagogalaš áššiid ja váldit sin rávvagiid atnui skuvlamánáiguin barggadettiin. Dat lea čiekŋudahttán mu áddejumi dutkanfáttás sihke teoriijas ja geavahusas.</p>
<p>Dutkanlávvu -giellagovva lea veahkehan mu áddet, ahte dutkin dárbbašan áiggi ja buori saji vihkkedallat ja guorahallat iežan vásáhusaid. Muhtin gaskkaid eará barggut leat váldán nu olu áiggi ja návccaid, ahte in leat astan čáŋadit dutkanlávus oppanassiige. Dalle go lean beaivválaš bargguiguin skuvllas de dutkanbargu lea bázahallan. Lean guoddán heajos oamedovddu das go muhtumin lávvu lea geargan jovgot muohttaga vuollái. Go lean barggadettiin muittán vuhtii váldit dovddu, dieđu, dáhtu, máttuid ja boahttebuolvvaid, de dutkanlávvu lea ovtto addán suoji, vaikko makkár dálkkiid siste. Lávu siste lean gávdnan bargoráfi ja soabalašvuođa. Dat lea veahkehan mu maiddái buorebut muitit maid háliida n dutkamušainan olahit. Dutkanlávu leamaš maiddái geahpas sirdit báikkis ja dilis nubbái ja dan bokte lean máhttán čilget dutkamuša ehtalaš beliid maiddái dutkanguimmiide. Lihkká dutkanlávu sáhttá oaidnit vel gaskandagus ráhkkanussan ja dan ovddideapmi čiekŋalut teoriijan livččii beroštahtti bargu.</p>
<p>Káfestallan dutkanmetodan lea nannen dovddu das, ahte lea vuogas sihkkarast it dutkamuša dárbbašlašvuođa dutkanguovllu olbmuin, ja muitalit sidjiide ovddimus maiddái dutkamuša bohtosiin. Jurdda das, ahte gávcci jagi áiggi livččii deattuhan vuosttaš háve easka</p>
<p>Manker (1978) ii lean boahtán ovdan dutkanguimmiid ságain ovdal maŋimuš káfestalla ma.</p>
<p>Ođđa dutkamušain sáhtášiige dutkat gos jurdda gávcci jagi áiggis lea vuolgán, ja makkár girjjálaš dahje báddejuvvon gálduin dat máinnašuvvo. Miellagiddevaš livččii maiddái dutkat makkár jurdagat jági áiggiin leat sápmelaččaid ránnjáálbmogiin. Bálggis maid ieš sáhtašin guorrat ođđa dutkamušain guoskkašii goitge eatnamii vuođđuduvvi pedagogihka ovddideami.</p>
<p>Dehálaš livččii dokumenteret lihkostuvvamiid ja málliid skuvlamáilmmis ja mánáidgárdd iin olles álbmogii ávkin. Dát dutkamuš ii guoskat nu olu skuvllaid, muhto lea doaibman ovttalágan gulahallamin skuvlla ja servodaga gaskkas.</p>
<p>Buot dutkamuša bohtosiid ii leat vejolaš ovdanbuktit čálalaš hámis. Dain lea sáhka oktavuođaid ja dieđuid áimmahuššamis ovttas servošiin. Máŋgasiin leamaš dárbu ovttas guorahallat áššiid, mat laktásit árbevirolaš máhtto ja diehtofievrrideapmái. Sávan, ahte dutkamuš movttiidivčče maiddái eará dutkiid čohkket olbmuid ođđalágan dollagáttiide gáfestallat ja ságastallat ovttas dehálaš fáttáin servodagas. 91</p>
<p><em type="italic">Oahppu lea gulahallan. </em></p>
<p><em type="italic">Gulahala dieđuinat, gulahala iežainat! </em></p>
<p><em type="italic">Oahppu lea gulahallan, gulahallan eatnamiin, gulahallan čáziin, báikkiin, ja dálkkiin. </em></p>
<p><em type="italic">Oahppu lea gulahallan, gulahallan jagiáiggiiguin, gulahallan ealliiguin, guliiguin, lottiiguin, ja divrriiguin. </em></p>
<p><em type="italic">Oahppu lea gulahallan vuoiŋŋaiguin. gulahallan geađggiiiguin, ádjagiid ja dieváid sieluiguin. </em></p>
<p><em type="italic">Gulahallot singuin! Gulahallet minguin </em></p>
<p><em type="italic">Gulahallot vuorrasiiguin, gulahallot mánáiguin, gulahallot sogain, gulahallot máttuiguin ja boahttebuolvvaiguin! </em>6 </p>
<p><em type="bold">Mielddus 1 Joavkojearahallama bádden- ja dutkanmiehtan 10.2.2018 <span type="quote">“Skuvla oassin eallinagi oahpus”</span>-masterbarggu vehkkiin </em></p>
<p>Dát gulahallandilálašvuohta gullá mu Aura Mari Pieski masterbargui, maid lean čállimen Sámi allaskuvlii. Dutkamuša ulbmilin lea čohkket dieđu ja muitalusaid das, mo árbevirolaš barggut vuhttojit ja ollašuvvet iešguđege jagiáiggiin. Lean beroštuvvan gullat mo báikkálaš olbmot leat oahppan árbevirolaš bargguid ja makkár oahpu sii atnet dehálažžan. Olbmo ja birrasa vuorrováikkuhusas ozan málle dasa, mo maiddái dálá oahpahusas sáhtašii buorebut vuhtii váldit iešguđege jagiáiggiid. </p>
<p>Háleštallan báddejuvvo. Dieđut geavahuvvojit oassin masterbarggus. Bádden ii geavahuvvo dutkamuša olggobealde. Oassálastin lea eaktodáhtolaš. Lohpi lea fámus, jus oassálasti ii sierra dan šluhtte.</p>
<p>ssedieđut (dutki oktavuođadieđut)</p>
</body></document>
