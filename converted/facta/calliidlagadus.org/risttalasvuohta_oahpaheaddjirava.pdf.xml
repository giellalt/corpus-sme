<document xml:lang="sme" id="no_id"><header><title/><genre code="facta"/><author><unknown/></author><wordcount>18062</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><multilingual/><origFileName>http://www.calliidlagadus.org/govat/doc/risttalasvuohta_oahpaheaddjirava.pdf</origFileName><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision: 154948 $; </version></header><body><p><em type="bold">Oahpaheaddjiráva : Heidi Guttorm Einarsen</em> </p>
<p><em type="bold">Sisdoallu </em></p>
<p><em type="italic">Mo lea oahpaheaddjiráva huksejuvvon .................................................................................................. 8 Mo geavahit oahppogirjji ........................................................................................................................ 8 Oahpahit OEE-fága vuođđoskuvllas ........................................................................................................ 9 Oahpahit OEE – lea guottuidhuksemis sáhka ...................................................................................... 9 Friddjacealkin .................................................................................................................................... 10 Risttalašvuohta   Oahppogirji s 7-11 ...................................................................................................... 11 Maid dadjá ML06S? ........................................................................................................................... 12 Váldooassi: Risttalašvuohta ........................................................................................................... 12 INTRO Oahpaheaddjái ....................................................................................................................... 12 Guovddáš fágadoahpagat dán oasis:................................................................................................. 13 Mo álggahit oahpahusa ..................................................................................................................... 14 Gažaldagat oahppogirjetekstii ........................................................................................................... 14 Vástádusat ..................................................................................................................................... 14 Gažaldagat digaštallamii .................................................................................................................... 15 Gos sáhttá oahpaheaddji lohkat eambbo? ....................................................................................... 15 Jesus   Oahppogirji s 11-14 .................................................................................................................... 16 Maid dadjá ML06S? ........................................................................................................................... 16 Váldooassi: Risttalašvuohta ........................................................................................................... 16 INTRO oahpaheaddjái........................................................................................................................ 16 Jesus .............................................................................................................................................. 17 Juvdálaš duogáš ............................................................................................................................. 20 Guovddáš fágadoahpagat dán oasis .................................................................................................. 22 Mo álggahit oahpahusa ..................................................................................................................... 22 Gažaldagat tekstii .............................................................................................................................. 22 Vástádusat ..................................................................................................................................... 22 Gažaldagat digaštallamii .................................................................................................................... 23 Gos sáhttá oahpaheaddji lohkat eambbo? ....................................................................................... 23 Bargobihtát ohppiide......................................................................................................................... 23 Biibbal     Oahppogirji s 14-23 ................................................................................................................ 24 Maid dadjá ML06S? ........................................................................................................................... 24 Váldooassi: Risttalašvuohta ........................................................................................................... 24 INTRO oahpaheaddjái........................................................................................................................ 24 Biibbal ............................................................................................................................................ 24 </em></p>
<p xml:lang="vep">2</p>
<p><em type="italic">Boares Testamentá - BT ................................................................................................................ 25 Ođđa Testamentá - OT .................................................................................................................. 25 Boares ja Ođđa testameantta oktavuođat .................................................................................... 27 Biibbalčállagat ............................................................................................................................... 27 Iešguđetlágan biibbaloainnut ........................................................................................................ 33 Guovddáš doahpagat dán oasis ........................................................................................................ 34 Mo álggahit oahpahusa ..................................................................................................................... 35 Gažaldagat tekstii .............................................................................................................................. 35 Vástádusat ..................................................................................................................................... 36 Gažaldagat digaštallamii .................................................................................................................... 37 Gos sáhttá lohkat eambbo? .............................................................................................................. 37 Bargobihtát ohppiide......................................................................................................................... 37 Áigeguovdilis risttalaš gažaldagat    Oahppogirji s 23-33 ...................................................................... 38 Maid dadjá ML06S? ........................................................................................................................... 38 Váldooassi: Risttalašvuohta ........................................................................................................... 38 INTRO oahpaheaddjái........................................................................................................................ 39 Guovddáš fágadoahpagat dán oasis .................................................................................................. 39 Mo álggahit oahpahusa ..................................................................................................................... 40 Norgga girku  Oahppogirji s 34-39 ......................................................................................................... 40 Maid dadjá ML06S? ........................................................................................................................... 40 Váldooassi: Risttalašvuohta ........................................................................................................... 40 INTRO oahpaheaddjái........................................................................................................................ 41 Norgga girku .................................................................................................................................. 41 Norgga girku dovddastusteavsttat ................................................................................................ 44 Guovddáš fágadoahpagat dán oasis .................................................................................................. 44 Dehálaš  dáhpáhusat ja jahkelogut risttalaš historjjás reformašuvnna rájes otnážii: ................... 44 Mo álggahit oahpahusa ..................................................................................................................... 46 Gažaldagat tekstii .............................................................................................................................. 47 Vástádusat ..................................................................................................................................... 48 Gažaldagat digaštallamii .................................................................................................................... 48 Gos sáhttá lohkat eambbo? .............................................................................................................. 48 Bargobihtát ohppiide......................................................................................................................... 49 Friddjagirkut ja risttalaš lihkadusat   Oahppogirji s 39-46 ..................................................................... 49 Maid dadjá ML06S? ........................................................................................................................... 49 </em></p>
<p xml:lang="vep">3</p>
<p><em type="italic">Váldooassi: Risttalašvuohta ........................................................................................................... 49 INTRO oahpaheaddjái........................................................................................................................ 49 Guovddáš fágadoahpagat dán oasis .................................................................................................. 50 Baptisma ........................................................................................................................................ 50 Adventisma .................................................................................................................................... 51 Jehova vihtanat ............................................................................................................................. 52 Mo álggahit oahpahusa ..................................................................................................................... 53 Gažaldagat tekstii .............................................................................................................................. 54 Vástádusat ..................................................................................................................................... 54 Gažaldagat digaštallamii .................................................................................................................... 54 Gos sáhttá lohkat eambbo? .............................................................................................................. 55 Bargobihtát ohppiide......................................................................................................................... 55 Risttalašvuođa mearkkašupmi kultuvrii ja servodateallimii  Oahppogirji s 46- 51 ............................... 55 Maid dadjá ML06S? ........................................................................................................................... 55 Váldooassi: Risttalašvuohta ........................................................................................................... 55 INTRO oahpaheaddjái........................................................................................................................ 56 Mišuneren ..................................................................................................................................... 56 Sámegiella ..................................................................................................................................... 56 Mo lea otná sámi risttalašvuohta? ................................................................................................ 57 Guovddáš fágadoahpagat dán oasis .................................................................................................. 57 Mo álggahit oahpahusa ..................................................................................................................... 58 Gažaldagat tekstii .............................................................................................................................. 58 Vástádusat ..................................................................................................................................... 58 Gažaldagat digaštallamii .................................................................................................................... 59 Gos sáhttá lohkat eambbo? .............................................................................................................. 59 Bargobihtát ohppiide......................................................................................................................... 59 Risttalašvuohta suorrana   Oahppogirjii s 52-62 ................................................................................... 60 Maid dadjá ML06S? ........................................................................................................................... 60 Váldooassi: Risttalašvuohta ........................................................................................................... 60 Intro oahpaheaddjái .......................................................................................................................... 61 Ortodoksa risttalašvuohta ............................................................................................................. 61 Katolisisma .................................................................................................................................... 62 Protestantisma/Vuostálastin ......................................................................................................... 63 Muhtun dáid golbma risttalašvuođaárbevieruid váldoiešvuođat ................................................. 64 </em></p>
<p xml:lang="vep">4</p>
<p><em type="italic">Guovddáš fágadoahpagat dán  oasis ................................................................................................. 65 Mo álggahit oahpahusa ..................................................................................................................... 65 Gažaldagat tekstii .............................................................................................................................. 65 Vástádusat ..................................................................................................................................... 66 Gos sáhttá lohkat eambbo? .............................................................................................................. 67 Bargobihtát ohppiide......................................................................................................................... 67 Risttalašvuohta olggobealde Eurohpá  Oahppogirji s 63-67 ................................................................. 68 Maid dadjá ML06S? ........................................................................................................................... 68 Váldooassi: Risttalašvuohta ........................................................................................................... 68 INTRO Oahpaheaddjái ....................................................................................................................... 68 Risttalašvuođa viidáneapmi ođđa áiggis ....................................................................................... 68 Risttalašvuođa viidáneapmi .......................................................................................................... 70 Humanitára barggut ...................................................................................................................... 71 Ekumenalaš lihkadus ..................................................................................................................... 72 Guovddáš fágadoahpagat dán oasis .................................................................................................. 74 Mo álggahit oahpahusa ..................................................................................................................... 74 Gažaldagat oahppogirjetekstii ........................................................................................................... 75 Vástádusat ..................................................................................................................................... 75 Gažaldagat digaštallamii .................................................................................................................... 75 Gos sáhttá lohkat eambbo? .............................................................................................................. 76 Bargobihtát ohppiide......................................................................................................................... 76 Girkodáidda, arkitektuvra ja musihkka   Oahppogirji s 68 – 71 ............................................................. 77 Maid dadjá ML06S? ........................................................................................................................... 77 Váldooassi: Risttalašvuohta ........................................................................................................... 77 INTRO oahpaheaddjái........................................................................................................................ 77 Girkodálut ...................................................................................................................................... 77 Govvadáidda .................................................................................................................................. 79 Báccit ja glássamaleriijat ............................................................................................................... 79 Liinnit ja liturgiijalaš ivnnit ............................................................................................................. 80 Musihkka ....................................................................................................................................... 80 Guovddáš fágadoahpagat dán oasis .................................................................................................. 81 Mo álggahit oahpahusa ..................................................................................................................... 81 Gažaldagat oahppogirjetekstii ........................................................................................................... 81 Vástádusat ..................................................................................................................................... 81 </em></p>
<p xml:lang="vep">5</p>
<p><em type="italic">Gažaldagat digaštallamii .................................................................................................................... 82 Gos sáhttá lohkat eambbo? .............................................................................................................. 82 Bargobihtát ohppiide......................................................................................................................... 82 Mii lea eallinoaidnu?   Oahppogirji s 72-77 ........................................................................................... 83 Maid dadjá ML06S? ........................................................................................................................... 83 Váldooassi: Eallinoaidnu ................................................................................................................ 83 INTRO oahpaheaddjái........................................................................................................................ 84 Eallinoaidnu gos ii leat religiovdna- eallinoaidnohumanisma ....................................................... 84 Guovddáš fágadoahpagat dán oasis .................................................................................................. 85 Mo álggahit oahpahusa ..................................................................................................................... 86 Gažaldagat oahppogirjetekstii ........................................................................................................... 86 Vástádusat ..................................................................................................................................... 86 Gažaldagat digaštallamii .................................................................................................................... 86 Gos sáhttá lohkat eambbo? .............................................................................................................. 86 Bargobihtát ohppiide......................................................................................................................... 87 Eallinoaidnohumanismma teavsttat    Oahppogirji s 78-83 .................................................................. 87 Maid dadjá ML06S? ........................................................................................................................... 87 Váldooassi: Eallinoaidnu ................................................................................................................ 87 INTRO oahpaheaddjái........................................................................................................................ 87 Eallinoaidnohumanismma teavsttat ............................................................................................. 87 Eará eallinoainnoárbevierut .......................................................................................................... 88 Guovddáš fágadoahpagat dán oasis .................................................................................................. 88 Mo álggahit oahpahusa ..................................................................................................................... 89 Gažaldagat oahppogirjetekstii ........................................................................................................... 89 Vástádusat ..................................................................................................................................... 89 Gažaldagat digaštallamii .................................................................................................................... 89 Gos sáhttá lohkat eambbo? .............................................................................................................. 90 Bargobihtát ohppiide......................................................................................................................... 90 Oskkoldatkritihkka   Oahppogirji s 84-87 .............................................................................................. 91 Maid dadjá ML06S? ........................................................................................................................... 91 Váldooassi: Eallinoaidnu ................................................................................................................ 91 INTRO oahpaheaddjái........................................................................................................................ 91 Oskkoldatkritihkka ......................................................................................................................... 91 Guovddáš fágadoahpagat dán oasis .................................................................................................. 92 </em></p>
<p xml:lang="vep">6</p>
<p><em type="italic">Mo álggahit oahpahusa ..................................................................................................................... 93 Gažaldagat oahppogirjetekstii ........................................................................................................... 93 Vástádusat ..................................................................................................................................... 93 Gažaldagat digaštallamii .................................................................................................................... 94 Gos sáhttá lohkat eambbo? .............................................................................................................. 94 http://fritanke.no/ ............................................................................................................................ 94 Bargobihtát ohppiide......................................................................................................................... 94 Dáidda ja musihkka mat  speadjalastet  humanismma ......................................................................... 95 Oahppogirji s 87-89 ............................................................................................................................... 95 Maid dadjá ML06S? ........................................................................................................................... 95 Váldooassi: Eallinoaidnu ................................................................................................................ 95 INTRO oahpaheaddjái........................................................................................................................ 95 Guovddáš fágadoahpagat dán oasis .................................................................................................. 96 Mo álggahit oahpahusa ..................................................................................................................... 96 Gažaldagat oahppogirjetekstii ........................................................................................................... 97 Vástádusat ......................................................................................................................................... 97 Gažaldagat digaštallamii .................................................................................................................... 97 Gos sáhttá lohkat eambbo? .............................................................................................................. 97 Bargobihtát ohppiide......................................................................................................................... 98 </em></p>
<p xml:lang="vep">7</p>
<p><em type="bold">Mo lea oahpaheaddjiráva huksejuvvon </em></p>
<p>Oahpaheaddjirávagirji galgá doaibmat reaidun oahpahussii. Das leat ML06S máhttoulbmilat, duogášdieđut oahpaheaddjái buot fáttáide, gažaldagat oahppogirjeteavsttaide/kapihttalgažaldagat, digaštallan-gažaldagat, bargobihtát ja kopiijaoriginálat. Lean maiddái evttohan man láhkai oahpaheaddji sáhttá álggahit kapihttala/fáttá.  Lassin leat čujuhusat das gos oahpaheaddji sáhttá gávdnat lassi dieđuid ja čujuhusat maiddái heivvolaš neahttasiidduide. Ohppiidgirjji sáhttá bláđet maiddái neahtas. Neahttasiidduin gávdnojit maiddái govat maid oahpaheaddji sáhttá geavahit álggaheami ja/dahje geardduheami olis.</p>
<p>Visot dáid sáhttá oahpaheaddji geahčadit/logadit ja árvvoštallat man láhkai son daid geavaha iežas oahpahusas.</p>
<p><em type="bold">Mo geavahit oahppogirjji </em></p>
<p>Oahppogirjji struktuvra lea huksejuvvon osiide main leat vuolit bajilčállagat ja loahpas čoahkkáigeassu. Oahppogirjjis leat govat mat dorjot girjji teavstta.  Leat iešguđet vuogit mo oahpaheaddji sáhttá válljet geavahit oahppogirjji. Son ferte dan dieđusge árvvoštallat dan mielde makkár oahppijoavku sus lea, ja man ollu áiggi son bidjá fáttá čađaheapmái. Čoahkkáigeasut gokčet ML06S máhttoulbmiliid, nu ahte muhtin fáttáid maid ii geargga nu vuđolaččat čađahit, sáhttá dušše čoahkkáigeasu válljet logastit.</p>
<p>Muđui lea čielggas ahte buot maid oahppit leat fáttás árvvoštallan,ságastallan, gullan ja gieđahallan ovdal go galget lohkat oahppogirjeteavstta, lea sidjiide buorre. Dalle leat maiddái fágalaš doahpagat ja dieđut čielggaduvvon.  Oahppogirjeteaksta šaddá ollu álkit áddet go leat váras duogášdieđut orrumin sadjosis. Oahppit sáhttet geavahit reaidduid čorget ja rátkit dieđuid logadettiin. Dat gávdnojit lágádusa neahttasiidduin. Dieđusge gáibiduvvo ahte oahppit leat hárjánan dákkár reaidduide, ovdal go sáhttet daid iešheanálaččat geavahit ruovttubargguid oktavuođas.</p>
<p xml:lang="vep">8</p>
<p><em type="bold">Oahpahit OEE-fága vuođđoskuvllas </em></p>
<p><em type="bold">Oahpahit OEE – lea guottuidhuksemis sáhka </em></p>
<p>Osku, eallinoaidnu ja etihkka ii leat duššefal máhttofága. OEE lea dat fága mii eanemusat váikkuha guottuid ovddideamis ja doaibmá maid dego deaivvadansadjin ohppiide geain leat sierranas oainnut ja oskkoldagat.</p>
<p>Oahpahit iešguđet oskkoldagaid ja eallinoainnuid, mearkkaša seammá go oahpahit eará olbmuid oskkuid, jáhkuid ja bassi áššiid birra. Dákkár áššit leat ollu olbmuide dehálaččat eallimis. Lea dalle čielggas ahte oahpahit oskkoldagaid birra addá stuorra morálalaš ovddasvástádusa oahpaheaddjái. Oahpahus lea mielde hábmemin ohppiid guottuid eará olbmuid oskkuid ektui. Ii dušše dan, muhto maiddái hábme guottuid olbmuid birra geat oskot. Dát guoská maiddái mielohppiid ektui – geat sáhttet leat leastadiánarat, hellodatustibat, jehova vihtanat, adventisttat, juvddálaččat,  risttalaččat, muslimat, buddhisttat, hinduisttalaččat, luondduoskkolaččat dahje  humanetihkkárat.</p>
<p>Oahpaheaddji gii gilvá negatiiva guottuid muhtin oskkoldaga ektui,  lea seammás mielde váikkuheamen ja  hábmemin negatiiva guottuid olbmuid ektui geat čuvvot oskkoldaga. Dán birra berre oahpaheaddji smiehttat ja leat diđolaš ovdal go oahpahišgoahtá fága. Son berre guottuidis árvvoštallat, ja láhčit oahpahusa nu bures go vejolaš vai ii soardde ohppiid ja váhnemiid. Áigumuš lea ahte oahpahus galgá ovddidit áddejumi, árvvusatnima ja dialoga olbmuid gaskkas geain leat iešguđetlágan oskkoldagat ja oainnut oskkoldatgažaldagaide.  Dattege skuvla ii goasse sáhte beassat eret das ahte muhtin oahpaheaddjit soitet rihkkut oahppolága, danne go oahpaheaddjit dábálaččat leat olbmot.</p>
<p xml:lang="vep">9</p>
<p><em type="bold">Friddjacealkin </em></p>
<p>OEE galgá fátmmastit ja čohkket buot ohppiid, beroškeahttá das makkár oskuduogáš sis lea. Danne ii galggašii váhnemiin leat dárbu cealkit mánáid friddjan. Fága galgá ovddidit árvvusatnima, dialoga, áddejumi ja gierdevašvuođa áššiide mat gusket oskkoldagaide ja eallinoainnuide. Seammás galgá fága addit máhtu ja dieđuid oskkoldagaid ja eallinoainnuid árbevieruid, oskku čađaheami, iešvuođaid, máŋggabealatvuođa, morála ja etihka birra.</p>
<p>Sihke oahppoláhka ja máhttolokten deattuha ahte sárdnideapmi ja oskkolaš meannudeamit eai galgga dáhpáhuvvat oahpahusas. Jos dat galget dáhpáhuvvat, de galget váhnemat sáhttit mánáidasaset cealkit friddjan/eret daid dáhpáhusain. Omd. Jos oahppit galget ipmilbálvalusas oassálastit. Sálbmalávlun ja rohkadallan maid sáhttet dakkár dilálašvuođat main váhnemat dáhttut friddjacealkinvuoigatvuođa geavahit. Fitnat girkus (go ii leat ipmilbálvalus) ii leat seammá go oassálastit ipmilbálvalusas. Áican, geahččan ja oahppan ii leat seammá go aktiivvalaččat oassálastit. Friddjacealkinvuoigatvuođa ii sáhte áicama ja geahččama oktavuođas geavahit. Oahpaheaddji/skuvla galgá dákkár vuoigatvuođaid ruovttuide álmmuhit, vai sii sáhttet árvvoštallat galget go vuoigatvuođa ja goas galget vuoigatvuođa geavahit. Oahpaheaddji galgá de iežas oahpahusa dan mielde plánet.  Friddjacealkin ii gáibit ahte váhnen galgá ákkastallat dan ovddas.  Ii leat vejolaš friddjacealkinvuoigatvuođa geavahit olles fága ektui.  Skuvla ferte datte leat gárvvis das ahte muhtimin sáhttá geavvat nu ahte oahppit ja joavkkut juhkkojit muhtin dilálašvuođain. Datte galgá oahpaheaddji láhčit dili nu ahte dát dáhpáhuvvá uhcimus lági mielde. Buorre diehtojuohkin ja buorit fágalaš ákkastallamat plánaid ektui sáhttet eastadit juohkima ja maiddái friddjacealkima.</p>
<p>Eambbo friddjacealkimis,  ja njuolggadusaid ja lágaid dan birra gávnnat dás:</p>
<p xml:lang="nno"><em type="italic">http://www.regjeringen.no/Upload/KD/Rundskriv/2007/Rundskriv_F_15_07_informasjon_e</em> <em type="italic">ndringer_KRL_faget.pdf </em><em type="bold"> </em></p>
<p>Doabačielggadeapmi:</p>
<p>Osku = Tro</p>
<p xml:lang="deu">Oskkoldat = Religion</p>
<p xml:lang="vep">10</p>
<p><em type="bold">Risttalašvuohta   Oahppogirji s 7-11 </em></p>
<p xml:lang="vep">11</p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p>Oahpahusa mihttomearri lea ahte oahppi galgá máhttit</p>
<p type="listitem">•  Čilget risttalašvuođa ja risttalaš oskku eallindulkoma iešvuođaid eará árbevieruid ektui; ovttaláganvuođaid ja vuođđoerohusaid</p>
<p><em type="bold">INTRO Oahpaheaddjái </em></p>
<p>Risttalašvuohta vulggii Palestiinnás measta 2000 jagi dassá. Dat suorranii juvddálašvuođas. Risttalašvuohta lea monoteisttalaš osku. Dat mearkkaša ahte das lea okta áidna Ipmil mii lea sivdnidan máilmmi ja buot eallima, ja geahččá bearrái ja čuovvu iežas sivdnádusa gitta máilmmi lohppii.</p>
<p>Vaikke risttalašvuohta lea monoteisma religiovdna de earrána dat eará Abrahama religiovnnain go dat dadjá ahte Ipmil lea golbmaoktalaš. Golbmaoktalaš oahpa nanne ahte Ipmilis leat golbma persovnna: Áhčči, Bárdni ja Bassivuoigŋa. Go ipmil lea sivdnideaddjin ja Kosmos bajásdoalli, de lea Bárdni fas oaffarláppis mii lea geaidnu bestojupmái. Bassivuoigŋa addá fas eallima ja fámu girkui, ja identifiserejuvvo dávjá parakleten (veahkeheaddji) maid Jesus Johannesis 14:16:s lohpida ahte galgá boahtit su máhtajeddjiid maŋŋá go ieš lea vuolgán eret.</p>
<p>Vaikke lea leamaš garra sierramielalašvuohta daid ieš guđet persovnnaid luonddus, ja makkár oktavuohta sis leat nuppiiguin, de lea golbmaoktalaš ipmilgovva leamaš nanus buot risttalašvuođa denominašuvnnain gitta dan rájes go doktrina dohkkehuvvui girkočoahkkimis Nikeas jahki 325 m.Kr.</p>
<p>Jesus Kristus lea geaidnu bestojupmái risttalašvuođas, muhto mas bat olmmoš galgá bestojuvvot? Risttalašvuođas lohkat Áttán ja Eva eret čuoldima birra ipmila gilvvagárddis eará oainnuin. Árbesuttu oahpa mielde lea daid álgo olbmuid nággárvuođa, go dat borret dan gildojuvvon muoras, konsekveansa buot čuovvovaš buolvvaide. Árbesuddu ráhkada njielu gaskkal olbmuid ja Ipmila, muhto go Ipmil šaddá olmmožin de ráhkada dat šaldi iežas</p>
<p xml:lang="vep">12</p>
<p>ja dan suttolaš olbmo gaski, juoidá mii addá olbmuid vejolašvuođa muosehit agálaš eallima Ipmila báitagis.</p>
<p><em type="italic">Inkardnašuvdnaoahppa</em>, oahppa gos Ipmil šattai olmmožin ja attii bestojumi árbmoskeaŋkka olbmuide, juogaduvvo buot risttalaččaid gaskkas. Gávdnojit muhtun oainnut mo olmmoš ieš sáhttá váikkuhit iežas bestojupmái. Luthera oainnu mielde lea dušše osku mii sáhttá beastit olbmo, muhto katolihkalaččat deattuhit vel olbmo daguid dan lassin.  </p>
<p>Globaliseren ja glokaliseren. Risttalašvuohta heiveha otná ja amas servodagaide.</p>
<p>Čuvgeheapmi, liberaliseren, demokratiseren ja sohkabeliid ovttadássásašvuohta leat čoavddasánit maid sáhttá namuhit go lea sáhka dan birra makkár ovdánanproseassat leamaš ja leat ain máilmmis. Seammás lea otná mátkkošteapmi, fárren ja sosiála mediat váikkuhan dasa ahte olbmot ja álbmogat gulahallet ja ohppet ja árvvoštallet guđet guimmiid eallineavttuid ja jurddašanvugiid. Girku leamaš áiggiid čađa fárus sihke vuostálastimin ja doarjumin ja servodatdigaštallamis mielde. Girku oainnut leat vuhtii váldon servodatdigaštallamiin, muhto risttalašvuođa guovddáš sisdoallu lea gierdan servodatrievdademiid rievddakeahttá. Risttalašvuođa guovddáš sisdoallu heive buot máilmmi kultuvrraide ja servodagaide. Dat lea globaliseren.</p>
<p>Sámit válde ođđa oskku alcceseaset, muhto heivehedje dan iežaset jáhkuide ja meanuide. Badjelmanahatáigge sii čuvvo ja praktiserejedje guokte oskku. Dađistaga dat šattai oktan, ja dakkár mii sin mielas heivii ja lei dohkálaš sin eallindili, jurddašeami  ja kultuvrra ektui. Dat lea glokaliseren.</p>
<p>Dál risttalašvuohta gávdno juohke guovllus máilmmis. Measta 1/3 oassi máilmmi álbmogis gullet risttalaš oskui. Dutkan čájeha ahte risttalašvuođa osku njiedjá Eurohpás ja USA:s, muhto lassána Afrihkás (máttabealde Sahara) ja Asias.</p>
<p><em type="bold">Guovddáš fágadoahpagat dán oasis: </em></p>
<p>eallinoaidnu, oskkoldat, searvevuohta, servodat, árbevierru, báidnit, hábmet, viiddidit, globaliseren, glokaliseren, ovdaristtalaš (førkristen), pluralisttalaš servodat (servodat mas</p>
<p>13 leat máŋga iešguđetlágan oainnut, oskkut, beroštumit, ja buot leat servodagas, eiseválddiin dohkkehuvvon),  universála,  assosieret</p>
<p><em type="bold">Mo álggahit oahpahusa </em></p>
<p type="listitem">•  Oahppit sáhttet dáiddagovvagirjjiin dahje neahtas ohcat Jesus-govaid ja árvvoštallat mo Jesus govvejuvvo iešguđet láhkai. Dát čájeha ahte olbmuin leat iešguđet oainnut Jesusii ja mo son lei, ja deattuhit iešguđet osiid su muitalusas.</p>
<p type="listitem">•  Sáhttibehtet lohkat Biibbalteavsttaid: Matt 28, 19; Luk 3,21-22; Joh 1, 14-18; Apd 2,32-33; Kor 13,13 ja Kol 1,9-20. Dáid čálabáikkiin iešguđet láhkai boahtá ovdan ahte Jesusis lea sihke almmálaš ja olmmošlaš luondu, ja ahte Ipmil lea golmmaoktasaš (treenig).  Biibbal gávdno dás: <em type="italic"> http://www.bibel.no/Nettbibelen/Bibeltekstene </em> </p>
<p><em type="bold">Gažaldagat oahppogirjetekstii </em></p>
<p>1.  Manne lea osku ja eallinoaidnu dehálaš olbmo eallimis? 2.  Manne lea dehálaš ahte mii oahppat oskkoldagaid, eallinoainnu, etihka ja filosofiija birra? 3.  Maid mearkkaša sátni globaliseren, ja mo dáhpáhuvvá dat? 4.  Mii lea glokaliseren?</p>
<p><em type="bold">Vástádusat </em></p>
<p>1.  Dat speadjalastet olbmo čiekŋalis oaiviliid,ja leat mielde hábmemin olbmui, servodagaid ja searvevuođaid juohke kultuvrras. 2.  Vai mii bastit áddet eallindulkojumi ja etihka ja servodatrievdademiid.  3.  Ovttastallat eará guovllu olbmuiguin ja kutuvrraiguin</p>
<p>14 4.  Glokaliseren dáhpáhuvvá go globaliseren oidno/vuhtto báikkálaš servodagas. Báikkálaš kultuvra váldá fárrui amas kultuvrraid osiid.</p>
<p><em type="bold">Gažaldagat digaštallamii </em></p>
<p>Ságastit dan birra mo sámi risttalaš rituálat leat eará guovlluid risttalaš rituálaid ektui. Dása sáhttá geavahit verddediagrámma veahkkin buohtastahttimii.</p>
<p><em type="bold">Gos sáhttá oahpaheaddji lohkat eambbo? </em></p>
<p xml:lang="nob">Elstad, Hallgeir: Nyere norsk kristendomshistorie. Fagbokforlaget. 2005.</p>
<p xml:lang="nob"><em type="italic">http://www.kirken.no/ </em> </p>
<p xml:lang="vep">15</p>
<p xml:lang="smj"><em type="bold">Jesus   Oahppogirji s 11-14  </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  Čilget risttalašvuođa ja risttalaš oskku eallindulkoma iešvuođaid eará árbevieruid ektui; ovttaláganvuođaid ja vuođđoerohusaid</p>
<p><em type="bold">INTRO oahpaheaddjái </em></p>
<p>Risttalaččat oaivvildit ahte Jesus válddii buot máilmmi suttuid olggiidis ala ja jámii russii máilmmi álbmoga dihtii. Son vuittii jápmima badjel ja čuožžilii bajás. Dán láhkai son ovttastahtii buot máilmmi olbmuid ja Ipmila. Dat mearkkaša ahte buohkat geat oskot Jesus Kristusii bestojit ja ožžot agálaš eallima. Sii oskot ja jáhkket ahte Jesusis lea ipmillaš fápmu maid son attii iežas máhttájeddjiide vai sii galge dan muitalit buot olbmuide miehtá máilmmi. Dat lea bassi vuoigŋa. Bassi vuoigŋa doalaha čoahkis sin geain lea oktasaš jurdagat ja jáhkku dán hárrái. Ipmil lea sihke sivdnideaddji, bassi vuoigŋa ja Jesus Kristus.  Jesus ja su eallin ja oahpahus  lea risttalašvuođa oskkoldaga guovddáš.</p>
<p xml:lang="vep">16</p>
<p>Eallinnjuolggadusat eai leat guovddážis risttalašvuođa oskkoldagas.</p>
<p xml:lang="smj"><em type="bold">Jesus </em></p>
<p>Dan maid diehtit Jesus birra, boahtá eanemusat njealji evangeliumas ođđa testameanttas. Evangeliumaid namat leat Matteus, Markus, Lukas ja Johannes. Maid leat čállán 40 jagis, sullii 60 jagi m.Kr. gitta 100 jagi m.Kr, nu daddjon ovtta dahje guokte buolvva maŋŋá Jesusa jápmima. Jesus eallináiggi ja čálalaš gálduin gaska lea nu guhkki ahte ii oktage sis geat leat čállán evangeliumaid leat ieža oaidnán dáhpáhusaid maid birra sii čállet. Máŋga dutki odne oaivvildit ahte lea váttis vástidit gažaldahkii gii historjjálaš Jesus lei, sihke danne go evangeliumat leat čállojuvvon ollu maŋŋá daid duođalaš dáhpáhusaid, ja go dain leat nu eará lágan ja váilevaš govva Jesusis.</p>
<p>Evangeliumaid čállit geavahedje juo gávdnomis muitalusaid Jesusis, ja čálle vai dat mearkkašedje sidjiide juoidá ja sin searvegottiide dađi mielde man dilis dat ledje. Sáhttá nu dadjat ahte muitalusat heivejedje risttalaš searvegottiide vuosttaš čuohtejahkái m.Kr. Muitalusat vuođđudit daidda vátna jagiide dahje mánuide go Jesus oahpahii, su russiinávlenjubmái ja maid evangeliumačállit oaivvildedje su jápmin mearkkašii.</p>
<p>Evangeliumat eai leat dan dihtii biografiijat mat muitalit visot Jesusis, muhto muitalusat maid čállit oaivvildedje leat deháleamos dáhpáhusat. Dat addet miellagiddevaš gova Jesus doaimmain ja ovdanbuktet oanehis dulkojuvvon bihtáid guhkit sártniin. Sártnit, nie go leat čállojuvvon evangeliumas, leat evangeliumčállit komponeren.</p>
<p>Galilea statusa leat maid ollu digaštallan, dan oasis gos Jesus bođii, makkár oktavuohta das lea leamaš Palestiinnái ja makkár oktavuohta das lea leamaš Romerikii, gosa Palestiinná gulai.</p>
<p>Roggamat mat leat dahkkojuvvon Sepphoris gávpogis, muhtun kilomehtera olggobealde unna giláža Nasareta, gos Jesus bajásšattai, leat dahkan ahte máŋggas eahpidit lei go duođaid su duogáš nu doaresbealde Romerike váldegotti go ollosat leat háliidan čuoččuhit .</p>
<p>Sepphoris lei eallasis urbána guovddáš ja váldogávpot Galileas. Jesusa sártnit eai dattetge leat čujuhuvvon urbána, romalaš báidnašuvvon jovkui, muhto eanadolliide, guolásteddjiide ja dábálaš olbmuide, geat ledje seamma sosiála dásis go ieš lei. Muitalusat muitalit ahte Jesus lei huksejeaddji.</p>
<p>17 Jesusa birra jorre máhtajeaddjit, olbmot geat čuvodedje su ja háliidedje gullat su sártniid. Su vuogis mielde son gohčui olbmuid guođđit barggus ja čuovvut su.</p>
<p>Son mátkkoštii ovttas singuin Gennesaret jávrri birrasa smávva gávpogiin ja sárdnidii. Mii mearkkašii ahte son muhtun muddui rasttildii gustojeaddji servodat- ja bearašstruktuvrraid. Su guottiheaddjit ledje sihke nissonat ja dievddut.</p>
<p>Su sártniid iešvuohta lei ahte son geavahii govaid ja veardádusaid mat galge oažžut guldaleddjiid jurddašit ja imaštallat. Juoidá mii ovttastii su eará ge juvdálaš oahpaheddjiiguin. Mii leat gullan ahte lea váddásut rikkis olbmos beassat almmi riikii go kamela áibmečalmmi čađa, mii oaidnit gal soađđása lagamužžamet čalmmis, muhto eat oainne hirssa iežamet čalmmis.</p>
<p>Evangeliuma logadettiin de čuhcet golbma beali čalbmái, su oahpahanámmát, su imašdagut ja áddejupmi dahje ipmárdus mo son lea Messias. Dutkit áddejit dahje ipmirdit ieš guđet láhkai namahuvvon beliin, ja dat boahtá das go evangeliumat – mat leat deháleamos gáldut Jesusis – čilgejit ja dulkojit dáhpáhusaid mat leat dáhpáhuvvan máŋgalot jagi árat dan láhkaid dego čállit ieža livččet leat leamaš duođašteaddjin dáhpáhusaide.</p>
<p>Jesusa oahpahus doaibma lea guovddážis buot evangeliumain. Gos lea sárdni Ipmilváldegotti birra guovddážis. Muhto ipmilriika ii leat oktageardánis cealkámuš. Máŋgasat leat deattuhan ahte Jesusa sártnit boahttevaš ipmilriikka birra dain leat politihkalaš sisdoalut dego vuostedeaddun Romerikii. Muhtumat leat Jesusa nu viidát árvvoštallan dego revolušuvdnadahkkin gii ovttastii iežas gefiiguin ja gillájeddjiiguin ja gáibidii servodaga molsašumiid. Vuostedeaddun leat fas earát čuoččuhan ahte ipmilriika lea Jesusa dulkojumi mielde vuoiŋŋalaš dilli.</p>
<p>Modearna dutkamušas lea historjjálaš Jesus árrat juo čujuhuvvon messiasdahkaluddin. Earát leat fas čuoččuhan ahte Jesus vuosttamužžan sárdnidii ahte loahppaáigi lea lahka, nu ahte son lei loahppaáigeprofehta. Soapmásat leat fas oaivvildan ahte son lei viisodatoahpaheaddjin. Dien oaivila lassin leat muhtumat evttohan ahte son lea leamaš báidnašuvvon kynismmas, greikkalaš filosofa suorgi mii lei kriittalaš máŋgga beallái servodagas.</p>
<p xml:lang="vep">18</p>
<p>Muitalusaid hirpmahuhtti bealit leat su imašdagut. Son nuppástuhtii čázi viidnin, astadii muora, bovttii olbmuid jápmimis eallimii. Stuorra oassi imašdaguin ledje buoridanipmašat. Muhtumat fas go son vuojehii birui olggos olbmuin geat ledje devdojuvvon biruin. Gaskameara birrasis Jesus áiggis ledje birot duođalačča ja ledje čilgehussan dávddaide.</p>
<p>Imašlaš buorideamit Jesus-lihkadusas ledje gávdnojedje maid eará sullasaš oskkuin dan áigge. Eará ášši lea fas ahte imašdaguid – várra dulkojuvvojedje ge – máŋga eará láhkaid olbmuin, erenoamážit lei go Jesus daguid guottiheaddjin vai vuosttildeaddjin. Guottiheaddjit gal válde daguid mearkan ahte Ipmil lea Jesusiin. Muhto imašdaguid sáhtte maid navdit noaidevuohtan, dahje religiovnnalaš skelbmošeaddji koanstan.</p>
<p>Gažaduvvo maid mii lea erohus imašdaguin ja noaidevuođas risttalašteavsttain, ovdamearkka dihtii golbma evangeliumas, gos Jesus sivahallojuvvo devdojuvvon Sáhtánis go son vuojeha olggos bahávuoiŋŋaid. Risttalašteavsttain lei hui dehálaš deattuhit ahte go Jesus ja su máhtajeaddjit dahke imašdaguid, de ledje dagut maid Ipmil dagai sin bokte.</p>
<p>Jesus nammaduvvo dávjá evangeliumas Kristusin. Mii lea greikalaš jorgalus hebrealaš duohpagis <span type="quote" xml:lang="smj">“Messias”</span> ja oaivvilduvvo <span type="quote">“dat vuidojuvvon”</span>, nammadus mii laktojuvvo vuosttamužžan gonagassii. Dan áigásaš juvdálašvuođas mii erenoamážit deattuhii boahtteáigevuordámušaide, gos Messias lea guovddáš hápmin. Son lei dat beasti gii galggai boahtit ja lonistit juvdálaččaid. Go ledje máŋga oaivila mas son galggai sin lonistit ja mo son galggai ovdan boahtit, de ii lean dušše ovtta ášši dihtii Jesus nammaduvvui Messiasan. Evangeliumat maid ráhkadit máŋga áddejumi dahje ipmárdusa Messias-hámis mat leat vižžojuvvon ieš guđet juvdálaš ovdagovain. Seammás ovddastit evangeliumaid messiasdulkomat juoidá ođđa. Dat go son guhte gillá heahpatlaš ruossajápmima, galggai loktejuvvot juvdálaččaide vuoiti Messiasin, gal iskkadii olbmuid árbevirolaš hámi jurdagiid. Risttalaš teologiijas šattai dat guovddáš oassin. Go Jesus navdojuvvui leat Ipmila bárdni, de ruossanávlejubmi váikkuhii dasa mo Ipmil áddejuvvui dahje ipmirduvvui. Empatiija singuin geat gillájit, lea aspeakta risttalaš ipmilgovas.</p>
<p>Jesus návlejuvvui russii beassáš basiid áigge Jerusalemas. Beassážat leat juvdálaččaid Egyptas eret vuolgin muito ávvudeapmi ja eret beassan egyptalaš váldegottis. Beassážat ledje ráfehis áiggit. Eiseválddit ballet dalle várra eanet stuimmiin go muđui. Árbevirolaš eret beassan egyptalaš váldegottis, sáhtii čuožžilahttit vuostehágu romalaččaid vealaheami vuostá. Ledje</p>
<p>19 ollu juvdálaččat geat háliidedje eret beassat romalaččaid válddis, juogo politihkalaš molsašumi bokte dahje Ipmil vehkiin dahje sihke ja ahte guktuid vehkiin. Dan maid Jesus dagai vai eiseválddit fuomášedje su, ii leat áibbas čielggas gal. Muhto golbma evangeliumas muitaluvvo ahte son manai Jerusalemii, fallehii ruhtalonuheddjiid, njeiddii sin bevddiid, vuojehii sin olggos tempelis ja áiggui buhtistit tempela. Dáhpáhus gal sáhtii dulkojuvvot dego riidodahkun. Go juvdálaččaide lei religiovdna ja politihka čavga oktii gođđojuvvon. Buot evangeliumat čájehit ahte Jesusa tempel moaitin lei oassin su oahpas ja eiseválddit dovde várra dan juoga lágan uhkádussan. Evangeliumat muitalit mo romalaččat ja juvdálašbáhpat ovttas barge vai ožžo gitta váldit Jesusa mii mearkkašii ahte guktot joavkkut ledje dovdan uhkádusa.</p>
<p>Evangeliumat muitalit ovddos guvlui ahte Jesus bajás čuožžilii jábmiid luhtte goalmmát beaivvi ja ahte son oidnojuvvui su máhtajeddjiin njealljelogi jándora ovdal go son bajás manai albmái. Logi beaivvi dan maŋŋá fas, muitala Apostaliiddagut, bođii Bassi Vuoigŋa almmis vuolás sidjiide ja sidjiide geat osko Jesusii. Bassi Vuoigŋa lea govva Ipmila fámus ja dan lahkavuođas girkus siste, ja muitalus čujuha ahte oskkolaččaid searvegotti lahtuid lea Ipmil válljen.</p>
<p><em type="bold">Juvdálaš duogáš </em></p>
<p>Go Jesus lei juvdálaš de manai son dan dihtii synagogii sábbáhis, manai Jerusalemii allabasiid áigge, dulkui juvdálaš čállagiid sin oahpahusas ovttas farisealaččain ja juvddálaš čálaoahppavaččain. Jesus čujuha dávjá Moses-láhkii, profehtaide ja sálmmaide. Risttalašvuohta doalahii oktavuođa juvddálaš teavsttaide, muhto eanaš risttalaččat luovvanedje eret Moses-lágaid dárkilis čađaheamis.</p>
<p>Palestiinnás ledje Jesus áigge dihto juvddálaš joavkkut. Go Jesus guottiheaddji joavkku veardida dáidda joavkkuide de sulastahtii joavku eanet dego ođđa juvddálaš joavku go ođđa religiovdnan.</p>
<p>Sii geat álggos čuovvoledje Jesusa, namahit dutkit odne Jesus-lihkadussan. Namahus deattuha ahte joavku lei loažžadit čohkkejuvvon ja ii sulastahttán ovttage risttalašvuođa maŋit hámiid. Jesus-lihkadus muittuha veahá dego vuosttildeapmi ja ođadeapmi juvddálašvuhtii. Jovkui gulle olbmot geat ledje guođđán iežaset bearrašiid, vuolgán</p>
<p>20 sárdnemátkkiide ja šaddan oassin ođđa searvái, muhto guottiheaddjit gávdnojedje maid fásta ássiid gaskkas. Guottiheddjiid lagaš gaskavuođat bohte ovdan go sii gohčodedje iežaset oabbán ja vielljan.</p>
<p>Máŋga guottiheaddji ledje Jesus jápmima maŋŋá ásaiduvvan Jerusalemii. Sin jođiheaddji lei Jakob, Jesusa viellja. Searvegoddi jávkkai Jerusalem gahččama maŋŋá mii lei 70 m.Kr., muhto juvdálašristtalaš joavkkut báhce eallit Syriai, Eufratii ja Tigrisii guovlluide.</p>
<p>Stuorámus riidogažaldat lei boarráseamos risttalašvuođas ahte olbmot geat eai lean birračuhppojuvvon ja eai doallan Moses-lágaid báhkkomiid, sáhtte go sii šaddat risttalažžan.</p>
<p>49 m.Kr. gohččojuvvo risttalašjođiheaddjit čoahkkái Jerusalemii vai besse čilget dán gažaldaga. Dalle mearriduvvui ahte báhkinlaš risttalaččat eai dárbbašan šaddat <span type="quote">“juvddálažžan”</span>, mii mearkkašii ahte sii galge doallat Moses-lágaid ja birračuhppojuvvot, vai besse searvat risttalaš searvegoddái. Dat šattai vuoitun Paulusa linjái, mii mearkkašii ahte risttalašvuohta šattai juoidá eará go dušše searvi dahje skuvla juvddálašvuođa siskkobealde (vrd. Apostaliiddagut, kap. 15).</p>
<p>Risttalaččat eai šat doallan juvddálaččaid Ipmila válljejuvvomiid, muhto oaivvildedje ahte dat árvonamahus lei boahtán sidjiide Jesusa bokte.</p>
<p>Risttalašvuohta leavai vuos álggos daid guovlluide gos ásse juo juvdálaččat. Ja vaikke Paulus čuoččuhii ahte son lei gohččojuvvon sárdnidit báhkiniidda, de dáhpáhuvai greikagielalaš juvdálaččaid bokte sirdašupmi daidda geat eai lean juvdálaččat. Juvdálaččat gal maid sárdnidedje juvdálašvuođa bealistan. Nu daddjon ipmilbalolaččat lei namahus sidjiide geat eai lean birračuhppojuvvon juvdálaš synagogain. Muhtumat daid <span type="quote">“ipmilbalolaččain”</span> šadde risttalažžan.</p>
<p>Go Paulus jorgalahtii oskui sin geat eai lean birračuhppojuvvon, mearkkašii guhkes lávkesteapmi eret juvdálaš vieruin, muhto duođalaš risttalaš oskudovddastus Romalaš riikkas šattai easkka Paulusa jápmima maŋŋá, nuppi čuohtelogu molsašumis. Dalle ledje juo Jesus guottiheaddjit oidnogoahtán dego sierra joavkun ja mat gohčoduvvojit dalle <span type="quote">“risttalaččat”</span></p>
<p xml:lang="vep">21</p>
<p><em type="bold">Guovddáš fágadoahpagat dán oasis </em></p>
<p>Eallináddejupmi, dovddastus, agálašvuohta, oskucealkka, vuođđooassi, birastahttit, doaibmevaš, polyteisttalaš, oinnolaš, beasti, bestojupmi,  gillámuš, inkárnašuvdna (Ipmil dahká iežas oidnosiin almmolašvuhtii), earuhit, báhkkun, gielddus, mávssolaš</p>
<p><em type="bold">Mo álggahit oahpahusa </em></p>
<p>Maid muitet oahppit das maid ovdal leat oahppan Jesusa birra? Oahppit sáhttet noteret skovvái maid ožžot oahpaheaddjis.</p>
<p><em type="bold">Gažaldagat tekstii </em></p>
<p>1.  Guđe oskucealkagat ovdanbuktet risttalaš vuođđooasi? 2.  Goas mearriduvvui Nikealaš oskudovddastus? 3.  Manne lea oskudovddastus dehálaš girkui? 4.  Gii, jáhkket risttalaččat, lea sivdnidan máilmmi? 5.  Mo Ipmil dagai iežas oinnolažžan olbmuide? Dasa lea sierra doaba, mii? 6.  Maid mearkkašii Jesusa boahtin máilmmi álbmogii? 7.  Mii earuha risttalašvuođa juvddálašvuođas ja islámas? 8.  Mii earuha risttalašvuođa omd Buddhismmas ja Hinduismmas? 9.  Dárbbaša go risttalašoskkolaš čuovvut risttalaš lágaid ja báhkkomiid? Manne/manne ii? 10. Gii, jáhkket risttalaččat, lea geaidnun bestojupmái?</p>
<p><em type="bold">Vástádusat </em></p>
<p>1.  Jesus lea riegádan Áhčis agálašvuođas. Son russiinávlejuvvui min ovddas. 2.  Jagi 325 m.Kr. 3.  Dat čájeha maid girku ja risttalašvuohta deattuha (mii lea deháleamos) ja čuoldit eret daid jáhkuid mat eai soaba girku oahpain. 4.  Ipmil. 5.  Inkárnašuvnna bokte</p>
<p xml:lang="vep">22</p>
<p>6.  Friddjandahkat sivdnádusa eret bahávuođas ja soabahit Ipmiliin. 7.  Ipmil šaddá olmmožin 8.  Osku ovtta áidna Ipmilii 9.  Ii dárbbaš, go ráhkistit Hearrá ja lagamuččat lea deháleamos. Dat rehkenasto geaidnun bestojupmái. 10. Jesus</p>
<p><em type="bold">Gažaldagat digaštallamii </em></p>
<p>1.  Muhtimin gullat dahje lohkat olbmuid geat leat imašláhkái dearvvasmuvvan.  Muhtimat gohčodit dákkár dáhpáhusaid imaš dáhpáhussan. Leat go don gullan dákkár dáhpáhusaid birra? Muital.</p>
<p>2.  Ollugat rohkadallet Ipmilii go leat váivves dilis, balus dahje morrašis. Maid don dagat go leat dákkár dilis?</p>
<p><em type="bold">Gos sáhttá oahpaheaddji lohkat eambbo? </em></p>
<p><em type="bold">Bargobihtát ohppiide </em></p>
<p>Oahppit sáhttet iešguđet láhkai govvet Jesusa. Duojis sáhttibehtet hutkat vugiid mo su govvet. Sáhttibehtet málet, hábmet legobirccuin, duddjot muoras, gova duddjot ávdnasiiguin,  omd: náhkis, glásas, báhpiris, geđggiin, jna. Dahket čájáhusa.</p>
<p xml:lang="vep">23</p>
<p><em type="bold">Biibbal     Oahppogirji s 14-23 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  Gávdnat Biibbala guovddáš čállagiid ja čilget Boares ja Ođđa testameantta oktavuođaid</p>
<p type="listitem">•  Ságaskuššat válljejuvvon biibbalteavsttaid mat leat vižžojuvvon profehtaid girjjiin, poehtalaš girjjálašvuođas ja viisodatgirjjálašvuođas, ovttas evangeliumas ja ovtta Bávlosa reivviin ja čilget dáid teavsttaid iešvuođaid ja váldojurdagiid</p>
<p type="listitem">•  Ságaskuššat iešguđetlágan biibbaloainnuid</p>
<p><em type="bold">INTRO oahpaheaddjái </em></p>
<p><em type="bold">Biibbal </em></p>
<p>Deháleamos risttalaš čála lea Biibbal. Duohta bealis dat lea teakstačoakkáldat. Dat mearkkaša ahte ollu sierralágan teavsttat leat čohkkejuvvon ja šaddan biibbalin. Eanas risttalaččat eaiggáduššet biibbala ja Biibbal lea máilmmi dábáleamos girji ja lea jorgaluvvon 1800 gillii. Biibbal lea gáldun sihke oskkoldatlaš gažaldagaide, oahppogažaldagaide ja etihkkii. Dat lea váikkuhan garrasit sihke kultuvrii ja gillii doppe gos risttalašvuohta lea sajáiduvvan.</p>
<p>Datte lea čielggas ášši ahte álgoristtalašvuohta almmustuvvui/muitaluvvui njálmmálaččat. Jesusa sánit, su dágut ja muitalusat su birra. Dađistaga maiddái oskudovddastusat.  Dađistaga dat čállojedje ja váldojuvvo atnui. Go bohciidedje máŋggaoaivilvuođat, de ledje čállon teavsttat dat mat rehkenasto dehálepmosiin. Easkka jagi 300 m.Kr vuođustuvvui ja mearriduvvui ahte dat galgá leat girku ja buot risttalaččaid teakstačoakkáldat.</p>
<p>24 Sárdnon sánis lea stuorát vuoibmi ja fápmu ja dán láhkai galggai biibbala sátni šaddat duohta ja ealli diehtun risttalaččaide. Ollugat máhttet dehálaš osiid ja rohkosiid badjeloaivve, ja báhppa sárdnida girkus ja liturgiija čađahuvvo njálmmálaš vuogi mielde.</p>
<p>Bestojupmi ja dan muitalusat leat risttalašvuođa váldosisdoallu ja guovddáš muitalusat.  Bestojumi historjá galggai sihkkarastot ja galggai oidnot ja muitaluvvot ollu sajiin Biibbalis. Biibbalis galggai boahtit ovdan ahte osku dasa ahte Ipmil lei sihke sivdnideaddji ja beastileaddji lei deháleamos.</p>
<p><em type="bold">Boares Testamentá - BT  </em></p>
<p>Boares Testamenttás (BT) leat 39 girjji mat leat iešguđet šáŋŋeris ja muitalit dološ Israela birra. Dat lea stuorámus ja boarráseamos oassi Biibbalis,  ja čállui hebrealaš gillii. BT lea oktasaš sihke juvddálaččaide ja risttalaččaide. Testamentá sátni mearkkaša šiehtadus ja čujuha dasa ahte Ipmil ja olbmot leat dahkan šiehtadusaid áiggiid čađa.   Teavsttat leat guhkes áiggiid čađa čohkkejuvvon. Vuosttaš teavsttat čállojedje birrasii jagi 600 o.Kr.  Dalle čállojedje papyrusbáhpirii maid ii sáhttán máhccut. Danne ráhkaduvvojedje rullan. Ovdal dán, muitaluvvojedje muitalusat njálmmálaččat buolvvas bulvii. Doppe leat historjjálaš muitalusat, muitalusat, lágat, sálmmat, jáhkut (myter), máidnasat, divttat ja viisodat čállosat. Čállosiin sáhttá lohkat makkár oktavuohta lei Ipmila ja Israel-álbmoga gaskkas, ja mo eana ja olbmot sivdniduvvojedje.  Čállosat leat čállon ovdal sihke juvddálašvuođa oskkoldaga ja risttalaš oskkoldaga, muhto leat vuođđun guktui oskkoldagaide. Maiddái Isláma lea viežžan, dahje ožžon ollu idéaid ja váikkuhuvvon boares testamenttálaš   čállosiin ja dábiin.</p>
<p><em type="bold">Ođđa Testamentá - OT  </em></p>
<p>Ođđa Testamentá lea Biibbala nubbi ja oanimus oassi. Das leat 27 girjji ja lei álggus čállon greikka gillii. Greikka giella lei dan áigge eaŋgalsgiella. OT čállui gaskkal jagi 60 ja 120 m.Kr. OT teavsttat leat juhkkon njealji oassái, sisdoalu ja hámi mielde. Evaŋgeliijat muitalit eanaš Jesusa ja su eallima birra. Erenoamážit sáhttá lohkat su jápmima ja bajásčuožžileami birra. Evangeliija sátni mearkkaša buorre diehtu, dahje illu sáhka. Evaŋgeliijat leat čállon iešguđet áiggis ja iešguđet čállis. Čállosat leat čállon njálmmálaš muitalusaid mielde ja muhtin čállosat</p>
<p>25 leat dan mielde maid olbmot leat oaidnán ja áican. Sii geat leat čállán evangeliijaid leat dieđusge Jesusa bealušteaddjit ja risttalaččat, ja stuorámus beroštupmi lea deattuhit ahte Jesus lei Ipmila bárdni ja  ideála olmmoš. Dás ferte muittus atnit ahte Jehova vihtanat oaivvildit ja jáhkket ahte buot mii Biibbalis čuožžu,  lea Ipmil ieš muitalan, ja olbmot eai leat čállán ja muitalan. Sii eai doarjju dan oaivila ahte olbmot leat čállán ođđa testamenttá dáhpáhusaid.  Apostaliid dagut muitalit mo vuosttaš risttalaččat elle, ja mo risttalašvuohta leavai miehtá Roma-riikka. Reivviin sáhttit lohkat mo čálli rávvii olbmuid ja muittuhusaid das mo Jesus elii. Johanasa almmustusas sáhttá lohkat mo son jáhkká ahte maŋimuš áiggit eatnan alde šaddet ja mo ođđa máilbmi šaddá.</p>
<p>Ođđa Testamentá lea risttalaččaide deháleamos oassi Biibbalis. Dán oasis sáhttá lohkat ollu Jesusa eallima ja jurdagiid birra.</p>
<p>Jesusa muitu elii njálmmálaš muitalusaid bokte guhkká. Olbmot muitaladde guđet guimmiide imašmuitalusaid ja oahppocealkagiid maid Jesus lei dadjan ja oahpahan olbmuide. Deháleamos muitalusat muitaledje russiinávlejumi, hávdádeami ja bajásčuožžileami birra.</p>
<p>Dađistaga olbmot čálligohte dáid muitalusaid mat dál  leat evangeliumaid vuođđun.  Fargga dát šadde bassi čállosat. Bávllosa reivvet leat dehálaš čálalaš gáldut mat muitalit ollu das mo servodat lei dan áigge go Jesus elii. Seammás reivvet čájehit ahte son lei risttalaš ja garrasit beroštii risttalašvuođas ja dan ovdáneamis. Reivviid bokte son neavvui mo olbmot galge eallit ja bagadii sin oskkoldat gažaldagaid ektui. Reivviin sáhttit maid lohkat mo dilálašvuođat ledje muhtin searvegottiin.  Bávllosa reivvet leat čállon gaskkal jagi 48 ja 56 m.Kr. Bávllos  árvideames ii goasse ieš deaivan Jesusa. Muhto Apostaliiddaguin muitaluvvo ahte son vásihii oainnáhusa mii jorgalahtii su risttalašvuhtii. Ovdal dan son lei juvddálaš. Bávllos jođii ja oahpahii olbmuide bestojumi ja Jesusa vuoiŋŋalaš beliid birra, ja ahte olbmot galge oskut vai besse eret bahávuođas, ja ožžo agálaš eallima almmiriikkas.</p>
<p xml:lang="vep">26</p>
<p><em type="bold">Boares ja Ođđa testameantta oktavuođat </em></p>
<p>Risttalaččat jáhkket ahte Biibbal lea muitalus Ipmila ja olbmuid gaskavuođaid birra. Dan guovddáš muitalus lea bestojupmi. Boares testameanttas einnostuvvo máŋgga sajis ahte bestojupmi galgá boahtit. Risttalaččat jáhkket ja oskot ahte Jesus lea dat bestojupmi maid olbmot ledje vuordán ja mii lei einnostuvvon boares testameanttas.</p>
<p>Dat mii earuha BT ja OT lea ahte OT sárdnida ja muitala dan ođđa oskkoldaga birra. Maŋŋá Jesusa áiggi,  čuovvuleaddjit čuovvugohte su jurdagiid/ideálaid ja eallinjuolggadusaid. Jesus ii čuvvon juvddálaš oskkoldatlaš lágaid (juvddálašvuođa lágat čužžot BT:as). Son ovttastalai ja servvoštalai ja veahkehii olbmuid geat sierranas sivaid geažil ledje lihccojuvvon dahje olgguštuvvon searvevuođas, danne go eai nagodan čuovvut juvddálaš lágaid. Dan eai sáhttán su vuostáleaddjit dohkkehit, ja danne son nammaduvvui verrošeaddjin ja  gárttai russiinávlejuvvot.</p>
<p>Luthera oaivila mielde leat BT:as einnostusat (Profetiijat) mat einnostit Jesus Kristusa boahtima , ja OT:as muitaluvvo gii son lei ja su oahpu birra.</p>
<p><em type="bold">Biibbalčállagat </em></p>
<p xml:lang="eng"><em type="italic">Profehtat </em></p>
<p>Profehtat ledje virggálaččat biddjon (Ipmila bokte) meannudit ja geahččat bearrái Gaskanuortta-servodaga politihkalaš ja oskkoldatlaš áššiid. Sii galge geahččat bearrái ahte olbmot čuvvo šiehtadusa mii lei dahkkon Israel-álbmoga ja Ipmila gaskkas. Sii šadde dávjá cuiggodit ja áššáskuhttit olbmuid geat eai čuvvon lágaid.  Eanaš profehtat ledje albmát/dievddut, muhto ledje muhtin nissonat maid geat leat ožžon profehtastatusa. Mirjam, Mosesa stuorraoabbá lei okta dain. Profehtat elle nu ahte ledje  buorit ovdagovat earáide. Biibbalis gávdnat 16 profehtačállosa, ja dasa lassin gullat eará profehtaid birra eará čállosiin. Samuel, gii vuoiddai gonagas Saul ja gonagas David, lei vuosttáš stuorra profehta Israelis.  Nubbi stuorra profehta lei Elias. Profehta Boares testameanttas jáhkii ahte Ipmil lei gohččun sin, ja ahte sárdnidedje Ipmila dáhttu, ii iežaset. Máŋga profehta álggahedje dávjá sin sága: -<span type="quote">“Nu cealká Hearrá”</span>.  Dat čájeha ahte lea Ipmil gii cealká, eatge sii.</p>
<p>Leat golbma ášši mat leat oktasačča eanaš profehtaid ságain:</p>
<p>27 1.  Moite buot eahperehelašvuođaid maid oidne, erenoamážit riggáid ja fámolaččaid gaskkas. 2.  Dubmejedje  ipmilmeahttunvuođa, ja gohčču álbmoga oskut Ipmilii. 3.  Sárdnidedje  boahtteáiggi birra,  álbmoga Ipmila bestojumi birra. Muhtimat namuhedje Messias beastin gii galggai boahtit.</p>
<p>Máŋgga profehtas ledje máhtajeaddjit geat čuvvo ja čálle profehta sániid, dan beales go eaŋkil profehta čálle muhtin ráje ieža. Dat 16 profehtačállosa Boares testameanttas juhkkojuvvot njealji stuorra ja dat 12 smávva profehtagirjái. Dát juohku lea girjjiid sturrodaga/guhkkodaga mielde.</p>
<p xml:lang="fin">Profehtagirjjiid lista:</p>
<p>Njeallje stuorra profehtagirjji:</p>
<p xml:lang="smj">-  Jesaja -  Jeremia -  Esekiel -  Daniel Guoktenuppelot stuorra profehtagirjji:</p>
<p xml:lang="fin">-  Hosea -  Joel -  Amos -  Obadja -  Jona -  Mika -  Nahum -  Habakkuk -  Sefanja -  Haggai -  Sakarja</p>
<p xml:lang="vep">28</p>
<p xml:lang="fkv">-  Malaki</p>
<p>Girječoakkáldat mii gohčoduvvo <span type="quote" xml:lang="eng">“profehtan”</span>, leat 3 čálusjoavkku: <span type="quote">“ovddeš profehtat”</span>, <span type="quote">“stuorra profehtat”</span> ja <span type="quote">“guoktenuppelot -profehta-girji”</span>.</p>
<p>Vuosttaš joavku , <span type="quote">“ovddeš profehtat”</span>, lea rievtti mielde muitaleaddji girjjit mat govvejit iešguđet Israel-álbmoga historjjá dásiid Moses áiggi maŋŋá dassái go álbmot jođihuvvo riikkabáhtarussii Babylonas sullii 587 jagi ovdal Kristusa. Dáidda rehkenasto buot čállosat Josva rájes 2. Gonagasgirjái.</p>
<p>Nubbi joavkkus, <span type="quote">“ovddeš profehtat”</span>, leat dat stuorra profehtaidčállosat, namalassii profehtat Jesaja, Jeremia ja Esekiel. Maŋemuš, <span type="quote">“guoktenuppelot- profehta-girji”</span>, sisttisdoallá oanehis profehtaidčállosiid Hosea ja Malaki. Profehtain gávdnat seaguhusa duopmo- ja beastisárdnideami. Muhtin dáin lea Ipmila duopmu bahávuođa badjel guovddážis ja earáin fas álbmotbeastideabmi guovddážis. Profehtat sihke fáruhit ja jeđđejit álbmoga, bagadit eahperehálašvuođa ja luobahasa, ja sárdnidit boahtteáigge beastideami ja doaivaga birra.</p>
<p>Jesaja lea dat profehtagirji mii lea eanemus dovddus ja eanemus geavahuvvon risttalaš árbevierus. Ođđa testameanta čujuha dávjá <span type="quote">“Hearrá gillájeaddji bálvát”</span> govvideapmái Jesaja kapihtal 53, ja áddet dan ja eará teavsttaid einnosteapmin Jusu boahtimii, ja profetiijan su gillámuššii, jápmimii ja bajásčuožžileapmái.</p>
<p><em type="italic">Viisodatgirjjálašvuohta ja poehtalašgirjjálašvuohta </em></p>
<p>Golbma girjji boares testameanttas gohčoduvvojit viisodatgirjjálašvuohtan. Dat leat Job, Salomo sátneláskkut ja Sárdnideaddji. Eanaš kultuvrrain lea viisodatgirjjálašvuohta mii ovddastuvvo poehtalaččat ja sisttisdollet dološ etihka, eallinoainnu eallinnjuolggadusaid. Sámi kultuvra leamaš njálmmálaš kultuvra, muhto earát leat áican, muitalan ja čállán mo</p>
<p xml:lang="vep">29</p>
<p>sámit elle. Daid birra sáhttá lohkat earret eará girjjis: Kulturmáhttu: Lemet Jon Ivvár ja Lemet Jon Aage. ČálliidLágádus 2005. Vuosttaš geardde go ilmmai čálus maid sámit ieža leat muitalan, dáhpáhuvai jagi 1910. Dat lei Johan Turi girji: Muitalus sámiid birra. ČálliidLágádus 2012.</p>
<p>Biibbala viisodatgirjjálašvuohta sisttisdoallá eallinviisodaga, filosofalaš dieđu ja máhtu iešguđetlágan virggiid ja oskkoldatlaš áddejumi birra. Dat čuovvolit beaivválaš vásihusaid omd: <span type="quote">“Guldal áhčát bárdni,  ja ále vajáldahte maid eatnasat leat oahppan!”</span> (Ordsp 1,8)</p>
<p>Dán girjjálašvuođa áigumuš lea oahpahit álbmogiidda Ipmila ja ipmillaš máilmmiortnega birra. Olbmot galget áddet ja diehtit mii buorre eallin lea, ja dat gáibida máhtu Ipmila birra. Buorre eallin lea rikkis, ráfálaš ja guhkki.</p>
<p>Job girji lea viisás Job birra. Sus lea alla status servodagas, son lea rikkis, sus leat mánát ja buorre eamit. Boares testameanta čujuha ahte olmmoš geas dákkár buorre eallin lea, lea buresivdniduvvon.  Muhto de fáhkka Job gillá dáhpáhusaid eallimis mat eai leat nu buorit. Son massá eamidis, mánáid ja visot opmodagaid. Ieš buohccá ja ihttu garrasit. Liikká son lea Ipmilbalolaš. Son cealká: <span type="quote">“Galgat go mii dušše Ipmila buriid dustet. Eat go mii galgga maiddái baháid dustet?”</span> (Job 2,10)</p>
<p>Job ustibat bohtet guossái. Go lea muhtin beivviid leamaš jaska, de son váidališgoahtá. Son dovdá ahte ipmil lea su beahttán. Son dovdá ahte Ipmila eahpevuoiggalašvuođa,  ja ahte lea eahpevuoiggalaš ahte son galgá gillát. Lea go dárbu oskut Ipmilii go eallin lea nu eahpevuoiggalaš ja dievva váttisvuođaiguin? Girji digaštallá dán gažaldaga dialogahámis. Job ja su ustibat digaštallet, ja sii leat buohkat viisát, muhto dasa ii gávdno vástádus. Dasto beassá Ipmil iežas sániiguin čilget sivdnádusa vuoiggalašvuođa.  Job ii šat dalle váidal, ja su eallindilli rievdá buoret guvlui fas. Son dearvvasmuvvá, náitala ja oažžu čieža bártni ja golbma nieidda, ja son šaddá riggát go goasse ovdal leamaš. Job girji viggá čilget ahte buot olbmot sáhttet vásihit váttisvuođaid eallimis ja gillát<em type="bold"> </em>stuorra<em type="bold"> </em>gillámušaid<em type="bold">. </em>Lea lohpi váidalit sihke Ipmilii ja ustibiidda. Lea dehálaš ahte ustibat guldalit, veahkehit ja  čájehit ovddasmorraša go nuppis leat váttisvuođat eallimis. Job girji leat noveallahápmásaš muitalus ja muhtimin leat sihke monologat ja dialogat. Dutkit jáhkket ahte girji lea čállon 500-400 jagi o. Kr.  </p>
<p>30 Viisodatgirjjálašvuohta namuhuvvo muhtin ođđa testameanttalaš čálabáikkiin. Jesus čuovui daid ja geavahii daid go čilgii guldaleddjiide/máhttájeddjiide mo galge eallit. Maiddái Paulus geavaha ordsp go lea sáhka buriin vuoitimis bahá badjel. (Rom 12, 20). Muhtimat oaivvildit ahte Jesus lea seammá rollas go Joba, ja ahte Ipmil Jesusa čađa/bokte ieš guoddá gillámušaid. Sárdnideaddji ii leat siterejuvvon ođđa testameanttas ollenge.</p>
<p xml:lang="swe"><em type="italic">Evangelium </em></p>
<p>Ođđa testameantta njealji evangeliija (Matteus-, Markus-, Lukas- ja Johanas-evangelium) muitalit Jesusa eallima ja oahpa birra, ja eanemus deaddu su jápmima ja bajásbadjáneami birra. Vaikko lea seamma historjá maid dulkojit, de dahket dan iešguđet láhkai. Dat dáhpáhuvvá go deattuhit ieš guđet ášši, leat ilbman iešguđet birrasiin, ja čállon iešguđet vuostáiváldiide. Evangelia mearkkaša: Illu sáhka.</p>
<p>Evangeliijat čállojedje bagadussan ja sárdnideapmin. Dat čállojedje vai olbmot eai galgan oahppat boasttuvuođaid. Dađistaga go čalbmevihtanat jápme, de šattai dárbu čállit daid ja čállosat šadde dehálaččat. Dán proseassas šadde njeallje evangeliija ja ožžo bassičálusstatusa.  Dan áigge čállit čálle gieđain papyrus- dahje pergameantarullaide. Boares rulla boldojedje dahje čihkkojedje. Čálli fertii lean dárkil ja čállit juste nu mo čuoččui, muđui sáhtte šaddat eahpečielggasvuođat sisdoalu ektui.</p>
<p>Golbma vuosttaš evangeliija gohčoduvvot dábálaččat synoptihkalaš evangelium (greikalašgielas <span type="quote" xml:lang="eng">“synopsis”</span>, <span type="quote">“oaidnit fárrolágaid”</span>, <span type="quote">“oktanasoaidnu”</span><span type="quote">”). Dáid evangelium lea nu olu mii lea seammalágan. Dáid sáhtášii bidjat bálddalagaid ja veardidit vearssas versii. Ovttaláganvuohta dáid golmma gaskkas boahtá go lea geavahuvvon seamma gáldut. Dábálamos čilgehus dása lea ahte Matteus ja Lukas vuolggasadji lea Markus, muhto maiddái eará gáldu, njálmmálašgáldu , maiddái gohčoduvvon Q (tuiska ”Quelle”</span>, <span type="quote">“gáldu”</span>). Muhto dain leat maid áššit mat leat erenoamážat dan ovttaskas evangelium, nu gohčoduvvon  sierranasáššit.</p>
<p>31 Markus-evangelium rehkenasto leat boarráseamos evangelium ja jáhkkimis lea ilbman sullii 70 jagi maŋŋá Kristusa. Lea jáhkkimis čállojuvvon risttalaččaide geain buohkain ii lean juvddálaš duogáš.</p>
<p>Matteus-evangelium čállojuvvui jáhkku mielde 75-90 jagiid gaskkas maŋŋá Kristusa, ja juvddálašristtalaččat váldoulbmiljoavkun. Lea čállon álggus evangeliumas, jáhkkimis go dan álgu risttalašvuođas reahkanastet máŋgasat  ahte lea boarráseamos, seammás go seamma áiggis maid lei eanemus geavahuvvon girkuin.</p>
<p>Lukas-evangelium ilmmai sullii seamma áiggis go Matteus-evangelium, sullii 75-90 jagi  maŋŋá Kristusa. Leat seamma čállit go Apostalaš ráhkadusain. Čállit deattuhit leat eanet historihkkárin go maid daid eará evangeliumat dahket. Evangelium čállojuvvui jáhkkimis iijuvddálaččaide, muhto vuhtto maid lagaš oktavuohta juvddálaš birrasiidda ja historjái.</p>
<p>Johanas-evangelium ilmmai maŋemustá dán njealji evangeliuma gaskkas, jáhkkimis sullii 7590 jagi maŋŋá Kristusa. Lea oalle earálágan sihke hámi, giellageavaheami ja sisdoalu dáfus daid earáid ektui. Evangelium lea eanet meditatiivalaččat ja filosofalaččat go dat eará. Lea čielgasit duogáš juvddálaš birrasis, muhto lea maid gealddus dan ektui.</p>
<p><em type="italic">Bávlos/Paulusa reivve </em></p>
<p>Gii lei Bávllos? Son lei álggus juvddálaš, muhto vásihii juoga ja šattai risttalaš ja oskkui ja jáhkii nu garrasit ahte son bijai ollu áiggi ja searaid dasa ahte earáid oažžut oskut ja jáhkkit ahte Jesus lei Messias (beasti) (Apd 9, 1-9).  Su birra sáhttá lohkat Apostaliiddáguin (Apd) ja Bávllosa reivviin, ođđa testameanttas.  Dat gieđahallet váttisvuođaid ja hástalusaid maid</p>
<p>32 iešguđet searvegottit (álgo searvegottit) vásihedje. Dat oahpahit risttalaš jáhkkui, leat bagadussan eallimii searvegottis ja servodagas, ja movttiidahttet bissut oskkus maiddái fuones áiggiin.</p>
<p>Dutkit leat eahpesihkkarat lea go Bávllos čállán buot reivviid. Sii leat gávnnahan ahte son  vissásit lea čállán čieža dain:  Romálašreivve, 1. ja 2. Korintareivve, Galater-reivve, Filippilaččaid-reivve, 1. Tessaloniker-reivve ja Filemon-reivve. Romalaččaid reive lea veahá earálágan go eará reivvet go doppe Bávllos presentere iežas ja čilge dehálaš osiid risttalašvuođas. Muđui son gieđahallá suttu, bestojumi,árpmu ja oskku.</p>
<p>Suddu: Bávllos čilge ahte suddu lea dat mii sirre olbmuid eret Ipmilis. Suddu dagaha ahte olbmot gahččet olggobeallái Ipmila oktasašvuođa.</p>
<p>Bestojupmi: Suttu bokte leat olbmot sierranan ipmilis, ja dárbbašit bestojumi vai besset su searvái fas. Jesus jámii buot álbmogiid suttuid ovddas ja ásahii ođđa šiehtadusa.</p>
<p>Árbmu: Bávllos cealká ahte Ipmil dáhttu oktavuođa buot olbmuiguin. Son fállá oktavuođa, muhto ii gáibit meidege ruovttuluotta. Dat lea árbmu. (Rom 6, 23 čilge dan)</p>
<p>Osku: Osku lea Ipmila skeaŋka olbmuide geat astet guldalit su sáni ja čuovvut su.  (Rom 10,20 čilge dan)</p>
<p><em type="bold">Iešguđetlágan biibbaloainnut </em></p>
<p>Risttalašvuohta lea máilmmi stuorámus oskkoldat, ja dalle eat sáhte vuordit ahte buohkain lea seammá oaidnu iežaset bassi čállosii, Biibbalii. Oahppogirjjis leat čoahkkáigeasus (s 2223) namuhan daid golbma váldo biibbaloainnu mat ráđđejit risttalaččaid gaskkas. Buot risttalaččaid gaskkas lea ovttaoaivilvuohta dasa ahte biibbal lea bassi čálus ja <span type="quote">“Ipmila  sátni”</span>, mii mearkkaša ahte dat lea bajimusas/autoritehta. Biibbaloaidnu čilge MO olbmot áddejit dan autoritehta. Galgá go dat dulkojuvvot ja áddejuvvot sánis sátnái? Naba BT? Lea go</p>
<p>33 doppe maid <span type="quote">“Ipmila sátni?”</span> Juvddálašvuođas, Jesusa áiggis lei Tanak <span type="quote">“Ipmila sátni”</span>. Ođđa oskkoldagas mii šaddagođii (Risttalašvuođas) bohciidii oaidnu ahte Ipmil lea Jesusa bokte iežas almmustahttán, ja ahte su (Jesusa) sánit leat duohtabealis <span type="quote">“Ipmila sánit”</span>. OT šattai dađe mielde go muitalusat Jesusa eallima ja su cealkámušaid birra čállojedje. Loahpas kanoniserejuvvojedje.  Eanaš risttalaččaide lea BT teavsttat Israela ja Abraham-soga historjámuitalus.</p>
<p>Jos mii čuovvulit fundamentalismma (áddet biibbala bustávalaččat) ja diktit biibbala teavsttaid leat <span type="quote">“guoskkakeahttá”</span> ja árvvoštalakeahttá, de mii eat oppa sáhte ge dasa gažaldagaid bidjat. Doppe ii lea sadji dulkomiidda ja metaforaide. Jos čuožžu;  <span type="quote">“Gaikket olggos čalmmi mii geahččalii du”</span> , dahje <span type="quote">“čuolas gieđa eret”</span>, de eaige eanaš fundamentalisttat sáhte nu bustávalaččat čuovvut biibbala sáni. Muhtin cealkagiid ferte guorahallat symbolalaččat ja govvideami bokte.</p>
<p>Jierpmálašvuohta ferte ráđđet. Mii eat sáhte dohkkehit ja čuovvut oainnu mii dohkkeha biibbala autoritehta guorahalakeahttá dan sisdoalu. ...(ahte juoga lea duohta danne go biibbalis čuožžu nu)...</p>
<p>Biibbal lea huksejuvvon muitalusaiguin mat čájehit čálliid/olbmuid viggan sániiguin čilget iežaset ipmilvásihusaid. Dakkár vásihusaid leat sii čohkken luonddus vánddardettiin, historjjálaš dáhpáhusaid bokte ja dieđusge Nasareta Jesusa deaivvadeami olis. Dalle mii váldit vuhtii dan maid dutkit leat gávnnahan ja maid otne sáhttit dadjat mii diehtit biibbala ráhkadeamis. Dat lea ođđaáigge biibbaldieđa ja ng  historjjálaš-kritihkkalaš biibbaldutkan.</p>
<p>Biibbaláddejupmi galgá oahpahusinstitušuvnnain álo oahpahuvvot maŋimuš dutkamiid ja dábálaš ovddideami ektui.</p>
<p><em type="bold">Guovddáš doahpagat dán oasis </em></p>
<p>gáldu, girječálli, áigodat, čála, čálašládja, searvegoddi, mišuneara, profehta, gaskkustit, einnostit, vuoigatmeahttunvuohta (urettferdighet), viisodat, poehtalaš/poesiija, evangelium, oskkoldatlaš, máilmmálaš, navdit, rituála, eallinviisodat, doarrádallat, dulkot, lihttu, lohpádus, eaktu (vilkår), jáhkehahtti, apostal, spiehkastit, kritihkalaš, oahppa,</p>
<p>34 ovttamielalašvuohta, fápmu, deaddu, almmustus, biblisisma, reformašuvdna, ilbmat, friddjagirku, fundamentalisma, kreašunisma, luonddudieđa, evolušuvdnaoahppu, metoda, duohtavuohta, nannet, miellaguoddu, miellahttu, konteakstalaš,  (i lys av, čuovggas, i forhold til), oktavuohta (sammenheng), vealaheapmi (forskjellsbehandling), teologa (son gii lea studeren oskkoldaga), máŋggabealatvuohta (mangesidig)</p>
<p><em type="bold">Mo álggahit oahpahusa </em></p>
<p>Oahppit sáhttet bláđet biibbalis ja sáhttibehtet geardduhit mo galgá gávdnat addon čálabáikkiid. Omd: Joh 3,16,  1. Kor 13, 4-7  ja 1. Kor 13, 13. Gávdnet go buohkat seammá? Lohket jitnosit dan mii čuožžu čálabáikkiin.</p>
<p>Mannet neahttabiibbal siidui: bibel.no. Ohcet muhtin fáktadieđuid biibbala birra maid sáhttibehtet ovdanbuktit ceahkis.</p>
<p><em type="bold">Gažaldagat tekstii </em></p>
<p>1.  Mii lea guovddáš gáldu risttalaš oskui? 2.  Man galle oasi leat Biibbalis? 3.  Man guhkes áiggi badjel lea BT čállon? 4.  Makkár teakstašlájat/šaŋgerat leat BTas? 5.  Gean birra muitalit evaŋgeliijat, OTas? 6.  Namut eará girjjiid mat leat OTas! 7.  Maid barge profehtat (BT)? 8.  Goas elii Jesaja? 9.  Geat čálle Profehtagirjjiid? 10. Maid sisttisdollet poehtalaš girjjit? 11. Makkár čálašládja lea viisodatgirjjálašvuohta (BT)?</p>
<p xml:lang="vep">35</p>
<p>12. Gii lei Paulus? Maid son čálii? 13. Maid jurddašedje risttalaččat ahte Jesus oaivvildii sániin: <span type="quote">“Mun ja áhčči letne okta.”</span> 14. Makkár soahpamuša ásahii Jesus Ipmila ja olbmuid gaskii? 15. Maid oaivvildit risttalaččat BT ja OT gaskavuođa birra? 16. Manne fertii álgu-girku kritihkalaččat válljet teavsttaid ja čállagiid? 17. Álgo biibballohkkit árvvoštalle biibbala biblisttalaččat. Mii lea biblisisma?  18. Čilge mo fundamentalisttalaš biibbaloaidnu lea! 19. Čilge mo konteakstalaš biibbaloaidnu lea! 20. Čilge mo historjjálaš-kritihkalaš biibbaloaidnu lea!</p>
<p><em type="bold">Vástádusat </em></p>
<p>1.  Biibbal 2.  Guokte, BT ja OT. 3.  1000 jagi badjel. 4.  Historjjálaš ovdanbuktimat, myhtat, poehtalaš čállagat, profehtalaš čállagat. 5.  Jesusa birra. 6.  Allalávlagat, viisodatgirjjálašvuohta, Movsses-girjjit.  7.  Einnostedje boahtteáiggi ja cuiggodedje eiseválddiid ja álbmoga jos dohkkehedje sosiála vuoigatmeahttunvuođa.  8.  Son elii 700 jagiin o.Kr ja lei profehta 50 jagi. 9.  Jesaja, Jeremia ja Ezekiel. 10. Oskkoldatlaš ja máilmmálaš poesiija. 11. Filosofalaš áddejupmi ja eallinviisodat. Mo olmmoš berre eallit.  12. Paulus lei miššunára, ásahii searvegottiid ja son čálii breavaid/reivviid daidda. 13. Sii jurddašedje ahte Jesus lei Ipmil. 14. Ahte Ipmil fállá searvevuođa oskku vuođul, ii fal daguid vuođul. 15. Ahte Jesus lei dat Messias gean juvddálaččat vurde boahtit beastit álbmoga, ja ahte son lei Ipmila bárdni. Sii gohčodišgohte su Kristusin (Hearrá).  16. Čállagat galge leat jáhkehahtti ja dat galge soahpat risttalaš oskkuin nu mo girku dovddastusas čilgejuvvo.  17. Biblisisttalaš lohkan mearkkaša lohkat biibbala dainna oainnuin ahte buot lea čállon Bassi Vuoiŋŋa čuvgehusain. Čála lea iešalddis almmustus, ii dušše muital dan birra.  18. Fundamentalisttalaš biibbaloaidnu ádde biibbala sániid bustávalažžan.  19. Heivehit biibbala teavsttaid iežas eallindillái ja áigái, ja ohcat teavsttas dan deháleamos oasi.  20. Oskut Jesusii lea dehálat go jáhkkit buot mii biibbalis čuožžu, lea duohta. Dat lea nu dolin čállon ja nu guhkes áiggi badjel čállon. Dalá olbmo jurddašedje ja elle eará láhkai go dál.</p>
<p xml:lang="vep">36</p>
<p><em type="bold">Gažaldagat digaštallamii </em></p>
<p>1.  Makkár biibbaloaidnu dus lea? 2.  Manne lea Biibbal šaddan máilmmi dovdoseamos ja eanemus lohkkojuvvon girji, jáhkát don?</p>
<p><em type="bold">Gos sáhttá lohkat eambbo? </em></p>
<p xml:lang="nno"><em type="italic">http://www.bibel.no/ </em> </p>
<p><em type="bold">Bargobihtát ohppiide </em>(oahppit dárbašiid biibbaliid, dahje beassat neahttabiibbala siidui: </p>
<p xml:lang="nno">bibel.no)</p>
<p>1.  Dahket bargobihtáid s 18 oahppogirjjis.</p>
<p>2.  Bávllos/Paulus gieđahallá suttu, bestojumi, árpmu ja oskku muhtin iežas reivviin. Lohket Rom 10, 20, Rom 11,27, Rom 10,17  ja Rom 6,23. Mas son gieđahallá maid, dáid čálabáikkiin?</p>
<p>3.  Bávllosa/Paulusa girji Filippalaččaide gohčoduvvo maiddái <span type="quote" xml:lang="fin">“illureiven”</span>. Loga  Bávllosa/Paulusa girji Filippalaččaide ja loga gallii sátni illu lea namuhuvvon.</p>
<p>4.  Bávllosa/Paulusa reivvet álget dábálaččat álgu-dearvvuođaiguin, jotket giittososiin, dasto čuovvu cuiggodeapmi/gohččun ja loahppa. Mo leat álgu-dearvvuođat, giitosat,</p>
<p xml:lang="vep">37</p>
<p>cuiggodeamit/gohččumat ja loahpat dáid čálabáikkiin: Ef 4,1, 2.Kor 13,12, 2.Kor 13,13?</p>
<p>5.  Bláđe Job girjji. Loga bajilčállagiid ja čále oanádusa girjjis.</p>
<p>6.  Loga sámi sátnevádjasiid. Maid dain sáhttá oahppat?</p>
<p>7.  Loga Ordsp 6,16-19. Maid oaivvilda čálli dáid vearssain?</p>
<p>8.  Loga Mark 13,1-6.  Maid muitala dát biibbalsátni Jesusa ja risttalašvuođa birra?</p>
<p><em type="bold">Áigeguovdilis risttalaš gažaldagat    Oahppogirji s 23-33 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  Viežžat digitála dieđuid gažaldagaid birra mat leat áigeguovdilat ollu risttalaččaide</p>
<p xml:lang="vep">38</p>
<p><em type="bold">INTRO oahpaheaddjái </em></p>
<p>Ollugat smihttet ja jurddašit gažaldagaid birra mat leat áigeguovdilat ollu risttalaččaide. Gávdno go Ipmil? Mii lea Ipmil? Lea go son duohta ahte Jesus morihii ja čuožžilii jápmimis? Sáhttit go mii luohttit ahte evangeliijat duođai leat čállon evangelisttaid bokte? Manne ollugat ain otne lohket ja čuvvot evangeliijaid mat leat čállon measta 2000 jagi dassái? Mo sáhtii Jesus leat Ipmila bárdni?  Manne girku ii dohkket homofiila báhpaid? Lea go nu ahte nuorat konfirmerejit ruđaid ja skeaŋkkaid dihtii? Gii lea Poava?  Manne Ipmil, gii lea šiega ja buorre, ii bisset buot máilmmi bahávuođaid? Dát leat dušše muhtin gažaldagat mat leat dábálaččat olbmuid gaskkas.</p>
<p>Oahppoplána dárkkuha ahte oahppi galget viežžat digitála dieđuid gažaldagaid birra mat leat áigeguovdilat ollu risttalaččaide. Dasa mii evttohit neahttasiiddu:</p>
<p xml:lang="nno"><em type="italic">http://nrk.no/skole/kompetansemaldetalj?tab=0&amp;filter=&amp;topic=oid:T204594481&amp;cid=&amp;sort</em> </p>
<p xml:lang="vep">=</p>
<p>Dán siiddus sáhttibehtet válljet filmmaid gos digaštallojit ollu áigeguovdilis gažaldagat risttalašoskku ja girku birra.</p>
<p><em type="italic">Dán kapihttalii lea dađe bahát seaguhuvvon Risttalašvuođa historjjá dáhpáhusat (s 25-33) Daid osiid sáhttá guođđit dás, ja čađahit oktan NORGGA GIRKU osiin, mii boahtá dasttá maŋŋá.  </em></p>
<p><em type="bold">Guovddáš fágadoahpagat dán oasis </em></p>
<p>Oaidnit (se på), oaidnu, miellaguoddu (holdning), ozadeaddji (søkende), guorahalli (undersøkende), gieđahallat, čilget, ágga, čuoččuhus, doallevaš, gaskavuohta (forholdet mellom), dieđa (viten), oskkoldat, jáhkkemeahttun, golmmaoktalašvuohta (treenighet), oainnusindahkat (synliggjøre), ovdagáddu (fordom), vuođđudus (grunnlag), áicat, oskkoldatoaidnu</p>
<p xml:lang="vep">39</p>
<p><em type="bold">Mo álggahit oahpahusa </em></p>
<p type="listitem">•  Fuomášahttit ohppiid ahte gávdnojit gažaldagat maidda eai gávdno dihto dahje čielga riekta-boastut vástádusat. Dákkár gažaldagat leat nu mo bajábealde ovdamearkkat. Juohkehaš ferte ieš smiehttat ja árvvoštallat man láhkai son háliida eallit dahje <span type="quote">“vástidit”</span> dákkár gažaldagaid. Son ferte gávdnat iežas čilgehusa ja iežas ákkaid dasa mo son vástida dahje árvvoštallá gažaldagaid. Muittuhanveara lea maid ahte oahppit eai oaččo cuiggodit, fuonášit ja reaškit earáid oaiviliid, ákkaid ja jurdagiid gažaldagaide.</p>
<p type="listitem">•  Ovdal go geahččagoahtibehtet filmmaid, sáhttibehtet ráhkkanit noterenreaidduin ja addit barggu joavkkuide gávnnahit makkár jurdagat, ákkat ja vástádusat girkus ja báhpain leat iešguđet gažaldagaide. Datte dat eai leat <span type="quote">“rivttes”</span> vástádusat.</p>
<p><em type="bold">Norgga girku  Oahppogirji s 34-39 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  Selvehit dehálaš dáhpáhusaid risttalašvuođa historjjás reformašuvnna rájes dálá áigái Sámis, Norggas ja máilmmis ja maiddái risttalašvuođa dálá sajádaga</p>
<p type="listitem">•  Selvehit leastadianismma historjjá, viidáneami ja iešvuođaid</p>
<p>40 <em type="italic">s 25-33 oahppogirjjis gullá duohtabealis NORGGA GIRKU oasi vuollái.  </em></p>
<p><em type="bold">INTRO oahpaheaddjái </em></p>
<p><em type="bold">Norgga girku </em></p>
<p>Sátni girku lea vuolgán greikkagielat sánis <em type="italic">kyriakos</em>, mii mearkkaša dat mii gullá Ipmilii (Jesus Kristusii). Dat sátni geavahuvvo risttalaččaid oktasaš bassi dálu/vistti ja daid iešguđet risttalaš searvevuođaid birra. Risttalaččat jáhkket ahte ovttasteapmi Ipmiliin ja eretbeassan bahá vuoiŋŋain dáhpáhuvvá girkus.  </p>
<p>Norgga girku lea Luthera girkoovdamearka. Mii lea oassin norgga ja sámi historjjás ja kultuvrras, seammás go dat muitala mo váikkuhusat Eurohpás leat boahtán ja giehtadallon norgga- ja sámi eatnamis.</p>
<p>Reformašuvdna bođii bákkus Dánmárku-Norgii 1536. Mearrádusa duohken lei dánskkagonagas Christian III (1503-1559). Dán dánskalaš diktatuvrra haga ii livčče várra reformašuvdna dáhpáhuvvan Norggas dien áigge, danne go katolihkalaš girkus lei nana váldi Norgga álbmogis, ja diehtu Luthera birra lei uhccán. Katolihkalaš árkabisma Troandimis, Olav Engelbrektsson, vuosttildii reformašuvnna ja ráhkkanii vuosttildit sihke politihkalaččat ja suodjalusain, muhto 1537 fertii son báhtarit. 1537 leat dat jahki goas reformašuvdna bođii fápmui. Ii guhkká das maŋŋá de gárte buot katolihkalaš báhpat eret virggiin ja klosterat giddejuvvojedje. Sin máilmmálaš opmodaga válddii gonagas iežas háldui. Dan sadjái bohte Luther superbálvvát, vuosttamuš lei Gjeble Pederssøn Bergenis, gii vihahuvvui Københámmanis čakčamánu 2. B. 1537. Historihkkárat leat ovttaoaivilis ahte reformašuvdna lei mielde nannemin dánskalaš gonagasválddi Norggas.</p>
<p>1700-logu pietismas Dánska – Norggas lei stáhtagirkolaš hápmi, go gonagas ja hearrát ledje njunnošis. Thomas Von Westen lei báhppa, ja son biddjui virgái Troandimii. (Su birra sáhttet oahppit lohkat oahppogirjjis s 27-31)  Son galggai fuolahit ahte sámit ohppe risttalašvuođa birra. Son álggahii skuvlla gos miššunárat galget oahppat sámegillii sárdnidit. Sámemiššuvdna riegádii ja Von Westen lei áŋgir dán barggus ja gohčoduvvo otne ain sámi apostalin.</p>
<p>41 Ođđa miššuvdnadoaibma biddjui johtui go norgalaš báhpa Hans Egede 1720:s oaččui gonagasas lobi álggahit miššondoaimma Ruonáeatnamis. 1736:s álggahuvvui konfirmašuvdna jumešriikkain, ja dan oktavuođas čálii dánskalaš pietista Erik Pontoppidan, 1748 rájes bisma Bergenis, iežas uhca čilgehusa Luthera katekismusii. Katekismus-čilgehus, man namma lei <em type="italic">Sandhed til Gudfrygtighed (Ipmilbalolašvuođa duohtavuohta) </em>(1736), lei geavahusas oahppogirjin Norgga konfirmánttain ja skuvlaohppiin badjel 150 jagi. Ovttas Luthera katekismusain lea dát uhca pietisma giehtagirjjáš garrasit váikkuhan sihke kultuvrralaččat ja morála – religiovnnalaččat. </p>
<p>Eanadoallobárdni Hans Nilsen Hauge (1771 – 1824) álggahii vuosttamuš stuorra oskulihkadusa pietistavuogi mielde Norggas. Su guottiheaddjit vuođđudedje báikkálaš ustitvuođaservodagaid mat deaivvadedje dávjá bajás ráhkadisa nammii. Hauge lei garra ekonomalaš vuođđudeaddji ja lei ovddemužžan industriijabargguid ja gávpehommáid vuođđudeamen iežas guottiheddjiiguin, sii vuođđudedje dalle religiovnnalaš ekonomalaš fierpmádagaid. Sii ledje Norgga vuosttaš kapitalisttat. Haugianerat ledje pionearat go sii ledje vuosttamuččat geat dohkkehedje nissonolbmuid sárdnideaddjin, sielumorašteaddjin ja searvegottevuorasin.</p>
<p>Lars Levi Læstadius vuođđudii lihkadusa mii leavai miehtá davvikalohta. Lihkadus guoskkahii ja rievdadii olbmuid eallima. Læstadius vásihii moriheami ja <span type="quote">“riegádii ođđasit”</span> risttalažžan. Dát dáhpáhus šattai vuolggan Leastadiusa oskui. Álggus son lei hui garas ja provoserii guldaleddjiid. Son <span type="quote">“fallehii”</span> olbmuid suttuid ja ollii gitta sin váimmuide iežas ságaiguin. Son lei čeahppi sárdnidit. Olbmot šadde sáhkkit ja bohte juohke guovllus, guldalit su sártniid. Sártniid maŋŋá ollugat čuovvuledje su, ja Læstadiusa čuovvuleaddjit lassánedje garrasit jagi 1845 rájes.</p>
<p>Leastadianisma lei dieđusge boađus das go oskkoldatlaš friddjavuohta šattai ja olbmot ieža álge dutkat ja árvvoštallat biibbalsáni.</p>
<p>Guovddážis sin oskkoldagas lea suttuide ándagassii addojupmi, gáhtamuš ja lagamučča ráhkisteami. Go olmmoš dovdá iežas ja dovddasta iežas suttuid, de sáhttá gáhtat ja dáhtut ándagassii Ipmilis. Biibbal sániid, sárdnealbmá dahje eará risttalačča ja rohkosa bokte son</p>
<p>42 oažžu ándagassii. Dávjá dáhpáhuvvá lihkadus loahpageahčen čoakkalmasa, go dalle buohkat áigut átnut suttuideaset ovddas ándagassii addojumi. Sii dalle sáhttet fáhkka čierrugoahtit ja sállut lagamuččaid, ránnjáid, sárdnealbmáid. Dán sii dahket buoridan dihte iežaset oamedovddu ja geahpidit suttolaš nođiid mat leat givssidan.</p>
<p>Ortdodoksa (Árbevirolaš) leastadianárat čuvvot eallinnjuolggadusaid nu mo dološ searvegottit leat mearridan. Omd eai galgga nissonat čuohppat vuovttaid, vuoiddadit ja čiŋadit. Musihkka ja TV ii leat lohpi, go dat sollejit jurdagiid eret das mii lea dehálaš máilmmis: osku ja buriid dahkat earáide.</p>
<p>Dan maŋŋá leat máŋga oskulihkadusa johtán miehtá riikka. Morránan olbmot čohkiidedje čoakkalmasviesuide sárdnideapmái, rohkosii, lávlumii ja ovttastallamii – dán lágan árgabeaivuohki lea leamaš hui dovddus Norggas. Čoakkalmasálbmot ovddidii moralaš oainnuid mat vuođđudedje Pontoppidan katekismusaščilgehussii, mat dubmejit <span type="quote">“máilmmálaš”</span> hervvoštallamiid dego dánssa ja románagirjjálašvuođa. Norgga risttalaččaid eallima dovdomearkan lea leamaš 1800-logu rájes garra rádjá gaskkal morránan risttalaččaid ja dan suttolaš <span type="quote">“máilbme”</span> olggobealde čoakkalmasaid. Dubmen sáhtii maid guoskat eará risttalaččaide, maid dat <span type="quote">“garraristtalaččat”</span> ovddidedje sin <span type="quote">“sotnabeairisttalašvuođain”</span>. Moaitámušaid beroškeahttá de lea leamaš čoakkalmassárdnideddjiid dovdomearkan ahte sii leat doaibman girku siskkabealde, eaige vuođđudan friijasearvegottiid. Girkus leat sii doaibman religiovdna elihtain, Spener vuođđojurdaga mielde.</p>
<p>Seamma birrasiin vuođđuduvai demokráhtalaš sárdnidanorganisašuvnnat gos e.e. čielggusvuohta lei áššin ja siskkit ja olggoldas miššuvdna, man Luther oahppa dábálaš páhppavuođa birra lea movttiidahtán. Norgga vielljavuohta ja haugianalaččat vuođđudedje ovttas Norske Misjonsselskap 1842:s. Miššuvdna searvi sáddii vuosttamuš sárdnideddjiid Mátta-Afrihkkái, maŋŋá álggahuvvui miššuvdna doaibma e.e. Madagaskaris ja Kinas. Jagiid mielde bohte eará ge Norgga miššuvdnasearvvit ja miššuvdnaguovllut máilmmis. Olmmošlogu ektui lea Norga stuorámus miššuvdnariika máilmmis.</p>
<p>Norgga girku lea earránan dál stáhtas. Vuođđolágas 1814 lea páragráfa gos lohká ahte stáhta almmolaš religiovdna lea evangeliuma – Luther osku. Ollosat dorjot stáhtagirkoortnega danne go dat dollojuvvo dáhkideaddjin ahte liberála fámut eai beasa váikkuhit girku eallimii</p>
<p xml:lang="vep">43</p>
<p>ja ohppui. Vuosttamuš nissonbáhpa stáhtagirkus lei Ingrid Bjerkås, gii nammaduvvui 1961:s. Vuosttamuš nisson bisma lei Rosemarie Køhn, gii nammaduvvui 1993:s.</p>
<p>Sullii 85 % Norgga álbmogis leat lahttun Norgga girkus. Sotnabeaigirkostallamii lea uhccán berošteapmi birra riikkas, muhto eanaš mánát leat gásttašuvvon, konfirmerejuvvon ja olbmot háliidit lágidit hávdádusaid girkolaš meanuid bokte. Ii leat sivva jáhkit ahte olbmot háliidit cealkit luovus girkus dušše vuogasvuođa dihtii. Jáhkkimis háliidit eatnašat gullat risttalaš árbevieruide ja doallat religiovnna dego kultuvrralaš gullevašvuohta ja eallinoaidnun.</p>
<p><em type="bold">Norgga girku dovddastusteavsttat </em></p>
<p>Norgga girkohistorjá čájeha mo girkoservodat lea oppa áigge ovdáneamen ja ferte oppa áigge heivehit iežas ođđa jurdagiidda ja gáibádusaide. Seammás lea juoidá lea bissovaš, dego ahte Biibal lea girku alimus autoritehta. Normerejuvvon ja rievttalaš sárdnidan vuođđu ja oahpahus Norgga girkus vuođđuda muhtun dovddastusčállosiidda. Mat leat: golbma boares girko symbolat. Nd. Apostalaš oskudovddastus, Nikita oskudovddastus ja ahtan oskudovddastus. Oassin reformašuvnna čállosiin leat Augsburga dovddastus ja Luthera unna katekismus. Eará Luthera girkut geavahit eanet ge dovddastusčállosiid.</p>
<p><em type="bold">Guovddáš fágadoahpagat dán oasis </em></p>
<p>Reformašuvdna, virgi, oktoráđđenvuohta, váldi, eiseváldi, ámmát, nammadit, parlamentarisma, stivrenvuohki, lágidit, girkolaš bálvaleaddji, hárve, luohttámušdoaibma, áirras, báikegoddi (bygd), viŧkat (dás: jorfeste), lihkadus (bevegelse), báhppasuohkan,jođiheaddji, sárdnejeaddji, nunuš, morránit (oppvåking), jorgalus,vuoiŋŋalaš (åndelig), ovddidit, hehttet, čoakkalmas, konservatiiva, morála, coakci, iešheanalaš (uavhengig, selvstendig), virgádeapmi, gáržžidit (innstramming)</p>
<p><em type="bold">Dehálaš  dáhpáhusat ja jahkelogut risttalaš historjjás reformašuvnna rájes otnážii: </em>(Dát </p>
<p>lea maiddái kopiijaoriginálaid vuolde)</p>
<p xml:lang="vep">44</p>
<p><em type="bold">1517</em>: Martin Luther darvviha 95 risttalašvuođa njuolggadusa Wittenbergga Girkouksii (Duiskkas). Reformašuvdna álgá. </p>
<p><em type="bold">1533:</em> Reformašuvdna čađahuvvo Englánddas </p>
<p><em type="bold">1536-37:</em> Reformašuvdna čađahuvvo Dánmárkku/Norggas. Norgga Stáhtagirku ásahuvvo.  </p>
<p><em type="bold">1600:</em> Amerihká kolonialiseren ja mišuneren  </p>
<p><em type="bold">1618:</em> 30-jagi soahti álgá. Riiddut gaskkal protestánttalaš ja katolalaš risttalašvuođaoskku.  </p>
<p><em type="bold">1633:</em> Galileo Galilei ferte geassit ruovttuluotta iežas teoriijaid (ahte beaivváš lea gomuvuođa guovddáš, ii ge eanaspábba) </p>
<p><em type="bold">1650:</em> Kvekerlihkadus vuođđuduvvo </p>
<p><em type="bold">1700-logu miehtá:</em> Pietisma leavvá. Olmmoš ii galgga dušše čuovvut risttalaš ja girkolaš árbevieruid, muhto galgá váimmustis dovdat duohta ráhkesvuođa Ipmilii ja risttalaš oskui. Lihkadusat šaddagohtet. </p>
<p><em type="bold">1700-27:</em> Thomas Von Westen (1682-1727) jođihii mišunerenbarggu sámiid gaskkas. Son lei oassi pietisttalaš lihkadusas mii čuožžilii 1700 logus Eurohpás. Son dáhtui ahte sámit galge oahppat risttalašvuođa sámegillii, vai sin osku ja jáhkku galggai dovdot duohta, persovnnalaš ja buhtis, ja ollit sámiid váimmuide. </p>
<p><em type="bold">1738:</em> Metodistalaš lihkadus morrána. John Wesley.   </p>
<p><em type="bold">1789:</em> Fránska revolušuvdna </p>
<p><em type="bold">1800-logu álggus:</em> Haugeverddet/Haugianárat. Risttalaš lihkadus Norggas, maid Hans Nielsen Hauge vuođđudii. Váikkuhii garrasit Norgga servodateallimii ja ovdáneapmái.  </p>
<p><em type="bold">1800-logu miehtá:</em> Mišuneren Afrihkás.  </p>
<p><em type="bold">1845:</em> Dissenterláhka ásahuvvo Norggas.  Norgga álbmot ii leat šat lága bokte geatnegahtton čuovvut risttalašvuođa (Luhtera) oskku, ja leat miellahttun Norgga Girkus.  </p>
<p>45 <em type="bold">1846:</em> Læstadius morrána ja sárdnidišgoahtá Gárasavvonis Ruoŧas. Risttalaš lihkadus mii leavvá miehtá Sámis, maid Lars Levi Læstadius vuođđudii. Váikkuhii garrasit Sámi servodateallimii ja ovdáneapmái.  </p>
<p><em type="bold">1850:</em> Katolalaš oskusuorgi ásaha searvegottiid Norgii, fas.  </p>
<p><em type="bold">1852:</em> Guovdageainnu stuimmit bohciidit go Læstadiusa-lihkadusa čuovvuleaddjit garrasit vuostálastet gávpealbmáid ja báhpaid guvlui sajáiduvvama ja servodatlaš meannudemiid.   </p>
<p><em type="bold">1859:</em> Darwina girji: On the Origin of Species by Means of Natural Selection, bovttii garra digaštallamiid ja rievdadii servodaga earret eará risttalašvuođa oidnui dasa mo eallin ja eanaspábba lea šaddan ja ovdánan.  </p>
<p><em type="bold">1865:</em> Frelsesarmèen vuođđuduvvo. Industrialiseren lea olles leavttuin leavvamin. Dat mielddisbuktá ahte geafivuohta leavvá, ja sosiála ráfehisvuođat lassánit.  </p>
<p><em type="bold">1870:</em> Katolisisma vuostálastá modernismma.  </p>
<p><em type="bold">1964:</em> Oskkoldatlaš friddjavuohta Norggas, čállo vuođđoláhkii.  </p>
<p><em type="bold">1970-2000:</em>  Eará máilmmioskkoldagat ja eallinoainnut čuvvot sisafárrejeddjiid, Norgii.  </p>
<p><em type="bold">1990-logu miehtá:</em> Servodagas digaštallo mo oskkoldatoahpahus galgá skuvllas, ja leat váidalusat dasa ahte skuvlla ulbmilparagráfa lea vuođđuduvvon risttalaš oskkoldaga vuođul.  </p>
<p><em type="bold">1992</em>: Sámi girkoráđđi vuođđuduvvui, ja lea oassin Norgga Girkus.  </p>
<p><em type="bold">2012:</em> Risttalašvuohta ii leat šat Norgga almmolaš stáhtaoskkoldat. Norgga girku lea álbmotgirku ja sáhttá mearridit, árvvoštallat ja čuovvut iežas árvogažaldagaid. Dál lea ollislaš oskkoldatlaš dásseárvu ja friddjavuohta, Norggas. </p>
<p><em type="bold">Mo álggahit oahpahusa </em></p>
<p>Ásahehket joavkkuid main leat 5 oahppi juohke joavkkus. Juoge juohkehažžii: <em type="bold"> </em></p>
<p>46 <em type="bold">Dehálaš  dáhpáhusat ja jahkelogut risttalaš historjjás reformašuvnna rájes otnážii. </em> Juohke oahppi oažžu čuohte-logu maid galgá oahppat (pugget). Omd. Sárá lohká 1500-logu dáhpáhusaid. Son galgá maid ohcat lasi dieđuid dáhpáhusaid birra. Lasi dieđuid sáhttá ohcat eará giehtagirjjiin dahje interneahtas. Joavkkut buktet ovdan iežaset buktagiid, ja doaivumis dalle buohkat muitet jahkeloguid ja dáhpáhusaid daidda gullevaččat go spealu galget speallat.  </p>
<p>Oahppit sáhttet geahččat filmma: Guovdageainnu stuimmit. Gaup. Filbma muitala mo Læstadiusa čuovvuleaddjit vuostálaste báhpaid ja gávpealbmáid geat njihte guovllu olbmuid. Dát dáhpáhuvai Guovdageainnus jagi 1852. Filbma čájeha mo eiseválddit (sii geat mearridit ja geain lea fápmu servodagas) geavahedje iežaset fámu (gálvvuid, ruđa, buolliviinni, statusa) ovddidit iežaset beroštumiid beroškeahttá das mo guovllu olbmuide čuozai.</p>
<p><em type="bold">Gažaldagat tekstii </em></p>
<p>1.  Goas šattai Norgga girku Lutherlaš girkun? 2.  Girku molsašuvai katolalaš girkus, Lutherlaš girkui. Makkár namma geavahuvvo dán molsašuvvamii? 3.  Gii válddii badjelasas katolalaš girku dávviriid? 4.  Gos galge báhpat oahppat lutherlaš oahpa? 5.  Maid galge báhpat bargat? 6.  Maid gonagas galggai bargat? 7.  Goas besse dábálaš olbmot fárus váikkuhit girku stivrema? 8.  Man galle lutherlaš báhpa ledje davvi-sámis, álggus? 9.  Man guhkes áigi lea dassá go Leastadianisma leavvagođii? 10. Mii lei namma sus gii álggahii Leastadianismma? 11. Gos vulggii Leastadianisma? 12. Makkár gielaid geavahedje leastadialaš sárdnideaddjit, álggus?</p>
<p xml:lang="vep">47</p>
<p>13. Manne šattai leastadialaš lihkadusas nu stuorra mearkkašupmi sámi risttalašvuhtii? 14. Galget go sámi guovlluid báhpat otne máhttit sámegiela?</p>
<p><em type="bold">Vástádusat </em></p>
<p>1.  Jagi 1587 2.  Reformašuvdna 3.  Stáhta 4.  1620-loguin 5.  Olbmuid morála ja ortnega 6.  Gonagas lei stáhta bajimus ja galggai nammadit báhpaid 7.  1880-loguin. Go parlamentarisma ásahuvvui. 8.  Guokte 9.  150 jagi 10. Lars Levi Læstadius 11. Gárasavvonis 12. Sámegiela, suomagiela/Kveanagiela ja darogiela. 13. Báikkálaš sárdnideaddjit hábmejedje ieža organiserema ja jođiheami dan mielde makkár árgabeaivi ja kultuvra lei báikkis. Čoakkalmasat dáhpáhuvve dan gillii maid olbmot áddejedje.  14. Eai dárbbaš.</p>
<p><em type="bold">Gažaldagat digaštallamii </em></p>
<p>1.  Manne, jáhkát don, lei váttis fitnet báhpaid davvi-Sápmái, álggus? 2.  Manne, jáhkát don, ollugat oaivvildit ahte sámit duođas easkka dalle jorgaledje risttalašvuhtii go leastadialaš lihkadus bođii? 3.  Man láhkái sáhttit dadjat ahte leastadialaš lihkadus lei mielde suodjaleamen sámegiela ja sámi kultuvrra dan garra dáruiduhttináigge? 4.  Manne nogai leastadialaš lihkadusa coakci, dađis?</p>
<p><em type="bold">Gos sáhttá lohkat eambbo? </em></p>
<p xml:lang="nob"><em type="italic">http://www.kirken.no/ </em> </p>
<p xml:lang="vep">48</p>
<p><em type="bold">Bargobihtát ohppiide </em></p>
<p><em type="bold">Friddjagirkut ja risttalaš lihkadusat   Oahppogirji s 39-46 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  addit bajilgova eará friddjagirkuid searvegottiin ja risttalaš lihkadusain, dás maiddái hellodatlihkadusa birra</p>
<p><em type="bold">INTRO oahpaheaddjái </em></p>
<p>Protestántisma deattuhii ahte olmmoš galgá ieš lohkat ja árvvoštallat maid Biibbal muitala. Dat iešalddis dagahii ahte olbmot fuomášedje ja árvvoštallagohte biibbalteavsttaid ja daid</p>
<p>49 sisdoalu. Dalle ollugat áddegohte ja sáhtte duođas iežas árvvoštallat dan sisdoalu, eai ge dušše čuovvut biddjon njuolggadusaid ja rituálaid.</p>
<p>Dat váikkuhii dasa ahte ollugat sierranedje ja  muhtimat ásahedje ođđa searvegottiid dan mielde makkár oaivilat sis ledje dasa mii biibbalis čuožžu. Eanaš oskkoldatlaš searvegottit ja friddjagirkut ásahedje iežaset girkolaš njuolggadusaid ja rituálaid mat otne sin gaskkas rehkenastojit árbevierrun ja dáhpin.</p>
<p>Oskkoldat ja eallinoaidnu Norggas čájeha ahte risttalaš suorggádusat ain leat eanetlogus. SSB čájeha  (2008)  ahte risttalaš suorggideamit bisuhit miellahtulogu 55 %-ain. Muslimat ja iioskkoldatlaš oskkoldagat leat nubbin ja goalmmát stuorámus oskkoldagat/eallinoainnut. Máŋggaoaivilvuohta Luthera girku siskkobealde dagaha ahte oskkoldatlaš máŋggabealatvuohta ain stuorru ja viidána. Leastadianisma ii leat friddjagirkolaš searvegoddi, muhto lea vuollástuvvon Norgga Girkui.</p>
<p>Dás válljet čilget lagabui eará friddjagirkoservodagaid go dat mat oahppogirjjis leat čilgejuvvon:</p>
<p><em type="bold">Guovddáš fágadoahpagat dán oasis </em></p>
<p>oskoservodat (trossamfunn), konfešuvdnamáhttu, girkoservodat (kirkesamfunn), máilmmiviidosaš (verdensomspennende), riikkaidgaskasaš (landsomfattende), protestánttalaš risttalaš árbevierru (protestantisk tradisjon), hilgut, ásahit, sajáiduvvat, ceagganit (opponere), vuostálastit, bearráigeahččat, botket, bieđganit, lihkadus, čanastat (bånd, bindinger), duogáš, vuolgga, ovddastit, eastadeapmi, máhccat, fátmmastit, vuoiŋŋagástta (åndelig dåp), čavgat (fast, gitt), árpmuattáldat (nådegave), norbma (njuoggadus, vuordámuš), sisaboahtu, nuvttábarggut, láhkarihkolaš (kriminell), eallinvádjolus, oamedovdu, suttolaš</p>
<p xml:lang="est"><em type="bold">Baptisma </em></p>
<p>Muhtin friddjagirkut ja risttalaš searvegottit dutket ja isket gávdnat,  ja čuvvot dan eami- dahje álgoristtalašvuođa. Dán láhkai baptisttat árvvoštallet iežaset searvegotti. Sin risttalaš</p>
<p>50 meanut čađahuvvojit nu mo dahkkojedje Jesusa áiggis, Jerusalemas. Sin risttalaš girku (searvegoddi) lea huksejuvvon olbmuin geat ieža ledje duohta oskkolaččat. Searvegottit ledje guovllu iešheanalaš ovttadagat. Muhtimat sis oaivvildit ahte girkoservodagat ja searvegottit ja risttalašvuođaoskkoldaga suorggit mat maŋŋá leat šaddan, leat Baptismmas vuolgán. Omd hellodatlihkadus ja adventisma. Baptisma sátni mearkkaša gásttašit. Sin guovddáš osku ja jurdda lea ahte olmmoš ii galgga gásttašuvvot ovdal go ieš mielas dahká dan. Dat mearkkaša ahte son lea árvvoštallan iežas jurdagiid risttalašvuođa birra, ja dán láhkai son dohkkeha daid girkolaš eallinnjuolggadusaid mat leat geatnegahtton. Jurdda lea datte ahte buohkat galget dovdat ja diehtit ja dohkkehit daid, ieža. Eaktodáhtolašvuohta lea guovddáš jurdda.  Girku lea eaktodáhtolaš čoakkáldat olbmuin geat eaktodáhtolaččat leat vuolgán searvegoddái.</p>
<p xml:lang="vep"><em type="bold">Adventisma </em></p>
<p>Nu mo ollu eará friddjagirkut ja risttalaš lihkadusat leat adventisma vuolgán das go muhtin ii lean ovttaoaivil dainna oskkoldatoainnuin mii ráđđii dan searvegottis gos son lei. Adventisma vulggii Amerihkás ja William Miller (1782-1849) vuođđudii dan.  Dábálaččat olbmot geat ledje doaimmalaččat, kritihkalaččat, iešheanálaččat ja buorit jođiheaddjit surggiidedje ja ásahedje searvegottiid mat ledje iežaset miela ja oaiviliid mielde riekta.  Adventisma lea vuolgán baptismmas, ja sierranit dán láhkai:</p>
<p>-sii jáhkket ja oskot ahte Kristus boahtá fargga fas ja ahte mii eallit maŋimuš áiggiin. Danne lea namma adventisma. Dan sii jáhkket go leat dulkon ja rehkenastán iešguđet čálabáikkiid biibbalis. Sii oaivvildit ahte dušše vánhurskkis/vuoiggalaš olbmot bajásčuožžilit go Kristus boahtá ruovttuluotta. Dasto lea dubmenbeaivi ja dalle bullet buot eahpevuoiggalaččat ja biro helveha dolas. Adventisttat ledje jagi 1831 rehkenastán ja gávnnahan ahte máilmmi loahppabeaivi galggai dáhpáhuvvat jagi 1843. Lagat rehkenastin čájehii ahte loahppabeaivi lei golggotmánu 22. Jagi 1844. Ollugat ledje čoahkkanan, ja sis ledje alla vuordámušat. Muhtun boanddat dikte eatnamii orrut ja eai láddjen ja rádjan suinniid dahje gaikon buđehiid. Sii behttojedje go beaivi bođii ja manai nu mo dábálaččat. Datte nagodedje jorahit sága nu ahte dat lei almmálaš bassibeaivi ja dat beaivi goas Ipmil lohkagođii ja</p>
<p>51 árvvoštallagođii juohke áidna olbmo ja čáliha sin iežas girjái ja ráhkkana loahppabeaivái mii boahtá go Kristus fas boahtá eatnama ala.</p>
<p>-Seammá go juvddálaččat lea adventisttain sabbat bassi beaivi. Dat lea vuoiŋŋastanbeaivi ja dalle galgá bearaš leat ovttas. Sii jáhkket ahte sabbat lea šaddan seammás go Ipmil sivdnidii eatnama. Dat lea oktan náitaleamen,  máilmmi boarráseamos árbevierru, jáhkket sii.</p>
<p>-Adventisttat deattuhit dearvvašvuođa ja borranvieruid garrasit ja duođalaččat. Dan go dat lea oassi dasa ahte rumaš galgá buhtistuvvot siskkobealde. Rumaš lea bassi vuoiŋŋa dállu, ja danne dan galgá dikšut čábbát.</p>
<p><em type="bold">Jehova vihtanat </em></p>
<p>Jehova vihtanat jurddašit ja jáhkket ahte sii čuvvot dan duohta oahppu eallima ja oskku birra. Eará risttalaš oskkoldagat leat sin oainnu mielde, kopiijat ja boastu oahppu. Biibbal lea sin oskugirji ja oahppogirji, ja lea guovddáš sin oskkus. Sii geavahit biibbala maid ieža leat jorgalan, mii váldui atnui Norggas jagi 1996.  Sis lea fundamentalisttalaš biibbaloaidnu. Dat mearkkaša ahte sii jáhkket biibbala sánit bohtet njuolga Ipmilis/JHWH (Hebrealaš Ipmilnamahus) Sii lohket ja čuvvot Biibbala sániid njuolga. Sii jáhkket ahte biibbalsánit leat profehtalaččat, ahte dat muitalit dáhpáhusaid mat galget dáhpáhuvvat.</p>
<p>Jehova ii leat olmmošhámis dahje makkárge govvahámis. Son lea máilmmiávvosa sivdnideaddji ja sus lea oaidnemeahttun vuoibmi, vuoigŋa dahje fápmu, bassi vuoigŋa mii bargá ja dahká dan maid dáhttu.</p>
<p>Jehova vihtanat johtet dáluid mielde ja almmolaš báikkiin ja áŋgirit muitalit ja sárdnidit dan maid sii oaivvildit lea <span type="quote">“duohta”</span> osku. Sii geahččalit earáid oaččuhit gávdnat/fuomašit ja čuovvulit sin <span type="quote">“duohtavuođa”</span>. Leat Jehova vihtan mearkkaša leat sárdnideaddji ja oahpahit olbmuide dan duohta oskku. Sii geavahit biibbala sárdnideamis. Oahppu das mo sárdnidit ja jorgalahttit olbmuid duohtavuhtii, oahpahuvvo čoahkkimiin.</p>
<p>52 Jehova vihtanat jáhkket ahte Jesus lea historjjá stuorámus ja deháleamos vihtan. Son rehkenasto vuosttaš vihtanin. Son lea dehálaš go son oaffarušai iežas ja čuožžilii jápmimis vuoiŋŋalaš rupmašiin.</p>
<p>Maiddái Jehova vihtanat jurddašit ahte min áiggit leat loahppaáiggit. Sii oskut ja jáhkket ahte Jesus bođii eatnama ala jagi 1914. Dan son dagai suoli ja čihkosis. Son biddjui de Jehova organisašuvnna gonagassan. Dál son stivre Ipmila almmálaš riikkas. Historjjá loahpas, dahje loahppaáiggiid son galgá oahpahit olbmuide geat háliidit Jehova oahpu vai sii sáhttet eallit ovttas su dáhtuin. Sii jáhkket ahte loahpas galget 144 000 olbmo geat leat válljejuvvon, ovttas Jesusin oahpahit olbmuid geat leat eallán ja birgen roasuid. Sin gaskkas besset áŋgirepmosat ja buoremusat duhátjagiriikkariikii návddašit ráfálaš paradiijáslaš eallima ovttas elliiguin.</p>
<p>Jehova vihtanat earránit eará oskkoldagain dainna go sis lea čielga organisašuvdna. Sin osku ja oahppu vulggii Amerihkás. Amerihkás leat ain 9 albmá geat stivrejit buot máilmmi Jehova vihtaniid ovttastusaid. Norgii bođii Jehova vihtan oahppu jagi 1892,  Knud Pederson mielde. Son lei fárren Amerihkkái, muhto bođii ruovttuluotta oktan ođđa oahpuin, Skienii. Son álggahii biibballohkanjoavkku.  Sin oahpahus lea seammalágan miehtá máilmmi. Olbmot geat čuovvolit Jehova vihtaniid searvegotti, leat dávjá guhkká studeren ja dutkan searvvi sisdoalu. Go lea gásttašuvvon rávisolbmo agis, de sii rehkenastojit miellahttun searvvis. Sii doalahit searvvi <span type="quote">“buhtisin”</span> dan láhkai ahte olbmot geat maŋŋá gásttašeami geassádit dahje válljejit guođđit searvegotti, olgguštuvvojit. Dat mearkkaša ahte sii galget doalahit iežaset eret eará Jehova vihtaniin.</p>
<p><em type="bold">Mo álggahit oahpahusa </em></p>
<p>Sáhttibehtet geahčadit duorastat/bearjadat guovllu áviissaid ja gávnnahit makkár iešguđet risttalaš searvegottit almmuhit deaivvademiid/čoahkkananbottuid. Makkár symbolat leat daid iešguđet searvegottiin? Sáhttibehtet geahččalit oažžut ságastit/jearahallat muhtin searvegotti jođiheaddji.</p>
<p xml:lang="vep">53</p>
<p><em type="bold">Gažaldagat tekstii </em></p>
<p>1.  Mii lea friddjagirku? 2.  Mat leat Norgga stuorámus friddjagirkut? 3.  Maid muitala konfešuvdnamáhttu girkoservodaga birra? 4.  Makkár risttalaš árbevirrui gullet friddjagirkut? 5.  Makkár lihkadus biđgii stáhtaoskkoldatortnega Englánddas? 6.  Goas bođii Hellodatlihkadus Norgii? 7.  Mii lea Hellodatlihkadusa konfešuvdnamáhttu?</p>
<p><em type="bold">Vástádusat </em></p>
<p>1.  Girku mas eai leat dahje leamaš čanastagat stáhtii ja eiseválddiide 2.  Hellodatustibat, metodisttat, baptisttat, adventisttat, luhterlaš friddjagirkut ja mišuvdnalihttu 3.  Dat muitala girku/oskusearvvi oskuárbevieruid, sin historjjá, organiserema, oskučađaheami ja ipmilbalolašvuođas. 4.  Protestantalaš árbevirrui 5.  Metodistalihkadus 6.  1906 7.  Váldit osku vuostá persovnnalaččat (vuoiŋŋagástta), beroštit sosiála áššiin, vuosttaldit alkohola boasttugeavaheami, juohke searvi lea iešheanálaš (ii leat bajit organisašuvdna), hilgu mánágástta,</p>
<p><em type="bold">Gažaldagat digaštallamii </em></p>
<p>1.  Manne šadde friddjagirkut, jáhkát don?</p>
<p>2.  Jurddaš ahte dii galgabehtet ásahit risttalaš searvegotti. Mii lea din konfešuvdna? Mii lea oskkoldatlaš suorggis dahje lihkadusas namma? Mo dii jurddašehket oaččuhit olbmuid čuovvulit din praskisa/árbevierud/oskku?</p>
<p xml:lang="vep">54</p>
<p><em type="bold">Gos sáhttá lohkat eambbo? </em></p>
<p>Levi Geir Eidhamar: Religioner og livssyn. Høyskoleforlaget.2004. Girji lea čállon oahpaheddjiid várás.</p>
<p><em type="bold">Bargobihtát ohppiide </em></p>
<p>Čihččet gažaldahkii lea ráhkaduvvon skovvi maid oahppit sáhttet deavdit logadettiin  s 41-45.</p>
<p><em type="bold">Risttalašvuođa  mearkkašupmi  kultuvrii  ja  servodateallimii  Oahppogirji s 46- 51 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">55 •  Ságastallat risttalašvuođa mearkkašumis sámegillii, sámi kultuvrii ja servodateallimii ja ságaskuššat risttalaš girkuid beroštumi sámi servodagain.</p>
<p><em type="bold">INTRO oahpaheaddjái </em></p>
<p>Sámi oskkoldathistorjjá, girkohistorjjá ja girkoeallima birra lea ollu diehtu, muhto ollu dan dieđus ii leat čohkkejuvvon iige čállojuvvon. Sámi vuoiŋŋalašvuohta ja jurddašanvuohki lea dávjá jávohis kulturgelbbolašvuohta mii ii leat čállojuvvon. Lundui čadnon vuoiŋŋalašvuohta muitala olbmuid lagasvuođa birra lundui. Dat lea kultuvrralaš árbi mii historjjá čađa lea maŋos mannan, muhto ii dattege vajálduhttojuvvon. Álgoálbmogiid vuoiŋŋalašvuohta lea deattuhan eatnama bassivuođa, ja olbmuid gullevašvuođa dasa.</p>
<p>Sámi girkoráđđi: Sámi oskkuoahpahusplána.2011 s 67-68</p>
<p xml:lang="deu"><em type="bold">Mišuneren </em></p>
<p>Davviriikkaid soahti mii álggii 1700  ja bisttii gitta 1720 rádjái lei ovtta láhkai duogážin dasa ahte eiseválddit čavgejedje ja nannejedje risttalašvuođa oahpahusa (mišunerema) sámiid gaskkas. Gonagasas lei dárbu čájehit ahte Dánmárku-Norgga davvi guovllut gulle sidjiide. Dalle lei heivvolaš ahte mišuneren čavggai sámis, ja Thomas Von Westen biddjui dán bargui. Son jođii Sámis ja gávnnahii ahte sámit galge oahppat risttalašvuođa sámegillii, vai osku ja oahppu ollá sámi váimmuide. Son álggahii skuvlla gos miššunárat ja oahpaheaddjit galge oahppat sámegiela. Son lei hui áŋgir barggustis ja gažadii ja oaguhii noiddiid ja earáid  geat čuvvo luondduoskku rituálaid ja dorvvastedje sámi luondduoskui.</p>
<p xml:lang="smj"><em type="bold">Sámegiella </em></p>
<p>Miššon- ja oahpahusdoaimmaid bokte šattai sámegiel čállingiella ja girjjálašvuohta. Vuosttaš rahčamušat álggahuvvojedje Ruoŧa bealde. Go galggai oažžut sámiid luohttámuša, de miššonolbmot oidne dehálažžan addit sámiide sámegiela oahppogirjjiid, ja oahpahit ja sárdnidit sámegillii.</p>
<p xml:lang="vep">56</p>
<p>Oanehaččat sáhttá dadjat ahte risttalašvuohta, oahpahus ja mišuneren lei mielde vuođđudeamen sámi čállingiela ja girjjálašvuođa. Sihke Áppesgirjjit, katekismus ja eará girkogiehtagirjjit + ođđatestameanta (álgopreanta) almmustuvvojedje  gaskkal jagi 1619 ja 1772. Vuosttaš sámegielat biibbal almmustuvvui jagi 1811, máttasámegillii.<em type="bold"> </em>   </p>
<p><em type="bold">Mo lea otná sámi risttalašvuohta? </em></p>
<p>Dan áiggis go girku lea leamaš Sámis, de leat ovdánan ollu iešguđetlágan vierut ja ipmárdusat ja hábmen sámi risttalašvuođaipmárdusa dakkárin go mii dan dovdat dál. Sámi risttalašvuođa oaidnit earret eará oskkuovdanbuktimiin mat leat čoakkalmasain ja ipmilbálvalusain gos sápmelaččat leat čoagganan. Oskkueallima ovdanbuktinvugiid sáhttá dahkat liturgiija, musihka ja sálmmaid válljema bokte, ja iešguđetlágan kultuvrralaš ja dáiddalaš ovdanbuktimiiguin, sámegielain, fáttá válljemis, čoahkkananbáikki ja searvevuođa bokte. Girkolaš basit leat mávssolaččat sápmelaččaide. Allabasiiddáigge leat iešguđetlágan vierut iešguđet guovlluin girkus, ruovttuin ja leastadialaš čoakkalmasain. Gásta, konfirmašuvdna, vihaheapmi ja hávdádeapmi leat maid mávssolaš dáhpáhusat, juoga mii searvvaha bearraša, fulkkiid ja soga. Sámi risttalašvuođaipmárdus ovdanboahtá ja gaskkustuvvo oahpaheami bokte ruovttuin, ságastallamiin ja buolvvaid gaskka deaivvadettiin.</p>
<p>Sámi girkoráđđi: Sámi oskkuoahpahusplána.2011 s 67-68</p>
<p><em type="bold">Guovddáš fágadoahpagat dán oasis </em></p>
<p>Kultuvra, meannudanvuohki (behandlingsmåte), eaktu (vilkår), árvu, máhttu, vierru, identitehta, symbola, govvidit, govvagiella, motiiva,  sivdnideapmi, gierdu, ovdaristtalaš, bassibeaivi, ávvobeaivi, goziheaddji, nanus, guovttebealat (tosidig), bázzi (skulptur), guoddi, suodjalit, oaidnemeahttun, gáhttet, siskkáldas, olgguldas, áitta, girjjálašvuohta, vuohttit, rihpat/konfirmašuvdna, dáidda, mearkabeaivi, navdit, váikkuhit</p>
<p xml:lang="vep">57</p>
<p><em type="bold">Mo álggahit oahpahusa </em></p>
<p type="listitem">•  Sáhttibehtet ceahkis digaštallat ja áicat man láhkai risttalašvuohta oidno, vuhtto dahje boahtá ovdan joavkkus. Leat go konfirmeren? Áiggut go konfirmeret? Man birra oahppá rihppaskuvllas? Gásttašuvvon?, Mo čađahuvvo hávdádeapmi? Friddjabeaivvit/bassibeaivvit jagis? Juovlaskeaŋkkat? Masa dat leat čatnon? Norgga lágat/10 báhkkoma? Leat go risttalaš rituálat ruovttuin? Mo ávvudit risttalaš allabasiid? Risttalašvuohta/oskkoldagat sierra fágan skuvllas.</p>
<p type="listitem">•  Sáhttibehtet lohkat ja digaštallat novealla: Skolegutt, maid Laila Stien lea čállán. Noveallas sáhttit vásihit man dehálaš risttalašvuođaoahpahus ja  biibbalteavsttaid badjeloaivveoahppan lei skuvllas, ovdal. Ii lean álki skuvllas oahppat maidege go ii ádde giela. Dáruiduhttináigge ledje skuvlaeiseválddit garrasat čuovvut lága mii muitalii ahte buot oahpahus galggai leat dárogillii.   Novealla gávdno dás:</p>
<p xml:lang="nno"><em type="italic">http://gordon.acm.no/vgs/2_norsk/Ordforklaringer/0_Tekster%20pdf/Skolegutt.pdf </em> </p>
<p><em type="bold">Gažaldagat tekstii </em></p>
<p>1.  Mii lea kultuvra? 2.  Geat hábmejit kultuvrra? 3.  Maid symbolisere norgga leavga? 4.  Maid symbolisere sámi leavga? 5.  Maid fuomášii Thomas Von Westen go bođii Sápmái? 6.  Maid mearkkaša gohtalaš M man bajábealde lea ruvdnu vel? 7.  Manne olbmot čiŋadedje silbaboaluiguin? 8.  Namut muhtin rituálaid maid olbmot čuvvot gáhttet iežaset váralašvuođain?</p>
<p><em type="bold">Vástádusat </em></p>
<p>1.  Dat mai eallimis oahppá: vierut, árvvut, máhttu ja meannudanvuogit. Dalle mii hukset oktasaš ideaid ja áddejumi dasa mii lea riekta ja boastut ja mo lea buoremus eallit, ja mii lea vuogas máhtti ja diehtit.  2.  Olbmot</p>
<p xml:lang="vep">58</p>
<p>3.  Ruossa čájeha ahte riika lea risttalaš, (alit ivdni lea albmi ja vilges lea muohta ja rukses lea eahketroađđi) 4.  Gierdu – beaivváš, ja mánnu (rukses ja alit) + gávttiid ivnnit: rukses, alit, fiskes, ruoná 5.  Son fuomášii ahte sámit dolle katolalaš risttalašvuođa beivviid (omd Márjjábeaivvi) čavgadit. 6.  Márjá ja/dahje Máttaráhkká 7.   Dat sáhtte gáhttet dávddain ja lihkuhisvuođain 8.  Jearrat lobi ovdal go ráhkkanit ijastit olgun, ruossastit, bidjet biibbala guottá vuollái.</p>
<p><em type="bold">Gažaldagat digaštallamii </em></p>
<p>Gávnnahehket man guhkká risttalašvuođa oskkoldat leamaš stáhtaoskkoldat Norggas. Lea go imaš ahte Norgga ja Sámi kultuvra lea báidnon risttalašvuođas? Digaštallet!</p>
<p>Geahčadehket iežadet skuvlaruvtto. Man galle friddjabeaivvi leat čatnon risttalaš allabasiide, ja guđe allabasiide?</p>
<p><em type="bold">Gos sáhttá lohkat eambbo? </em></p>
<p>Anders Bær ja Lars Hætta: Muitalusat. Universitetsforlaget. 1982.</p>
<p xml:lang="nob">Sámisk kirkeråd – Et historisk tilbakeblikk og veien framover. Tore Johnsen:</p>
<p xml:lang="nno"><em type="italic">http://www.kirken.no/?event=downloadFile&amp;FamID=321493 </em> </p>
<p>Sámi girkoeallima strategalaš plána:</p>
<p xml:lang="nno"><em type="italic">http://www.kirken.no/?event=downloadFile&amp;FamID=228635 </em> </p>
<p><em type="bold">Bargobihtát ohppiide </em></p>
<p xml:lang="vep">59</p>
<p>1.  Loga Márjjábeivviid birra mat leat njukčamánu 25.b. ja čakčamánu 8.b. Daid dieđuid gávnnat girjjis:  Jahki sámis. Marit Mikkelsdatter Eira Murud. ČálliidLágádus. 2012. Manne lei Nieida Márjá bassi olmmoš? Makkár dálkemearkkaid muitala njukčamánu 25.b? Guđe risttalaš oskkusuorggis lea Nieida Márjá erenoamáš bassi?</p>
<p><em type="bold">Risttalašvuohta suorrana   Oahppogirjii s 52-62 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  čilget romalaš-katolalaš, ortodoksalaš ja protestánttalaš risttalašvuođaárbevieruid váldoiešvuođaid</p>
<p xml:lang="vep">60</p>
<p><em type="bold">Intro oahpaheaddjái </em></p>
<p>Formálalaš earru gaskkal Roma ja Konstantinopel dáhpáhuvai jagi 1054 m.Kr. Earru šattai go girkopolitihkalaš guovtteoaivilvuohta bohciidii ja garai. Poava dáhtui dohkkehuvvot girku bajimus jođiheaddjin, muhto patriárka Konstantinopelis ii sáhttán dan dohkkehit. Dát guokte oaivila eaba soahpan seammá oainnu Bassi Vuoiŋŋa ektui. Katolihkat oaivvildit ahte Bassi Vuoigŋa vuolgá Ipmeláhčis ja bártnis, muhto ortodoksa girku oaivvilda ahte dat vuolgá dušše Ipmilis.</p>
<p>Poavagirkus bohciidedje dađis (1500-logu rájes) ollu girkoservodagat ja iešguđet risttalaš oskusuorggit. Álggus reformašuvdna buvttii  protestántismma. Protestantismma birra lea čilgejuvvon oahppogirjjis s 60-61. Protestánttat gohčodedje iežaset evangelalaš risttalažžan. Ain otne geavahuvvo namma: Evangelalaš oskuservodagat.  Datte ferte váruhit geavaheamis dákkár sániid. Dat earuhit ja doalahit dološ riidduid ain eallin. Sihke protestánttalaš, katolalaš ja ortodoksa oskuservodagat muitalit ja oahpahit (servodagas) risttalašvuođa guovddáš sisdoalu.</p>
<p><em type="bold">Ortodoksa risttalašvuohta </em></p>
<p>Ortodoksa girkus leat birrasii 250 mill miellahtu miehtá máilmmi, ja lea viidámus Greikkas, Ruoššas, Serbia, Bulgarias, Romanias, Ukrainas, Kyprosis, Georgias ja Makedonias. Muhto dađe mielde go olbmot leat johtán ja fárrestaddan,  de gávdno dál ortodoksa girku miehtá máilmmi. Maiddái Suomas leat ruošša-ortodoksa searvegottit ja girkut. Ortodoksa risttalašvuođas leat guokte váldosuorggi: Greikka-ortodoksa ja Ruošša-ortodoksa. Erohus dán guoktás lea duššefal organiseren ja kultuvra. Teologiija ja osku lea seammá. Njávdámis Norgga bealde Sámis lea Ruošša-ortodoksa girku. Doppe lea ipmilbálvalus juohke jagi,  borgemánus. Ruošša-ortodoksa girku Njávdámis lea lunddolaš go leamaš áiggiid čađa lagaš oktavuohta ruoššain ja nuortalaš-sámiin.  Leat ja čuovvut árbevirolaš oskkoldatvugiid leat buot deháleamos ortodoksa girkus. Sii čađahit  eahketmállásiid, gástta ja eará meanuid eará láhkai go omd protestánttat ja romalaš-katolalaš girkoservodagat. Riikkaid eiseválddit ja</p>
<p xml:lang="vep">61</p>
<p>politihkkárat eai seagut girkolaš ja oskkolaš áššiide. Ortodoksa girkoservodagat sáhttet friddja hábmet iežaset njuolggadusaid ja meanuid. Girkovisti ja erenoamážit ikonaid (govvosat) bálvaleapmi  earuha ortodoksa girku eará girkoservodagain. Girkut leat čiŋahuvvon ikon-govvosiin martyrain ja bassi olbmuin gean nammii girku lea huksejuvvon. Olbmuin lea dávjá ruovttuin maid ikonat. Ikonat leat <span type="quote">“glásat (vinduer) bassi máilbmái”</span>. Ikonat galget sierra njuolggadusaid mielde málejuvvot.</p>
<p>Maiddái njunni galgá dovdat ipmila lagasvuođa. Suovvasa lea dábálaš <span type="quote">“gilvit”</span> ipmilbálvalusain girkus. Dasto galget maid gullot čáppa sálmmat, rohkosat ja teakstalohkan girkus. Buot áiccanat galget bibmot ipmila lagasvuođain. Ortodoksa girku čuovvu árbevieruid ovttaseallima dáfus ja nissunbáhpat eai dohkkehuvvo. Girku maid cuiggoda otná materialismma. Birget uhcibun, lea ortodoksa risttalaš ideala. Ortodoksa girkoservodagain leat 14 Patriárkkat,  14 iešguđet riikkain geat leat girku bajimusat. Konstantinopel, Antiokia, Jerusalem ja Alexandria leat boarráseamos patriárkkat ja sii leat erenoamáža árbevirolašvuođa geažil. Ortodoksa girkuin leat kloastarat muŋkkaide ja nonnaide.</p>
<p xml:lang="fin"><em type="bold">Katolisisma </em></p>
<p>Jagi 1054 suorraneigga ortodoksa ja romalaš-katolalaš girkut. Dalle ledje leamaš riiddut ja máŋggaoaivilvuođat guhkká. Ortodoksa risttalaččaid hoavda šattai patriarka Konstantinopelis ja Romalaš-katolalaš hoavda fas pava Romas. Fámolaš pavastáhta lei teokrahtalaš (báhpat stivrejedje riikka)  ja háliidii oskkolaš monopola. Ikonaid geavaheapmi ja leavvan,  ja galge go báhpat beassat náitalit, ledje muhtin gažaldagat mat dahke ahte oskkut suorraneigga. Dál leat badjel miljárdda romalaš – katolalaš čuovvuleaddjit. Amerihkás leat 504,7 miljovnna olbmot geat leat katolihkat. 280 milj Eurohpás, 110 milj Asias, 120 milj</p>
<p>62 Afrihkás. Brasil lea máilmmi stuorámus katolalaš riika. Doppe leat 140 milj čuovvuleaddjit. Eanemusat  lassánit katolihkat Afrihkás. Norggas lea 1% registrerejuvvon katolihkat. Gaskkaáigge risttalašvuohta ovddidii garra vuogádaga maid olbmot galge čuovvut riegádeamis gitta jápmimii. Olbmot gásttašuvvojedje go riegádedje ja ožžo loahppa vuidosa ovdal go jápme. Buohkat galge suttuid dovddastit  unnimusat oktii jahkái. Dat mearkkašii ahte sii galge suttuid dovddastit, dahkat buorádusa  ja oažžut ándagassii. Dát dagai ahte girku kontrollerii/čuovui juohkehačča eallima dárkilit. Girku buvttii ipmila árbmugasa bassi daguid bokte (sakramenttaid bokte), ja olmmoš geatnegahttui dáid čuovvut.  Dát šattai dađistaga stuorra sisaboahtun girkui, ja girku šattai rikkis. Máksu ja oassi lohpidii olbmuide bestojumi ja agálaš eallima almmiriikkas.</p>
<p>Girku šattai maid stuorra eanaeaiggát miehtá Eurohpá. Girku definerii vašálaččaid juohke sajis: Juvddálaččat ja muslimat oaguhuvvojedje. Boasttu oskkolaččat goddojedje ja noaiddit gillájedje jápminduomuid. Inkvisišuvdna (risttalaš duopmostuollu) galggai ohcat, dubmet, ráŋggáštit ja goddit olbmuid ja joavkkuid geat eai čuvvon rivttes oskku. Seammás galgá namuhit ahte girku buvtti ollu buorrivuođa maiddái olbmuide. Oarbbes mánáide fállui suodji, orrunsadji ja borramuš.  Kloastarat doibme dego buohcciviessun ja jeđđehussan ollu buhcciide ja olbmuide geat ledje geafit ja eará láhkai olgguštuvvon ja vártnuhis dilis. Kloastarat fálle maid oahpu ja lohkandáidu buorránii mánáid ja olbmuid gaskkas.</p>
<p xml:lang="fin"><em type="bold">Protestantisma/Vuostálastin </em></p>
<p>1500-logu rájes šaddá protestantisma váldo osku miehtá Davvi-Eurohpá. Dat álggii Duiskkaeatnamis gos ollugat čájehedje vuostemiela poava stivrejupmái. Luther lei dán proseassas guovddážis. Son fuomášii Romerreivve logadettiin ahte Ipmil lei šiega ja vuoiggalaš, ja ii dubmejeaddji  ja stroaŋggis nu mo poava ja bismmat vigge oahpahit olbmuide.   Gonagasat fas dáhtto uhcidit girku fámu, go sii oidne man ollu riggodagat ja ruhta dokko manai. Našunála gielat šadde dábálaččat girkuin, ja girjedeaddilandáidu mielddisbuvtti ahte biibbal ja eará girjjit šadde dábálaččat olbmuid gaskkas. Oskkolašvuohta šattai olbmuide áddehahtti, ja gilvu gaskkal katolihkaid ja protestánttaid čavggai dađe mielde</p>
<p>63 go miellahttulohku stuorui. Ollu riidut ja soađit goaridahtte Eurohpá muhtin čuohte- jagiid badjel.</p>
<p>Luther čilgii ahte olmmoš ii galgga dárbbašit <span type="quote">“bargat”</span> ja <span type="quote">“ánssášit”</span> ipmila vuoiggalašvuođa ja bestojumi sáhkuid, askesa ja skeaŋkkaid ovddas. Son oaivvildii ahte ipmil lea olbmuide iešalddis skeaŋkan. Kristus lei addán iežas danne vai olbmot geat dáhtto, ožžo bestojumi. Áidna mii gáibiduvvui, lei olbmo iežas osku ja jáhkku. Luther maiddái cuiggodii báhpaid oainnu ja mo sii bajidedje iežaset, ja navde iežaset ipmila ja olbmuid gaskkaoapmin.  Luther oaivvildii dát lei Kristusa sadji. Muhto báhpat galge Ipmila ja olbmuid gaskkas ovddastit bassi doaimmaid (sakrameanttaid).  Luther maid cuiggodii ahte osku ja politihkka ja eiseválddiid fámut seaguhedje guđet guimmiid áššiide. Risttalašvuohta ja osku ii galgan seaguhit ekonomalaš ja politihkalaš áššiide, celkkii son.</p>
<p><em type="bold">Muhtun dáid golbma risttalašvuođaárbevieruid váldoiešvuođat </em></p>
<p><em type="bold">Ortodoksa-girku Romalaš-katolalaš girku Protestánttalaš girku </em>Patriárkkat </p>
<p>Čuovvu Nikealaš oskudovddastusa (j 381)</p>
<p>Eai dohkket nissunbáhpaid</p>
<p>Náitalan albmát/dievddut sáhttet šaddat báhppan</p>
<p>Bismmat eai sáhte náitalit</p>
<p>Bassivuoigŋa bođii Ipmeláhčis</p>
<p>Bassi olbmuid ja govvosiid gudnejahttet</p>
<p xml:lang="fin">7 sakrameantta</p>
<p>Gástta ja konfirmašuvdna dáhpáhuvvá oktanis</p>
<p>Vuoiddas addo buot buhcciide</p>
<p>Dušše girkovisttis sáhttá</p>
<p>Poava (Petera maŋisboahtti)</p>
<p>Čuovvu Nikealaš oskudovddastusa (j 381)</p>
<p>Eai dohkket nissunbáhpaid</p>
<p>Báhpat eai sáhte náitalit</p>
<p>Bassi vuoigŋa bođii Áhčis ja bártnis</p>
<p>Bassi govvosiid gudnejahttet, erenoamážit Jomfru Maria/Nieida Márjá</p>
<p xml:lang="fin">7 sakrameantta</p>
<p>Gástta ja konfirmašuvdna dáhpáhuvvaba sierra</p>
<p>Vuoiddas addo dušše olbmuide geat leat jápminseaŋggas (loahppavuoiddas) Bisma</p>
<p>Čuovvu apostalaš oskudovddastusa</p>
<p>Dohkkehit nissunbáhpaid</p>
<p>Báhpat sáhttet náitalit</p>
<p>Bassivuoigŋa bođii Áhčis ja bártnis</p>
<p>Bassi olbmot ja govvosat eai leat dehálaččat</p>
<p>2 sakrameantta (gástta ja eahkedismállásat)</p>
<p>Gástta ja konfirmašuvdna dáhpáhuvvaba sierra</p>
<p>64 <span type="quote">“deaivvadit”</span> Ipmiláhčiin ja suinna <span type="quote" xml:lang="smj">“ságastit”</span> ja ándagassii atnun ferte dáhpáhuvvat báhpaid bokte</p>
<p>Ruossa lea earálágan</p>
<p>Čuovvut árbevieruid lea guovddážis, go daid bokte olmmoš bestojuvvo ja buressivdniduvvo  Dušše girkovisttis sáhttá <span type="quote">“deaivvadit”</span> Ipmiláhčiin ja suinna <span type="quote" xml:lang="smj">“ságastit”</span> ándagassii atnun ferte dáhpáhuvvat báhpaid bokte</p>
<p>Čuovvut árbevieruid lea guovddážis, go daid bokte olmmoš bestojuvvo ja buressivdniduvvo Ipmilbálvalusat sáhttet čađahuvvot váikko gos</p>
<p>Áddet Biibbala čállagiid sisdoalu váimmustis lea guovddážis go dušše dat addá oskku, bestojumi ja buressivdnádusa</p>
<p><em type="bold">Guovddáš fágadoahpagat dán  oasis </em></p>
<p>suorranit, monopola, riidu, máŋggaoaivilvuohta, ikon, risttalaš suorgi, deattuhit, universála, árbevierru, čanastat, bisma,  báhppa, diakon, muŋka, maŋisboahtti, sakrameanta, árbmu, ordinašuvdna, árbmofápmu, meassu, oskkolaš (son gii osku), bassiolmmoš (martyra), bajidit, relikviat, bassivádjolus, oaivámuš, vihahit, almmálaš, gopmirdit, ruosastit, materialisma, suovas, dáidu/áicu: njunni, čalbmi, beallji, liiki, dovddut), kloasttar, suddudit, vuostemiella, čuovvulit, sáhkku, ánssášit, askesa, gaskkaoapmi, čavget, goaridahttit,</p>
<p><em type="bold">Mo álggahit oahpahusa </em></p>
<p type="listitem">• Sáhttibehtet dutkat kártta s 52 oahppogirjjis. Guđe riikkain/guovlluin máilmmis lea</p>
<p>ortodoksa, katolska ja protestánttalaš risttalašvuohta váldooskkoldat? <em type="bold"> </em></p>
<p><em type="bold">Gažaldagat tekstii </em></p>
<p>1.  Goas suorranii álgoristtalašvuohta? 2.  Mat šadde namat dan guokte risttalaš suorggis? 3.  Manne suorraneigga? 4.  Geat šadde hoavddat? 5.  Man suorggis vulggii protestantisma ja goas?</p>
<p xml:lang="vep">65</p>
<p>6.  Gii oahpahii risttalaš árbevieru, jođii Romai ja šattai Roma vuosttas Bisman? 7.  Gosa hávdáduvvui Biehttár? 8.  Gii lea Biehttára maŋisboahtti? 9.  Mii lea sakrameanta? 10. Man galle sakrameantta leat katolalaš risttalašvuođas? 11. Manne eai sáhte go báhpat ja bismmat (girkus) oskku fievrridit álbmogiid? 12. Mii lea erenoamáš katolalaš eahkedismállásiin? 13. Geat leat katolalaš eanemus dovddus bassiolbmot? 14. Maid galgá olmmoš bargat eallináiggis, jos galgá bajiduvvot bassiolmmožin? 15. Gos guovllus máilmmis lea ortodoksa risttalašvuohta viidámus? 16. Maid mearkkaša sátni: Ortodoksa? 17. Gos leat dat njealje patriárkáhta? 18. Geat leat patriárkkaid vuolde? 19. Makkár mearkkašupmi lea bassi olbmuin, ortodoksa risttalašvuođas? 20. Mii lea buot deháleamos ortodoksa risttalaččaide? 21. Maid mearkkaša suovva ortodoksa risttalaččaide? 22. Guđe sakrameanttat leat deháleamos ortodoksa risttalaččaide? 23. Gii vuođđudii protestantismma? 24. Mii earuha protestantismma katolisismmas ja ortodoksa risttalašvuođa árbevierus?</p>
<p><em type="bold">Vástádusat </em></p>
<p>1.  Jagi 1054 2.  Katolalaš risttalašvuohta j ortodoksa risttalašvuohta 3.  Riiddut ja máŋggaoaivilvuođat ledje guhkká leamaš. Pavastáhta háliidii oskkoldatlaš monopola. Ikonaid geavaheapmi ja náitaleapmi ledje muhtin gažaldagat mat dagahejde suorraneami. 4.  Pava ja patriárka 5.  Katolalaš risttalašvuođas 1500-logus. 6.  Apostal Biehttár 7.  Romai, doppe gos Biehttára girku lea dál. 8.  Pava 9.  Bassi dahkku girkus gos olbmuide addo ipmila árbmu 10. 7 11. Go sii leat  ieža ožžon árpmu ordinašuvnna bokte. Ja dušše sii sáhttet dan addit viidáset. 12. Katolihkat oskot ja jáhkket ahte láibi ja viidna duođas šaddá Jesusa rupmašin ja varran go báhppa lohká 1. Kor 11 23-25. 13. Nieida Márjá, Norggas maiddái Bassi Olav</p>
<p>66 14. Vihahit eallineaset risttalaš ja bassi daguide 15. Greikkas,Ruoššas, Serbias, Bulgarias, Romanias, Ukrainas, Kyprosis, Georgias ja Makedonias.  16. Rivttes osku 17. Konstantinopel, Jerusalem, Antiokia ja Alexandria 18. Bismmat 19. Almmálaš oaidnemeahttun searvegoddi, várjalit olbmuid váralašvuođain, leat ovttas olbmuiguin ipmilbálvalusain 20. Čuovvut árbevirolaš biibbalteavsttaid ja oskkoldatvugiid, ja leat árbevirolaš. 21. Suovva govvida/muittuha/čájeha ipmila lagasvuođa 22. Gástta ja eahkedismállásat 23. Martin Luther 24. Protestantisma: Olbmo osku ja jáhkku lea áidna mii gáibiduvvo dasa ahte bestojuvvot. Katolisisma ja ortodoksa risttalašvuohta: Sakrameanttaid čuovvun gáibiduvvo jos galgá bestojuvvot.</p>
<p><em type="bold">Gos sáhttá lohkat eambbo? </em></p>
<p><em type="bold">Bargobihtát ohppiide  </em></p>
<p xml:lang="vep">67</p>
<p><em type="bold">Risttalašvuohta olggobealde Eurohpá  Oahppogirji s 63-67 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  suokkardit risttalašvuođa sajádaga ja iešvuođaid muhtin riikkas olggobealde Eurohpá ja ságaskuššat gažaldagaid mat gusket risttalaš miššuvdnii, humanitára bargguide ja ekumenalaš doaimmaide.</p>
<p><em type="bold">INTRO Oahpaheaddjái </em></p>
<p><em type="bold">Risttalašvuođa viidáneapmi ođđa áiggis </em></p>
<p>Go riiddut ja juogut bohte girkoservodahkii Eurohpái, dolvojuvvui risttalašvuohta ođđa kontineanttaide. Ođđa áiggis šaddá risttalašvuohta globála religiovdnan. Meara badjel viidáneami čuovvu Eurohpálaččaid váldin, mii álggii 15. čuohtelogus. Asia, Afrihkká ja Amerihkká koloniserema čuovvu sihke katolihkalaš ja protestánttalaš báikkálaš čearddaid mišuneren. Koloniijaválddit sáhtte addit suodjalusa miššonearaide ja ledje dábálaččat miehtemielas evangeliuma viiddideapmái. Vuođđun girkolaš miššovdnii leat guokte risttalaš vuođđogovvemat. Ovddit lea ahte risttalašvuohta guoddá duohtavuođa ja Ipmil bestojumi</p>
<p>68 (ekskluvisisma), maŋit oassi lea ahte Kristus lea buohkaid iežas maŋisbohttiid gohččun jorgalit oppa máilmmi su máhtajeaddjin (universalisma).</p>
<p>Áigodat mii lei gaskkal 1500 – 1700 loguid lei romerriika mii ovddidii mišonerema Eurohpá siskkabealde. Válddálaččat, muŋkkat ja báhpat ledje ovddideamen risttalašvuođa ja eurohpálaš kultuvrra Mátta-Amerihkás ja eará báikkiin gos katolihkalaččat doibme. MáttaAmerihkká jorgaluvvui dakkár máilmmioassin gos Roma-katolihkalaš girku ráđđii. USA šattai dakkár riikan gos Eurohpálaš báhtareaddjit gávdne friijavuođa ja gos máŋga ieš guđet lágan girkoservodaga sáhtte ovdánit báldda lágaid. Amerihkálaš girkoservodat gohčoduvvo <em type="italic">denominašuvdna</em>. Sosiologalaš áddejumi dahje ipmárdusa mielde lea denominašuvdna juoidá mii lea girku ja oskusearvvi gaskka. Ii leat nu viiddis go našunála girku, muhto ii leat nu gitta ja sierranas go muhtun oskusearvi. Girkoservodat dohkkeha risttalašvuođa máŋggabealatvuođaid, ja vurdojuvvo ge ahte Amerihkálaččat leat lahttun muhtun girkus. Amerihkálaš kultuvrras ja servodateallimis oaidná odne eanet risttalašvuođas váikkuhusaid go Eurohpás. Stuorámus girkoservodat USA:s lea Roma-katolihkalaš girku gos leat badjel 60 miljovnna lahtu. </p>
<p>Protestánttalaš miššovdna álggii duođas easkka 1800-logus. Mii eanaš lea jođihuvvon iežas miššovdnaorganisašuvnnaid bokte mat leat vuođđuduvvon ja ruhtaduvvon oskkolaš sárdneolbmuin systemáhtalaš ruhtačoaggimiid bokte. Nissonolbmot leat váldán aktiivvalaš religiovnna rolla  ruovtturiikka miššovnna searveeallimis, dahje sii leat vuolgán miššovdnabargguide. Miššovdna lea dan láhkai addán protestánttalaš nissoniidda religiovnna doaimmaid olggobealde ruovttu. Miššovdnaorganisašuvnnat ovddastit ieš guđet girkoservodagaid, mat dávjá vel doaimmaid bokte gilvalit nuppiiguin. Dađi mielde dohkkehuvvogođii oktasašbargu, ja 1910:s čađahii miššovdnajođiheaddji John R. Mott (1865</p>
<p type="listitem">– 1955) máilmmimiššovdnakonferánssa Edinburghas gos oassálaste eanaš girkoservodat</p>
<p>iežaset lahtuiguin. Edinburgh-konferánsa attii doarjaga organiserejuvvon miššovdnabargui ja ekumenalaš ovttasbargui girkoservodagaid gaskkas.</p>
<p>Dat II-eurohpálaš risttalašvuohta reflektere vuosttamužžan eurohpálaš eadnegirkuin daid siskkáldas ráddjejumiiguin ja iešvuođaiguin, muhto dađi mielde čuožžilit maiddái ođđa, eanet globálalaš vuogi mielde risttalašvuohta.</p>
<p xml:lang="vep">69</p>
<p>Afrihkás leat sullii 350 miljovnna risttalačča, ja lohku lassána. Indias ja Kinas lea árvvu mielde 100 miljovnna risttalačča, 50 miljovnna goappá ge riikkas. Filippiinnain, Mátta-Koreas ja Taiwanis leat risttalaččat ožžot nana coavcci. Máilmmidásis leat girkut vuosttilduvvon garrasamosit kommunismmas ja islámas. Ođđaseamos risttalašruohtas oarjemáilmmis lea Jesu Kristi kirke av de siste dagars hellige ja Jehova duođašteaddjit.</p>
<p>20. čuohtelogus leat máŋggas, girku siskkabealde maid, dovdan ahte miššovdna šaddá váttisin, danne go dat lea integrerejuvvon Oarjemáilmmi imperialismii ja kolonialismii. 2. Vatikankonsila oktavuođas gieđahalai mearrádus <em type="italic">Ad gentes</em> (lat.: <span type="quote">“Álbmogii”</span>) girku miššovdnadoaimma. Doppe lohká e.e. ahte ođđa katolihkalaš girkuin galgá leat iežas hierarkiija, ja álbmoga iešvuohta galgá dohkkehuvvot. Liturgiija ja biiballohkan galgá dáhpáhuvvat eatnigillii. Konsiila moittii Oarjemáilmmi válddálašvuođa váikkuhusaid 3. máilmmis, man girkolaš struktuvrrat ledje mielde doalaheamen. 1960-logu rájes lea dáhpáhuvvan guottuid molsašuvvan dan guvlui ahte miššovdna ii dollojuvvo šat juoidá maid Oarjemáilmmi gievrras sivilisašuvdna doalvu 3. máilbmái. Buot girkut, maiddái nuorra ja geafes, dollojuvvojit prinsihpas dál miššovdna ovddideaddjin.  </p>
<p>Miššovdna ja migrašuvdna lea dahkan risttalašvuođa máilmmi stuorámus religiovdnan. Jahki 2000 ledje 2 miljárdda guottiheaddjit miehtá máilmmi. Badjel 1 miljárdda lahtu ledje Romakatolihkalaš girkus. Mii lea dál dovddaldahkan otná globála dilis ahte anglo árgabisma Desmond Tutu Mátta-Arihkás, gii oaččui Nobel ráfibálkkašumi go vuosttildii aparteidváldegotti, lea seamma ollu váikkuhan govvii mo aktiivvalaš risttalašvuohta lea, man muhtun eurohpálaš dahje amerihkálaš girkojođiheaddjit, earret páve Romas – gii lea vel ge risttalašvuođa fámoleamos ja eanemus oidnojeaddji bisma. Áigi lea meattá go Eurohpá lei risttalašvuođa guovddáš.</p>
<p><em type="bold">Risttalašvuođa viidáneapmi </em></p>
<p>Máilmmi stuorámus ja eanemus viidánan religiovdna:</p>
<p>Sullii 2,1 miljárdda guottiheaddji, goalmmadas olles máilmme olmmošlogus. Gávdno buot máilmmiosiin. (Logut vuolábealde leat sullii logut)</p>
<p xml:lang="vep">70</p>
<p>Biibal lea jorgaluvvon eanet go 1800 gillii.</p>
<p>Eanet go 25 000 iešguđet girkoservodaga birra máilmmi.</p>
<p>Mii guoská risttalaččaide máilmmis de leat:</p>
<p>Sullii 1 miljárdda katolihkalačča</p>
<p>Sullii 240 miljovnna ortodoksa</p>
<p>Sullii 110 miljovnna afrihkálaš iešguđet girkut ja oskusearvvit</p>
<p>Sullii 105 miljovnna hellodatustiba</p>
<p>Sullii 75 miljovnna reformerejuvvon/friijagirku</p>
<p>Sullii 73 miljovnna anglolačča</p>
<p>Sullii 70 miljovnna baptistta</p>
<p>Sullii 70 miljovnna metodistta</p>
<p>Sullii 64 miljovnna lutheralačča</p>
<p>Sullii 15 miljovnna Jehova vihtanat</p>
<p xml:lang="nob">Sullii 12,5 miljovnna Jesu Krist kirke av de siste dagers hellige (mormonat)</p>
<p>Sullii 12 miljovnna adventistta</p>
<p xml:lang="nno">(gáldu http://www.adherents.com)</p>
<p><em type="bold">Humanitára barggut </em></p>
<p>Humanitára mearkkaša <span type="quote">“olbmuide buorre”</span>. Humanitára barggut leat barggut mat leat ávkin ja buorit buot olbmuid eallindiliide. Dat sáhttet leat heahteveahkki (borramuš ja dálkasat) jos roasut gevvet dahje soađit buollájit, ja buohcuvuođa eastadeapmi ja dikšun, ruđalaš veahkki.  Risttalaččat galget ja háliidit eallit dego Jesus. Jesus lea sin ovdagovva eallimis. Jesus lei buorre ja veahkehii olbmuid geat ledje geafit, dárbbašedje veahki ja ledje olgguštuvvon. Ollu humanitára organisašuvnnat leat vuođđuduvvon risttalaš searvegottiid bokte. Rukses</p>
<p>71 ruossa/Røde kors ja Kirkens nødhjelp lea dákkár ásahusat. Muhtin humanitára organisašuvnnat:</p>
<p xml:lang="nno"><em type="italic">www.reddbarna.no </em></p>
<p xml:lang="nno"><em type="italic">www.folkehjelp.no </em></p>
<p xml:lang="eng"><em type="italic">www.care.no </em></p>
<p xml:lang="eng"><em type="italic">www.faf.no </em></p>
<p xml:lang="nno"><em type="italic">www.forut.no </em></p>
<p xml:lang="nob"><em type="italic">www.leger-uten-grenser.no </em></p>
<p xml:lang="eng"><em type="italic">www.od.no </em></p>
<p xml:lang="nno"><em type="italic">www.plan-norge.no  </em></p>
<p xml:lang="nno"><em type="italic">www.sos-barnebyer.no </em></p>
<p xml:lang="nno"><em type="italic">www.rodekors.no </em></p>
<p xml:lang="nno"><em type="italic">www.rodekorsungdom.no </em></p>
<p xml:lang="nno"><em type="italic">www.utviklingsfondet.no </em></p>
<p xml:lang="eng"><em type="italic">www.unicef.no </em> </p>
<p><em type="bold">Ekumenalaš lihkadus </em></p>
<p>Risttalaččaid jurddašanvuogi mielde galget risttalaččat bearašin gos leat vieljat ja oappát, muhto girkohistorjá čájeha ahte dát lea eanet ideála go duohtavuohta. Roma-katolihkalaš girku vuođđojurdda lea risttalaččat leat čohkkejuvvon katolihkalaš girku vuollái, ja dás lea vávján ahte eará girkoservodagat leat návdojuvvon čádjideaddji riidaleaddjin katolihkalaš ovttastusa vuostá. Protestánttalaš bealis leat ovttasbargo rahčamušat rasttildan oskudovddastusrájáid gitta 1800-logu rádjái, dalle vuođđuduvvojedje máŋga riikkaidgaskasaš protestánttalaš organisašuvnna, e.e. KFUM máilmmiovttastus, KFUM´ máilmmiovttastus ja riikkaidgaskasaš studeantalihkadus.</p>
<p>72 Edinburgh-konferánsa 1910:s movttiidii vuođđudit riikkaidgaskasaš girkolaš foruma gos girkut besse guorahallat oskku ja girkoorganisašuvnna. Jahki 1927 lágidii foruma vuosttaš stuorra konferánssa Lausannes, <em type="italic">Faith and Order</em>, gosa ledje oassálastit 108 eará girkoservodagas boahtán. </p>
<p>Eará dehálaš organisašuvdna lei Girku Máilmmiráđđi mii ovddidii riikkaidgaskasaš ipmárdusa (1914), man Ruoŧŧilaš árkabisma Nathan Söderblom (1866 – 1931). Su ovddideami bokte lágiduvvui Máilmmiorganisašuvdna konferánssa Stockholmas 1925:s go fáddán lei girkolaš eallin bargu, <em type="italic">Life an Work</em>. Doppe oassálaste measta buot máilmmi girkoservodagat, dušše Roma-katolihkalaš ii oassálastán. Konferánsa gieđahalai makkár ovddasvástádus girkus lea politihkalaš ja sosiála gažaldagain. Erenoamážit vuosttašmáilmmisoađis (1914 – 1918), sihke politihkalaš ja olmmošlaš katastrofa, gažaldat čuožžilii leago girkus sosiálas ovddasvástádus.  </p>
<p>Amsterdamas 1948:s ovttastuvaiga Faith and Order ja Life and Work Girku máilmmiráđi organisašuvnnas (World Council of Churches, WCC). 147 girku 44 riikkas leat lahttun. Romakatolihkalaš girku bisui dattetge olggobealde. Girko Máilmmiráđi ulbmil lea ovddidit ovttasbargguid girkoservodagaid gaskka áššiin mat guoskkahit teologalaš ja sosiálalaš gažaldagaid. Organisašuvdna čađaha mearkkašanveara veahkkebargguid ja lea dorjon friijavuođalihkadusaid goalmmát máilmmis. Konservatiiva risttalaččat leat eahpidan Máilmmiráđi bargguid, danne go sin mielas organisašuvdna politisere risttalašvuođa.</p>
<p>Máilmmiorganisašuvdna lea máilmmiviidosašorganisašuvdna gos leat buot stuorámus girkoservodagat buot máilmmiosiin mielde, maiddái ortodoksat. Katolihkalaš girku ii dattetge leat vel mielde, muhto girku lea sádden guldaleddjiid čoahkkimii 1961 rájes ja 1968 rájes lea šaddan lahttun Commission for Faith and Order.</p>
<p>Eará, uhcit, ekumenalaš organisašuvnnat leat Luthera Máilmmisearvi (Lutheren World Federation, LWD), vuođđuduvvui 1947:s. Dan ulbmiliin lea jođihit ekumenalaš barggu lassin miššuvdnii, ovddidit Luthera risttalašvuođaoainnuid ja jođihit veahkkebargguid. Jagi 1970 čoahkkanedje riikkaidgaskasaš organisašuvnnat reformerejuvvomiiguin ja kongregationalaiguin vuođđudan dihtii organisašuvnna World Alliance of Feformed Churches (Congregational/Presbyterian).</p>
<p>Guktuid servviin lea dego Girko Máilmmiráđis Genèvas guovddáš.</p>
<p xml:lang="vep">73</p>
<p><em type="bold">Guovddáš fágadoahpagat dán oasis </em></p>
<p>Nuorta, oarji, davvi, máddi/lulli, Gaskanuorta, Asia, Eurohpá, Afrihkká, Davvi-Amerihkká, Mátta/Lulli-Amerihkká, mearraguovlu, nannán,  málli, vuohki, universála, ristariika, oahppaáddejupmi, girku, apostalaš, katolalaš (dás: universála), vuođđudit, ásahit, gaskaáigi (middelalderen), koloniseren, mišuneren, vuogádat (nettverk, system), oarjemáilbmi, bearráigeahču, geahčemeahttun (dás: uforstyrret), sorjjakeahttái (uavhengig, selvstendig), luvvet (dás: frigjøre) lassánit, uhccánit,  karismáhtalaš, olmmošjohtaleapmi, gaskavuohta, ruovtturiika,</p>
<p><em type="bold">Mo álggahit oahpahusa </em></p>
<p type="listitem">•  Sáhttibehtet geahčadit Kirkens nødhjelp ja Røde kors neahttasiidduid ja guorahallat maid ja man láhkai sii barget, ja gos máilmmis sii barget.</p>
<p type="listitem">•  Oahppit sáhttet bargat/čađahit muhtin humanitára barggu. Omd čohkket ruđa ja sáddet Kirkens nødhjelpii. Man láhkai sáhttá bargat humanitára bargguid lagas birrasis?  Man láhkai sáhtát DON váikkuhit dása ahte lagasbiras/servodat šaddá buorre buohkaide?</p>
<p type="listitem">•  Lea vuogas jos ohppiin leat atlasat dahje máilmmikárta go dáinna osiin galget bargat.</p>
<p xml:lang="vep">74</p>
<p><em type="bold">Gažaldagat oahppogirjetekstii </em></p>
<p>1.  Maid mearkkaša dat ahte risttalašvuohta lea universála? 2.  Gos vulggii risttalašvuohta álggus? 3.  Mo leavai risttalašvuohta miehtá máilmmi? 4.  Makkárat leat Nuortaeatnama girkut? 5.  Mii lei namma dan apostalis gii vuođđudii risttalašvuođa Nuortaeatnamii? 6.  Mii lea Nuortaeatnama girku almmolaš namma/namat? 7.  Geat mišunerejedje Láhten-Amerihkás? 8.  Guđe riikkaide Nuorta-Asias ásahedje katolihkat mišuneren-stašuvnnaid? 9.  Mo doaibmá risttalašvuohta Kiinnás, otne? 10. Mo bođii risttalašvuohta Afrihkkái? 11. Gos máilmmis lassána risttalašvuohta? 12. Gos máilmmis niedjá risttalašvuohta?</p>
<p><em type="bold">Vástádusat </em></p>
<p>1.  Dan guovddáš sisdoallu lea seammá vaikko sáhttá dan sisdoalu buktit ovdan iešguđetlágan vugiiguin. 2.  Gaska-Nuortaeatnamiin.  3.  Miššuvdnadoaimma geažil 4.  Dat leat smávvát ja sierra 5.  Apostal Tomas 6.  Apostalaš katolalaš girku 7.  Katolihkat 8.  India, Kiinná, Vietnam, Japan ja Filippiinnat 9.  Dat galgá ieš birget ruđalaččat, stivret iežas ja ieš viiddidit iežas. 10. Eurohpálaččat ja Davviamerihkálaččat mišunerejedje ja doaimmahedje veahkkebargguid skuvllaid ja buohcceviesuid bokte.  11. Afrihkás, Asias ja Mátta-Amerihkás. 12. Eurohpás ja Gaskanuortaeatnamiin.</p>
<p><em type="bold">Gažaldagat digaštallamii </em></p>
<p>Mii lea sivvan das ahte risttalašvuohta njiedjá Oarje-Eurohpás, jáhkát don?</p>
<p>Mii lea sivvan dasa ahte risttalašvuohta njiedjá Gaskanuortaeatnamiin?</p>
<p>Maiddái ollu  arábialaččat čuvvot risttalašvuođa, manne, jáhkát don?</p>
<p xml:lang="vep">75</p>
<p><em type="bold">Gos sáhttá lohkat eambbo? </em></p>
<p xml:lang="nno"><em type="italic">http://www.kirkensnodhjelp.no/ </em> </p>
<p xml:lang="nno"><em type="italic">http://www.rodekors.no/ </em> </p>
<p xml:lang="nno"><em type="italic">http://www.menighetogmisjon.no/wpcontent/uploads/2012/11/Misjon_til_forandring_hefte.pdf </em> </p>
<p><em type="bold">Bargobihtát ohppiide </em></p>
<p>Oahppit sáhttet válljet muhtin riikka olggobealde Eurohpá. Sii sáhttet geahččalit gávnnahit risttalašvuođa sajádaga ja  makkár risttalaš iešvuođat bohtet ovdan doppe. Girjerájus ja neahttabáikkit sáhttet leat ávkkálaččat. Oahpaheaddji berre ohcan gárvvisin heivvolaš neahttabáikkiid. Girjerádjosis leat bargit geat sáhttet gárvvisin ohcat heivvolaš girjjálašvuođa fáttá birra maid dáhttu.</p>
<p>Veahkkegažaldagat:  (Goas bođii risttalašvuohta? Mo bođii? Lea go protestánttalaš vai katolihkalaš suorgi?, govat muhtin girkuin?, makkár risttalaš vieruid ja dábiid čuvvot?, Mo čađahuvvojit ipmilbálvalusat? Leat go eará, (omd) okkulta dahje luonddu oskkut láktasan risttalašvuođa vieruide?)</p>
<p>Heivvolaš neahttabáikkit:</p>
<p xml:lang="nno"><em type="italic">http://www.heiverden.no/newsread/dokument.aspx?docid=10024 </em> </p>
<p xml:lang="vep">76</p>
<p>Loga biibbala čálabáikki; Matt 28, 18-20. Maid muitala dát čálabáiki?</p>
<p><em type="bold">Girkodáidda, arkitektuvra ja musihkka   Oahppogirji s 68 – 71   </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  ovdandivvut iešguđetlágan risttalašvuhtii gullevaš dáidda ja musihkkaalbmanemiid</p>
<p><em type="bold">INTRO oahpaheaddjái </em></p>
<p xml:lang="smj"><em type="bold">Girkodálut </em></p>
<p>Álgo girkodálut ledje romalaš basilikat – romalaš alla čuoldahálla/huksehus. Boarrásepmosat leat 200-logus m. Kr. Huksehusas lei okta gaskaskiipa ja guokte ravdaskiippa. Gaskaskiipa lei alladat go ravdaskiippat ja das ledje glásat bajimusas, man čađa beaivečuovga beasai gaskaskiipii. Basilikas álgoristtalaččat dramatiserejedje beastinmuitalusa. Doppe lei áltár ja apsis. Áltár lei dálááigi ja apsis fas boahtteáigi. Apsis lei jorbeduvvon geahčči mii lei duogábealde áltára. Basilika lea vuođđun maiddái otná girkodáluide. Buot girkuin lea skiipa,</p>
<p>77 doareslatnja, ja áltár. Doareslanjat šadde dađistaga go lei dárbu stuoridit girkodálu. Dalle šadde girkut ruossahápmásaččat.</p>
<p>A= gaskaskiipa ja ravdaskiippat</p>
<p xml:lang="isl">B= Álttár</p>
<p xml:lang="est">C= Apsis</p>
<p>Girkodállu lea álo huksejuvvon nuorttas vai beaivváščuovga galgá deavdit lanja, dego Jesus Kristus deavdá lanja. Áltár lea biddjon apsis ja skiippa gaskka. Das šattai beastinmuitalus dálááigin go searvegoddi oaččui beastileaddji Jesusa vara ja rupmaša eahkedismállásis.</p>
<p>Girkodálut leat huksejuvvon iešguđet láhkai áiggiid čađa ja leat čuvvon áiggi ja guovllu huksenmálle. Huksenávnnas mearriduvvui das makkár ávnnas lei sadjosis. Doppe gos sáttu ja geađgi, doppe šadde muvra ja geađgegirkut. Davviriikkain ja sámis leat ollu muorragirkut, go mis leat muorat mat heivejit huksenávnnasin. Girku sturrodat lea dan mielde man ollu olbmot geavahit ja ásset guovllus. Sámis lea girkodállu stuorát dálveorohagain. Doppe leat buot orohagat čoahkis ja maiddái márkanolbmot. Náitin, mánnáristamat ja rihpat čađahuvvojit beassážiid áiggi, ovdal go giđđajohtin álgá.  Geasset orrot boazosámit njárggain ja vuonain. Katolalaš girkuin lei dábálaš čiŋahit glásaid ja seinniid muitalusaiguin sihke Boares testameanttas ja ođđa testameanttas. Okta sivva čiŋaheapmái lei ahte dábálaš olbmot eai máhttán lohkat ja ádden láhtengiela. Govat galge sin muittuhit biibballaš oahpu ja muitalusaid. Erenoamážit gaskkaáiggis lei dáhpi čiŋahit girkuid. Ollu daid čábbásamos ja eanemus čiŋahuvvon girkut leat dan áiggis huksejuvvon.</p>
<p>78 Girkodoardna lea almmi ja eatnama deaivvadansadji. Doppe lea dábálaččat maiddái girkobiellut mat čudje ja almmuhedje ahte lei ipmilbálvalusáigi.</p>
<p>Katolalaš ja ortodoksa girkuin lea jorba rohpi. Dat govvida almmi ja oktasašvuođa.</p>
<p>Dál leat girkuin sárdnestuolut, lohkanbeavddit, orgelat ja ollu eará. Nu gohčoduvvon bargogirkut leat olbmuid bargosajit ja oahpahanguovddážat. Servodaga dárbbut ja risttalašvuođa oainnut leat rievdan áiggiid čađa. Dat leat dahkan ahte girkodáluid sisdoallu maiddái lea daid ektui rievdan.</p>
<p><em type="bold">Govvadáidda </em></p>
<p>Oskkoldatlaš govvadáidda vulggii riegádeamis/inkarnašuvnna oskkus. Olbmot osko ja jáhkke ahte Ipmil lea šaddan Jesusin. Ortodoksa risttalašvuođas leat ge ikon-govat seammá dehálačča go oskudovddastus, ipmilbálvalus ja Biibbal. Ii leat iešalddis govva, muhto dat olmmoš gii lea govvejuvvon,  gean sii cummestit ja gean ovddas sii cahkkehit gintala, ja rohkadallet.  Ikon-govat ovddastit govvejuvvon bassi olbmo lagasvuođa. Deháleamos ikongovat leat Kristusa govat, muhto maiddái Ipmil-eatni Márjjá-govain lea alla árvu. Muđui lea govat olbmuin geat áŋgirisvuođa ja  buriid daguideaset dihtii leat ollen bassi statusa. Ikongovat buktet ipmillaš árpmu olbmuide.</p>
<p>Katolalaš risttalašvuođas lei pedagogalaš jurdda duohken go čiŋahedje girkui, álggus. Olbmot eai máhtán lohkat, ja sidjiide ledje govat ávkin go galge muitit biibbala muitalusaid. Dákkár govat leat dávjá dahkkon govvadáidáriid dálááiggis.</p>
<p xml:lang="smj"><em type="bold">Báccit ja glássamaleriijat </em></p>
<p>Báccit ja glássamaleriijat leat katolalaš risttalašvuođa girkodáluid čiŋat. Maiddái daid duogáš lea inkarnašuvnna<em type="bold"> </em>osku duogábealde. Beaivváščuovgga čuvgen glásaide galgá govvet ahte Ipmil ieš boahtá almmis ja šaddá varran ja rupmašiin. Ollu katedrálat lea čiŋahuvvon Jesusa, </p>
<p>79 Márjjá ja bassiolbmuid bácciiguin. Dát galgá govvet ahte girku lea servodaga ja máilmmi oasálasti.</p>
<p><em type="bold">Liinnit ja liturgiijalaš ivnnit </em></p>
<p>Báhpas lea vilges alba badjelis go son jođiha ipmilbálvalusa. Alba mearkkaša; <em type="italic">vilges</em>. Vilges ivdni govve ilu, buhtisvuođa, vuoittu ja ávvu.  Juohke sotnabeaivvi risttalaččat ávvudit Jesusa bajásčuožžileami jábmiidriikkas. Alba alde lea sus <em type="italic">stola</em>. Dat heaŋgá olggiid badjel ja vulos ovddabealde. Stola ivdni muitala makkár áiggis girkojagis leat dalle. Go leat eahketmállásat, de báhppa nahkeha <em type="italic">meassoluhka</em>. Dan ivdni maid čuovvu girkojagi, ja sáhttá čiŋahuvvot iešguđet govvosiiguin Juovllaid ja beassážiid áigge lea sus badjelis vilges biktasat. Dalle lea ávvu. Rukses ivdni mearkkaša varra ja dolla. Dakkár ivdni lea báhpas 1. Hellodatbeaivvi ja 2. Juovlabeavvi. 1. Hellodatbeaivvi gahčai bassi vuoigŋa dego dolla vulos, ja 2. Juovlabeavvi lea rukses bivttas muitin dihte Stefanus, gii lea vuosttaš risttalaš martyr gii geđgojuvvui jámas. Sáhppesalit ivdni mearkkaša jurddašeapmi ja gáhtamuš. Dat geavahuvvo adveantaáiggis, fásttuáiggis ja guhkesbearjadaga muitin dihte Jesusa jápmima. Ruoná ivdni geavahuvvo eanemusat. Dat govvida  šaddama ja doaivaga,  ja bistá hellodagain gitta adveantaáigái.  </p>
<p><em type="bold">Musihkka </em></p>
<p>Koarralávlun ja oktasaš lávlun šaddá almmálaš koarran mii máidnu Ipmila. Ollu risttalaš symbolihkka ja estetihkka lea garrasit čatnon almmiriikii. Olmmošlaš lávlunjietna lea deháleamos ja deattuhuvvo girkus ja ipmilbálvalusain. Erenoamážit maŋŋá reformašuvnna go sálmmat čállojedje ja jorgaluvvojedje riikkaid gielaide šattai sálbmalávlun oktan orgelin, dábálaš ja lunddolaš oassin ipmilbálvalusain.</p>
<p>Oskkoldatlaš musihka ja lávluma bokte mii álkit sáhttit fuobmát man ollu guovllu vierut ja dábit leat báidnán ja váikkuhan risttalašvuođaárbevieruide. Luohti ja juoigan vuhtto sámi guovlluid ipmilbálvalusain ja negro spritituals lea lávllašaŋger mii vulggii šlávaiguin ja lea šaddan dábálaš lávlunvuohkin ipmilbálvalusain mátta-stáhtain USA:s. Dát lávlagat čájehit</p>
<p>80 almmálaš áibbašeami. Oskkoldatlaš musihkka ja lávlun álgá dávjá  morašlaččat, njozet, vuollegaččat, blues-lágan ja sáhttá jorggihit ja šaddat illun ja geahppasiin ja govvida Jesusa gillámušaid ja moriheami. Sálmmat válljejuvvojit dan mielde makkár dilálašvuohta Ipmilbálvalusas lea. Oskkoldatlaš musihkka ja lávlun girkus galgá loktet olbmuid miela dan almmálaš oktasašvuhtii ja dillái.</p>
<p><em type="bold">Guovddáš fágadoahpagat dán oasis </em></p>
<p>Girku, girkodoardna, hápmi, áltártávval, dáiddár, urgu, málle, arkitektuvra, girkolatnja, árran, duodji, identitehta, reflekšuvdna, riikkaidgaskka, álgoálbmot, árbevierru, sálbmagirji, vuostemiella, liturgiija, šuokŋa, čuojanas, seailluhit, ovdánahttit, eaktu, riita</p>
<p><em type="bold">Mo álggahit oahpahusa </em></p>
<p>Sáhttibehtet geahčadit ja ságastit govaid birra maid gávdnabehtet neahtas. Doppe oaidnibehtet sihke glássamaleriijaid, ikon-govvosiid, áltárgovaid, bácciid, iešguđetlágan girkohuksehusaid ja eará. Dát sáhttá leat vuogas álgu/intro dán kapihttalii.</p>
<p xml:lang="nob">Ohcansánit: kirkekunst, glassmalerier, kirkebygg, Kristne ikon, altertavler, kristne skulpturer</p>
<p><em type="bold">Gažaldagat oahppogirjetekstii </em></p>
<p>1.  Man láhkai sierranit sámiguovlluid girkodálut eará guovlluid girkodáluin? 2.  Makkár girkodállu lei sámi girkobeivviin Anáris jagi 2009? 3.  Makkár lávlunárbevierru lea dábálaš sámi ipmilbálvalusain? 4.  Manne lea dehálaš ahte girku mielas duste sámi musihkkaárbevieruid, sámegiela, sámi govvadáidaga ja eará sámi árbevieruid?</p>
<p><em type="bold">Vástádusat </em></p>
<p>1.  Ivnnit, hámit ja huksenmateriála mii dábálaččat lea muorra.</p>
<p xml:lang="vep">81</p>
<p>2.  Lávvu 3.  Árbevirolaš sálmmat. Leastádialaš lávlunárbevierru ain eallá.  4.  Dat addá buriid eavttuid ealli ja nana sámi girko- ja kultureallimii.</p>
<p><em type="bold">Gažaldagat digaštallamii </em></p>
<p>1.  Man láhkai sáhttá sámi duodji, dáidda, design ja musihkka leat mielde hábmemin risttalaš ásahusaid ja doaluid sámi guovlluin?</p>
<p>2.  Sámi girkuin eai leat ollu čiŋat, govat, maleriijat ja báccit. Manne dat lea nu, jáhkát don?</p>
<p><em type="bold">Gos sáhttá lohkat eambbo? </em></p>
<p xml:lang="vep">kirken.no  <em type="bold">     </em></p>
<p><em type="bold">Bargobihtát ohppiide </em></p>
<p>Jos lea dálvi ja buollašat daid áiggiid go čađahehket dán kapihttala, de sáhttibehtet duddjot jiekŋabácciid main lea risttalaš sisdoallu.</p>
<p>Gávdno sámi sálbma-CD maid sáhttibehtet luoikkahit ovttas.no neahttasiiddu bokte. Guldalehket ja lávlot sálmmaid. Maid muitalit sálmmat?</p>
<p>Gávdnojit go sámi lávlagat ja sámi musihkkárat geat lávlot lávlagiid main lea risttalaš sisdoallu?</p>
<p>Mannet neahttasiidui: kirken.no  Gávnnahehket gos ja man láhkai dán jagáš girkobeaivvit čađahuvvojit/čađahuvvojedje. Mii lea/lei fáddán?</p>
<p xml:lang="vep">82</p>
<p><em type="bold">Mii lea eallinoaidnu?   Oahppogirji s 72-77 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Eallinoaidnu </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  čilget mii eallinoaidnu lea ja čájehit movt eallinoaidnu iešguđet ládje boahtá ovdan</p>
<p type="listitem">•  čilget mii eallinoaidnohumanismma iešvuohta lea eará oskkuid ja eallinoaidnuárbevieruid ektui; ovttaláganvuođat ja vuođđoerohusat</p>
<p xml:lang="vep">83</p>
<p><em type="bold">INTRO oahpaheaddjái </em></p>
<p>Eallinoaidnu iská gávnnahit, gieđahallá dahje digaštallá gažaldagaid mat guoskkahit oaiviliid dan birra mii olbmoeallin lea ja mo dat galggašii leat. Dábálaš lea sirret oskkoldatlaš ja iioskkoldatlaš eallinoainnuid.</p>
<p>Oskkoldatlaš eallinoainnut loktejit Ipmila dahje ipmillágan govvosiid olbmo bajábeallái ja meroštallet olbmo eallima eatnan alde dušše oassin olbmo eallimis. Olbmo leahkin ja eallin lea Ipmilis vuolgán ja dan loahppa lea Ipmilis. Datte leat ollu oskkoldatlaš máŋggaoaivilvuođat dáid gažaldagaid hárrái.</p>
<p>Ii-oskkoldatlaš eallinoainnut vigget láhčit olbmo eallindili eatnama alde buot buoremussan. Sii oaivvildit ahte olbmo eallin lea dušše dan áigodagas go riegáda (dahje go ohkin šaddá) dassá go jápmá. Ii leat ollenge sáhka ráhkkaneames agálašvuhtii ja agálaš eallimii.</p>
<p><em type="bold">Eallinoaidnu gos ii leat religiovdna- eallinoaidnohumanisma </em></p>
<p>Human-Etisk Forbund lea stuorámus eallinoaidnoorganisašuvdna Norggas Norgga girku maŋŋá.</p>
<p>Eallinoaidnohumanisma lea oassin dan plurálalaš servodagas gos eallit.</p>
<p>Humanetihkka lea vuolgán rašunalismmas, filosofalaš suorgi mii čuožžilii Eurohpás 1700logus. Sátni ratio boahtá latiinna gielas ja máksá jierbmi. Humanisttalaš eallinoaidnu lea olbmoguovdilis eallinoaidnu mii earrána Ipmilguovdilis oaivilis. Das lea juoidá man gohčodat antropoguovdilis duohtavuođavásiheapmi. Olmmoš ja dan viisodat lea vuođđun dan jurddašanvuohkái.</p>
<p>Rašunalisma oaivvilda ahte viisodat lea dat alimus instánsa mii gieđahallá osku, diehtaga ja láhttema. Jurddašanvuogis leat ruohttasat greikkalaš antihkas. Mii lei áibbas dábálaš jurddašanvuohki filosofain dego Sokrates, Platon ja Aristoteles ahte olmmoš lea viissis sivdnádus ja ahte dat čuovvu jierpmi go bargá dahje doaimmaha áššiid. Jus olmmoš ádde</p>
<p>84 dahje ipmirda riekta, de bargá son riekta. Diehtu riektagis ja buoris doalvu riekta ja buorre daguide.</p>
<p>Kanta filosofiija lea maid buktán dehálaš humanisttalaš jurdagiid. Kant ieš lei risttalaš, son oaivvildii ahte min jierbmi sáhtii dadjat juoidá Ipmila birra. Muhto su jurdagat ahte olmmoš lea guovddážis, lea dehálaš elemeanta humanisttalaš árbevierus. Kanta filosofiija vuođđuda dasa ahte olmmoš fuobmá áiccuid bokte ja jurddaša jirpmiin.</p>
<p>Bisuhit birrasa ja luonddu lea moralaš geatnegasvuohta, oaivvildit humánaehtalaččat. Etihka ulbmil lea: Buorre eallin olbmuide. Danne leat olmmošvuoigat ja demokráhtalaš stivrenvuogit guovddážis mainna bargat. Human-Etisk Forbund lea bargan ollu luonddugažaldagaiguin, dakkár áššiid bokte gos leat olmmošlašgaskavuođat dahkamuššan ja Amnesty International.</p>
<p>Iešráđálaš olmmoš, olmmoš gii lea iešheanalaš ja friija bargá ovddasvástáduslaš daguid, mii lea dehálaš elemeanta humanisttalaš jurddašeamis. Bajimuš jurdda lea oppa áigge ahte galgá leat buorre eallin eatnašiidda. Etihkas lea váldo oaidnu konsekveanssalaš, gos dáhttu buorre eallimii lea guovddážis.</p>
<p>Humanisttat vuođđudit iežaset jurddašeami olbmo jierpmi ala. Muhto dat oaivvildit maid ahte olbmo jierbmi lea váilevaš. Ii leat vejolaš gávdnat vástádusaid buot eallima gažaldagaide. Lea vuoiggalaš ášši dovddastit go ii dieđe visot.</p>
<p>Humanisttaid sáhttá juohkit guovtti váldojovkui. Ovddit joavku lea agnostalaččat, mii boahtá greikkalaš sánis <em type="italic">agnosis</em> mii fas oaivvilda son gii ii dieđe. Sii oaivvildit ahte ii sáhte diehtit gávdnojit go fámut olggobealde olbmo, dahje lea go ipmil mii stivre buot. Sii mearridit ahte sii eai jáhke dasa ovdal go lea duođaštuvvon. Maŋit joavku lea ateisttat. Sii eai jáhke ahte ipmil gávdno gii stivre máilmmi ja olbmuid.  </p>
<p><em type="bold">Guovddáš fágadoahpagat dán oasis </em></p>
<p>eallin, dulkot, oskkoldatlaš, ii-oskkoldatlaš, eallinoaidnu, eallinoaidnohumanisma, humanisma, humanisttalaš árvvut, árvooaidnu, eallináddejupmi, ráđđet, olmmošoaidnu, eallinvuohki, etihkka, norbma, ovttaskas olmmoš, jierbmi, geatnegasvuohta (plikt), vuoigatvuohta (rettighet), duohtavuohta, sekuleara (oskkoldatfriddja), sierrasajádat,</p>
<p xml:lang="nno">85 ođđaoskkoldatvuohta (nyreligiøsitet), kritihkka, fundamentalisma, oalgeorganisašuvdna, vuođđudeaddji, buvttehit (komme til), luonddudieđa, dieđa, agnostalaš, návccat, rašunalitehta, oskkugovahallan, eahpádus (tvil), vuollegašvuohta (ydmykhet), dorvu (tilflykt)</p>
<p><em type="bold">Mo álggahit oahpahusa </em></p>
<p>Oahppit sáhttet geahččalit gávnnahit man ollu sániid nagodit ráhkadit EALLIN-sánis (eallin oaidnu, beatnateallin, jna)</p>
<p>Sáhttibehtet ságastit dan birra maid sánit/doahpagat mearkkašit, dahje áddejuvvojit.</p>
<p><em type="bold">Gažaldagat oahppogirjetekstii </em></p>
<p>1.  Mii lea eallinoaidnu? 2.  Mii lea eallinoaidnohumanisma? 3.  Mii lea HEF? 4.  Makkár áigumuš lea HEF:as? 5.  Gii lei Kristian Horn?</p>
<p><em type="bold">Vástádusat </em></p>
<p>1.  Dulkot olbmo eallima nu ollislaš geahččanbealis go vejolaš. Olbmuid ideat ja jurdagat das mo eallin lea. 2.  Eallinoaidnu mii ii leat vuođđuduvvon ja čuovu oskkoldatlaš árbevieruide. 3.  Human Etihkkalaš Lihtu/Human Etisk Forbund 4.  Dat galgá ovdánahttit humanismma ja bargat dan ovdii ahte olbmot ožžot praksisas eallit ja čuovvut ja čađahit humanisttalaš eallinaoinnu. 5.  HEF vuođđudeaddji ja jođihii lihtu 20 jagi.</p>
<p><em type="bold">Gažaldagat digaštallamii </em></p>
<p>Oahppogirjjis s 76 leat buorit digaštallan-gažaldagat.</p>
<p><em type="bold">Gos sáhttá lohkat eambbo? </em></p>
<p xml:lang="nno"><em type="italic">http://www.human.no/Skolesider/For-larere/8-10-arstrinn/ </em>  </p>
<p xml:lang="vep">86</p>
<p><em type="bold">Bargobihtát ohppiide </em></p>
<p><em type="bold">Eallinoaidnohumanismma teavsttat    Oahppogirji s 78-83 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Eallinoaidnu </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  ságaskuššat iešguđetlágan teavsttaid mat ovdandivvot eallinoaidnohumanismma ja digaštallat eallinoaidnohumanisttaide áigeguovdilis gažaldagaid</p>
<p type="listitem">•  válddahit váldoiešvuođaid ovtta eallinoainnus mii ii leat eallinoaidnohumanisttalaš</p>
<p><em type="bold">INTRO oahpaheaddjái </em></p>
<p><em type="bold">Eallinoaidnohumanismma teavsttat </em></p>
<p>Eallinoainnohumanismmas eai leat bassi čállosat ja teavsttat. Datte leat muhtin teavsttat ja  muitalusat mat heivejit ja leat dahkkon  eallinoainnohumanismma oahpaheami ja bajásgeassima várás. Teavsttat galget čalmmustahttit eallinoainnohumanismma mánáide ja nuoraide. Muitalusat ja teavsttat sáhttet ovddastit fáttáid nugo  gierdevašvuođa,</p>
<p xml:lang="vep">87</p>
<p>vuoiggalašvuođa, kritihkalaš jurddašeami, friddjavuođa hábmet iežas oainnu man nu áššái, luonddugáhtten, čájehit beroštumi, searvevuođa, olmmoš- ja mánáid vuoigatvuođaid, ovddasmoraš, dieđa. ON olmmošvuoigatvuođat leat deháleamos humanisttalaš teavsttat. Dat leat dahkkon olbmuid dárbbuid mielde, ja leat jurddašuvvon ovttaskas olbmuide.</p>
<p>Deháleamos lea: <em type="italic">Don galggat earáide dahkat nu mo don vuorddát ahte earát dutnje dagahivččii. </em>Dát guoská buot beliide eallimis ja buot olbmuide, buot servodagaide ja báikkiide gos olbmot deaivvadit ja servvoštallet.  </p>
<p><em type="bold">Eará eallinoainnoárbevierut </em></p>
<p>Norggas leat máŋggalágan ii-oskkoldatlaš eallinoainnut. HEF (Human-Etisk Forbund) lea stuorámus, muhto eará ii-oskkoldatlaš eallinoainnut šaddet ja levvet dađis. Stuorát ja stuorát oassi Norgga álbmogis eai leat miellahtut Norgga girkus, eai ge eará osko- ja eallioaidnoservviiguin. Sisafárren ja oskku privatiseren (olbmot ohcet iežaset vástádusaid duohtavuohta-gažaldagaide) leat váikkuhan garrasit dasa. Seammás lea olbmo luonddus dárbu ohcat ovttamielalaččaid geaiguin searvat, digaštallat ja servvoštallat. Eallinoaidnoservodagat nu go naturalistalaš eallinoaidnu ja holistalaš eallinoaidnu leat ovdamearkkat eallinoaidnoservodagaide mat leat ásahuvvon maŋimuš áiggiid lassin HEF:ii. Daid birra sáhttá lohkat s 80-83 oahppogirjjis.</p>
<p><em type="bold">Guovddáš fágadoahpagat dán oasis </em></p>
<p>Humanetihkkár, govahallat, dogma (cealkámuš mii lea šaddan <span type="quote">“duohtan”</span>, omd nu mo muhtin biibbalsánit), gustot, oppalaččat, gaskaneasvuohta (gjensidighet), oaivádus, gaskaneas ustitlašvuohta (gjensidig vennskapelighet), rášunalisma (jierpmálaš, fornuft), muosáhit (vásihit, oppleve, erfare), empiralaš (máilmmálaš), muosehuvvat (bli urolig), vuoiŋŋalaš, jierpmálaš, deaivil, jurddavuođđu, lihttu, eallináddejupmi, riekti, dovddiidus (erkjennelse), rievddalmas (særegen, iešguđet lágan), sorjjakeahtes (uavhengig), gáhppálat (eksemplar), ahtanuššan (personlig utvikling),</p>
<p xml:lang="vep">88</p>
<p><em type="bold">Mo álggahit oahpahusa </em></p>
<p>Eallinoaidnohumanisma ovddasta fáttáid dego; gierdevašvuođa, vuoiggalašvuođa, kritihkalaš jurddašeami, friddjavuođa hábmet iežas oainnu man nu áššái, luonddugáhttema, čájehit beroštumi, searvevuođa, olmmoš- ja mánáid vuoigatvuođaid, ovddasmorraša, dieđa.</p>
<p>Sáhttibehtet guorahallat muhtun sámi lávllateavsttaid ja diktagirjjiid. Leat go daid gaskkas teavsttat mat ovddastit bajábealde namuhuvvon fáttáid, ja sáhtášedje heivet eallinoainnohumanisttalaš teakstan?</p>
<p>Teavsttat mat heivejit: Paulus Utsi, Synnøve Persen, Inga Ravna Eira, Mari Boine,  Áillohaš (Beaivi  áhččásan), Giellavealgu Antologiija joatkkaskuvlii. Universitetsforlaget. 1986.</p>
<p><em type="bold">Gažaldagat oahppogirjetekstii </em></p>
<p>1.  Mo olmmoš eallá ja birge áššiiguin maid ii dovdda, oaivvildii Horn? 2.  Maid, oaivvildii Horn lea dábálaš boasttuvuohta maid olmmoš dahká iežas govahallamiin? 3.  Mii lea naturalisttalaš eallinoainnus guovddáš áddejupmi? 4.  Mii lea holistalaš eallinoainnus guovddáš áddejupmi?</p>
<p><em type="bold">Vástádusat </em></p>
<p>1.  Son hutká ja govahallá. 2.  Gáibida ahte dat galget gustot buohkaide earáide. 3.  Duohtadilli lea dušše dat maid sáhttá guoskat, vásihit, mihtidit ja vihkket 4.  Buot gullá oktii ja mii leat oassin dan oktasaš vuoiŋŋalaš duohtadilis. Olbmuin galgá leat riekti ja vejolašvuohta ohcat ja eallit iežas eallinoainnuin.</p>
<p><em type="bold">Gažaldagat digaštallamii </em></p>
<p>Mii lea sámi luondduoskkoldaga guovddáš jurdda? Makkár eallinoidnui livčče sámi luondduosku heivet?</p>
<p xml:lang="vep">89</p>
<p><em type="bold">Gos sáhttá lohkat eambbo? </em></p>
<p xml:lang="smj"><em type="italic">http://www.holisme.no/ </em>  </p>
<p><em type="bold">Bargobihtát ohppiide </em></p>
<p>Gehččet filmma: Sofies verden. 1999. Dán filmma bokte oahppá ollu humanismma historjjálaš dáhpáhusaid birra. (Athen, Sokrates, renesánssa ja čuvgehusáiggi)</p>
<p>Lohket girjji: Ja, idja ii galgga šat leat. Elle Márjá Vars.  Dás boahtá ovdan riidu gaskkal humanisttalaš ja oskkoldatlaš árvvuid ja guottuid. Ságastallet girjji sisdoalus go lehpet lohkan dan.</p>
<p>Čuoččuhusat</p>
<p>Duostat go čájehit earáide maid mii duođai oaivvildit? Oahpaheaddjis leat muhtin čuoččuhusat. Oahppit čohkkájit riekkisin. Son gii lea ovttaoaivil čuoččuhusain čuožžila, ja son gii ii leat ovttaoaivil, čohkká. Dáinna hárjehusain besset oahppit hárjehallat smiehttat maid sii oaivvildit ja duostat čájehat dan earáide.</p>
<p>Čuoččuhusat:</p>
<p type="listitem">•  Nuorat geavahit menddo ollu áiggi facebookas</p>
<p type="listitem">•  Oahpaheaddjit addet menddo uhcán leavssuid/ruovttubargguid</p>
<p type="listitem">•  Rumašlaš hárjehallan lea dearvvašlaš</p>
<p type="listitem">•  Buot nuoraidskuvllaoahppit galggašedje ieža njuvdit niestti</p>
<p type="listitem">•  Ceahkkelanja galggašii čiŋahit eambbo</p>
<p type="listitem">•  Ahkemearri oastit duhpáha lea menddo allat</p>
<p type="listitem">•  Rávisolbmot eai astta nuoraiguin háleštit/ságastit</p>
<p xml:lang="vep">90</p>
<p><em type="bold">Oskkoldatkritihkka   Oahppogirji s 84-87 </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Eallinoaidnu </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  ovdandivvut iešguđetlágan eallinoaidnoárbevieruid oskkukritihkka-ovdamearkkaid</p>
<p><em type="bold">INTRO oahpaheaddjái </em></p>
<p><em type="bold">Oskkoldatkritihkka </em></p>
<p>Dovdomearka ođđaáigásaš ja demokráhtalaš servodahkii lea ahte addo sadji gelbbolaš ja dárkilis oskkoldatkritihkkii, man vuođđun lea sihke luonddudieđa, filosofiija, teologiija ja oskudieđa.</p>
<p xml:lang="vep">91</p>
<p>Máŋgga láhkai osku hálddaša servodaga kulturárbbi, ja orru leamen juoga mii deavdá dalááigikultur- dárbbu. Dađe bahát oaidnit ahte oskkoldatlaš beroštumit seaguhuvvot otná politihkalaš giččuide. Máŋgasat sáhttet áddet dahje ipmirdit  ahte osku lea riidogaskaoapmi. Seamma láhkai sáhttá leat geasuheaddjin ja cahkkeha irrationála fanatisma.</p>
<p>Muhtin oskkoldagat ja eallinoainnut eai leat mielas addit saji kritihkkii, danin go vuođđuduvvon ipmillašvuhtii ii bastte kritihkka. Morálalaš vuođđuduvvon oskkoldatkritihkka  ii boađe leat juoga mii deaivva ovttaskas oskku olggobealde, muhto baicce leat juoga mas lea vuođđu iežas oskku morálaáddejupmái.</p>
<p>Oskkoldatkritihkas ferte  danin leat vuođđu maid ovttaskas osku sáhttá dohkkehit dego sin iežas. Dákkár  kritihka ii sáhte hilgut dego ii áššáigullevažžan dahje ii leat ádden. Dát dagaha morálalaš vuođđuduvvon oskkoldatkritihka buoret oskkoldatkritihka hápmin go dat mii oanehaččat čilge oskku čujutkeahttá oskkoldatlašáššiide.</p>
<p>Dákkár kritihkka ii leat geasuheaddji sidjiide geat oaivvildit sin posišuvdna ii leat boastut. Lea ágga jearrat go geahččala addit gova ahte posišuvdna lea boasttuvuođa haga. Leago dás sáhka fápmoáigumušas?</p>
<p>Eaktun ovddidit siskkáldas árttalaš oskkoldatkritihka, lea ahte nákce earuhit sin áddejumi ja dan ráddjehusa  ja muhtimin jorggosisdoalu gaskkas ja ieš ášši nuppi bealde. Ferte sirret oskkoldaga ja dan sosiála doaimmaid gaskkas, resurssaid ja árbevirolaš- ja lágiduvvon áddenhámiid gaskkas, ja dat áigeguovdilis geavaheapmi.</p>
<p><em type="bold">Guovddáš fágadoahpagat dán oasis </em></p>
<p>Máŋggabealát, áitta, kritihkalaš, ieškritihkka, oskusearvi, njunuš, váikkuhus (konsekvens),vuolggasadji (utgangspunkt), oskkoldatoaidnu, sekuleara (ii-oskkoldatlaš, máilmmálaš), olahit (oppnå), ovdagáttut (fordommer), rabasvuohta, dialoga, doaba (sátni),  illušuvdna (gáddu, govva), badjelunddolaš, vuoiggalašvuohta (rettferdighet), dovdomearkkat</p>
<p xml:lang="vep">92</p>
<p>(kjennetegn), duođaštus, dovddut, objektiiva (áššálaš, ii váldde beali, upartisk), rašunealla (duohta, jierpmálaš), eahperašunealla (ii-jieprmálaš, fornuftsstridig, planløs)</p>
<p><em type="bold">Mo álggahit oahpahusa </em></p>
<p>Makkár astoáiggedoaimmat gávdnojit ohppiid birrasis? Čuoigan, spábbačiekčan, lohkan, filmmaid geahččat, riiden, eará lášmmohallan, dánsun, klubba, mohtorcross, čuojahanjoavku, ? Juohke oahppi galgá árvvoštallat ovtta astoáiggedoaimma. Árvvoštaladettiin ferte ohcat dieđuid ja ságastit olbmuin geat čuvvot astoáiggedoaimma.  Ovdal go árvvoštallagoahtá ferte mearridit áigu go gávnnahit mii dat <em type="italic">lea</em>, vai maid dat <em type="italic">dahká</em>. Loahpas sáhttet oahppit árvvoštallat leat go sii oahppan maidege dahje fuomášan áššiid maid eai ovdal leat smiehttan dahje jurddašan dán astoáiggedoaimma birra.  </p>
<p>Ulbmil dáinna bargguin lea fuomášahttit ohppiid ahte áššit eai soaitte álo leat nu mo mii jáhkkit/gáddit. Lea buorre rabasvuođain iskat áššiid/doaimmaid/jurdagiid/dieđuid ovdal go dahká iežas oaivila dan ektui.</p>
<p><em type="bold">Gažaldagat oahppogirjetekstii </em></p>
<p>1.  Manne lea dehálaš ahte máŋggabealat kritihkka čađahuvvo oskkoldagain ja eallinoainnuin? 2.  Mii lea oskkoldatkritihkka? 3.  Maid berre oskkoldatkritihkar vuosttamužžan jearrat alccesis? 4.  Maid oaivvildii Karl Marx oskkoldaga birra? 5.  Maid oaivvildii Sigmund Freud oskkoldaga vuođđun leat? 6.  Maid Bertrand Russell oaivvildii oskkoldaga birra?</p>
<p><em type="bold">Vástádusat </em></p>
<p>1.  Vai oažžu buori fágalaš áddejumi oskkoldagain ja daid ovdanbuktimiin. 2.  Oskkoldatkritihkka guorahallá ja iská muhtin oskuservodaga  sisdoalu ja praksisa 3.  Maid son háliida olahit kritihkain. 4.  Olmmoš báhtara oskkoldahkii go eallin šaddá lossat ja hástaleaddji. Dat lea vahágin olbmuide go dat dahká ahte olbmot šaddet fuollameahttumat ja eai beroš bargat servodaga ovdánahttinbargguid.</p>
<p>93 5.  Oskkoldat ja nevrohtalaš váttisvuođat olbmuin laktásedje oktii. Nu sáhttá olmmoš geavahit oskkoldaga birgehallat eallindilis (veahkaválddálašvuođas, jna).  6.  Oskkoldat lea huksejuvvon dušše dovdduide. Dan ii sáhte duođaštit. Dat šaddá dalle eahperašunealla.</p>
<p><em type="bold">Gažaldagat digaštallamii </em></p>
<p>Mii lea oskkoldat?</p>
<p>Maid dahká oskkoldat?</p>
<p>Sáhttá go olmmoš eallit oskkoldaga dahje eallinoainnu haga? Manne , manne ii?</p>
<p><em type="bold">Gos sáhttá lohkat eambbo? </em></p>
<p xml:lang="nno"><em type="italic">http://fritanke.no/ </em>   </p>
<p><em type="bold">Bargobihtát ohppiide </em></p>
<p>Čállet oanehis biografiija Karl Marx, Sigmund Freud dahje Bertrand Russella birra. Ohcet dieđuid giehtagirjjiin ja interneahtas.</p>
<p xml:lang="vep">94</p>
<p><em type="bold">Dáidda ja musihkka mat  speadjalastet  humanismma    </em></p>
<p><em type="bold">Oahppogirji s 87-89   </em></p>
<p><em type="bold">Maid dadjá ML06S? </em></p>
<p><em type="bold">Váldooassi: Eallinoaidnu </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">•  dovdat ja válddahit humanisttalaš ideaid ja árvvuid dáidagis, arkitektuvrras ja musihkas</p>
<p><em type="bold">INTRO oahpaheaddjái </em></p>
<p>Eallinoaidnohumanismmas eai leat dihto historjjálaš teavsttat, musihkka, govvosat ja arkitektuvra. Datte sáhttá dadjat ahte buot mii govvida dábálaš olbmuid dovdduid,  eallima, saji luonddus, rahčamušaid ja olmmošlaš ja eará ealibiid oktavuođaid  leat eallinoaidnohumanismmaide návddašanveara ja sáhttá riggodahttit sin eallima.</p>
<p>95 Dáidda mii guoskkaha ovddasmorraša, friddjavuođa vuollásteami fámuiguin ja luonddu čábbodaga leat humanisttalaš fáttát. Maiddái dáidda mii fátmmasta máŋggabealatvuođa, árvvusatná iešguđet ovttaskasvuođaid ja vuostálastá totalitára jurddašemiid, leat humanisttalaš fáttát. Humanisttalaš dáidda ii leat čatnon áigodagaide dahje gos máilmmis dat leat dáhkkon.</p>
<p>Musihkas lea dakkár iešvuohta ahte dat dahká čanastagaid olbmuid gaskka. Beroškeahttá das makkár eallinoaidnu, giella, kultuvra dahje oskkoldat leš. Musihkka lea dáiddaovdasbuvtta maid olbmot geavahit juogadit ilu, ráhkesvuođa, áibbašeami ja morraša. Musihkkárat leat ráhkadan musihka ja lávllateavsttaid main leat čielgasat dieđut , vuoiggalašvuođa, friddjavuođa, servodatkritihkka, ovttaseallin ja eará olmmošlaš oktasaš beroštumit fáddán. Musihkka lea fámolaš media das ahte gáibidit vuoiggalaš  meannudeami ja fuomášahttit servodatlaš vearredaguid ja historjjálaš dáhpáhusaid.</p>
<p>Ii gávdno dihto arkitektuvra mii válddiha humanisttalaš ideaid. Sáhttá goit dadjat ahte arkitektuvra lea rievdan áiggiid čađa dađe mielde mo olmmošoaidnu ja humanisttalaš árvvut leat leavvan servodagas. Ássanbáikkit ja dálut leat hábmejuvvon nu ahte orrun galgá leat buohkaide buorre ja heivvolaš. <em type="bold"> </em></p>
<p><em type="bold">Guovddáš fágadoahpagat dán oasis </em></p>
<p>Estetihkka (čábbodat), dáidda, seremoniija, oaiváduvvon (vuolgán), atnit fuola (beroštit), vuolásnjeaidi (undertrykkende), máŋggabealátvuohta (mangfoldighet) totalitáralašvuohta (totalitærhet), gaskkustit (formidle), ideála (nu mo galggašii leat), gáibádus, máidnut (priser), áibbašeapmi (savn, lengsel), vuostálastit (motarbeide), dáiddaduodji (maleriija, duodji, lávlla, .. buot mii lea duddjojuvvon áicama, fuomášahttima ja návddašeami várás), dáiddár, doarjut</p>
<p><em type="bold">Mo álggahit oahpahusa </em></p>
<p>Oahppit sáhttet válljet muhtin fáttá mii muitala servodatlaš dáhpáhusaid gos olmmošárvu lea dulbmojuvvon ja olbmot leat gillán eahpevuoiggalašvuođa (omd dáruiduhttináigi, ÁlttáGuovdageainnu dulvadeami, mišuneren, apartheid, kolonialisma, holocaust, soahti, oaguheapmi, terrorisma) sámis dahje eará guovlluin máilmmis. Das ráhkadit juogalágan</p>
<p>96 govvadáidaga. Sárgun, málen jna. Dáhpáhusat sáhttet leat sihke ođđaáiggis, dálááiggis ja historjjálaš áiggis.</p>
<p><em type="bold">Gažaldagat oahppogirjetekstii </em></p>
<p>1.  Mii lea guovddážis humanisttalaš dáidagis (musihkas, govvadáidagis ja arkitektuvrras) 2.  Man láhkai sáhttit dadjat ahte dáidda atná fuola olbmuin? 3.  Makkár dáidda ovddasta humanisttalaš árvvuid/ideálaid?</p>
<p><em type="bold">Vástádusat </em></p>
<p>1.  Olbmo sadji luonddus ja oktasaš olmmošlaš dovddut nu mo illu ja ráhkisvuohta. 2.  Dat lokte oidnosii ja fuomášahttá vuolusnjeaidi fámuid. 3.  Dáidda mii boktá olbmo illudovddu, ráhkisvuođa, áibbašeami ja morraša, dahje vuostálastá totalitáralašvuođa ja ovttaláganvuhtii hábmema.</p>
<p><em type="bold">Gažaldagat digaštallamii </em></p>
<p>Mari Boine, Áillohaš, Deatnogátte Nuorat leat buohkat rahčan ja musihka bokte čuvgehan ja vuostálastán vealaheami. Lohket muhtin sin teavsttaid. Man láhkai sin teavsttat vuostálaste vealaheami ja eahpevuoiggalašvuođa.</p>
<p xml:lang="smj">Mari Boine: Jearrat biekkas:<em type="italic"> http://www.youtube.com/watch?v=08iPMmWghZc </em> </p>
<p>Mari Boine: Ii šat duolmma mu:<em type="italic"> http://www.youtube.com/watch?v=93n4c6FUtd0 </em> </p>
<p><em type="bold">Gos sáhttá lohkat eambbo? </em></p>
<p xml:lang="vep">97</p>
<p><em type="bold">Bargobihtát ohppiide </em></p>
<p xml:lang="nno">Guldalehket Beethovena 9. Symfoniija:<em type="italic">   http://www.youtube.com/watch?v=x_xOT-AZB9g </em> </p>
<p>Beethovena 9. Symfoniija lea dohkkehuvvon EO musihkkan máidnut humanisttalaš árvvuid miehtá Eurohpá.</p>
<p>Geahččalehket gávnnahit eará eamiálbmogiid musihka, bácciid ja dáidaga. Maid dat čájehit?</p>
<p xml:lang="vep">98</p>
</body></document>