<document xml:lang="sme" id="no_id"><header><title/><genre code="facta"/><author><unknown/></author><wordcount>17240</wordcount><conversion_status type="standard"/><availability><free/></availability><submitter name="Kevin Brubeck Unhammer" email="unhammer@fsfe.org"/><multilingual/><origFileName>http://www.calliidlagadus.org/govat/doc/ravvagat_ovttas_3.pdf</origFileName><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision: 154948 $; </version></header><body><p xml:lang="fkv"><em type="bold">LASSI DIEĐUT, MUITALUSAT,VÁSTÁDUSAT JA </em></p>
<p xml:lang="deu"><em type="bold">RÁVVAGAT OAHPAHEADDJÁI </em></p>
<p><em type="bold">Sisdoallu </em></p>
<p><em type="italic">Mo lea OVTTAS oahppogirjeráidu huksejuvvon? ....................................................................... 5 Oahppogirjjit ........................................................................................................................... 5 Ráva oahpaheaddjái ............................................................................................................... 5 Máhttolokten 2006 S .............................................................................................................. 6 Máhttolokten 2006 S   OEE       Osku, Eallinoaidnu ja Etihkka   -    </em></p>
<p><em type="italic">Fágagelbbolašvuođamihttomearit  7. jahkeceahki maŋŋel .......................................................  Fága ulbmil .............................................................................................................................  </em></p>
<p><em type="italic">Fága váldooasit ....................................................................................................................... 9 Risttalašvuohta ................................................................................................................. 10 </em></p>
<p><em type="italic">Sirkumpolára eamiálbmogiid oskkut ................................................................................ 10 Juvddálašvuohta, isláma, hinduisma, buddhisma ja eallinoaidnu ................................... 11 </em></p>
<p><em type="italic">Filosofiija ja etihkka .......................................................................................................... 11 </em></p>
<p><em type="italic">Fágadiibmolohku .................................................................................................................. 11 Vuođđogálggat fágas ............................................................................................................ 12 Gelbbolašvuođamihttomearit 7. jahkeceahki maŋŋel ......................................................... 13 </em></p>
<p><em type="italic">Risttalašvuohta ................................................................................................................. 13 </em></p>
<p><em type="italic">Sirkumpolára eamiálbmogiid oskkut ................................................................................ 14 Juvddálašvuohta, isláma, hinduisma ja buddhisma ja eallinoaidnu ................................ 14 </em></p>
<p><em type="italic">Filosofiija ja etihkka ..........................................................................................................  </em></p>
<p><em type="italic">Oahpahit OEE-fága vuođđoskuvllas ......................................................................................... 18 Oahpahit OEE – lea guottuidhuksemis sáhka....................................................................... 18 Luvvet eret oahpahusas ....................................................................................................... 18 Bargovuogit .......................................................................................................................... 20 Mo <span type="quote">“lohkat”</span> govaid? ........................................................................................................ 20 </em></p>
<p><em type="italic">Mo bargat musihkain? ...................................................................................................... 21 Mo bargat drámain? ......................................................................................................... 22 </em></p>
<p><em type="italic">Mo ságastit ovttas filosofalaš áššiid birra? ...................................................................... 22 Mo geavahit lagasbirrasa ávkin oahpahusas? ...................................................................... 25 </em></p>
<p><em type="italic">Filosofiija ja etihkka  Oahppogirji s 7-12 .................................................................................. 26 Lassi dieđut ........................................................................................................................... 26 </em></p>
<p><em type="italic">Filosofiija........................................................................................................................... 26 </em></p>
<p><em type="italic">Eamiálbmotfilosofijja ........................................................................................................ 28 </em></p>
<p><em type="italic">Etihkka .............................................................................................................................. 29 Vástádusat ............................................................................................................................ 30 </em></p>
<p><em type="italic">Kommentárat bargobihtáide s 12. ....................................................................................... 30 Muhtin heivvolaš filosofalaš gažaldagat Filosofiija ja etihkka fáddái .................................. 31 Muhtin filosofalaš gažaldagat: ............................................................................................. 32 </em></p>
<p><em type="italic">Lassi metodalaš tipsat .......................................................................................................... 33 </em></p>
<p><em type="italic">Muitalusat ja máidnasat ....................................................................................................... 33 Áhčči, bárdni ja ásen......................................................................................................... 33 Boares almmái ja jápmin .................................................................................................. 34 Njoammil ja galbarihcci .................................................................................................... 35 Æsopa muitalus ................................................................................................................ 36 </em></p>
<p><em type="italic">Báktehoalloveardádus ......................................................................................................  Bearaš ja fuolkkit    Oahppogirji s 13- ................................................................................... 39 </em></p>
<p><em type="italic">Lassi dieđut ........................................................................................................................... 39 Gávdnojit máŋga iešguđetlágan bearraša. ...................................................................... 39 Bearrašis oahppat mo ovttas eallit .................................................................................. 40 </em></p>
<p><em type="italic">Ii leat álo álki eallit ovttas ................................................................................................. 40 Vástádusat ............................................................................................................................ 41 </em></p>
<p><em type="italic">Kommentárat/vástádusat  Daga ja oahpa eambbo-bihtáide s 17 ....................................... 41 Muhtin heivvolaš filosofalaš gažaldagat Bearaš fáddái ....................................................... 43 Lassi metodalaš tipsat ........................................................</em></p>
<p><em type="italic">Muitalusat ja máidnasat ....................................................................................................... 44 ON – Ovttastuvvon Nášuvnnat  Oahppogirji s 18-25 ............................................................... 49 </em></p>
<p><em type="italic">Lassi dieđut ........................................................................................................................... 49 </em></p>
<p xml:lang="smn"><em type="italic">ON ..................................................................................................................................... 49 ON –historjá ..................................................................................................................... 50 </em></p>
<p><em type="italic">Olmmošvuoigatvuođat ..................................................................................................... 50 </em></p>
<p><em type="italic">ILO- konvenšuvdna 169 .................................................................................................... 51 Soahti ja ráfehisvuohta..................................................................................................... 51 Ráfibarggut ....................................................................................................................... 52 Vástádusat Loga ja vástit-bihtáide s 25 ................................................................................ 52 </em></p>
<p><em type="italic">Vástádusat ja kommentárat Daga ja oahpa eambbo-bihtáide s 25 ..................................... 53 </em></p>
<p><em type="italic">Muhtin heivvolaš filosofalaš gažaldagat ON fáddái ............................................................. 54 </em></p>
<p><em type="italic">Lassi metodalaš tipsat .......................................................................................................... 54 Heivvolaš liŋkkat ................................................................................................................... 54 Muitalusat ja máidnasat ....................................................................................................... 56 </em></p>
<p><em type="italic">Njálgga niehku .................................................................................................................. 56 Geafi ja rikkis   Oahppogirji  s 26 – 33 ...................................................................................... 58 </em></p>
<p><em type="italic">Lassi dieđut ........................................................................................................................... 58 </em></p>
<p><em type="italic">Mii lea geafivuohta? ......................................................................................................... 58 </em></p>
<p><em type="italic">Leat geafi/Eallit čielga geafivuođas .................................................................................. 59 </em></p>
<p xml:lang="dan"><em type="italic">Ovddidanbarggut (Bistand) .............................................................................................. 59 </em></p>
<p><em type="italic">Eallit relatiiva geafivuođas ............................................................................................... 60 </em></p>
<p><em type="italic">Leat rikkis .......................................................................................................................... 61 </em></p>
<p><em type="italic">Vástádusat:  Loga ja vástit-bihtáide s 32 .............................................................................. 62 Vástádusat ja kommentárat  Bargobihtát ja ságaskuššanbihtát-bihtáide s 32. .................. 62 Muhtin heivvolaš filosofalaš gažaldagat Geafi-ja-rikkis fáddái ............................................ 63 Lassi metodalaš tipsat .......................................................................................................... 63 </em></p>
<p><em type="italic">Muitalusat ja máidnasat ....................................................................................................... 64 Rikkis Nillá árbi... .............................................................................................................. 64 Geafi ja rikkis .................................................................................................................... 65 Luondu ja biras  Oahppogirji s 35-40 ........................................................................................ 68 </em></p>
<p><em type="italic">Lassi dieđut ........................................................................................................................... 68 Olmmoš goarida eanaspáppa ........................................................................................... 68 Mo olmmošlaš doaimmat váikkuhit min guovlluide ........................................................ 68 Olmmoš ja luondu ............................................................................................................ 69 </em></p>
<p><em type="italic">Ollugat eai šat máhte luondduin eallit ovttas ..................................................................  Vástádusat Loga ja vástit-bihtáide s 40 ................................................................................  </em></p>
<p><em type="italic">Vástádusat ja kommentárat Bargobihtáide s 40 ..................................................................  Muhtin heivvolaš filosofalaš gažaldagat Luonddu ja biras fáddái .......................................  Lassi metodalaš tipsat ..........................................................................................................  Muitalusat ja máidnasat .......................................................................................................  </em></p>
<p><em type="italic">Go rikkis šattai geafin ja geafi rikkisin ..............................................................................  </em></p>
<p><em type="italic">Heivvolaš liŋkkat ...................................................................................................................  </em></p>
<p><em type="italic">IT ja servodat  Oahppogirji s 41 – 46 ........................................................................................  </em></p>
<p><em type="italic">Lassi dieđut ...........................................................................................................................  IT mii lea dat? ...................................................................................................................  </em></p>
<p><em type="italic">IT lea stuorra ávkin servodahkii........................................................................................  </em></p>
<p><em type="italic">IT sáhttá leat vahágin servodahkii ja olbmuide ................................................................  </em></p>
<p><em type="italic">IT-njuolggadusat ...............................................................................................................  Vástádusat Loga-ja-vástit bargobihtáide s 46 ......................................................................  </em></p>
<p><em type="italic">Vástádusat ja kommentárat bargobihtáide s 46 ..................................................................  Muhtin heivvolaš filosofalaš gažaldagat IT ja servodat fáddái ............................................ 81 Lassi metodalaš tipsat .......................................................................................................... 81 Heivvolaš liŋkkat ................................................................................................................... 82 Máŋggakultuvrralaš servodat Oahppogirji s 47 – 55 ............................................................... 83 Lassi dieđut ........................................................................................................................... 83 Davviriikkain leat máŋggalágan </em></p>
<p><em type="italic">Ovdagáttut........................................................................................................................ 84 </em></p>
<p><em type="italic">Rasisma ............................................................................................................................. 85 </em></p>
<p><em type="italic">Antirasisttalaš barggut ..................................................................................................... 86 </em></p>
<p><em type="italic">Mo sáhttit ustitlaččat eallit ovttas? .................................................................................. 86 </em></p>
<p><em type="italic">Vástádusat Loga-ja vástit bihtáide s 55 ................................................................................  </em></p>
<p><em type="italic">Kommentárat  Daga-ja-oahpa-eambbo bihtáide s 55..........................................................  Muhtin heivvolaš filosofalaš gažaldagat Máŋggakultuvrralaš servodat fáddái ................... 88 Lassi metodalaš tipsat .......................................................................................................... 88 Heivvolaš liŋkkat ................................................................................................................... 89 </em></p>
<p><em type="bold">Oahpaheddjiid ráva   OVTTAS   OEE-fága 5.-7.</em> </p>
<p><em type="bold">Mo lea OVTTAS oahppogirjeráidu huksejuvvon? </em></p>
<p><em type="italic">Oahppogirjjit </em></p>
<p>OVTTAS lea oahppogirjeráidu jurddašuvvon mánáidskuvlla 5. -- ceahkkái. Girjeráidui gullet Máilmmioskkoldagat ja eallinoaidnu, Sirkumpolára álbmogat ja sin oskkoldagat ja Filosofiija</p>
<p>ja etihkka. Girjjit leat huksejuvvon nu ahte leat sihke ingressat, illustrerejeaddji govat,</p>
<p>govvateavsttat, teakstabihtát main leat čilgejeaddji dahje gažadeaddji bajilčállagat, rávdateavsttat ja sátnečilgehusat. Ingressain leat váldodieđut oanehaččat čilgejuvvon. Govat</p>
<p>ja govvateavsttat galget bures illustreret teavstta ja heivet tekstii, ja áinnas buktit lassi</p>
<p>dieđuid lohkkái. Rávdateavsttat galget oanehaččat vástidit bajilčállaga, ja čalmmustahttit váldooasi teakstabihtás. Sátnečilgehusat galget čilget maid sánit mearkkašit.  Dasa lassin leat</p>
<p>juohke fáddái dahkkon bargobihtát guovtti dásis. Loga-ja-vástit bihtát leat dahkkon</p>
<p>aide.ain galgá álki gávdnat čielga vástádusa gažaldahkii, ja lea jurddašuvvon</p>
<p>ohppiide geat eai nagot reflekteret ja dulkot.   Daga-ja-oahpa-eambbo bihtát leat</p>
<p>jurddašuvvon čiekŋudeapmái ja dat gáibidit dávjá ahte oahppit galget geavahit eará gálduid, ohcat, smiehttat, árvvoštallat ja plánet.  Daid gaskkas leat maid praktihkalaš bihtát ja</p>
<p>duddjon-bihtát. Ohppiidgirjjiin geavahit sániid nu go <em type="italic">dávjá</em>, <em type="italic">muhtimat</em> ja <em type="italic">muhtin</em> <em type="italic">olbmot</em>. Dan </p>
<p>vai ii galgga bohciidit jáhkku ahte buohkat čuvvot seammá eallinnjuolggadusaid, rituálaid ja rohkosiid, ja gárvodit seammá láhkai.</p>
<p><em type="italic">Ráva oahpaheaddjái </em></p>
<p>OVTTAS oahppogirjeráidui lea dahkkon ráva oahpaheaddjái. Dat orru lágádusa neahttasiiddus, ja devdo ja ođasmahtto dađistaga. Das leat lassi dieđut juohke fáttá birra, vástádusat ja kommentárat buot bargobihtáide. Rávvagis gávdnojit maid muitalusat ja máidnasat maid oahpaheaddji sáhttá čálihit ja juohkit ohppiide, dahje sáhttá jitnosit lohkat ceahkis. Muitalusat ja máidnasat heivejit fáttáide. Gávdnojit metodalaš tipsat juohke fáddái. Rávvaga vuolde gávdnojit govat maid oahpaheaddji sáhttá geavahit fáttá álggaheapmái ja/dahje  geardduheapmái. Juohká fáddái leat dahkkon árvvoštallanskovit gos oahppit merkestit maid leat oahppan. Dat leat dahkkon oahppoplána máhttoulbmiliid mielde.</p>
<p>Árvvoštallanskovit leat ávkin go oahpaheaddji áigu árvvoštallat oahpahusa, ja sáhttet maid</p>
<p>vuođđun váhnenságastallamiin. Juohke fáddái lea dahkkon bargobihttá mii lea jurddašuvvon geardduheapmái. Rávvagis gávdnojit jahkeplánaevttohusat maid oahpaheaddji sáhttá geavahit dahje heivehit sin dilálašvuhtii. Jahkeplána lea dahkkon gaskkamearalaš diibmologu mielde.  Juohke fáddái leat  kopiijaoriginálat maid oahpaheaddji sáhttá čálihit ja juohkit ohppiide. Reaidostobes gávdnojit reaiddut ja čilgehusat stoahkamiidda maid oahpaheaddji sáhttá geavahit oahpahusas. Dat eai leat čatnon sierra fáttáide.</p>
<p>Ovdamunni das go rávagirji lea neahtas, lea ahte oahpaheaddji álkit ja njuolga sáhttá deaddilit ja mannat evttohuvvon neahttasiidduide. Nubbi lea ahte neahttasiidu álkit sáhttá ođasmahttot, ja ahte maiddái eará oahpaheaddjit ja berošteaddjit sáhttet lasihit metodalaš tipsaid ja dieđuid.  ČálliidLágádus sávvá ahte oahpaheaddjit astet lasihit dieđuid, bargobihtáid ja tipsaid mat sáhttet leat buohkaide ávkin. Váldet áinnas oktavuođa minguin jos lea dáhttu leat mielde ovddideamen rávvaga.</p>
<p><em type="italic">Máhttolokten 2006 S </em></p>
<p>OVTTAS lea dahkkon ML06S mielde. Dat mearkkaša ahte ML06S OEE máhttoulbmilat leat vuođđun sihke sisdoalus ja bargobihtáin. Bargobihtát leat hábmejuvvon dan láhkai ahte vihtta vuođđogálgga (lohkan, čállin, rehkenastin, IT máhttu, ja  njálmmálaš</p>
<p>ovdanbuktindáidu) galget ovddiduvvot.  Čálli lea geahččalan fátmmastit maiddái Suoma ja</p>
<p>Ruoŧa beal sámi guovlluid. Ollu dieđut čalmmustit maiddái Suoma ja Ruoŧa diliid. Mii sávvat ja háliidit ahte davvisámegielat oahppit sihke Ruoŧas ja Suomas geavahivčče OVTTAS oahppogirjeráiddu oahpahusas vuođđoskuvllas.</p>
<p><em type="bold">Máhttolokten 2006 S   OEE       Osku, Eallinoaidnu ja Etihkka   -    Fágagelbbolašvuođamihttomearit  7. jahkeceahki maŋŋel </em></p>
<p xml:lang="fkv"><em type="bold">OSKU, EALLINOAIDNU JA ETIHKKA - SÁMI OAHPPOPLÁNA </em></p>
<p><em type="italic">Fága ulbmil </em></p>
<p>Oskkut ja eallinoainnut speadjalastet olbmuid čiekŋaleamos gažaldagaid ja leat historjjá čađa</p>
<p>leamaš mielde hábmeme ovttaskasolbmuid, searvevuođaid ja servodagaid. Máhttu oskkuid ja eallinoainnuid birra lea mávssolaš ovttaskasolbmui, vai máhttá dulkot eallingearddi ja ipmirdit kultuvrraid iežas servodagas ja muđui máilmmis. Dán áiggi mánát ja nuorat deaivvadit máŋggalágan kulturváikkuhusaiguin ja árvovuođuiguin. Risttalaš osku ja árbevierru lea čuđiid jagiid váikkuhan sámi, norgga ja eurohpalaš kultuvrra. Sámis lea don doloža rájes leamaš dábálaš ahte iešguđet kultuvrraid olbmot deaivvadit, go sámit eamiálbmogin leat ássan bálddalagaid eanetloguálbmogiiguin. Sirkumpolára oskkolaš árbevierut mat gávdnojit eatnama davvibeali eamiálbmogiin, leat oassin oktasaš oskkolaš</p>
<p>árbbis. Máhttu sámi luondduoskku ja sámi árvojurddašeami birra galgá veahkehit ipmirdit kultuvrra ja servodaga, vieruid ja árbevieruid.</p>
<p>Seammás lea humanisttalaš árvoárbevierut addán kulturárbái viidát hivvodaga. Oskkoldatlaš</p>
<p>ja eallinoinnolaš girjáivuohta váikkuha eambbo ahte eambbo servodaga. Dovdat</p>
<p>iešguđetlágan oskkuid ja eallinoainnuid, etihka ja filosofiija lea deaŧalaš eaktun eallindulkomii, ehtalaš diđolašvuhtii ja ipmárdussii oskkuid ja eallinoaidnorájiid rastá. Go oktavuođat buot máilmmi eamiálbmogiid gaskkas leat lassánan, dagaha dat ahte lea deaŧalaš diehtit juoidá eamiálbmogiid oskkolaš árbevieruid birra maiddái máilmmiviidosaččat.</p>
<p>Osku, eallinoaidnu ja etihkka oppalaš oahppahábmenfágan galgá veahkkin hukset oktasaš máhttovuođu ja referánsarámmaid, veahkkin ođđa áddejupmái ja várret saji iešguđet agiide heivehuvvon dialogaide. Máhttu oskkuid ja eallinoainnuid birra, ja makkár doaibma dain lea sihke árbevierrun ja áigeguovdilis gáldun oskui, morálii ja eallindulkomii, lea guovddážis</p>
<p>fágas. Fága galgá leat deaivvadansadjin ohppiide geain lea iešguđetlágan duogáš, gos</p>
<p>buohkat galget árvvus adnot. Oahpaheapmi galgá arvvosmahttit ohppiid oppalaš oahppahábmema ja addit saji imaštallamii ja reflekšuvdnii. Dasto galgá fága leat veahkkin</p>
<p>ovdánahttit dáiddu ságastallat olbmuiguin geain lea iešguđetlágan oaidnu oskku- ja</p>
<p>eallinoaidnogažaldagaide. Dát mielddisbuktá ahte ákte oskkolaš árvvuid, olmmošvuoigatvuođaid ja olmmošvuoigatvuođaid ehtalaš vuođu.</p>
<p>Fága galgá addit máhtu risttalašvuođas, sirkumpolára eamiálbmogiid oskkuin, eará</p>
<p>máilmmioskkuin ja eallinoainnuin ja ehtalaš ja filosofalaš fáttáid birra. Dat galgá addit máhtu das makkár mearkkašupmi risttalašvuođas lea kulturárbin min servodahkii. Dan dihte galgá risttalašvuođamáhttu leat stuorimus oassin oahppostoffahivvodagas. Dát mearkkaša ahte</p>
<p>lea sadji báikkálaš variašuvnnaide go juogada fága váldoosiid vai olaha</p>
<p>gelbbolašvuođamihttomeriid.</p>
<p>Osku, eallinoaidnu ja etihkka lea dábálaš skuvlafága mii dábálaččat galgá čohkket buot</p>
<p>ohppiid. Oahpahusláhka bidjá vuođđun ahte oahpaheapmi galgá leat objektiiva, kritihkalaš ja</p>
<p>pluralistalaš. Dat mearkkaša ahte galgá leat áššálaš ja bealátkeahtes ja ahte iešguđet máilmmioskkut ja eallinoainnut galget ovdanbiddjot áktejumiin. Oahpaheamis ii galgga</p>
<p>sárdniduvvot eaige galgga leat oskkumeanut. Ovttadássásaš pedagogalaš prinsihpat galget</p>
<p>biddjot vuođđun. Dat mearkkaša ahte buot oskkut ja eallinoainnut galget daid earenoamášvuođa ja girjáivuođa vuođul meannuduvvot fágalaččat ja áššái heivehuvvon</p>
<p>vugiin.</p>
<p>Heivehuvvon oahpahus lea bajibušprinsihppa. Oahpaheamis galgá geavahit máŋggalágan ja</p>
<p>hásttuheaddji bargovugiid, mat veahkkin gaskkustit buot beliid fágas. Bargovugiid ferte seammás várrogasvuođain válljet. Erenoamážit guoská várrogasvuohta bargovugiide mat</p>
<p>ovddasteddjiid ja ohppiid oskku ja eallinoainnu mielde orrot leamen eará oskkuid meannun</p>
<p>dahje doarjume eará eallinoainnu. Sihke oktagaslaš ja báikkálaš fuolahusaid berre</p>
<p>vuhtiiváldit.</p>
<p>Jus oahppi dieđiha beassat luvvejuvvot osiin dábálaš oahpahusas oahpahuslága § 2-3a mielde, galgá dát čuovvoluvvot heivehuvvon oahpahusain. Eaktuduvvo ahte lea bistevaš ovttasbargu ruovttu ja skuvlla gaskkas ja buorre diehtojuohkin movt oahpahus jurddašuvvo čađahuvvot.</p>
<p xml:lang="smj"><em type="italic">Fága váldooasit </em></p>
<p>Fága lea juhkkojuvvon váldoosiide maidda leat hábmejuvvon gelbbolašvuođamihttomearit.</p>
<p>Váldooasit dievasmahttet nuppit nuppiid ja fertejit gehččojuvvot oktavuohtan.</p>
<p>Osku, eallinoaidnu ja etihkas leat gelbbolašvuođamihttomearit 4., 7. ja 10. jahkeceahki</p>
<p xml:lang="rmy-rka">maŋŋel</p>
<p><em type="bold">Bajilgovva váldoosiin: </em></p>
<p><em type="bold">Jahkeceahkki  Váldooasit </em></p>
<p>1.-7. Risttalašvuohta Sirkumpolára</p>
<p>eamiálbmogii</p>
<p xml:lang="deu">d</p>
<p>oskkut</p>
<p>Juvddálašvuohta, isláma, hinduisma, buddhisma ja</p>
<p>eallinoaidnu Filosofiija ja etihkka</p>
<p xml:lang="vep">8.-10.</p>
<p>Risttalašvuohta Sirkumpolára ja eará</p>
<p>eamiálbmogii</p>
<p xml:lang="deu">d</p>
<p>oskkut</p>
<p>Juvddálašvuohta, isláma, hinduisma, buddhisma,</p>
<p>eará oskkolaš girjáivuohta ja eallinoaidnu Filosofiija ja etihkka</p>
<p><em type="bold">Risttalašvuohta </em></p>
<p>Váldooassái <em type="italic">risttalašvuohta</em> gullet risttalašvuohta historjjálaš geahččanguovllus ja movt </p>
<p>risttalašvuohta ipmirduvvo ja čađahuvvo Sámis, Norggas ja máilmmis dán áiggi, Biibbala mearkkašupmi kulturipmárdusa ja oskku gáldun, ja risttalašvuođa mearkkašupmi servodahkii</p>
<p>ja kultuvrii. Váldooasis galgá gieđahallat risttalašvuođa iešguđetlágan árbevieruid ja girkoservodagaid.</p>
<p><em type="bold">Sirkumpolára eamiálbmogiid oskkut </em></p>
<p>Váldooassái <em type="italic">sirkumpolára eamiálbmogiid oskkut</em> gullet sámiid ja eará sirkumpolára </p>
<p>eamiálbmogiid luondduoskkut ja oskkoldatlaš ja ehtalaš árbevierut. Nuoraidceahkis galgá dát váldooassi maid addit dieđu eará eamiálbmogiid oskkuid birra.</p>
<p><em type="bold">Juvddálašvuohta, isláma, hinduisma, buddhisma ja eallinoaidnu </em></p>
<p>Váldooassái <em type="italic">juvddálašvuohta, isláma, hinduisma, buddhisma ja eallinoaidnu</em> gullet dát oskkut </p>
<p>ja válljejuvvon eallinoainnut historjjálaš geahččanguovllus, dáid oskkuid čálaárbevierut kulturipmárdusa ja oskku gáldun, ja movt dát oskkut ja eallinoainnut ipmirduvvojit ja čađahuvvojit máilmmis ja Norggas dán áiggi. Nuoraidceahkis galgá dát váldooassi maid addit dieđuid eará oskkuin ja eallinoainnuin mat dál gávdnojit Norggas, ja eará oskkolaš ja eallinoinnolaš girjáivuođas.</p>
<p><em type="bold">Filosofiija ja etihkka </em></p>
<p>Váldooassái <em type="italic">filosofiija</em> <em type="italic">ja etihkka</em> gullet filosofalaš jurddašanvuohki ja ehtalaš reflekšuvdna Muhtin guovddáš filosofat gullet dohko, ja guovddáš eallingažaldagat, morálalaš </p>
<p>árvoválljemat ja ehtalaš ákkastallamat leat guovddážis. Váldooassái gullet maid miellaguottut ja áigeguovdilis ehtalaš čuolbmagažaldagat mánáid ja nuoraid eallimis,</p>
<p>lagasservodagas ja máilmmiviidosaččat. Váldooasis gieđahallojuvvojit oktavuođat gaskal etihka, oskku ja eallinoainnu.</p>
<p><em type="italic">Fágadiibmolohku </em></p>
<p>Diibmolohku lea almmuhuvvon 60-minuvtta ovttadahkan.</p>
<p xml:lang="deu">MÁNÁIDCEAHKKI</p>
<p>1.-7. jahkecehkiin: 427 diimmu</p>
<p xml:lang="deu">NUORAIDCEAHKKI</p>
<p>8.-10. jahkecehkiin: 157 diimmu</p>
<p><em type="italic">Vuođđogálggat fágas </em></p>
<p>Vuođđogálggat leat integrerejuvvon gelbbolašvuođamihttomeriide gos dat leat mielde</p>
<p>ovdánahttime fágagelbbolašvuođa ja leat maid oassin das. Osku, eallinoaidnu ja etihkka fágas ipmirduvvojit vuođđogálggat ná:</p>
<p><em type="italic">Máhttit njálmmálaččat ovdanbuktit</em> mearkkaša OEEs geavahit hupmangiela gulahallat ja </p>
<p>čilget oskkuid ja eallinoainnuid, etihka ja filosofiija. Njálmmálaš gálggat dego ságastallan, dialoga, muitaleapmi ja selveheapmi leat imaštallama, guorahallama ja ákkastallama gaskaoamit. Fágas deattuhuvvo muitaleapmi njálmmálaš ovdanbuktinvuohkin.</p>
<p><em type="italic">Máhttit lohkat</em> mearkkaša OEEs muosáhit ja ipmirdit teavsttaid. Lohkan geavahuvvo viežžat </p>
<p>dieđuid, dulkot, reflekteret ja áššálaččat ja analyhtalaččat geahčadit muitalusaid ja</p>
<p>fágadieđuid mat leat sihke árbevirolaš ja multimedialaš gaskkustanhámis.</p>
<p><em type="italic">Máhttit  čálalaččat ovdanbuktit </em>mearkkaša OEEs ahte máhttá ovdanbuktit máhtu oskkuid ja </p>
<p>eallinoainnuid, etihka ja filosofiija birra ja oaiviliid dain áššiin. Čállin čielgada jurdagiid, vásáhusaid ja oaiviliid ja lea veahkkin dulkot, ákkastallat ja gulahallat. Čállin lea OEEs maiddái deaivvadit iešguđetlágan estehtalaš čálahámiiguin ja daid geavahit.</p>
<p><em type="italic">Máhttit rehkenastit</em> mearkkaša OEEs ahte máhttá geavahit iešguđetlágan áigerehkegiid ja </p>
<p>vugiid movt sáhttá čájehit jahkodatrievdamiid, gávdnat čálabáikkiid oskuigullevaš čállagiin,</p>
<p>deaivvadit matemáhtalaš dajaldagaiguin ja lohkogovastagaiguin ja dulkot ja geavahit statistihka. Máhttit dovdát ja geavahit geometralaš hámiid estehtalaš ovdanbuktimiin ja</p>
<p>arkitektuvrras eaktuda rehkenastingálgga.</p>
<p><em type="italic">Máhttit atnit digitála reaidduid</em> lea OEEs veahkkin suokkardit oskkuid ja eallinoainnuid </p>
<p>gávdnandihti iešguđetlágan ovdandivvumiid ja geahččanguovlluid. Deaŧalaš gálga lea máhttit atnit digitálalaš diehtohivvodaga mii gávdno, dego govaid, teavsttaid, musihka ja filmmaid,</p>
<p>vugiid mielde mat ovttastahttet hutkáivuođa ja gáldokritihkalaš diđolašvuođa. Digitála mediat addet ođđa vejolašvuođaid gulahallat ja ságastallat oskkuid ja eallinoainnuid birra. Dát mediat addet vejolašvuođa oažžut valjit dieđuid áigeguovdilis ehtalaš čuolbmagažaldagaid birra.</p>
<p><em type="italic">Gelbbolašvuođamihttomearit 7. jahkeceahki maŋŋel </em></p>
<p><em type="bold">Risttalašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• čilget movt Biibbal lea huksejuvvon, máhttit ohcat biibbalteavsttain čálabáikkiid ja</p>
<p>reflekteret Biibbala ja giela ja kultuvrra oktavuođa birra</p>
<p type="listitem">• selvehit Boares testamentta guovddáš muitalusaid patriárkkaid historjjá rájes gitta</p>
<p>profehtaid rádjái</p>
<p type="listitem">• selvehit Ođđa testamenttá guovddáš muitalusaid Jesusa rájes Bávlosa rádjái</p>
<p type="listitem">• muitalit risttalašvuođa historjjá guovddáš dáhpáhusaid ja olbmuid birra álgogirku</p>
<p>rájes reformašuvnna rádjái</p>
<p type="listitem">• muitalit Norgga risttalašvuođa historjjá guovddáš dáhpáhusaid ja olbmuid birra</p>
<p>reformašuvnna rádjái</p>
<p type="listitem">• viežžat dieđuid ja muitalit Sámi dálá girkoeallima birra</p>
<p type="listitem">• ságastallat muhtin lávlla- ja sálbmateavsttaid birra ja sámi oskkolaš</p>
<p>musihkkaárbevieruid birra</p>
<p type="listitem">• ságastallat risttalašvuođa, risttalaš eallindulkoma ja etihka birra deattuhettiin</p>
<p>ipmilgova, olmmošoainnu, áigeguovdilis ehtalaš hástalusaid ja válljejuvvon risttalaš</p>
<p>teavsttaid</p>
<p type="listitem">• ságastallat logi báhkkoma, Áhččámet-rohkosa ja apostalaš oskkudovddastusa</p>
<p>sisdoalu birra</p>
<p type="listitem">• čilget risttalaš áigerehkega ja girkojagi, válddahit risttalaš allabasiid ja guovddáš</p>
<p>rituálaid</p>
<p type="listitem">• válddahit girkovistti ja eará risttalaš rohkosviesuid ja reflekteret daid mearkkašumi ja</p>
<p>geavahusa birra, ja atnit digitála reaidduid ohcat dieđuid ja ráhkadit ovdandivvumiid</p>
<p><em type="bold">Sirkumpolára eamiálbmogiid oskkut </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• addit bajilgova sámi luondduoskku váldo dievdo- ja nissonipmiliin ja selvehit movt</p>
<p>daidda dolle oktavuođa vieruid ja rituálaid bokte</p>
<p type="listitem">• digaštallat muitalusaid luonddu veahkeheddjiid ja gáhttejeddjiid birra ja guovddáš</p>
<p>árvogažaldagaid mat leat čadnon olbmo ja luonddu oktavuhtii</p>
<p type="listitem">• ságastallat dovddus bassibáikkiid birra luonddus ja daid mearkkašumi birra sámi</p>
<p>árbevierus</p>
<p type="listitem">• válddahit sámi luondduoskku ja risttalašvuođa gaskavuođa historjjálaš</p>
<p>geahččanguovllus</p>
<p type="listitem">• ovdandivvut eará sirkumpolára eamiálbmotoskkuid váldoiešvuođaid</p>
<p><em type="bold">Juvddálašvuohta, isláma, hinduisma ja buddhisma ja eallinoaidnu </em></p>
<p><em type="bold">Juvddálašvuohta </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• čilget mii lea Tanak, Tora ja Talmud ja ságastallat guovddáš juvddálaš muitalusaid</p>
<p xml:lang="smj">birra</p>
<p type="listitem">• ságastallat juvddálašvuođa, juvddálaš eallindulkoma ja etihka birra deattuhettiin</p>
<p>ipmilgova, olmmošoainnu, oskkudovddastusa, teakstaválljosa ja áigeguovdilis ehtalaš</p>
<p>hástalusaid</p>
<p type="listitem">• čilget juvddálaš kalendara ja áigerehkega, ja válddahit juvddálaš allabasiid, rituálaid ja</p>
<p>musihka</p>
<p type="listitem">• válddahit tempela ja synagoga ja guorahallat daid mearkkašumi ja geavahusa, ja atnit</p>
<p>digitála reaidduid ohcat dieđuid ja ráhkadit ovdandivvumiid</p>
<p><em type="bold">Isláma </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• čilget mii lea Korána ja hadith, ja ságastallat isláma guovddáš muitalusaid birra</p>
<p type="listitem">• ságastallat isláma, isláma eallindulkoma ja etihka birra deattuhettiin ipmilgova,</p>
<p>olmmošoainnu, oskkuartihkkaliid, vihtta čuoldda, teakstaválljosa ja áigeguovdilis</p>
<p>ehtalaš hástalusaid</p>
<p type="listitem">• čilget isláma áigerehkega vuolggasaji, ja válddahit isláma allabasiid, rituálaid ja</p>
<p>musihka</p>
<p type="listitem">• válddahit moskéa ja guorahallat dan mearkkašumi ja geavahusa, ja atnit digitála</p>
<p>reaidduid ohcat dieđuid ja ráhkadit ovdandivvumiid</p>
<p xml:lang="est"><em type="bold">Hinduisma </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• ságastallat hinduismma guovddáš muitalusaid birra</p>
<p type="listitem">• ságastallat hinduismma, hinduisttalaš eallindulkoma ja etihka birra deattuhettiin</p>
<p>muhtin ipmiliid ja nissonipmiliid, dilálašvuođa- ja ipmillašvuođaoainnu, olmmošoainnu, teakstaválljosa ja áigeguovdilis ehtalaš hástalusaid</p>
<p type="listitem">• čilget hinduisttalaš allabassekalendara, ja válddahit hinduisttalaš allabasiid, rituálaid</p>
<p>ja musihka</p>
<p type="listitem">• válddahit tempela ja guorahallat dan mearkkašumi ja geavahusa, ja atnit digitála</p>
<p>reaidduid ohcat dieđuid ja ráhkadit ovdandivvumiid</p>
<p xml:lang="est"><em type="bold">Buddhisma </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• ságastallat buddhismma guovddáš muitalusaid birra</p>
<p type="listitem">• ságastallat buddhismma, buddhisttalaš eallindulkoma ja etihka birra, deattuhettiin</p>
<p>Buddha, dilálašvuođaoainnu, olmmošoainnu, oahpa, seahtoservodaga,</p>
<p>teakstaválljosa ja áigeguovdilis ehtalaš hástalusaid</p>
<p type="listitem">• čilget buddhisttalaš allabassekalendara, ja válddahit buddhisttalaš allabasiid, rituálaid</p>
<p>ja musihka</p>
<p type="listitem">• válddahit tempela ja klostera ja guorahallat daid mearkkašumi ja geavahusa, ja atnit</p>
<p>digitála reaidduid ohcat dieđuid ja ráhkadit ovdandivvumiid</p>
<p><em type="bold">Eallinoaidnu </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• ságastallat maid eallinoaidnu sáhttá mielddisbuktit</p>
<p type="listitem">• čilget mii humanisttalaš eallinoaidnu lea, ja ságastallat humanisttalaš eallindulkoma</p>
<p>ja etihka birra deattuhettiin duohtadiliipmárdusa, olmmošoainnu, teakstaválljosa ja</p>
<p>áigeguovdilis ehtalaš hástalusaid</p>
<p type="listitem">• ságastallat Norgga Human-Etisk Forbund ja máilmmi eallinoaidnuhumanismma</p>
<p>duogážiid ja iešvuođaid birra</p>
<p type="listitem">• válddahit Norgga eallinoaidnuhumanismma ávvudemiid ja guovddáš seremoniijaid ja</p>
<p>musihkkaalbmanemiid mat speadjalastet humanismma</p>
<p><em type="italic">Filosofiija ja etihkka</em><em type="bold">  </em></p>
<p><em type="italic">Oahpahusa mihttomearri lea ahte oahppi galgá máhttit </em></p>
<p type="listitem">• čilget mii lea filosofiija ja etihkka</p>
<p type="listitem">• muitalit Platona ja Aristotelesa birra ja digaštallat muhtimiid sudno jurdagiin</p>
<p type="listitem">• ságastallat áigeguovdilis filosofalaš ja ehtalaš gažaldagaid birra ja digaštallat</p>
<p>hástalusaid mat leat čadnon fáttáide geafi ja rikkis, soahti ja ráfi, luondu ja biras, IT ja</p>
<p xml:lang="fra">servodat</p>
<p type="listitem">• ságastallat etihka birra oktavuođain nu go iešguđetlágan bearašhámádagat,</p>
<p>sohkabeliid oktavuohta, iešguđetlágan sohkabealidentitehta ja buolvvaid oktavuođat</p>
<p type="listitem">• ságaskuššat muhtimiid min áiggi sámi servodagaide áigeguovdilis árvogažaldagain</p>
<p type="listitem">• ságastallat čearddalaš, oskkoldatlaš ja eallinoinnolaš unnitloguálbmogiid birra</p>
<p>Norggas ja reflekteret máŋggakultuvrralaš servodahkii guoski  hástalusaid birra</p>
<p type="listitem">• digaštallat rasismma ja movt antirasisttalaš barggut sáhttet eastadit rasismma</p>
<p type="listitem">• čilget deaŧalaš osiid ON’ olmmošvuoigatvuođajulggaštusas ja ILO-konvenšuvnnas nr.</p>
<p>169 eamiálbmogiid ja čearddalaš álbmogiid hárrái iešmearrideaddji riikkain ja ságastallat dáid mávssolašvuođa birra</p>
<p><em type="bold">Oahpahit OEE-fága vuođđoskuvllas </em></p>
<p><em type="italic">Oahpahit OEE – lea guottuidhuksemis sáhka </em></p>
<p>Osku, eallinoaidnu ja etihkka ii leat duššefal máhttofága. OEE lea dat fága mii eanemusat váikkuha guottuid ovddideamis ja doaibmá maid dego deaivvadansadjin ohppiide geain leat</p>
<p>sierranas oainnut ja oskkoldagat.</p>
<p>Oahpahit iešguđet oskkoldagaid ja eallinoainnuid, mearkkaša seammá go oahpahit eará olbmuid oskkuid, jáhkuid ja bassi áššiid birra. Dákkár áššit leat ollu olbmuide dehálaččat eallimis. Lea dalle čielggas ahte oahpahit oskkoldagaid birra addá stuorra morálalaš ovddasvástádusa oahpaheaddjái. Oahpahus lea mielde hábmemin ohppiid guottuid eará olbmuid oskkuid ektui. Ii dušše dan, muhto maiddái hábme guottuid olbmuid birra geat oskot. Dát guoská maiddái mielohppiid ektui – geat sáhttet leat laestadiánarat,</p>
<p>hellodatustibat, jehova viitanat, adventisttat, juvddálaččat,  risttalaččat, muslimat,</p>
<p>buddhisttat, hinduisttalaččat, luondduoskkolaččat dahje  humanetihkárat.</p>
<p>Oahpaheaddji gii gilvá negatiiva guottuid muhtin oskkoldaga ektui,  lea seammás mielde</p>
<p>váikkuheamen ja  hábmemin negatiiva guottuid olbmuid ektui geat čuvvot oskkoldaga. Dán</p>
<p>birra berre oahpaheaddji smiehttat ja leat diđolaš ovdal go oahpahišgoahtá fága. Son berre guottuidis árvvoštallat, ja láhčit oahpahusa nu bures go vejolaš vai ii soardde ohppiid ja váhnemiid. Áigumuš lea ahte oahpahus galgá ovddidit áddejumi, árvvusatnima ja dialoga olbmuid gaskkas geain leat iešguđetlágan oskkoldagat ja oainnut oskkoldatgažaldagaide.  Dattege skuvla ii goasse sáhte beassat eret das ahte muhtin oahpaheaddjit soitet rihkkut oahppolága, danne go oahpaheaddjit dábálaččat leat olbmot.</p>
<p><em type="italic">Luvvet eret oahpahusas </em></p>
<p>OEE galgá fátmmastit ja čohkket buot ohppiid, beroškeahttá das makkár oskuduogáš sis lea. Danne ii galggašii váhnemiin leat dárbu mánáid luvvet eret oahpahusas. Fága galgá ovddidit árvvusatnima, dialoga, áddejumi ja gierdevašvuođa áššiide mat gusket oskkoldagaide ja eallinoainnuide. Seammás galgá fága addit máhtu ja dieđuid oskkoldagaid ja eallinoainnuid árbevieruid, oskku čađaheami, iešvuođaid, máŋggabealatvuođa, morála ja etihka birra.</p>
<p>Sihke oahppoláhka ja máhttolokten deattuha ahte sárdnideapmi ja oskkolaš meannudeamit eai galgga dáhpáhuvvat oahpahusas. Jos dat galget dáhpáhuvvat, de galget váhnemat sáhttit</p>
<p>luvvet mánáidasaset eret dain. Omd. Jos oahppit galget ipmilbálvalusas oassálastit.</p>
<p>Sálbmalávlun ja rohkadallan maid sáhttet dakkár dilálašvuođat main váhnemat dáhttut</p>
<p>eretluvvenvuoigatvuođa geavahit. Fitnat girkus (go ii leat ipmilbálvalus) ii leat seammá go</p>
<p>oassálastit ipmilbálvalusas. Áican, geahččan ja oahppan ii leat seammá go aktiivvalaččat</p>
<p>oassálastit. eretluvvenvuoigatvuođa ii sáhte áicama ja geahččama oktavuođas geavahit.</p>
<p>Oahpaheaddji/skuvla galgá dákkár vuoigatvuođaid ruovttuide álmmuhit, vai sii sáhttet árvvoštallat galget go vuoigatvuođa, ja goas galget vuoigatvuođa geavahit. Oahpaheaddji galgá de iežas oahpahusa dan mielde plánet. Eretluvven ii gáibit ahte váhnen galgá</p>
<p>ákkastallat dan ovddas.  Ii leat vejolaš eretluvvenvuoigatvuođa geavahit olles fága ektui.  Skuvla ferte datte leat gárvvis das ahte muhtimin sáhttá geavvat nu ah</p>
<p>juhkkojit muhtin dilálašvuođain. Datte galgá oahpaheaddji láhčit dili nu ahte dát dáhpáhuvvá uhcimus lági mielde. Buorre diehtojuohkin ja buorit fágalaš ákkastallamat plánaid ektui</p>
<p>sáhttet eastadit juohkima ja maiddái eretluvvema.</p>
<p xml:lang="nno"><em type="bold">§ 2-3a.</em> <em type="italic">Fritak frå aktivitetar m.m. i opplæringa</em>  </p>
<p xml:lang="nno">Skolen skal vise respekt for elevane og foreldra sine religiøse og filosofiske overtydingar og sikre retten til</p>
<p xml:lang="nob">likeverdig opplæring.</p>
<p xml:lang="nno">Elevar skal etter skriftleg melding frå foreldra få fritak frå dei delar av undervisninga ved den enkelte skolen som dei ut frå eigen religion eller eige livssyn opplever som utøving av ein annan religion eller tilslutning til eit anna livssyn, eller som dei på same grunnlag opplever som støytande eller krenkjande. Det er ikkje nødvendig å grunngi melding om fritak etter første punktum.  Det kan ikkje krevjast fritak frå opplæring om kunnskapsinnhaldet i dei ulike emna i læreplanen. Dersom skolen på eit slikt grunnlag ikkje godtek ei melding om fritak, må skolen behandle saka etter reglane om enkeltvedtak i</p>
<p xml:lang="nno">forvaltningslova.</p>
<p xml:lang="nno">Skolen skal ved melding om fritak sjå til at fritaket blir gjennomført, og leggje til rette for tilpassa opplæring</p>
<p xml:lang="nno">innanfor læreplanen.</p>
<p xml:lang="nno">Skoleeigaren skal årleg informere elevane og foreldra til elevar under 15 år om reglane for fritak og om</p>
<p xml:lang="nno">innhaldet i opplæringa.</p>
<p xml:lang="nno">Elevar som har fylt 15 år, gir sjølv skriftleg melding som nemnt i første ledd.</p>
<p><em type="italic">Bargovuogit </em></p>
<p>Bargovuogit OVTTAS girjjiin galget leat mielde ovddideamen vuođđogálggaid, máhtolašvuođa ja gelbbolašvuođamihttomeriid ML06S-plánas. Dás čuvvot lassi jurdagat dan birra mo sáhttá musihkain, govaiguin, ságastemiin ja drámain bargat OEE-fága oahpahusas.</p>
<p><em type="bold">Mo <span type="quote">“lohkat”</span> govaid? </em></p>
<p>OVTTAS girjjiin leat sihke sárgosat, fotogovat ja dáiddagovat. Jurdda lea ahte govat galget</p>
<p>hástalit ságastit fáttáid birra. Dás čuvvot muhtin čuoggát mat sáhttet vuolggahit ságasteami. Neahttasiidduin gávdnojit maid govat maid oahpaheaddji sáhttá geavahit fáttá álggaheapmái dahje loahpaheapmái ja geardduheapmái.</p>
<p xml:lang="nob"><em type="bold">1. Assosieret </em></p>
<p>a) Maid smiehtat go oainnát gova? Assosieren lea dehálaš ja oahpaheaddji sáhttá</p>
<p><span type="quote">“dohppet”</span> heivvolaš assosierema ja doalvvuhit ságasteami dohko gosa dáhttu.</p>
<p>b) Mo lea <span type="quote" xml:lang="smj">“miella”</span> govas? Čilge! (Somá, váivi, duođalaš, hohppos, moraš,)</p>
<p>c) Gullá go govva oskkoldahkii, dahje eallioidnui? Čilge!</p>
<p><em type="bold">2. Čilget gova sisdoalu </em></p>
<p>a) Mii dáhpáhuvvá govas? b) Dovddat go olbmuid, dáhpáhusaid, dahje dán gova duogáža, historjjá?</p>
<p><em type="bold">3. Symbolihkka </em></p>
<p>a) Leat go govas symbolat? b) Oainnát go juoidá mas lea erenoamáš mearkkašupmi -Makkár mearkkašupmi -Gii/Geat geavahit dákkár symbolaid? -Masa dat geavahuvvojit?</p>
<p xml:lang="isl"><em type="bold">4. Hápmi </em></p>
<p>a) Makkár govva lea? (Dáidda?, Fotogovva? Sárggus?) b) Mo don jáhkat govva lea dahkkon?</p>
<p>c) Man boaris jáhkat govva lea?</p>
<p>d) Makkár ivnnit leat geavahuvvon govas?</p>
<p><em type="bold">5. Dieđut </em></p>
<p>a) Gii lea dahkan gova? b) Goas lea govva dahkkon?</p>
<p><em type="bold">Mo bargat musihkain? </em></p>
<p>Lea váttis buktit vástádusaid dasa mo musihka <span type="quote">“vásihit”</span>. Dan ferte juohkehaš iežas árvvuid ja jurdagiid mielde árvvoštallat. Sáhttá datte jurdagiid ektui oažžut ohppiid assosieret ja dieđuid, sisdoalu, áigumuša ja hámi árvvoštallat. Muhtin veahkkegažaldagat:</p>
<p>-Lea go musihkka movtta, vai morrašis?</p>
<p>-jođán, siivot,?</p>
<p>-lea go juoidá dán musihkas mii muitala ahte lea oskkolaš? Guđe oskkoldahkii?</p>
<p>-masa geavahuvvo? (Rohkadallamii, mediteremii, máidnumii (lovprising) )</p>
<p>-sálbma vai lávlla?</p>
<p>-man birra lea teaksta? Leat go dáhpáhusat, sánit, namat teavsttas maid dovddat dahje leat ovdal gullan?</p>
<p>-makkár čuojanasat gullojit?</p>
<p>-boaris vai ođđaáiggáš?</p>
<p>-gos lea musihkka/sálbma/lávlla/luohti vuolgán? (riika, guovlu máilmmis)</p>
<p><em type="bold">Mo bargat drámain? </em></p>
<p>Dramatiseren gáibida buori ja čavga plána. Ollu oahppit moivváskit ja eai doaimma friddja ja <span type="quote" xml:lang="sms">“loažža”</span> dilálašvuođain. Oahpaheaddji ferte erenoamážit smiehttat guđe teavsttat heivejit dramatiseremii ja heive go ceahkki/joavku drámabargguin bargat.</p>
<p>Hállankoarra lea buorre vuohki mo hárjehallat sihke jitnosit lohkama ja jietnavugiid hárjehallamiidda. Nieiddat ja gánddat sáhtte iešguđet teakstabihtáid lohkat ja oahpaheaddjis</p>
<p>sáhttá instrueret galgá go savkkas, čeargun, morašlaš vai ilolaš jienat.</p>
<p>Mimen dahje rumašgiela bokte muitalit muitalusa. Oahppit sáhttet válljet muhtin muitalusaid ja dáhpáhusaid maid galget dušše rumašgiela bokte muitalit. Dát sáhttá boktit kreativitetha,  ja sii soitet muitit <span type="quote">“rumašdahkkon”</span>  muitalusa buorebut.</p>
<p>Oahpaheaddji sáhttá ieš oassálastit ja leat muhtin rolla čájáhusas. Dalle berre <span type="quote">“álgit”</span> iežas ođđa rolla muhtin rekvisihtain. Omd ahte son nahkeha eará biktasa, háhta dahje soabbi lea gieđas go boahtá. Jos ulbmil lea ahte oahppit galget oahppat Jesusa birra, de lea dehálaš ahte oahpaheaddji gii su ovddasta, lea Jesusa skihpár/olmmái dahje oahpis. Dalle ii dárbbaš</p>
<p>BUOT diehtit Jesusa birra.</p>
<p><em type="bold">Mo ságastit ovttas filosofalaš áššiid birra? </em></p>
<p>Filosofiija ja etihkka ii leat dušše oahppat dovddus filosofaid birra ja maid sii dadje, dahje</p>
<p>ahte oahppit galget šaddat filosofat. Ulbmil lea veahkehit ohppiid kritihkalaččat smiehttat ja</p>
<p>árvvoštallat.</p>
<p>Mánát vigget gávnnahit mo áššit máilmmis doibmet ja danne sii dávjá jerret váttis gažaldagaid. Dewey  Learning-by-doing filosofiija ávžžuha mánáid ieža gávnnahit vástádusaid gažaldagaide daguid ja iskkademiid bokte.  Dát mielddisbuktá ahte oahpaheaddji ja oahppi</p>
<p>galget ságastit ja árvvoštallat ovttas. Vástádusat eai leat álkit ja oktageardánat ja rivttes vástádus ii soaitte oppanassiige gávdnot. Datte lea dehálaš ohppiid fuomášahttit ahte muhtin vástádusat leat buoret go earát. Vástádusat main leat buoremus ákkat, leat buoremus vástádusat. Danne lea ge dehálaš ovttas gažadit, ovttas vástádusaid ohcat ja ovttas ákkaid hábmet. Oahpaheaddji berre váruhit buktimis iežas oaiviliid ja oainnuid gažaldagaide go su oainnut leat dávjá  ohppiid mielas dat <span type="quote">“rivttes”</span> . Dat fas sáhttá gáržžidit</p>
<p>ohppiid jurddašanproseassa.</p>
<p>Čuoččuhus, čilgehus ja ágga leat doahpagat maid oahppit galget oahppat filosofalaš ságasteami bokte. Oahpaheaddji sáhttá dál gáibidit ahte čuoččuhusat leat čielgasat, ahte čilgehusat ja ákkat leat relevánta/gullevaččat fáddái, ja ahte čuoččuhusat/čilgehusat ja gažaldagat gullet oktii.  Seammás fertejit oahppat/geardduhit vuođđomáhtu nu go vuordit sátnevuoru, astat guldalit maid nubbi muitala/dadjá ja smiehttat ovttas joavkkuin.</p>
<p>Lea vuogas ohppiid smávit, oadjebas joavkkuide (oahppit geat dovddadit guđet guimmiid bures) gos galget smiehttat ovttas. Dát vuohki lea maiddái mielde ovddideamen njálmmálaš vuođđogálgga. Smiehttat ovttas gáibida ahte oahpaheaddji stivre ságasteami vai ii spiehkas endorii ja šaddá ságasteapmi áibbas eará áššis go das mii lei áigumuš. Oahppit berrejit čohkkát rieggás vai oidnet guđet guimmiid. Loahpas lea </p>
<p type="listitem">• <em type="bold">Čuoččuhus </em></p>
<p type="listitem">• <em type="bold">Čilgehus </em></p>
<p type="listitem">• <em type="bold">Ágga </em></p>
<p><em type="italic">Filosofalaš ságasteami ráva </em></p>
<p><em type="bold">1. Liekkadeapmi </em></p>
<p type="listitem">• Smiehttat ovttas</p>
<p type="listitem" xml:lang="deu">• Fokus</p>
<p><em type="bold">2. Čuoččuhus </em></p>
<p type="listitem">• Čuoččuhus, gažaldat, govva, čuolbma, muitalus, dahje eará</p>
<p><em type="bold">3. Smiehttanáigi </em></p>
<p>(Lea dehálaš ahte smiehttanáigi lea doarvái ja áinnas guhkki álggus go lea filosofalaš ságastanvuogi/málle hárjehallamin. Dás sáhttet oahppi smávit joavkkuin ságastit ja áinnas čállit jurdagiid.)</p>
<p><em type="bold">4. Ságasteapmi </em></p>
<p>Buohkat galget oažžut áiggi ságastit, ja ságasteapmi galgá bissut rámaid siste. Lea</p>
<p>vuogas ásahit geađggi dahje eará ávdnasa maid oahppi sáhttá doallat don botta go lea su vuorru cealkit/muitalit juoidá. Muhtin oahppit eai liiko hállat jitnosit earáid ovddas. Daid ii galgga bágget cealkit/muitalit. Oahpaheaddji sáhttá gažadit jos ságasteapmi orru bisáneamen. Son sáhttá maid hástalit sin čilget ja ákkastallat čuoččuhusaidis ovddas.</p>
<p>Veahkkegažaldagat:</p>
<p type="listitem">• Manne jáhkat nu lea?</p>
<p type="listitem">• Makkár ágga lea dus dása?</p>
<p type="listitem">• Sáhtát go ovdamearkkaiguin čájehit ahte nu lea?</p>
<p type="listitem">• Čilge manne it leat ovttaoaivil, dahje leat ovttaoaivil?</p>
<p type="listitem">• Sáhtát go eará láhkai čilget? Sáhttá go eará sániiguin čilget?</p>
<p type="listitem">• Gii háliida lasihit juoidá dáid čuoččuhusaide?</p>
<p><em type="bold">5. Smiehttanboddu ja loahpaheapmi </em></p>
<p>Veahkkegažaldagat:</p>
<p type="listitem">• Leat go oahppan ođđa áššiid? (maid?)</p>
<p type="listitem">• Lei go juoga man birra it leat ovdal smiehttan? (mii?)</p>
<p type="listitem">• Lei go juoga maid imaštit, lei go miellagiddevaš, somá?</p>
<p type="listitem">• Guđe ákkat ja čilgehusat ledje du mielas buorit?</p>
<p type="listitem">• Háliidat go eambbo ja viidáset bargat dáinna áššiin?</p>
<p>Loahpas sáhttet oahppit čállit iežaset ja earáid gažaldagaid, assosiašuvnnaid, čuoččuhusaid ja ákkaid. Sáhttet maid čállit maid sii leat oahppan, ja gažaldagaid mat leat báhcán vel. Čállin sáhttá dáhpáhuvvat juohke dásis ságasteamis.</p>
<p><em type="italic">Filosofalaš ságastanvuogi njuolggadusat </em></p>
<p type="listitem">• Mii astat guldalit maid earát hállet ja muitalit<em type="bold"> </em></p>
<p type="listitem">• Mii árvvoštallat ja smiehttat dan maid earát hállet ja muitalit</p>
<p type="listitem">• Buot jurdagat, idéat ja evttohusat galget árvvus atnot ja daid ii leat lohpi cuiggodit</p>
<p>jallan dahje duššin</p>
<p type="listitem">• Eai gávdno álkes/rivttes vástádusat gažaldagaide</p>
<p>Digaštallan lea dábálaš šáŋŋer skuvllas. Mii digaštallat ja čuvgehit dehálaš beliid áššiin ja geahččalit juksat ovttaoaivilvuođa. Digaštallamis ja ságasteamis dáhpáhuvvá oahppan sihke</p>
<p>ohppiid gaskkas ja juohke ovttas. Giella ovdána ja sátneriggodat viidána go ođđa doahpagat</p>
<p>njáhket ja sajáiduvvet gillii. Go oahppit njálmmálaš giela bokte hábmejit máhtu, de sin giella</p>
<p>ovdána ja šaddá dehálaš oahpporeaidun skuvllas.</p>
<p><em type="italic">Mo geavahit lagasbirrasa ávkin oahpahusas? </em></p>
<p>Oahpaheaddji ja oahppit sáhttet ovttas kártet guđe oskkoldatsuorggit gávdnojit lagasbirrasis.</p>
<p>Sii sáhttet gažadit searvegotteláhtuid –jođiheddjiid, dahje čuovvut muhtin sin čoakkalmasaid/ipmilbálvalusaid/čoahkkimiid. Somá lea návddašit luonddu ja imaštit. Lášmmohallan olgun addá vejolašvuođa dahkat gárvves <span type="quote" xml:lang="smj">“luonddubálgá”</span> mas leat gažaldagat ja bargobihtát gullevaččat fáddái. Eanaš guovlluin gos olbmot leat g</p>
<p><em type="italic">OVTTAS – Filosofiija ja etihkka   5.- 7. ceahkki   </em></p>
<p><em type="italic">vuođđoskuvllas. </em></p>
<p><em type="bold">Filosofiija ja etihkka  Oahppogirji s 7- </em></p>
<p><em type="italic">Lassi dieđut </em></p>
<p><em type="bold">Filosofiija </em></p>
<p>Filosofiija lea imašteapmi. Mii imaštat ja jurddašat ja geahččalit gávdnat vugiid das mo eallit buoremusat,  ja buriid vástádusaid iežamet eallingažaldagaide.  Go mii ohcat vástádusaid ja árvvoštallat iežamet válljemiid, de min eallin šaddá buoret, ja mii smiehttat dárkileabbot</p>
<p>ovdal go válljet dahkat juoga. Juohkehaš ferte ieš árvvoštallat ja jurddašit ja oaivvildit áššis.</p>
<p>Dávjá sáhttet leat máŋga vástádusa, ja olmmoš ferte de árvvoštallat guđe vástádus lea buoremus. Ii leat álo álki smiehttat ja árvvoštallat. Dan ferte hárjehallat.</p>
<p>Filosofiija gieđahallá gažaldagaid maid ferte jurddašit, árvvoštallat ja smiehttat ovdal go</p>
<p>vástida. Dákkár gažaldagat sáhttet leat omd: Manne lean mun? Dákkár gažaldagaide ii sáhte gávdnat vástádusa leksikonain. Gáibiduvvo ahte olmmoš smiehttá ja árvvoštallá ovdal go gávdná vástádusa mii sutnje lea vuohkkaseamos. Galgá maid leat vejolaš ođđasit smiehttat ja rievdadit oainnu ja vástádusa. Go mii eará olbmuiguin ovttastallat ja ságastallat, de mii oahppat mo sii smihttet ja jurddašit. Mii sáhttit maiddái lohkat maid earát leat čállán ja teavsttain ohcat dieđuid ja viissisvuođa. Ulbmil filosofiijain lea ohcat ja gávdnat buriid</p>
<p>vástádusaid eallimii ja  máhttit ákkastallet iežat oaiviliid ja daguid ovddas. Oarjemáilmmi</p>
<p>filosofiija deattuha ahte filosofiija lea ráhkistit viisodaga ja dieđu. Dieđalaš jurddašeami vuođđun lei olbmo lokten luonddu bajábeallai ja stivret luonddu. Luondu lei passiiva ávnnas maid olmmoš galggai aktiivvalaččat ja aggressiivagaccat vuoluštit ja oamastit. Olmmoš galgá ohcat nu ollu dieđuid go vejolaš ja eambbo diehtu lea álo buoret ja das eai gávdno ráját. Eamiálbmogiid filosofiija meroštallá olbmo oassin luonddus.  Eamiálbmogiid filosofiija deattuha baicce ahte gávdnojit áššit maid olmmoš ii dárbbaš, dahje gánnát diehtit.</p>
<p><em type="bold">Platon </em>rehkenasto okta daid stuorámus máilmmi filosofain. Son šattai bajás Atenas </p>
<p>antihkkaáiggis ja su bearaš lei rikkis ja fámolaš. Jurdda lei ahte son maid galggai oažžut</p>
<p>fámolaš virggi gávpogis. 20 jahkásažžan son deaivvai Sokratesa. Sokrates lei su oahpaheaddji ja váikkuhii garrasit dasa ahte Platon šattai filosofan. Son čuvodii Sokrates 9 jagi. Son vásihii maiddái ahte Sokrates oahpahisvugiidis ja jurdagiiddis ovddas áššáskuhttui ja gillái jápminduomu. Platon mearridii viidáset fievrridit Sokratesa oahpu ja jurdagiid.  Son ásahii</p>
<p>skuvlla dahje universitehta (Akademiija) gos son oahpahii studeanttaid. Ollu olbmot ohppe</p>
<p>dan skuvllas seammá maid Sokrates lei Platonii oahpahan. Platon ozai ja geahččalii gávnnahit</p>
<p>vástádusaid filosofalaš gažaldagaide dego: Mii gávdno? Mo mii sáhttit oažžut dieđu dan birra</p>
<p>mii gávdno? Mii lea buorre servodat?</p>
<p><em type="bold">Aristoteles</em> riegádii Makedonias. Su áhčči lei gonagasa doavttir. 7 jahkásažžan son vulggii </p>
<p>Atenii studeret Platona universitehtas. Doppe son bisui 20 jagi.  Maiddái son ásahii skuvlla ja dasa lassin vel stuorra girjerádjosa. Go Platon jámii, son dutkagođii luonddu. Son oaivvildii ahte olmmoš ferte dutkat, áicat ja iskat ja ii dušše navdit ja jáhkkit, gávdnan dihte duohtavuođa. Sus lei empiriijalaš jurddašeapmi. Dat mearkkaša ahte buot diehtu ja dan maid mii máhttit huksejuvvo dutkama, iskama ja áicama mielde. Son oaivvildii ahte olbmot galget máilmmi ja duohta eallima oahppat dovdat dáidduset bokte.</p>
<p>Olmmoš lea sosiála ja ferte eallit earáiguin ovttas jos galgá leat lihkolaš. Olmmoš sáhttá ja máhttá jurddašit ja plánet. Datte leat olbmos maiddái dovddut ja anistu</p>
<p>Aristoteles oaivvildii ahte jurdagat ja árvvoštallamat galget mearridit dovdduid ja anistumi</p>
<p>badjel. Aristoteles oaivvildii ahte juohke olmmoš ohcá ja geahččala gávdnat lihkolašvuođa ja buoremus eallima. Dan son gávdná go čuovvu Aristotelesa rávvagiid dasa ahte válljet gaskkameari. Omd lea duostilvuohta, dahje roahkkatvuohta gasku árgodaga (feighet) ja roastilvuođa (dumdristighet). Dalle berre válljet duostilvuođa dahje roahkkatvuođa go galgá dahje šaddá dáid gaskkas válljet eallindilálašvuođas.</p>
<p>Aristoteles oaivvildii ahte luondu stivre buot ja luonddu rievdamis lea álo man nu lágan</p>
<p>ulbmil ja áigumuš. Buot luonddugáhppálat mannet/rivdet iežaset áigumuša mielde. Datte</p>
<p>olmmoš sáhttá smiehttat ja sáhttá válljet ii čuovvut iežas luonddu (muhtin muddui). Son oaivvildii ahte luonddu bealis leat  nissonat albmáid vuolitárvosažžan, ja ahte muhtin</p>
<p>álbmogat galget, ja heivejit buoremusat leat earáid bálvvát.</p>
<p>Platona ja Aristotelesa jurdagat šadde ge vuođđun oarjemáilmmi (anglo-amerihkálaš) modearna ja analyhtalaš filosofiijan. Lea dát filosofalaš árbevierru mii gohčoduvvo</p>
<p>filosofiijan, ja maid mii dovdat ja jurddašat go gullat sáni <span type="quote">“filosofiija”</span>.</p>
<p><em type="bold">Eamiálbmotfilosofijja </em></p>
<p>Juohke álbmot ja servodagat leat huksen iežaset máilmmiáddejumi dahje govvádusa,  ja meroštallan gažaldagaid dego; manne mii leat dahje makkár rolla mis lea máilmmis. Sámiid dieđut leat áiggiid čađa olgguštuvvon go sii leat lundui gullevaččat ja danin vuolitárvosaččat. Sámit leat <span type="quote">“primitiivvalaš dásis”</span> dan ektui mo Eurohpá filosofat meroštalle iežaset/Eurohpá álbmoga. Ieža ledje <span type="quote">“ovddabealde”</span> ovdáneami dáfus, dan ovddit olmmošlaš dásis. Sámit ledje sin mielas ain dan ovddit olmmošlaš dásis. Go eamiálbmogat leat meroštallon lundui gullevažžan, sii leat šaddan olmmošgotti olggobeallái oktan eará vuolitárvosaččaiguin.</p>
<p>(Kuokkanen.2009: 94) Dattege lea eamiálbmogiid filosofiija ja rolla eamiálbmot servodagain dehálaš</p>
<p>ovddideames ja iešmearrideame ollášuhttimis. Eamiálbmogiid filosofiijat čujuhit dihtolágan</p>
<p>vugiide diehtit, dulkot, dovdat ja áddet/ipmirdit máilmmi maid eamiálbmogat leat hábmen</p>
<p>historjjá čađa.</p>
<p>Buot kultuvrralaš joavkkut hábmejit golbma meroštallama maid ala sii huksejit buot eará meroštallamiid dan máilmmis gos ellet. Vuosttaš lea máilmmi govvádus, nubbi lea mii mearkkaša leat olmmožin ja goalmmát lea olbmo rolla dán máilmmis. Sámiid máilmmiáddejumi dahje kosmologiija <span type="quote">“kárta”</span> leamaš árbevirolaččat oaidnimis goavdásis, masa lei sárgojuvvon áddejupmi gomuvuođas ja dan deháleamos govvosat/symbolat.</p>
<p>(Pentikäinen 1987). Sámiid filosofiija leat eambbo holistalaš go oarjemáilmmi filosofiija árbevierut.</p>
<p>Dat mearkkaša ahte dat váldet mielde buot aspeavttaid ja beliid olbmo doaimmaid</p>
<p>luonddus.</p>
<p>Eamiálbmogat eai jurddaš máilmmi dego olgguldas objeaktan mainna olbmot sáhttet <span type="quote">“rássat”</span> ja bargat dahje doaimmahit. Máilbmi rievdá ja ođasmahtto ovttas olbmuin. Olbmuid, máilmmi ja buot eallima oktiigullevašvuohta lea guovddážis eamiálbmot máilmmiáddejumis. Mii leat buohkat fulkkežat.</p>
<p>Filosofiija ja dan sisdoallu lea rievdan dan mielde makkár gažaldagat leamaš relevánta dihto</p>
<p>áigodagas. Maŋimuš áiggiid leat olbmo eambbo ja eambbo fuomášan ahte <span type="quote">“buorre eallin”</span></p>
<p>lea duođaige sorjevaš eatnama ja luonddu buresbirgejumis. Sámi vuođđoárvvut das mo olmmoš galgá eallit buorre eallima sisttisdollet rehálašvuođa, vuoiggalašvuođa, gutnálašvuođa ja gudnejahttima, masa gullá maiddái luonddubirrasis vára váldit. Boazolihkku</p>
<p>ja guollelihkku- doahpagat leat čatnon dasa. Dat muitala makkár olmmoš don leat ja mo don</p>
<p>ealát iežat eallima. Dus lea dalle dássedeaddu ealus (eai leat menddo ollu miesit áldduid</p>
<p>ektui omd).  Jos nu lea, de daddjo ahte eallu lea <span type="quote" xml:lang="isl">“fasti”</span>. Guollelihkku lea olbmos gii ii</p>
<p>badjelgeahča guliid ja guollejávrriid, ja divššut dan maid gottát.</p>
<p xml:lang="smj"><em type="bold">Etihkka </em></p>
<p>Etihkka lea mo mii jurddašat ovdal, birra ja maŋŋá daguid maid leat dahkan. Gohčoduvvo maiddái morála. Etihkka gokčá teorehtalaš sisdoalu sánis, ja morála fas čilge konkrehta daguid. Šaddá buorre morála jos smiehttá ja reflektere ovdal go dahká juoidá. Lea dehálaš skuvllas veahkehit ohppiid dihtomielalašvuhtii dan ektui. Etihkka čilge mo mii galggašeimmet eallit ja morála fas muitala mo mii duođai eallit. Etihkka ásaha njuolggadusaid dasa maid heive dahkat ja maid ii heive dahkat. Buot olbmuin leat jurdagat dan birra mii lea riekta ja</p>
<p>boastut. Buot servodagain leat njuolggadusat ja lágat goddima, veahkaváldima, gielisteami,</p>
<p>suoládeami ja seksuála daguid ektui. Mii oaivvildit gal seammá, muhto mis leat iešguđet ákkat ja čilgehusat dasa manne áššit leat nu mo leat. Datte ii leat doarvái ahte mis leat njuolggadusat ja lágat, muhto mii galgat reflekteret ja jurddašit dan birra ahte maid heive</p>
<p>dahkat ja mii lea riekta ja boastut.</p>
<p>Etihkka gieđahallá olmmošlaš gaskavuođaid ja mo mii dárbbašat guđet guoimmi. Mii čájehat ovddasmorraša ja váldit vuhtii guđet guoibmámet dárbbuid. <em type="italic">Galggat earáide dahkat dan </em></p>
<p><em type="italic">maid sávat earát dutnje dahket. </em>Juohke háve ovdal go válljet juoidá dahkat, galggat </p>
<p>árvvoštallat: Mo vásiha son geasa dát dahku guoská dahje čuohcá? Jos vel leat ge</p>
<p>njuolggadusat, de ferte álo ieš árvvoštallat dagu. Njuolggadusat ja lágat sáhttet rievdaduvvot, go daid leat olbmot dahkan. Dat sáhttet rievdaduvvot ja sihkkojuvvot go ii leat daidda šat dárbu.</p>
<p><em type="italic">Vástádusat </em></p>
<p><em type="bold">Vástádusat Loga ja vástit -bihtáide  s 12.</em> Loga ja vástit- bargobihtáide gávdnojit čielga </p>
<p>vástádusat ingressas.<em type="bold"> </em></p>
<p>1. Filosofiija muitala mo mii árvvoštallat ja manne mii jurddašat nu go mii dahkat.  2. Filosofat geahččalit gávdnat vástádusaid eallingažaldagaide. 3. Platon ja Aristoteles. 4. Etihkka muitala mo mii válljet eallit.</p>
<p><em type="italic">Kommentárat bargobihtáide s 12. </em></p>
<p>Bargobihtáid čoavdimii, dárbbaša dávjá ohcat dieđuid eará gálduin, smiehttat, ságastit,</p>
<p>guorahallat ja iskat.</p>
<p>1. Smiehttan-bargobihttá. Oahppit sáhttet árvvoštallat, ságastallat ja smiehtadit joavkkuin. Lea dehálaš ahte joavkkuin lea buorre áigi smiehttat ja árvvoštallat, ja ahte</p>
<p>sidjiide lea vejolaš čálistit árvalusaid. Loahpas sáhttibehtet olles ceahkis ságastit dan birra maid sii leat válljen otne.</p>
<p>2. Platon:  Ideat, jurdagat eai nuppástuva jos vel máilbmi rievdá, muitalit mo áššit galggašedje leat, Aristoteles: Jurdagat ja ideat jávket go olmmoš jápmá. Juohke ealli</p>
<p>luonddugáhppálagas (olbmuin, šattuin ja elliin) lea  siellu.</p>
<p>3. Oarjemáilmmi filosofiija deattuha ahte mađe eambbo diehtu, máhttu ja oahppu,</p>
<p>dađe buoret. Sámi filosofiija muitala, dahje árvvoštallá dieđu ja máhtu nu ahte olmmoš ii dárbbaš diehtit eambbo go dan maid son dárbbaša dasa ahte birget eallimis dan guovllus gos son lea.</p>
<p>4. Boazolihkku ja guollelihkku lea čatnon dasa ahte olmmoš gii meannuda ealuinis ja</p>
<p>guollejávrriin ja guliin gutnálaččat, sus lea boazolihkku dahje guollelihkku. Dat mearkkaša ahte su ealáhusain manná bures, ja ahte sus šaddá buorre eallin. Muhtin siiddain lea dábálaš čiŋadit go vuostá váldá ealu čakčat, go lea johtán geasseorohagas</p>
<p>dálveorohahkii.</p>
<p>5. Oamedovdu-sátni lea árvideames čuvvon Biibbalis. Oapmái leat čatnon dovddut. Dat</p>
<p>mearkkaša ahte mii dovdat unohisvuođa muhtin daguid ektui. Dat lea dego siskkit <span type="quote" xml:lang="sma">“jietna”</span> mii <span type="quote">“muitala”</span> lea go dahkku riekta vai boastut. Oahppit leat vissásit vásihan dilálašvuođaid ja dáhpáhusaid mas/gos sii leat diehtán mii lea riekta ja boastut, ja ii oktage leat dárbbašan dan sidjiide muitalit.</p>
<p><em type="italic">Muhtin heivvolaš filosofalaš gažaldagat Filosofiija ja etihkka </em></p>
<p><em type="italic">fáddái  </em></p>
<p>Filosofalaš gažaldagaid ferte earuhit faktagažaldagain, omd: Mii lea Belgia oaivegávpot? (faktagažaldat) Filosofalaš gažaldagaide eai gávdno gárvves vástádusat, omd: Mii lea lihkku? (filosofalaš gažaldat). Juohkehaš ferte smiehtat ja árvvoštallat maid dat mearkkaša sutnje.</p>
<p>Filosofalaš joavkoságastemiin sáhttibehtet ságastit áššiid birra mat leat árgabeaivválaččat, muhtin teavstta birra, dahje fáttáid birra maid eará skuvlafágain galget čađahit. Oahppit</p>
<p>galggašedje hárjánit, ja astat guldalit maid earát oaivvildit áššis. Dát ovddida <span type="quote" xml:lang="spa">“respeakta”</span> earáid meinnegiidda/oaiviliidda. Filosofalaš ságasteapmi maiddái lokte ohppiid iešáddejumi.</p>
<p>Filosofalaš ságasteami bokte, oahppit hárjánit argumenteret, dutkat ja árvvoštallat. Filosoferen ovddida maiddái giela ja muitalan- ja ságastangálgga. Reaidostobes gávdno skovvi gosa oahppit ságastaladettiin sáhttet deavdit/čálistit čuoččuhusaid ja ákkaid/oaiviliid.</p>
<p><em type="italic">Muhtin filosofalaš gažaldagat:  </em></p>
<p type="listitem">• Mii lea vuoiggalašvuohta?</p>
<p type="listitem">• Manne leat mii?</p>
<p type="listitem">• Mo lea buorre ustit?</p>
<p type="listitem">• Mii lea friddjavuohta?</p>
<p type="listitem">• Mii lea osku?</p>
<p type="listitem">• Mii lea oamedovdu?</p>
<p type="listitem">• Mii lea illu, goas lean mun ilus ja movtta?</p>
<p type="listitem">• Mii lea dehálaš, ja mo sáhttit mii diehtit mii lea dehálaš?</p>
<p type="listitem">• Mii, dahje gii mearrida gii mun lean, ja mo mun láhtten?</p>
<p type="listitem">• Mii lea lihkku/lihkolašvuohta?</p>
<p type="listitem">• Mii lea ovdagovva, ja gii lea du ovdagovva?</p>
<p><em type="italic">Lassi metodalaš tipsat </em></p>
<p type="listitem">• Buohkat čállet juoga positiiva oahppi birra gii čohkká bálddas. Dasto muitalit</p>
<p>maid leat čállán, ja ságastit dan birra.</p>
<p type="listitem">• Oahpaheaddji sáhttá váldit skuvlii mielde vávvá/dohkká mii mahkáš lea</p>
<p>njuoratmánná. Son jearrá ohppiin maid njuorat mánná dárbbaša váhnemiin ja mis earáin jos galgá stuorrut ja šaddat iešbirgejeaddji ja buorre olmmoš.</p>
<p><em type="italic">Muitalusat ja máidnasat </em></p>
<p>Muitalusat ja máidnasat dás leat válljejuvvon dainna jurdagiin ahte sáhttet geavahuvvot</p>
<p>vuođđun filosofalaš ságasteamis.</p>
<p><em type="bold">Áhčči, bárdni ja ásen  </em></p>
<p>Okta almmái/dievdu ja su bárdni  manaiga gávppašit/oastit ásena. Soai leigga goappašagat duhtavaččat gávppiin ja  buori mielas go vázzáiga ruovttuguvlui, ásen vel lávžžis. De bođii boanda heasttainis riidemin. Son čurvii: “Guokte jalla! Manne vázzibeahtti? Goitge nubbi</p>
<p>dutnus sáhtašii ásena čielggi alde čohkkát.”</p>
<p>Bárdni dajai: <span type="quote">“Albmás lei riektat. Čohkket ásena ala don, áhčči.”</span> Jo, áhčči čohkkedii ásena ala ja sii vázziledje viidáset.  Dalle bođii muhtin áhkku ovddal. Son šluvggii oaivvis ja dajai: “Don</p>
<p>it leat buorre áhčči! Čohkkát ásena čielgga alde ja divttát dien unna bártnáža vázzit!”</p>
<p>Áhčči njiejai ásena čielggis ja gohčui bártni goargŋut ja čohkkedit ásena čielgái. De bohte guokte vuorrasa ovddal. Soai dajaiga guđet guoibmái: <span type="quote">“Geahča dien nuorra, dearvvas bártni! Son diktá boares áhčis geassit ja šloahtat!”</span></p>
<p>Áhčči goarkŋui fas ásena čielgái.  Dál leigga guktot ásena čielggis. Johte guhkká, muhto de bođii nuorra nieida ovddal. Go son oinnii ásena ja albmá guoktá ásena čielggis,  son dajai:</p>
<p>“Heahpaneahkki! Jurddaš ahte diet unna ásenaš-riboš galgá dudno, guokte stuorra albmá</p>
<p>guoddit. Vuoiggaleamos livčče ahte doai guottašivččiiga ásena-riebu!”</p>
<p>Maid son dál galggaiga dahkat?  Jo, soai giesaiga ásena julggiid ja bijaiga guhkes stákku čađa, loktiiga ásena ja guttiiga dan.</p>
<p>Man guhkká soai dan guttiiga, ii dieđe oktage, go dan birra ii leat muitaluvvon.</p>
<p>Ná sáhttá bargat muitalusain:</p>
<p>Juohkehaš dáhttu ahte earát galget čoavdit ášši, dahje bargat nu mo su mielas lea riekta. Áhčči ja bárdni deaivvadeigga máŋgasiin, geat sii ledje? Maid cuiggodedje ja manne?</p>
<p xml:lang="vep">Boanda</p>
<p>Áhkku</p>
<p xml:lang="smj">Vuoras-guovttus</p>
<p>Nuorra nieida</p>
<p>Juohkehaš veardida iežas vásihusaid ja oaiviliid mielde, mii lea riekta ja mii lea boastut.</p>
<p><em type="bold">Boares almmái ja jápmin </em></p>
<p>Lei oktii okta boares, geafes almmái gii manai meahccái čohkket rissiid ja ovssiid. Son lei čohkken guhkká ja lei ráhkadan stuorra gihpu, bidjan dan sealgái ja vázzilan ruovttuguvlui</p>
<p>gos su unna stoboš lei orrumin. Go lei vázzán muhtin gaskka, de son váibbai ja čohkkedii</p>
<p>vuoiŋŋastit ja luoitilii gihpu dasa báldii. <span type="quote">“Vuoi, mun lean heajus olmmoš,”</span> šuhkii son. <span type="quote">“Ii go son jápmin sáhte boahtit ja váldit mu eret máilmmi váivivuođas.”</span> Dastán čuoččui Jápmin das ja dajai: <span type="quote">“Don čurvot mu. Dá lean mun. Maid mun galggan bargat?”</span> Vuoras ballái hirbmosit. Son vástidii: <span type="quote">“It go leat nu buorre ahte veahkehivččet mu dán gihpu loktet čielgái, vai mun sáhtášin ruoktut vázzilit?”</span></p>
<p>Ná sáhttá ságastit muitalusa birra:</p>
<p>Boares almmái čohkkeda ja sávvá jápmit. Muhto de geavvá imaš. Jápmin duođaid boahtá. Almmái ii lean dal gal vuordán, ja čuoččasta johtilit.</p>
<p>Muhtimin mii sávvat áššiid maid mii eat duođaid sáva. Omd ahte skuvla buolášii, dahje ahte don buohcalivččet vai it dárbbaš skuvlii vuolgit.</p>
<p>Oahppit sáhttet čállit lihpuide sávaldagaid. Daid sáhttibehtet darvvihit seaidnái ja</p>
<p>árvvoštallat ahte sáhttet go sávaldagat buvttihit negatiiva váikkuhusaid jos ollášuhttojit?</p>
<p><em type="bold">Njoammil ja galbarihcci </em></p>
<p>Lei oktii njoammil gii lei nu rámis dainna go son lei falli simput. Son rábmui/rápmui buot ealibiidda man hirpmus jođán son lei. <span type="quote">“Ii oktage”</span>, dajai njoammil, <span type="quote">“sáhte nu alla leavttuin ruohttat go mun simppun”</span>. Son lei rámis, ja iežas mielas son lei issoras čeahppi gii sáhtii ná</p>
<p>johtilit simput.</p>
<p>Oarri, maid dat máhtii? Dat máhtii dušše muoraid goargŋut ja nihtii čohkket. Muhto sáhtii go ruohttat seammá johtilit go son simppui? Ii! Ii oktage sáhttán njoammilin gilvalit. Na ba diet njoazes galbarihcci? Man dat lea jo njoahci. Illá oppa oidnoge ahte son lihkasta go vuolgá. Stuoris ja lossat, ja nu doaŋgi maid. Njoammil geahčai galbarihccái ja fuonášii su.</p>
<p>Galbarihci riebus lei váivi go njoammil beare hárddii ja givssidii su. Ovdal liikui son leat ovttas eará elliiguin. Son lei šiega ja buorre ustit, danne earát liikojedje leat suinna ovttas. Sii stohke</p>
<p>áinnas suinna ovttas. Muhto maŋŋá go njoammil bođii, šattai buot eará láhkai. Dál buohkat</p>
<p>fuonášedje ja bilkidedje su go son lei nu njoahci ja doaŋgi. Son heittii mannamis eará elliid lusa go njoammil lei doppe. Jos oktage su lusa bođii, de son ballái ja čiehkádii galbbas sisa.</p>
<p>Soaitá njoammilis lei duohta. Ammal son lei jalla, njoahci ja ártet, ja ii ánssášan ovttastallat</p>
<p>earáiguin.</p>
<p>Muhtin beaivvi bođii njoammil oktan eará elliiguin galbarihci lusa. Galbarihcci čiehkádii</p>
<p>galbba sisa. <span type="quote">“Čájet man johtilit don nagodat ruohttat dalle, galbarihcci”</span>, dajai njoammil. “Ean</p>
<p>go moai ruohta gilvvu!” Galbarihcci čiehkádii vel guhkit galbba sisa. Eará eallit reške. Sii mihtidedje luotta maid galbarihcci ja njoammil galggaiga ruohttat ja njoammut. Guovža loktii galbarihci álginsadjái, ja dajai sutnje siivodet: <span type="quote">“Ále fal vuollán”</span>, ovdal go bijai su vulos.</p>
<p>Galbarihcci ilosmuvai ja movttiidii go guovža nu čábbát hálai sutnje. Várrugasat guovlalii</p>
<p>galbbas olggus ja geahčastii birra. Buot eallit ledje čoahkkanan dasa. <span type="quote">“Vuolgi dál”</span>, čurvii</p>
<p>beana ja čájehii ahte soai galggaiga álgit. Njoammil simpulii ja jávkkai, ja ii oppa oidnonge šat. Galbarihcci muittii maid guovža lei dadjan, ja vázzilii nu johtilit go sáhtii.</p>
<p>Njoammil simppui johtilit dego biegga, muhto šaddagođii goiku. Bálgá guora golggai jogaš, ja</p>
<p>njoammil bisánii juhkat. Jogaš guora lei stuorra muorra man vuolde lei buorre, čoaska</p>
<p>suoivva. Njoammil mieiggastii muorramáddat- vuostá vuoiŋŋastit. Sus han lei hirpmus</p>
<p>buorre áigi. <span type="quote">“Galbarihcci várra ii joavdda ovdal ihttin”</span>, dajai son alccesis ja reškkii. Dalle son áiggui čohkket buot elliid ja boagustit go diet unnoraš joavdá lohppii. Dat šaddá somá! Ii mannan guhkká ovdal njoammil iežas jurdagiin nohkai  mieiggadettiin dasa muorramáddat-</p>
<p>vuostá.</p>
<p>Son morihii easkka go galbarihcci lei lohppii joavdamin, Son oinnii ahte galbarihcci lei vuoitimin. Son njuikii ja simpulii nu johtilit go sáhtii ja geahččalii juksat galbarihci. Muhto galbarihcci bođii lohppii vuosttamužžan ja vuittii. Buot eallit reške, muhto eai galbarihci dán</p>
<p>háve.</p>
<p><em type="bold">Æsopa muitalus  </em></p>
<p><em type="bold">Ná sáhttá ságastit Njoammil ja galbarihci muitalusa birra: </em></p>
<p>Maid jurddašat go gulat earát rábmojit/rámpojit iežaset?</p>
<p>Eará eallit hárde galbarihci go lei nu njoahci. Lea go álo fuotni leat njoahci ja buorre leat jođán? Manne? Manne ii?</p>
<p>Leat go buohkat geat leat njoazi, jallat? Naba lea go nu ahte buohkat geat leat jođánat leat čeahpit?</p>
<p>Ovdal lei galbarihcci skihpár buohkain meahcis. Son ii lean jurddašan dan birra ahte su</p>
<p>njoahcivuohta lei fuotni, muhto dan dagai dál go njoammil lei boahtán. Lea go nu ahte mii</p>
<p>diktit earái mearridit mo mii smiehtat iežamet birra? Leat go don dahkan dahje dadjan juoidá earáide mii sáhttá mearridit mo sii smihttet iežaset birra? Maid leat dadjan dahje dahkan?</p>
<p>Maid jáhkat Æsop háliida ahte mii galgat dán muitalusa bokte oahppat? Manne son ii diktán njoammila vuoitit? -go son han álkit livččii sáhttit vuoitit.</p>
<p>Guovža movttiidahttá galbarihci. Maid son dadjá? Lea go son jeđđemin vai lea go son movttiideamen?</p>
<p><em type="bold">Báktehoalloveardádus </em></p>
<p>Dáinna veardádusain, dahje muitalusain čilgii Platon mo olmmoš ádde eallima ja máilmmi.</p>
<p>Čiekŋalis báktehoalus čohkkájit ollu olbmot. Sii leat váldon gitta ja leat čatnon oktii vai eai</p>
<p>sáhte lihkadit, ja sii oidnet dušše ovtta seainni bávttis. Fáŋggaid duohken buollá stuorra dolla. Dola ovddabealde váccašit ollu olbmot ovddus maŋos. Sii dollet iešguđetlágan</p>
<p>hámiid/figuraid dola ovddabealde nu ahte šaddet suoivanat báktehoalu seaidnái.</p>
<p>Fáŋggat leamaš hoalus dan rájes go riegádedje ja sii eai leat oaidnán eará go suoivaniid seainnis. Danne sii jáhkket ahte suoivanat lea duohta máilbmi.</p>
<p>Muhtin beaivvi beassá okta fáŋga luovus. Son njáhká olggus báktehoalus. Go son boahtá olggus, son álggus vuos čalmmehuvvá dan šerres čuovggas. Muhto dađistaga son oaidnigoahtá máilmmi nu mo dat duođai lea. Son hirpmástuvvá go son ii diehtán ahte máilbmi lea ná. So</p>
<p>báktehoalus. Sii suhttet sutnje gii lea boahtán ruovttuluotta, ja áitet goddit su.</p>
<p>Čilgehus: Olmmoš dáidá gáddit ahte dan maid son oaidná lea duohtavuohta. Earát sáhttet viggat oahpahit ja muitalit eará, muhto mii eat álo dohkket ja <span type="quote">“hálit”</span> gullat mo duohtavuohta</p>
<p>sáhttá leat? Datte ii leat álo nu ge ahte earáin lea duohta čilgehus máilmmis. Čilgehus dása</p>
<p>lea ahte mii álo galgat ohcat eambbo dieđuid vai iežamet áddejupmi duohtavuhtii ollašuvvá. Gávdnojit máŋga duohtavuođa.</p>
<p><em type="bold">Bearaš ja fuolkkit    Oahppogirji s 13- </em></p>
<p><em type="italic">Lassi dieđut </em></p>
<p><em type="bold">Gávdnojit máŋga iešguđetlágan bearraša.  </em></p>
<p>Lagasbearaš (Kjernefamilien) lea bearaš man lahtut leat duššefal eadni, áhčči ja</p>
<p>mánná/mánát.  Dat lea nu gohčoduvvon ođđaáigásaš dahje otne dábáleamos bearašhámádat. Lagasbearrašis leat mánát guovddážis.  Áhkut ja ádját, ja siesát, muoŧát, ednot ja eahkit leat dehálaš doarjagiin, muhto sis ii leat ekonomalaš dahje/ja eará</p>
<p>geatnegahtti ovddasvástádus.</p>
<p>Jos buohcuvuohta, boaresvuohta dahje lihkohisvuođat gevvet, oažžu bearaš veahki almmolaš veahkkebálvalusas.</p>
<p>Stuorrabearrašii gullet eadni ja áhčči mánná/mánát ja vel sin eamidat, mánáidmánát, ja muhtumin vel áhkut ja ádját. Dát lea dábálaš bearašhápmi álbmogiid ja bearrašiid gaskkas mat ellet luondduealáhusain. Bearaš šaddá ii dušše bearaš, muhto maiddái bargooktasašvuohta (arbeidsfellesskap). Juohkehaččas lea dihto bargo dahje doaibma</p>
<p>bearrašis ja ealáhusas mii lea su ovddasvástádus. Ulbmil lea viiddidit ja fievrridit ealáhusa</p>
<p>buoremusat. Dávjá lea sis earálágan dovdu ja áigumuš <span type="quote">“bargguin”</span> go sis geat barget muhtin</p>
<p>bargoaddi ovddas. Sidjiide lea ealáhus sihke identitehta, eallin ja eallinvuohki. Sin <span type="quote" xml:lang="som">“bargu”</span> lea dehálaš sidjiide ja čatnon maiddái sin dovdduide ja eallinvásihusaide.</p>
<p>Dávjá dáhpáhuvvá ahte váhnemat earránit. Bearrašat molsašuddet ja muhtin bearrašat</p>
<p>unnot ja muhtimat fas sturrot. Ođđa vieljat ja oappát šaddet oassin mánáid árgabeaivvis, ja</p>
<p>ođđa gaskavuođat galget ásahuvvot. Dákkár molsašumit ja rievdadusat sáhttet buktit</p>
<p>hástalusaid guoskevaš mánáide ja rávisolbmuide.   Muhtin mánát šaddet bajás ruovttuin gos</p>
<p>leat guokte rávisolbmo seammá sohkabealis váhnenrollas. Guokte olbmo seammá</p>
<p>sohkabealis sáhttet náitalit dahje soahpat searvválašvuođašiehtadusa (partnerskapsavtale).<em type="bold">  </em></p>
<p>Muhtin bearrašiin leat dušše guokte olbmo. Ollu váhnemat, sihke eatnit ja áhčit ellet ja bajásgesset mánáidasaset okto.</p>
<p><em type="bold">Bearrašis oahppat mo ovttas eallit </em></p>
<p>Bearrašis leat máná lagamus olbmot. Doppe sii galget oahppat mo dearvvahit, giitit, juogadit,</p>
<p>vuordit vuoru, iežaset oaiviliid buktit ovdan, astat guldalit, ovttasbargat, ovddasvástádusa,</p>
<p>ovddasmorraša ja áddet mo earát dovdet.  Buot dát váikkuhit dasa ahte mánná hukse buori</p>
<p>ja nana iešdovddu ja ieškontrolla. Álggus mearridit rávisolbmot ja váhnemat buot, muhto</p>
<p>dađis go stuorrulit, de maiddái mearridanvuoigatvuođat ja geatnegasvuođat lassánit. Mánát sáhttet dađis mearridit gos háliidit ássat, masa geavahit ruđa maid ieža leat dinen, maid</p>
<p>friddjaáiggis bargat, geaiguin ovttastallat, jna. Geatnegasvuođat lassánit dan dáfus ahte</p>
<p>vuordámušat olmmošvuhtii, máhttit vuhtii váldit ja ovddasvástádus iežas daguide, lassánit.  <em type="bold"> </em></p>
<p>Bearrašii leat fuolkkit ja sohka dehálaš. Dain lea muhtinlágan sosialiserendoaibma, ja mánát sáhttet sis <span type="quote">“speadjalastit”</span>.  Dávjá sii cuiggodit ja rávvejit mo heive ja mo ii heive láhttet ja</p>
<p>dadjat, dahje cealkit.  Ieš cuiggodan- ja rávvenvuohki lea erenoamáš sámi servodagas. Njuolga cuiggodit dahje njuolga rávvet ii leamaš sámi servodagas vuohki mo oahpahit ja neavvut bajásgeassimis. Baicce čájehit rivttes vuogi ja rávvet earáid bokte lei dábálaš. Dál lea</p>
<p>dábálaš ahte mánát institusjonaliserejuvvojit árrat. Álggus vuos mánáidgárdái, dasto skuvlii ja astoáiggefálaldahkii, jna. Dat mearkkaša ahte earát go váhnemat váikkuhit garrasit dasa</p>
<p>mo mánná bajásgesso. Danne lea dehálaš ahte institušuvnna ja ruovttu gaskkas lea buorre ja</p>
<p>rabas gulahallan.</p>
<p>Bearraša, fulkkiid ja soga doaibma lea veahkehit, oahpahit ja čájehit ovddasmorraša</p>
<p>olbmuide geat eai ieža sáhte buvttadit dahje bargat. Dát dárbbut leat sierraláganat iešguđet</p>
<p>kultuvrrain.</p>
<p><em type="bold">Ii leat álo álki eallit ovttas </em></p>
<p>Ii leat álo álki eallit ovttas. Dušše máidnasat lohppet nu ahte soai eliiga lihkolažžan obba eallináiggi. Árgabeaivi dieđusge lea earálágan eatnašiidda. Dáhpáhuvvá ahte olbmot geat ellet ovttas bearrašis, suhtadit danne go eai leat ovttaoaivil. Eallit ovttas mearkkaša ahte</p>
<p>ferte váldit vuhtii earáid dárbbuid ja sávaldagaid. Dasa lassin lea dehálaš ahte bearaš hukse ságastan-vuoiŋŋa dahje kultuvrra gos lea dábálaš ságastit áššiid birra. Dalle lea álkit gávdnat</p>
<p>čovdosiid go váttisvuođat ja máŋggaoaivilvuođat čuožžilit bearrašis. Gáibida rávisolbmuin dáhtu buoridit dili ja máhtu das mo buoridit dili.  Muhtimin šaddet ovttaseallinhástalusat nu</p>
<p>stuorrát ja duođalaččat ahte váhnen ii sáhte, veaje, máhte, dahje hálddaš bajásgeassit iežas</p>
<p>máná. Dalle váhnemiid resurssat dahje psykalaš dilli ii leat nu buorre ahte máná sáhttiba áimmahuššat, bajásgeassit, bearráigeahččat ja čuovvulit. Dávjá leat maiddái,  dahje lassin gárrenmirkkováttisvuođat bearraša rávisolbmuiguin.  Iskamat čájehit ahte dáid rávisolbmuin lea uhcán oahppu, bargodilit leat eahpesihkkarat ja ahte sis lea heajos ekonomalaš dilli.</p>
<p xml:lang="nno">(fosterhjem.no)</p>
<p><em type="italic">Vástádusat  </em></p>
<p><em type="bold">Vástádusat Loga ja vástit-bihtáide s 17 </em></p>
<p>1. Bearrašii gullet sii geaiguin mii deaivvadit ja eallit ovttas beaivválaččat. 2. Fuolkkit leat bearašolbmuide sogalaččat 3. Bearrašis oahppá ollu eallima birra</p>
<p><em type="italic">Kommentárat/vástádusat  Daga ja oahpa eambbo-bihtáide s 17 </em></p>
<p>1. Morála dán máidnasis muitala ahte olmmoš galgá čábbát meannudit luonddugáhpoliiguin ja elliin dahje bargat ovttas luondduin. Luondu dalle <span type="quote">“addá”</span></p>
<p>midjiide biepmu ja eará maid dárbbašit.</p>
<p>2. Dávjá mii diehtit, dahje sáhttit dovdat mii lea riekta ja boastut dahkat eanaš</p>
<p>dilálašvuođain. Dan mii diehtit go mii sáhttit jurddašit ja árvvoštallat mo mun ieš livččen dovdat jos nu livčče munnje geavvat. Eará háviid fas diehtit mii lea riekta ja boastut dan mielde mo lea dábálaš bargat dan báikkis, dahje guovllus gos don ásat.</p>
<p>3. Dás galget oahppit ovdanbuktit iežaset ruovttudoaimmaid. Dalle berre váruhit ahte ii</p>
<p>cuiggot jos čájehuvvo ahte nieiddat barget <span type="quote" xml:lang="est">“nieida”</span>-bargguid ja bártnit/gánddat ja</p>
<p><span type="quote" xml:lang="smj">“gánda”</span>-bargguid. Dávjá, goit stuorra bearrašiin (mat ellet luondduealáhusas), leat</p>
<p>ain bissumin árbevirolaš bearašvuogádat mas nissonat barget dihto bargguid ja dievddut/albmát fas dihto bargguid. Barggut árvvoštallojit bearrašis ja ealáhusas  seammá árvosaččat, lihkká. Dán bargobihtás lea ulbmil duššefal ságastit ja fuomášit</p>
<p>ahte ohppiin leat iešguđetlágan geatnegasvuođat bearrašis ja ahte bearaš doaibmá ovttasbarggu bokte. Mánát ohppet iešguđetlágan doaimmaid bearrašis.</p>
<p>4. Mii leat gal gohčodan fuolkevuođakártta čoarvin, muhto dat lea eará hámis kopiijaoriginálan digitála oahpponeavvuid vuolde. Dan sáhttet oahppit deavdit.</p>
<p>5. A) Áigelinnjá gávdno kopiijaoriginálan digitála oahpponeavvuid vuolde.</p>
<p>Á) Plusset buot agiid ja juohkit olbmologuin (man galle olbmo bearrašis leat). Vástádus: 33,8 jagi (34) Oahppit sáhttet maid iežaset bearraša gaskamearálaš agi</p>
<p>rehkenastit.</p>
<p>B) Okta eahki (boarraset go áhčči), guokte čeazi (nuorat go áhčči) ja guokte siesá</p>
<p>(áhčči oappát).</p>
<p>C) Goaski (boarraset go eadni) ja muoŧŧá (nuorat go eadni).</p>
<p>Č) Gánddaguovttos/bártniguovttos leaba vilbealit, ja nieida fas oarpmealli/oambealli</p>
<p><em type="italic">Muhtin heivvolaš filosofalaš gažaldagat Bearaš fáddái  </em></p>
<p type="listitem">• Mii lea bearaš?</p>
<p type="listitem">• Mii lea sohka?</p>
<p type="listitem">• Geat leat fuolkkit?</p>
<p type="listitem">• Mii ja gos lea ruoktu?</p>
<p type="listitem">• Sáhttet go guovttis seammá sohkabealis ásahit bearraša?</p>
<p type="listitem">• Dárbbašit go mánát áhku ja ádjá?</p>
<p type="listitem">• Ovdal ii lean lohpi ássat ovttas jos ii lean náitalan. Dát láhka nogai ja sihkkojuvvui jagi</p>
<p>1972. Manne jáhkat ahte sihkkojuvvui? (Dasa ii lean dárbu šat, go olbmot orro ovttas</p>
<p>lihkká jos vel ii lean lohpi.) Oahppit sáhttet smiehttat ja smiehtadettiin čállit ovdal go vástidit.</p>
<p type="listitem">• Gehččet gova s 16 oahppogirjjis. Mii sáhttá leat geavvan? Manne lea váttis eallit</p>
<p>ovttas?</p>
<p><em type="bold">Muitet ahte ságasteamis galget oahppit ákkastallat oaiviliiddiset ovddas.  </em></p>
<p><em type="italic">Lassi metodalaš tipsat </em></p>
<p type="listitem">• Oahppit sáhttet verddediagrámmii (gávdno reaidostobes) deavdit guđe barggut</p>
<p>sáhttet mánáin ja guđe baggut sáhttet rávisolbmuin bearrašis. Guđe barggut sáhttet sihke mánáin ja rávisolbmuin?</p>
<p type="listitem">• Oahpaheaddji sáhttá juohkit joavkkuide ja oahppit sáhttet oažžut iešguđet</p>
<p>bearašrolla. Sii galget ieža árvvoštallat gii bargá maid bargguid ruovttus.</p>
<p><em type="italic">Muitalusat ja máidnasat </em></p>
<p>Dáid heive lohkat jitnosit dahje oahppit sáhttet ieža lohkat:</p>
<p><em type="bold">Bieggagirdi vuolgá dutkat Skáhpenjárgga.</em> Kirsti Paltto. Máidnasis sáhttá lohkat miesi birra </p>
<p>mii dutká máilmmi ja vásiha iešguđetlágan elliid (ja iešvuođaid). Máinnas gávdno girjjis:</p>
<p>Boađe lohkat. Laila Stien lea doaimmahan. Fag og kultur.</p>
<p>Sáhttibehtet ságastit dan birra ahte iešguđet kultuvrrain leat sierralágan áddejupmi  dasa mii ruoktu lea. Ii leat daddjon ahte dállu, áhčči, eadni ja mánát lea áidna vuohki ruovttustállat. Dan oktavuođas heive lohkat Áillohačča divtta: Mu ruoktu lea mu váimmus. Divtta sáhttá koaralohkama bokte dahje</p>
<p>osiid vurrolagaid nieiddaid ja gánddaid logahit. Nilo Valkeapää lea dahkan šuoŋa diktii:</p>
<p><em type="bold">Mu ruoktu lea mu váimmus.  </em></p>
<p xml:lang="fin">Nils-Aslak Valkeapää</p>
<p>Mu ruoktu lea mu váimmus</p>
<p>Ja dat johtá mu mielde</p>
<p>Mu ruovttus eallá luohti</p>
<p>Gullo mánáid illudeapmi</p>
<p>Biellut skállet doppe</p>
<p>Beatnagat cillet</p>
<p>Suohpan njurggasta</p>
<p>Mu ruovttus šlivggodit</p>
<p>Láđđegávtti healmmit</p>
<p>Sámi nieiddažiid biddojuolggit</p>
<p xml:lang="smj">Liegga modji</p>
<p>Mu ruoktu lea mu váimmus</p>
<p>Ja dat johtá mu mielde</p>
<p>Don dieđát dan viellja</p>
<p>Don ipmirdat oabbá</p>
<p>Muhto maid dajan dieidda apmasiidda</p>
<p>Geat gokčet dan visot</p>
<p>Maid dajan sin jearaldagaje</p>
<p>Geat bohtet eará máilmmis</p>
<p>Mot sáhttá čilget</p>
<p>Ahte ii oru gostege</p>
<p>Dehe orru gal</p>
<p>Muhto mun orun</p>
<p>Buohkain dáin duoddariin</p>
<p>Ja don čuoččut mu seaŋggas</p>
<p>Mu hivsset lea duoid miestagiid duohkin</p>
<p>Beaivi lea mu lámpu</p>
<p xml:lang="smj">Jávri lávgunlihtti</p>
<p>Mot čilget</p>
<p>Ahte váibmu lea mu ruoktu</p>
<p>Ja dat sirdása mu mielde</p>
<p>Mot čilget</p>
<p>Ahte doppe orrot maiddái earát</p>
<p>Mu vieljat ja oappát</p>
<p>Maid mun dajan viellja</p>
<p>Maid mun dajan oabbá</p>
<p>Dat bohtet</p>
<p>Ja jerret gos du ruoktu lea</p>
<p>Dat buktet báhpiriid</p>
<p>Ja dadjet</p>
<p>Dát ii leat gean ge</p>
<p>Dát lea riikka eanan</p>
<p>Riikka visot</p>
<p>Dat ohcet assás duolva girjjiid</p>
<p>Jan dadjet</p>
<p>Dá lea láhka</p>
<p>Ja dat guoská dunai</p>
<p>Maid mun dajan oabbá</p>
<p>Maid mun dajan viellja</p>
<p>Don dieđát dan viellja</p>
<p>Don ipmirdat oabbá</p>
<p>Muhto go dat jerret gos lea du ruoktu</p>
<p>Dajatgo don ahte dát visot</p>
<p>Skuolfedievás mii lávostalaimet</p>
<p>Giđđajohtolat áigge</p>
<p>Čáppavuomis mis lei goahti ragatáigge</p>
<p>Min geasseorohat lea Ittunjárga</p>
<p>Ja dálvet min bovccot leat Dálvadasa guovlluin</p>
<p>Don dieđát dan oabbá</p>
<p>Don ipmirdat viellja</p>
<p>Min máddarat leat dolastallan Allaorddas</p>
<p>Stuorrajeakke-bálssain</p>
<p>Viiddesčearus</p>
<p>Áddjá-rohkki hohkai vuonas guollebivddus</p>
<p>Áhkuváidni lávii suidnet Šelgesrođus</p>
<p>Áhčči riegádii Finjubávtti vuollái boaldi buollašii</p>
<p>Ja vel dat jerret</p>
<p>Gos lea du ruoktu</p>
<p>Dat bohtet mu lusa</p>
<p>Ja čájehit girjjiid</p>
<p>Láhkagirjjiid</p>
<p>Maid sii leat ieža čállán</p>
<p>Dat lea láhka ja dat guoská dunai</p>
<p>Geahča</p>
<p>Muhto mun in geahča viellja</p>
<p>In geahča oabbá</p>
<p>In jienát maidege</p>
<p>In sáhte</p>
<p>Čájehan fal duoddariidda</p>
<p>Ja mun oainnán min duoddariid</p>
<p>Min orohagaid</p>
<p>Ja gulan váimmus dearpame</p>
<p>Dát lea mu ruoktu</p>
<p>Visot dát</p>
<p>Ja mun guottán dan iežan siste</p>
<p xml:lang="fin">Váimmustan</p>
<p>Heive geahččat olles, dahje osiid NRK TV-ráiddus: Boazolihkku/Reinlykke</p>
<p xml:lang="nno"><em type="italic">http://www.nrk.no/sok/index.php?site=default_collection&amp;client=default_frontend&amp;output</em> <em type="italic">=xml_no_dtd&amp;filter=1&amp;num=10&amp;type=html&amp;q=reinlykke&amp;btnG=S%C3%B8 </em> </p>
<p><em type="bold">ON – Ovttastuvvon Nášuvnnat  Oahppogirji s 18</em></p>
<p><em type="italic">Lassi dieđut </em></p>
<p xml:lang="rmn"><em type="bold">ON </em></p>
<p>ON lea internašunála organisašuvdna ja lea vuođđuduvvon jagi 1945. Álggus 51 riikka geatnegahtte iežaset bisuhit internašunála ráfi, sihkkarvuođa ja ovddidit ustitlaš</p>
<p>gaskavuođaid riikkaid gaskkas.</p>
<p>ON: as leat 4 váldoáigumuša:</p>
<p type="listitem">• Bisuhit ráfi miehtá máilmmi</p>
<p type="listitem">• Veahkehit riikkaid ovddidit ustitlaš gaskavuođaid</p>
<p type="listitem">• Veahkehit buot riikkaid buoridit riikkaid álbmogiid sosiála diliid (geafivuođas beassat</p>
<p>eret, nealggis beassat eret, buoridit dearvvašvuođa, movttiidahttit olbmuid árvvusatnit guđet guimmiid vuoigatvuođaid ja friddjavuođa)</p>
<p type="listitem">• Leat guovddážis ja oasálasti barggus gos dákkár áigumušat ovddiduvvojit ja duohtan</p>
<p>dahkkojit.</p>
<p>Dál leat 193 riikka ON –miellahtut. Dat mearkkaša ahte sii leat geatnegahttán iežaset čuovvut ja geahččalit ollášuhttit ON:a barggu buoridit máilmmi vai šaddá buorre eallit buot álbmogiidda. ON:as leat ollu komitéat ja kommišuvnnat mat iešguđet láhkai galget ollášuhttit dán barggu. Dás sáhttá namuhit birasovddideapmi, báhtareddjiid suddjen, terrorisma vuosttildit ja hehttet geavvamis, demokratiija ovddidit, olmmošvuoigatvuođaid ovddidit, internašunála dearvvašvuođa ovddidit, miinnaid ohcat ja čorget eret,  viiddidit ja veahkehit álggahit borramuša gilviideami ja šaddama.</p>
<p xml:lang="smn"><em type="bold">ON –historjá </em></p>
<p>ON vuođđuduvvui jagi 1945, dalá maŋŋá 2. máilmmisoađi. Soađis ledje goddon máŋga</p>
<p>miljovnna olbmo, ja máŋga miljovnna olbmo ledje báhtaran. Máilmmiservodagaid jođiheaddjit ja eisevál</p>
<p>gávnnahedje ahte buot riikkat fertejit ovttas bargat jos galgá šaddat ráfi ja vuoiggalašvuohta</p>
<p>máilmmis.</p>
<p>Roosevelt ja Churchill álggiiga ON vuođđudan-barggu. Badjelaš 50 riikka čoahkkanedje San</p>
<p>Franciscoi ovdalaš go soahti nogai. Sii šiehtadedje maid buot riikkat galge sáhttit dohkkehit. Dát šiehtadus lea maŋŋá ožžon nama: ON-šiehtadus. Golggotmánu 24. beaivvi ávvuda olles máilbmi muitin dihte šiehtadusa mii vuolláičállui ja ahte ON <span type="quote">“riegádii”</span> dalle. Vuosttaš generálačálli lei dáža Trygve Lie. Son barggai ON:as generálačállin 6 jagi, ja su</p>
<p>ovddasvástádus lei earret eará huksegoahtit  ON váldodálu mii lea New Yorkas.</p>
<p><em type="bold">Olmmošvuoigatvuođat </em></p>
<p>Seammá vuoigatvuođat buot álbmogiidda ja olbmuide lei deháleamos bargu maid ON</p>
<p>galggai ovddidit ja soahpat. 2.máilmmisoađis ledje geavvan issoras rihkkumat  mat ledje</p>
<p>dagahan ahte olmmošjoavkkut ledje gillán jápmima ja goddon dušše danne go gulle muhtin olmmošjovkui, dahje kultuvrii mii ii dohkkehuvvon eanetloguálbmogis. Duiskka eiseválddit mat dalle ledje nasisttat ja Hitlera bálvát, ledje sin duolbman ja bidjan dan dássái ahte daid lei lohpi goddit ja jávkadit. Dákkár dáhpáhus ii galgan šat dáhpáhuvvat. 10.b. juovlamánu jagi 1948 čálle buot ON riikka miellahtut vuollái ja dohkkehedje olmmošvuoigatvuođaid. Olmmošvuoigatvuođat muitalit ahte juohke ovttaskas olbmos lea iešárvu ja vuoigatvuođat servodagas, beroškeahttá das makkár duogáš, etnisitehta, našunála gullevašvuohta dahje</p>
<p>sohkabeallái gulaš.  Dát geavahuvvo dego mihttun dasa mo buot servodagat berrešedje leat,</p>
<p>ja geavahuvvojit ovddidit vuoiggalašvuođa buot olbmuide.</p>
<p>Das rájes go vuosttaš olmmošvuoigatvuođat čállojedje, leat ollu vuoigatvuođat lassin</p>
<p>boahtán. Mánáidkonvenšuvdna lei gárvvis jagi 1989. Norga dohkkehii konvenšuvnna jagi 1991 ja konvenšuvnna artihkkalat šadde oassin Norgga lágain jagi 2003. Konvenšuvnna sátni muitala ahte dát lea juridihkalaččat geatnegahtti.  Dat mearkkaša ahte Norga lea geatnegahtton čuovvut lágaid, ja geahččat bearrái ahte konvenšuvnna artihkkalat</p>
<p>ollášuhttojit Norggas. Ii leat lohpi olgguštit mánáid sin duogáža dihtii. Norgga sámi mánáin</p>
<p>leat sierra vuoigatvuođat bisuhit ja ovddidit gielaset, oskkoldagaid ja kultuvrra.  Dat lea danne go leat gullevaččat Norgga áidna eamiálbmogiid.</p>
<p xml:lang="smn"><em type="bold">ILO- konvenšuvdna   </em></p>
<p>ILO-konvenšuvdna 169 galgá sihkkarastit ahte riikka eamiálbmogiid vuoigatvuođat árvvus</p>
<p>adnojit seammá láhkai go riikka majoritehta álbmogiid vuoigatvuođat. Norga dohkkehii ILO</p>
<p>konvenšuvnna 169 geassemánus, jagi  1990, ja das daddjo ahte dohkkeheapmi lea gustovaš</p>
<p>sámiid ektui. Sámit leat Norgga eamiálbmot. Sii ledje álggus daid eatnamiin maid dážat koloniserejedje ja vuollástedje. Sis lei uhcán fápmu ja gillájedje sihke rasismma, ovdagáttuid, fuonášeami ja oaguheami. Ollu sin kultuvrras jávkkai measta oalát. Danne lea dárbu ahte</p>
<p>sidjiide dál addu vejolašvuohta hukset fas iežaset kultuvrra, giela, eallinvugiid, musihka,</p>
<p>bivttasmállii,  jurddašanvugiid ja oahpahusa. ILO-konvenšuvnna 169 bokte lea Norgga stáhta geatnegahtton láhčit dili nu ahte sin (sámiid) kultuvra, giella ja eallinvuogit sáhttet bisuhuvvot ja ovdánit.  Sámis lea earret eará sámediggi, mii otne árvvoštallá ja ruhtada doaimmaid mat galget ovddidit  ja hukset sámi servodaga. Dohko válljejuvvojit áirasat demokráhtalaččat juohke 4. jagi.</p>
<p><em type="bold">Soahti ja ráfehisvuohta </em></p>
<p>Muhtimin geavvá nu ahte olbmot/riikkat/eiseválddit eai gulahala ja dan láhkai sáhte gávdnat</p>
<p>čovdosiid go riiddut buollájit. Dalle dávjá šaddá soahti. Datte lea nu ahte muhtimin leat buorit ákkat dasa ahte soahtat. Jos olbmot ovtta riikkas gillájit soahteveaga, dahje joavkkuid geat áitet, gottašit, bá</p>
<p>Soahti ja ráfehisvuođat leat stuorra áittan olbmuid friddjavuhtii, eallimii ja birgejupmái. Ollugat šaddet ruovttuid ja eallindili ja árgabeaivvedili guođđit sođiid geažil. Olmmošvuoigatvuođat rihkkot ja eallimis šaddá kaos ja moivi. Muhtimin geavvá maiddái ahte morála ii šat doaimma ja soahti sáhttá dalle váikkuhit garrasit maiddái riikka ássiide dan</p>
<p>láhkai ahte gilvagat billašuvvet, dálut, guovllut ja orrunsajit billašuvvet, vigihis (civil) olbmot</p>
<p>goddojit. Mii hirpmástuvvat go gullat dákkár dáhpáhusaid birra.</p>
<p><em type="bold">Ráfibarggut </em></p>
<p>Okta ON:a váldobargguin leage sihkkarastit ráfi máilmmis. Sii geahččalit eastadit riidduid, ja sáddejit soalddáhiid riikkaide gos lea soahti. ON soalddáhat galget suodjalit riikka álbmoga soalddáhiid ja soađi váikkuhusaid vuostá. Eará láhkai sii movttiidit riikkaid njunnošiid ja eiseválddiid ságastit, gulahallat ja ovttas bargat. Dákkár doaimmat dagahit ahte riikkat eai hálit soahtat. Maiddái ON:a barggut buoridit ja ovddidit olmmošvuoigatvuođaid ja unnidit geafivuođa leat doaimmat mat váikkuhit ráfi ovdáneapmái.</p>
<p>ON:a sihkkarvuođaráđis lea váldoovddasvástádus bisuhit ráfi olles máilmmis. Sii galget ovttasráđiid riikkain geahččalit čoavdit riidduid mat bohciidit. Sihkkarvuođaráđđi sáhttá maid</p>
<p>dohkkehit ja geavahit ekonomalaš, diplomáhtalaš ja soahtefámolaš sankšuvnnaid.</p>
<p>Sihkkarvuođaráđđi lea áidna ON ásahus mas lea lohpi geavahit soahtefámu, ja buot ON riikkaid miellahtut leat geatnegahtton čuovvulit sin mearrádusaid ja gáibádusaid.</p>
<p>Muhto mii lea ráfi? Ráfi ii leat ovdal go buohkat ellet friddjavuođas ja vuoiggalašvuođas, oaivvildit muhtimat.</p>
<p><em type="bold">Vástádusat  </em></p>
<p><em type="italic">Vástádusat Loga ja vástit-bihtáide s 25 </em></p>
<p>1. ON lea oanádus ja mearkkaša Ovttastuvvon Nášuvnnat 2. ON galgá bissehit sođiid</p>
<p>3. Olmmošvuoigatvuođakommišuvdna ja ILO-kommišuvdna 4. Soahti lea go soalddáhat dorrot vearjjuiguin. Ráfi lea go ii leat soahti. 5. ILO-soahpamuš galgá gozihit eamiálbmogiid vuoigatvuođaid 6. Olmmošvuoigatvuođakommišuvdna galgá gozihit ahte buot olbmuin lea seammá</p>
<p>vuoigatvuođat</p>
<p><em type="italic">Vástádusat ja kommentárat Daga ja oahpa eambbo</em></p>
<p><em type="italic">bihtáide s 25 </em></p>
<p>1. Jagi 1945 2. ON lea ásahus mas buot riikkat miehtá máilmmi sáhttet leat miellahtut, doppe</p>
<p>sáhttet ságastit ja geahččalit gávdnat čovdosiid riidduide, dan sadjái go soahtat. Dán sáhttet oahppit iežaset láhkái, ja iežaset sániiguin čilget.</p>
<p>3. Otná vuođđolohku – (minus) 1945 = vástádus. Omd 2012 – 1945 = 67 4. Dás sáhttet boahtit ovdan ollu evttohusat: Girjjit, TV,teahter, ealáhus,</p>
<p>sámegielkurssat ja sámegiela oahpahus skuvllain. Sámit galggašedje oahppat árbevirolaš máhtu ja  iežaset historjjá. Oahppat geavahit, gáhttet ja árvvus atnit</p>
<p>luonddu. Sámiin lea ILO 169 soahpamuša bokte vejolašvuođa cealkit ja meannudit áššiid mat gullet sin guovlluide ja diliide. 5. Soalddáhat galget geahččat bearrái ahte olbmot eai doaru ja báhčal ja ahte</p>
<p>civilolbmot suodjaluvvojit soahtedilis.</p>
<p>6. Mánáidvuoigatvuođaid gávdnojit dás<em type="italic"> http://www.reddbarna.no/vaart-arbeid/barns</em></p>
<p><em type="italic">rettigheter/barnekonvensjonen-i-kortversjon </em>Geahčadehket áinnas erenoamáš art:  </p>
<p>2, 28 ja 30. Dat gusket erenoamážit eamiálbmogiid mánáide.  Govaid sáhttibehtet neahtas (omd: reddbarna.no ) nu guhkká go dat eai geavahuvvo gávpaleame oktavuođas.  7. Reaidostobes orru máilmmikárta maid sáhttibehtet čálihit heivvolaš sturrodahkii,  ja darvvihit seaidnái. Dasa sáhttá merket gos máilmmis leat soađit/riiddut. Sáhttibehtet</p>
<p>darvvihit govaid ja reportášaid maid mediat leat álmmuhan soahteguovlluin.</p>
<p><em type="italic">Muhtin heivvolaš filosofalaš gažaldagat ON fáddái  </em></p>
<p type="listitem">• Mii lea vuoigatvuohta?</p>
<p type="listitem">• Mii lea geatnegasvuohta?</p>
<p type="listitem">• Ollu sámit leat čiegadan ahte sii leat sámit. Manne, jáhkat don?</p>
<p><em type="italic">Lassi metodalaš tipsat </em></p>
<p>Bálddastahttindiagrámma (gávdno reaidostobes) bokte sáhttibehtet árvvoštallat guđe</p>
<p>joavkkuide sáhttá válljet (šaddat, mannat dahje searvat), ja guđe joavkkuide gullá</p>
<p>automáhtalaččat. Sáhttá go válljet leat nieida dahje gánda? Sáhttá go válljet vai šaddá go automáhtalaččat boandan dahje guolásteaddjin? Sáhttá go dáža dahje rivgu válljet šaddat sápmelažžan? Sáhttá go sápmelaš válljet šaddat dážan dahje rivgun?Sáhttá go válljet šaddat muslima? Sáhttá go válljet leat rávisolmmoš?</p>
<p>Jahkásaččat ON-ásahus bovde oahpaheddjiid ON-dáluide New Yorkii. Doppe besset sii oahppat mo ON ásahus doaibmá. Eaktun dasa ahte searvat, lea ahte skuvla dieđiha ONskuvlan. Dan birra sáhtát lohkat eambbo Norgga ON-neahttasiidduin.</p>
<p><em type="italic">Heivvolaš liŋkkat  </em></p>
<p>Dás sáhtát lohkat buot generálačálliid birra mat leamaš ON:as dan rájes go vuođđuduvvui:</p>
<p xml:lang="nno"><em type="italic">http://fn.no/Skole/Temasider/Fakta-om-FN/Generalsekretaeren  </em> </p>
<p>Sámi mánáid vuoigatvuođat:</p>
<p xml:lang="nno"><em type="italic">http://www.e-pages.dk/grusweb/49/ </em> </p>
<p>ILO 169 konvenšuvdna Giehtagirji:</p>
<p xml:lang="nno"><em type="italic">http://www.e-pages.dk/grusweb/35/ </em> </p>
<p>Norgga ON neahttasiiddut:</p>
<p xml:lang="eng"><em type="italic">www.fn.no </em> </p>
<p xml:lang="smj"><em type="italic">http://globalis.no/ </em> </p>
<p>Dán siiddus sáhttá lohkat muhtin lágaid ja njuolggadusaid birra mat soalddáhat ja</p>
<p>soahtefievrrideaddjit galget čuovvut, jos šaddá soahti:</p>
<p xml:lang="nno"><em type="italic">www.narkrigenraser.no </em> </p>
<p>Gáldu fuolaha dehálaš servodatdieđuid ja láhkaođasmahttimiid/rievdadusaid mat gusket</p>
<p>eamiálbmogiidda:</p>
<p xml:lang="smj"><em type="italic">http://www.galdu.org/web/?giella1=sam </em> </p>
<p><em type="italic">Muitalusat ja máidnasat </em></p>
<p><em type="bold">Njálgga niehku</em>  (Lávlla: I natt jag drömde:  Cornelis Vreejsvik,  sámegillii: Leif Wigelius) </p>
<p>1. Mus mannan ija hávski lei go njálgát niegadin.</p>
<p>Mun oidnen ahte viimmat lei</p>
<p>dál ráfi eatnamiin.</p>
<p>Mun oidnen stáhtaid njunnošiid go dolle čoahkkima. Sii bohte ovtta oaivilii ja čuoččat celke ná:</p>
<p>2. Eai gávdno šahten soalddáhat</p>
<p>mii vearjjuid bálkestit. Buot sánit leat dál apmasat mat sođiid dieđihit.</p>
<p>Ja olmmoš álbmot gáhtaid miel` dál iluin váccašii. Dat ávvu-lávlat loktii vel ja mojiin dánssodii.</p>
<p>-gaskačuojaheapmi-</p>
<p>Mus mannan ija hávski lei</p>
<p>go njálgát niegadin.</p>
<p>Mun oidnen ahte viimmat lei dál ráfi eatnamiin.</p>
<p><em type="bold">Geafi ja rikkis   Oahppogirji  s 26 – 33 </em></p>
<p><em type="italic">Lassi dieđut  </em></p>
<p><em type="bold">Mii lea geafivuohta? </em></p>
<p>Mo olmmoš veardida geafivuođa vuolgá das makkár kultuvrii son gullá, man áiggis ja servodagas son eallá, ja makkár dilálašvuođas son lea. Olmmoš geas leat visot dávvirat ja ávdnasat maid dárbbaša, sáhttá maid dovdat iežas geafin. Geafivuohta lea sihke konkrehta ja abstrákta doaba. Konkrehta sidjiide geain ii gávdnu borramuš ja orrunsadji, ja abstrákta</p>
<p>sidjiide geat eai sáhte searvat servvodagas ja geain ii leat sosiála biras ja gullevašvuohta. Jos</p>
<p>galgá sirret geafivuođadoahpaga, de geavahuvvojit doahpagat <em type="italic">čielga geafivuohta</em> ja <em type="italic">relatiiva </em></p>
<p><em type="italic">geafivuohta.  </em></p>
<p>Čielga geafivuohta mearkkaša ahte olbmuin eai leat vuođđodárbbut gokčojuvvon eallimis. Borramuš, suodji, biktasat, oahppu, ja dearvvašvuođafálaldagat váilot. Sii ellet heahte- ja</p>
<p>eahpesihkkaris dilis. Sis leai leat válljenvejolašvuođat ja ekonomalaš sihkkarvuođafierpmádat</p>
<p>nu mo Norgga servodagas lea, váilo oalát.</p>
<p>Relatiiva geafivuohta meroštallo olmmošjoavkku mielde. Norggas ja eará Davviriikkain meroštallo geafivuohta dan mielde mo dábálaš olbmuid dienas ja birgenláhki dáppe lea. Olbmot geat eai nagot dahje sáhte oasálastit servodagas seammá eavttuin go buohkat earát, rehkenastojit geafin. Dát čuohcá erenoamážit mánáide daid dállodoaluin gos lea sisaboahtu</p>
<p>nu vuollegaš ja sosiála dilli nu fuotni ahte mánát eai sáhte searvat friddjaáiggedoaimmaide ja</p>
<p>skuvlamátkkiide. Servodatdutkit geat dutket olbmuid birgenlágiid ja muđui servodaga ovdáneami leat maŋimuš jagiid statistihkaid bokte gávnnahan ahte Norgga geafimus olbmot ásset Sámis. Dát ii dáidde dattege leat duohta. Statistihkka  meroštallá duššefal loguid sisaboađu ektui. Sámiin lea árbevierru viežžat biepmu luonddus. Dat mearkkaša ahte dan riggodaga ii sáhte loguid bokte oaidnit. Dat lea sin borramuš. Earát fas buvddas ostet borramuša.</p>
<p>Čilgehusat dasa ahte manne lea geafivuohta, leat máŋggabealat. Dávjá leat historjjálaš ja kultuvrralaš čilgehusat duogábealde. Muhto maiddái riikkat main leat fuones institušuvnnat ja stivrejupmi, politihkalaš riiddut, soađit, gos gávppašeapmi ii doaimma, leat geafit. Maiddái</p>
<p>riikkain ja kultuvrrain gos nissonat ja albmát/dievddut, dahje čearddat eai leat</p>
<p>dásseárvosaččat (seammá vuoigatvuođat ja vejolašvuođat), gillájit stuorra geafivuođa. <em type="bold"> </em></p>
<p><em type="bold">Leat geafi/Eallit čielga geafivuođas </em></p>
<p>Mátta-Asias ásset eanemus olbmot geat ellet čielga geafivuođas.  Afrihkás máttabealde</p>
<p>Sahara, lagabui  50 % álbmogis ellet čielga geafivuođas.</p>
<p>Nissonat leat geafimus olbmot máilmmis. Ollu geafesriikkain ain leat guottut mat vuolidit nissoniid albmáid/dievdduid ektui. Nissoniin dávjá eai leat vuoigatvuođat eaiggáduššat omd</p>
<p>eatnama, guhkkin eret earránit, ja maŋŋá go náitalit sihkkojuvvojit ja nohket sin vuoigatvuođat eaiggáduššat ja árbet. Sin bargu lea dikšut mánáid ja  lassin vel bargat ja čorget. Dákkár nissundilli dieđusge čuohcá maiddái mánáide. Mánáid ovdáneapmi lea čatnon dasa mo váhnendilli lea. Ollu doaimmashehttemat ja minoritehtat leat maid geafimusat iežaset riikkain, dávjá danne go sis eai leat seammá vuoigatvuođat ja vejolašvuođat go majoritehtaálbmogis.</p>
<p xml:lang="dan"><em type="bold">Ovddidanbarggut (Bistand) </em></p>
<p>ON:a  Duhátjagiáigumuš</p>
<p>ON ásahii 8 áigumuša maid gohčodii Duhátjagiáigumuššan. Dán láhkai sii ávvudedje ođđa duhátjagi, jagi 2000. Máilmmi eallindilálašvuođat ledje guovddážis dán čoahkkimis mii čađahuvvui čakčamánus jagi 2000. Doppe mearriduvvui ahte...</p>
<p type="listitem">• nealgeroasut galget jávkaduvvot ovdal jagi 2015.</p>
<p type="listitem">• Čielga geafivuohta galgá njiedjat beliin.</p>
<p type="listitem">• Buot mánát galget oahpu oažžut.</p>
<p type="listitem">• Etniid jápminlogut ja...</p>
<p type="listitem">• njuoratmánáid jápminlogut galget vuoliduvvot 60%.</p>
<p type="listitem">• Malaria ja AIDS njoammun ja leavvan galgá áibbas nohkat.</p>
<p type="listitem">• Sihkarastit guottehahtti ovdáneami.</p>
<p type="listitem">• Hukset globála ovttasbargoásahusa mii galgá bargat ovddideamen.</p>
<p>Go dát čállo, lea jahki 2012 ja ii leat ollu ollašuvvon. Rehket čájeha ahte dát máksá 138 miljárdda ruvnnu. Jos ON galgá juksat iežas áigumušaid, fertejit rikkis riikkat addit beali eambbo iežaset BNB-oasis go dál dahkko. Omd: Norga addá gefiidriikkaid ovdáneapmái</p>
<p>(bistand) birrasiid 27 miljárdda ruvnnu, jahkásaččat ( Jagi 2012, gáldu: NORAD). Dát lea sullii seammá ollu go Norga dine turista- ja mátkkoštangávppis jahkásaččat.   Dasa lassin ferte gozihit ahte ruhtaveahki duođas manná ovddideapmái, (skuvllaid hukset, o</p>
<p>dearvvašvuođabálvalusaid ásahit, doaktáriid ja divššáriid bálkáhit, oahpahit olbmuide eanadoalu, veahkehit sin háhkat teknologiija mii álkida barggu, jna).  ja ii riikkaid eiseválddiid áirasiid lupmaide. Eará buorre vuohki mo veahkehit geafes riikkaid, lea sin vealggi máilmmibáŋkui, ja  rikkis riikkaide sihkut. Hálbbes loanat olbmuide geat háliidit álggahit fitnodaga ja vuovdit ja gávppašit, lea maid vuogas vuohki veahkehit olbmuid beassat eret geafivuođas ja  heahtedilis.</p>
<p>Datte ii leat ávki dušše ekonomalaš vehkiin. Riikkaid eiseválddit galget ovttas geahččalit</p>
<p>ollášuhttit olmmošvuoigatvuođaid, oahpu, dearvvašvuođa ja áddejumi dasa ahte olbmot</p>
<p>galget vearu máksit sisaboađus ja hukset gávpeoktavuođaid. Dán láhkai sáhttá olahit positiiva ja ollislaš ovdáneami ovdáneaddji riikkain.</p>
<p><em type="bold">Eallit relatiiva geafivuođas </em></p>
<p>Relatiiva geafivuohta lea geafivuohta maid ollugat I-riikkain Eurohpás ja Davvi Amerihkás, vásihit. Son gii eallá relatiiva geafivuođas ii dárbbaš nealgut go ii leat borramuš,  dahje</p>
<p>goallut go eai leat biktasat.  Datte son lea geafi ja sus váilot dat ávdnasat maid dábálaš olbmot I-riikkain rehkenastet dárbbašlaš ja dábálaš ávnnasin sin árgabeaivvis. Sis leat gal biktasat, muhto dat leat várra boarrásat ja uhcán. Sis leat gal orrunsajit, muhto dat leat dávjá gáržži ja galbmasat. Sis lea gal friddjaáigi, muhto váilot ruđat searvat friddjaáiggedoaimmaide, oastit girjjiid ja aviissaid. Lea gal luopmu, muhto ii leat ruhta</p>
<p>mátkkoštit dahje oasálastit doaimmain mat mákset, ja  maid earát dahket luomus. Datte sis lea skuvla ja oahppu ja dearvvašvuođafálaldat. Stuorra rehkegat, juovllat, dálkkasolggosgollu jos buohcuvuohta šaddá,  sáhttet leat stuorra áitagiin bearrašiidda geat ellet relatiiva geafivuođas.</p>
<p>Sivat relatiiva geafivuhtii ja manne dat  lassána, leat earret eará: Uhcán oahppu, alla</p>
<p>bargguhisvuohta, buohcuvuohta ja fuonit dearvvašvuođabálvalusat.</p>
<p>Dearvvašvuođabálvalusat privatiserejuvvojit ja hedjonit go riikkain hedjona ekonomiija. Dearvvašvuođabálvalusat lea riikkaide stuorra olggosgollun, ja dávjá dákkár bálvalusat gillájit eanemusat go riikkaid ekonomiija šaddá fuonit.</p>
<p><em type="bold">Leat rikkis </em></p>
<p>Olbmot geat leat riggát ruđalaš ja sisaboađu dáfus sáhttet gávppašit, oastit ja oamastit ávdnasiid mat álkidit sin árgabeaivvi. Ollu ávdnasiid sii eaiggádit maiddái danne go lea</p>
<p>suohtas ja sis lea friddjaáiggis dahje barggus hávski daiguin. Danne lea ge nu ahte riggát</p>
<p>geavahit ja bálkestit eambbo go earát. Sin molsot ođđa ávdnasiidda dávjjit, go sii suitet dan dahkat. Dávjá leat sii maiddái máilmminásttit ja ovdagovvan ollu nuoraide. Danne lea čuožžilan jurdda ahte sii leat lihkolaččat go sáhttet oastit buot maid háliidit. Ollu olbmot leat riegádan rikkisin. Sii eai dárbbaš goasse smiehttat ja ballat ahte gávdno go borramuš ja leat</p>
<p>go sis doarvái biktasat.</p>
<p>Muhtin olbmot leat hui riggát ja sáhttet eallit nu mo bajábealde čilgen. Eanaš olbmot leat gasku. Sis leat dábálaš barggut ja dábálaš sisaboahtu.  Sii sáhttet seastit ruđa vai lea liiggás</p>
<p>jos fáhkka šaddá buohcuvuohta, dahje stuorra olggosgolut mat fertejit máksot.  Sis lea ortnet ekonomalaš dilli, sii eaiggádit iežaset dálu ja eará maid dárbbašit eallimis.</p>
<p><em type="bold">Vástádusat  </em></p>
<p><em type="italic">Vástádusat:  Loga ja vástit-bihtáide s 32 </em></p>
<p>1. Olmmoš geas ii leat go 2 dollara beaivái mainna galgá birget. 2. Čielga geafi lea olmmoš geas lea dušše 1 dollara dahje vuollil beaivái mainna galgá birget. 3. Olbmot geain lea buot maid dárbbašit ja sáhttet oastit ávdnasiid maidda ii leat dárbu, leat riggát. 4. Sii geat eai sáhte oasálastit friddjaáiggedoaimmaide nu go earát.</p>
<p><em type="italic">Vástádusat ja kommentárat  Bargobihtát ja ságaskuššanbihtát-bihtáide s 32. </em></p>
<p>1. Kárta lea maiddái neahttasiiddus govaid vuolde. Dan sáhttá stuoridit távvaliid, ja</p>
<p>sáhttibehtet geavahit Atlasiid veahkkin válljet riikkaid ja  gávdnat daid namaid.</p>
<p>2. Dán oktavuođas galget oahppit fantaseret/jurddašit/niegadit čállit muitalusa.</p>
<p>3. Dán neahttabáikkis sáhttá iskat:<em type="italic"> http://www.valutakurser.no/  </em> </p>
<p>4. 230 000,-  juohkit 12 mánnui = 19166,- lea mánnosaš sisaboahtu</p>
<p>5. 5. bargobihttái gullet maiddái bargobihát  A ja Á, mat leaba šaddan 6. bargobihtá vuollái. Mii šállošat go ná šattai. Vástádus šaddá ná:</p>
<p>A) Galle rupi son lea dinen 5 diimmus? = 15 rupi</p>
<p>Á) Ollu dine Mohan vahkus? = 287 NKR</p>
<p>6. Oahppit sáhttet hábmet rehketbihtáid ja lonuhit daid earáiguin ceahkis.</p>
<p><em type="italic">Muhtin heivvolaš filosofalaš gažaldagat Geafi-ja-rikkis fáddái  </em></p>
<p type="listitem">• Mii lea geafivuohta?</p>
<p type="listitem">• Mo lea leat rikkis?</p>
<p type="listitem">• Mii lea solidaritehta?</p>
<p type="listitem">• Mii lea deháleamos ahte mis lea doarvái?</p>
<p type="listitem">• Mo sáhttá máilmmi riggodagaid juohkit nu ahte šaddá vuoiggalaš?</p>
<p><em type="italic">Lassi metodalaš tipsat </em></p>
<p type="listitem">• Lohket muitalusa Elle birra, s 29  oahppogirjjis. Ságastehpet sisdoalu birra. Manne</p>
<p>Elle ii sáhte álo vuolgit riegádanbeaivvedoaluide?</p>
<p type="listitem">• Gávnnahehket: Gos buvttaduvvojit biktasat, mobiltelefuvnnat ja eará ávdnasat maid</p>
<p>mii beaivválaččat geavahit?</p>
<p type="listitem">• Oahppit sáhttet buktit skuvlii ávdnasiid mat sidjiide leat mávssolaččat, ja muitalit</p>
<p>manne dat leat sidjiide mávssolaččat.</p>
<p type="listitem">• Oahppit sáhttet plánet ja čađahit solidaritehtaakšuvnna gos čohkkejit ruđa muhtin</p>
<p>ásahussii mii bargá ovddidanbargguiguin geafes riikkain.</p>
<p type="listitem">• Oahpaheaddji sáhttá álmmuhit ahte son áigu Pizza guossuhit buohkaide, ja ahte dan</p>
<p>beaivvi eai dárbbaš oahppit váldit niestti skuvlii. Dieđusge buohkat illudit dasa.  Datte</p>
<p>dušše unna oasáš ceahkis oažžu measta buot pizza. Stuorra oassi ceahkis oažžu dušše unna oasáža maid galget juogadit. Lea maid nu ahte unna oasážis ceahkis lea buoret stuolut, buoret ja čábbámus boranlihti jna.  Lea go dát vuoiggalaš? (Dát konkretisere mo riggodagat juhkkojit máilmmis geafes ja rikkis riikkaid gaskka.)  Ollugat nimmorit ja suhttet go muhtimat ožžot menddo ollu ja sii eai baljo maidege. Ságastehpet dan birra mo máilmmis lea borramušjuohku. Ahte muhtimat duođai nelgot go sis ii leat doarvái borramuš. Mo sáhttá dan eastadit?</p>
<p>(Dieđusge loahpas juohkit nu ahte buohkat gallánit.)</p>
<p><em type="italic">Muitalusat ja máidnasat </em></p>
<p>Dán máidnasii sáhttet oahppit ieža hutkat ja čállit loahpa. Máidnasa lea Iisakki Paadar čállán, ja dan sáhttá lohkat s 190 girjjis: Giellavealgu –Antologiija joatkkaskuvlii. Universitetsforlaget. 1987. Doaimmaheaddjit: John Eldar Einejord ja Per Jernsletten.</p>
<p><em type="bold">Rikkis Nillá árbi... </em></p>
<p>Rikkis Nillá lei oppa eallináiggis rikkis vuoras. Su ledje buohkat gudnejahttán dušše fal su</p>
<p>riggodaga dihtii. Muhto muhtin jagi ovdal go son jámii, lei vuovdán bohccuid hui garrasit. Joba nu garrasit ahte sus eai lean šat ollenge bohccot, muhto lei dal buohkaid dieđus ahte dađe eambbo sus lea ruhta.</p>
<p>Nillás ledje ollu árbbolaččat, ja ii ge son dáhtton opmodagas luovahit árbbolaččaide, vaikke dat ledje ge su iežas mánát. Son lei nuorravuođa rájis gitta boaresvuođa beivviide oalle fámolaš ja jierbmái. Buohkat dolle su beanta viissis almmájin. Dan dihte earát ge, eai dušše árbbolaččat ahte Nillá lei oastán máŋga kilo golli. Muhtin giđa bođii diehtu Nillá jápmimis. De dalle eai olbmot hállan ge šat eará go Nillá jápmimis ja da</p>
<p>aittos oidno ruhta- dahje golleseahkka. Go sii ledje geargan lávlumis...</p>
<p><em type="bold">Geafi ja rikkis </em>(Grimm) </p>
<p>Dolin dalle go ráhkis Ipmil muhtumin lávii boahtit eatnamii vánddardit olbmuid gaskkas,</p>
<p>dáhpáhuvai oktii nu ahte son lei eahkedis váibbas. Šattai idja ovdal go joavddai muhtin</p>
<p>gilážii. Ledje guokte stobu das bálgáguoras. Nubbi stohpu lei stuoris ja fiinnis, ja nubbi fas unni ja fuotni. Stuorra stobus ásai rikkis almmái/dievdu, muhto unna stobožis ásai geafes almmái/dievdu. Dalle jurddašii Ipmil: -Mun skoalkkuhan riggá uksii, go doppe goit in heađuš</p>
<p>sin. Go rikkis gulai ahte muhtin uksii skoalkkuhii, rabai son glása ja jearai gii dat lei. – Lea</p>
<p>dušše muhtin gii dáhtošii ijastansaji, vástidii vánddardeaddji. Rikkis geahčai sutnje, muhto ráhkis Ipmil leai oaidnit hui geafi ja golgolaš.  Rikkis barddii oaivvi ja celkkii: -Dás it sáhtte leat! Mus lea stobu dievva ruotnasat ja gordni, ja jos mun galggašin buohkaide geat dáhttut</p>
<p>addit idjasaji, de livččen ieš fargga gearjideaddjin. –Don fertet gávdnat idjasaji eará stobus.</p>
<p>Dasto son beškii glása gitta ja ráhkis Ipmil bázii čuožžut das olggobeallái.</p>
<p>Ipmil jorgalii sealggi riggái ja manai nuppi dállui. Son skoalkkuhii uksii ja geafi rabastii uvssa ja</p>
<p>bovdii vánddardeaddji sisa. –Don oaččut dás ijastit, logai son. –Lea fargga seavdnjat, ja dalle it joavdda guhkkelii otne. Dan liikui ráhkis Ipmil gullat. Son manai sisa, ja eamit dearvvahii su</p>
<p>ja gohčui su čohkkedit beavdái. Ii lean gal ollu borramuš, muhto moadde buđeha ja veaháš gáiccamielki lei borramuššan ja juhkamuššan. Ráhkis Ipmila mielas borramuš lei njálgga go sudno ámadajut nu liggosat. Go sii ledje boradan, de eamit savkalii isidii: -Moai sáhtte</p>
<p>suinniid alde veallát dán ija. –Vánddardeaddji-riehpu ferte beassat litna seaŋggas oađđit ja</p>
<p>vuoiŋŋastit bures, go son lea vázzán beaivvi miehtá. Ráhkis Ipmil ii rásken vuoras guoktá seaŋggas oađđit, muhto soai eaba vuollánan ovdal go ráhkis Ipmil velledii dasa. Dasto soai barddiiga suinniid alcceseaskka láhttái.</p>
<p>Iđđedis vuoras guovttos lihkaiga árrat ja lážiiga guossái buoremus borramuša mii sudnos lei.</p>
<p>Ráhkis Ipmil lihkai go beaivváščuovga guovlalii uhca láseráigge sisa. Dasto son boradii ja</p>
<p>áiggui vázzát fas. Ovdal go manai, son jorggihii uvssas ja dajai: -Go jo doai leahppi nu buorit,</p>
<p>de galgabeahtti beassat sávvat golbma sávaldaga maid mun ollášuhtan. Dalle dajai geafi: - Munnos eai leat eará sávaldagat go ahte bisso dearvvasin eallinagi ja ahte munnos lea beaivválaš láibi. Goalmmát sávaldat ii leat munnos. Dalle dajai ráhkis Ipmil: -It go sávašii ođđa stobu? –Jo áinnas, dajai geafi – sáhtán go dan oažžut, de gal dáhtošin dan. Ráhkis Ipmil ollášuhtii sudno sávaldagaid ja uhca, fuones stoboš šattai ođđa. Dasto son vázzái viidáset.</p>
<p>Lei jo menddo beaivi go rikkis lihkai. Son manai lássii, ja oinnii ođđa čáppa stobu das gos boares stohpu lei orrun. Son cakkai čalmmiid ja hirpmástuhtti jienain čurvii eamidii: - Mii ipmašiid lea dáhpáhuvvan? Ikte lei boares, fuones stohpu dies ja dál oainnán áibbas ođđa stobu! -Viehkal ja jeara mo dat lea dáhpáhuvvan. Eamit manai vuoras-guoktá lusa jearai sudnos mo soai leaba fidnen ođđa stobu. Geafi vástidii: -Ikte bođii vánddardeaddji ja jearai ijastansaji, ja otne ovdal go manai son dáhtui munno sávvat golbma sávaldaga. Moai sávaime dearvvašvuođa ja beaivválašláibbi eallinahkái, lassin sávaime ođđa stobu. Eamit doapmalii ruoktut isidii muitalit mo ášši lei. Rikkis vástidii: - Mun sáhtašin iežan gaikkodit, nu lean suhttan. Jos mun livččen diehtit! Dat han lei dás vuos ja jearai ijastansaji, muhto mun gohččun su mannat. –Doapmal heasttain, dajai eamit. Don soaittát juksat su – ja dalle oaččut don maid golbma  sávaldaga.</p>
<p>Rikkis dagai nu mo eamit gohčui. Son njolggástii ja ii ádjánan ovdal go son lei juksan</p>
<p>vánddardeaddji. Dál son ságastii čábbát suinna ja bivddii ándagassii dan ovddas go ii lean su</p>
<p>luoitán sisa. Son lei gal ohcan čoavdaga muhto amas lei geargan mannat go son rabai uvssa. Rikkis gohčui su áinnas boahtit su geahčai ijastit jos heivii nu ahte son lea johtimin dáid</p>
<p>gaskkaid fas. –Jo vástidii ráhkis Ipmil – Jos boađán eará háve meattá, de mun bisánan. De jearai rikkis ahte sáhttá go vánddardeaddji ollášuhttit sutnje golbma sávaldaga, nu mo</p>
<p>siidaguoibmi/ránnjá lei ožžon.  Jo, vástidii ráhkis Ipmil, dan son gal sáhtii oažžut, muhto dat ii šatta sutnje ávkin ja buorrin, nu ahte son ii berrešii maidege sávvat. Rikkis oaivvildii ahte gal son gávnnaha juoidá mii dahká su eallima lihkolažžan, beare son oažžu dan ollášuhttit. Dalle dajai ráhkis Ipmil: - Riide ruoktut, ja du golbma sávaldaga ollášuhttojit.</p>
<p>Rikkis lei duhtavaš, ja son riidegođii ruovttuguvlui fas. Son smiehtai garrasit dan birra ahte</p>
<p>maid son galggai sávvat. Heasttasáittit heaŋgájedje ja heasta vikkai ruohttat gosa ieš háliidii go rikkis smiehtadii. Heasta vilddáskii eambbo. Rikkis geahččalii dan siivoahttit, muhto loahpas son nu suhtai ahte celkkii: - Vare don doajášit niskki! Dastán heasta gahčai ja ii lihkastan šat. Dat lei jápmán. Dat lei vuosttaš sávaldat. Rikkis lei hánis ja ii dáhtton sále massit. Son šlivgii sále badjel hárduid ja vázzilii viidáset. –Dus leat ain guokte sávaldaga, son jeđđii iežas.</p>
<p>Šattai gaskabeaivi ja beaivi gorddii. Rikkis lei skurtnjas ja váibbas. Sále lei lossat gurput, ja son</p>
<p>ii diehtán vel maid son galggai sávvat. – Vaikke mun sávašin buot máilmmi riggodagaid, dajai son alccesis, - de lihkká ihtet ávdnasat maid mun livččen galgan sávvat. Mun berren baicce sávvat nu ahte in šat goasse dárbbaš sávvat. Vare mun nu mo boanda gii lei ožžon golbma</p>
<p>sávaldaga ollašuvvot. Son birgii bures, go son lei sávvan vuollaga, vuollaga ja lassin vel</p>
<p>vuollafárpala. Máŋgii son lei fuomášan juoidá maid sáhtašii sávvat, muhto álo dat lei menddo uhcán, go son jurddašii lagabui. Dalle son muitái iežas eamida, ja man buorre dilli sus lei dál. Son čohkkái čoaska buorre stobus ja boradii. Son suhtai go smiehtai dan birra. Fuomáškeahttá dajai: - Vare sále livčče ruovttus, ja eamit das gitta. Dalle ii dárbbašivčče son dás dan gurput! Dastán go son maŋimuš sáni lei cealkán, lei sále jávkan. Rikkis áddii/ipmirdii</p>
<p>ahte su nubbi sávaldat lei ollašuvvon. Son viehkalii ruoktut go son háliidii kámmáris ráfis</p>
<p>plánet iežas maŋimuš sávaldaga.</p>
<p>Go rikkis joavddai ruoktut, čohkkái eamit guovdu láhttii sáles gitta. Son ii beassan das eret, ja son čierostuttai ja heađástuttai. –Ále čiero, logai rikkis. –Dál áiggun mun sávvan buot máilmmi riggodagaid dutnje! Čohkká beare!  Dalle suhtai eamit ja gohčodii isidis jallan: - Maid mun máilmmi riggodagain go lean sáles gitta? Leat go sávvan mu sále <em type="italic">ala</em>, de oaččut </p>
<p>sávvat mu <em type="italic">eret</em> fas.  </p>
<p>Ja dan fertii rikkis dahkat. Maŋimuš sávaldat manai dasa ahte eamida sávvat eret sáles. Sávaldagat eai buvttadan go váivviid, bealkasa ja massima. Muhto geafi elii lihkolažžan obba</p>
<p xml:lang="est">eallinagistis.</p>
<p><em type="bold">Luondu ja biras  Oahppogirji s 35- </em></p>
<p><em type="italic">Lassi dieđut </em></p>
<p><em type="bold">Olmmoš goarida eanaspáppa </em></p>
<p>Dás čalmmustahttán Arktalaš álbmogiid dili, go dat lea dán oktavuođas ja min guovlluin eanemus relevánta.</p>
<p>Olbmo rassan (teknihkalaččat, nuoskkideami dáfus, gollan ja badjelmeare geavaheapmi)</p>
<p>eanaspáppas váikkuha garrasit lundui, guhkitáigái.  Jos mii galgat áddet/ipmirdit dan, fertet</p>
<p>kártet, iskat, dutkat makkár váikkuhusat olbmo doaimmain sáhttet leat lundui. Buot dutkan čáj</p>
<p>lassin jávket eallit, lottit ja šattut mat lunddolaččat gullet dan guvlui.</p>
<p><em type="bold">Mo olmmošlaš doaimmat váikkuhit min guovlluide </em></p>
<p>CO2 gássa lassáneapmi lea erenoamáš áitagiin arktalaš guovlluide.  CO2 gassa  dahká ahte atmosfæra temperatuvra goargŋu, ja polaguovlluin dát dáhpáhuvvá johtileappot go eará guovlluin máilmmis. Arktisa jiekŋa lea duššefal jiekŋa man birra leat ábit. (Antarktisa jiekŋa</p>
<p>lea eana (nannan)). Dat mearkkaša ahte Arktisa jiekŋa lea hui rašši, ja sáhttá oalát jávkat jos</p>
<p>atmosfæra temperatuvra lieggana menddo sákka. Go Arktisa jieŋa birra leat sevdnjes ábit, de dat maid njammet alcces beaivvášlieggasa. Maiddái dat dahká ahte Arktisa jiekŋa suddá vel jođáneappot. Arktisa jiekŋa lea dál gaskkamearalaččat vuollil 3 mehtera assái.  Maiddái permajiekŋa (permafrost) eatnamiin suddá. Ollu dálut leat huksejuvvon permajikŋon eatnamiid ala. Dál sakŋá permajikŋon eana ja stuora geardeásodagat omd Sibirjás gahččet čoahkkái dađe mielde go eana lieggana ja lihkadišgoahtá. Arktisa guovllus leat sihke olbmot ja eallit uhcán logu dáfus. Elliid šlájat eai leat ollu ja biebmogoallosat leat oanehaččat. Dat mearkkaša ahte jos sin birgenláhki ja eallinvuođđu jávká, de jávket maiddái sii dan hámis mo</p>
<p>otne leat. Sáhttet leat duođalaš váikkuhusat lundui jos šlájat jávket. Buot šlájain luonddus leat dihto áigumušat ja ávkin dan guvlui gosa gullet ja olbmuide.  Jiekŋaguovža ii gávnna</p>
<p>borramuša (mearraelliid) jos das eai leat jiekŋabaldut maid mielde borjjastit ábiid ja bivdit. Maŋimuš áiggiid leat gávdnon eanet duššan/heavvanan jiekŋaguovžžat go ovdal, danne go</p>
<p>dat fertejit vuodjat guhkit gaskkaid.</p>
<p><em type="bold">Olmmoš ja luondu </em></p>
<p>Davviguovlluid álbmogat leat huksen iežaset eallima, kultuvrra, gielaid ja birgenlági buollašiid ja luonddu mielde. Sii máhttet birget ja eallit luonddu eavttuid mielde.  Jos álbmogat jávket, de jávká maiddá sin máhttu dáid guovlluid birra. Trenda leamaš guhkká dál ahte</p>
<p>stuorraservodagaid eiseválddit, čeahpit ja dutkit dáhttut vuhtii váldit ja duođas guldališgoahtit Arktalaš eamiálbmogiid geat máhttet ja dovdet dáid guovlluid. Sis leat dáid</p>
<p>guovlluid <span type="quote">“máhtolašvuohta”</span> .  Sii leat álo eallán luondduin ovttas ja váldán doppe dušše dan maid dárbbašit. Ruhta ja dinen ii leamaš sin jurdagiin. Riikkaid eiseválddiin ja fitnodagain dieđusge  leamaš áigumuš dinet ruđa, ja gokčat olbmuid lassáneaddji dárbbu omd ávdnasiidda maid oljjus fitne.  Riikkaid eiseválddit leat álo geahččan lundui <span type="quote">“ruhta”</span> čalmmiin</p>
<p>ja veardádallan luondduriggodagaid ruđalaš árvvu mielde. Dákkár jurddašeapmi leamaš guhkes áiggiid čađa, ja lea ain dábálaš. Min geavaheaddji-, oastin- ja bálkestan- kultuvra dahká ahte buvttafitnodagat dinejit vel eambbo ja buvttadit vel eambbo ávdnasiid,</p>
<p>skoađđasiid, biktasiid, veaskkuid, stohpogálvvuid, biillaid, jna. Eiseválddit ja buvttafitnodagat dárbbašit eanet guovlluid ja eatnamiid gos ohcat ja bohkat. Dáid áiggiid leat davviguovllut</p>
<p>hui bivnnut. Riikkaid oljo- ja energiijaministarat leat dávjá čoahkkinastimin ja divaštallamin</p>
<p>davviguovlluid resurssaid ja iskkademiid. Čáppa sániiguin ja ollu ruđalaš/ekonomalaš</p>
<p>lohpádusaiguin sii giktalit eamiálbmogiid čuovvulit ja miehtat sin plánaide.  Olmmoš lea</p>
<p>hárjánan ja mii gáibidit ahte min eallinvuohki galgá bissut. Mii eat hálit iežamet buriid ja</p>
<p>vuogas dábiid bidjat eret. Danne dieđusge illudit go vel eambbo olju gávdnui. Dalle eat dárbbaš ballat ahte dat goit min eallináiggis nohká.</p>
<p>Politihkkárat  ja eiseválddit geat mearridivčče vuolidit, muhttet dahje earáhuhttit olbmuid</p>
<p>geavahan-dábiid eai leat guhkká populára, ja oačču jienaid. Mii fertet ieža smiehttat ja</p>
<p>nuppástuhttit iežamet dábiid. Ráđđehusat ja eiseválddit sáhttet movttiidit ja ávžžuhit olbmuid omd</p>
<p type="listitem" xml:lang="smj">• Uhcidit biillavuodjima</p>
<p type="listitem">• Uhcit ássandáluid hukset</p>
<p type="listitem">• Muoraid geavahit boaldámuššan</p>
<p type="listitem">• Gávppašit guovllu buvddas</p>
<p type="listitem">• Oastit ja borrat ekologalaččat buvttaduvvon borramuša</p>
<p type="listitem">• Ođđasit geavahit ávdnasiid</p>
<p type="listitem">• Lagasbirrasis/luonddus bivdit/háhkat borramuša</p>
<p><em type="bold">Ollugat eai šat máhte luondduin eallit ovttas </em></p>
<p>Eamiálbmogat leat dihto guovlluid álgoolbmuid maŋisboahttit. Sis lea máhttu das mo birget</p>
<p>ja eallit dan servodagas ja luondduguovllus gosa sii gullet. Ollugat leat gáidan eret luonddus, ja eai šat ádde ahte olmmoš lea oassi luonddus ja dan proseassain.  Máŋggat čuđiid jagiid leat olbmot religiuvnnaid ja ideologiijaid bokte lokten iežaset luonddu bajábeallái, ja</p>
<p>álbmogat leat addán alcceseaset vuoigatvuođa stivret luonddu badjel. Eamiálbmogat ledje vuolitárvosaččat danne go sii gulle lundui, ja elle luonddu prinsihpaid mielde - luondduin</p>
<p>ovttas.</p>
<p>Otne oaidnit váikkuhusaid das. Olbmot leat stuorra gávpogiidda čomistan. Buot dárbašiid ja borramušaid sáhttá beare viežžalit buvddas. Muhtimat eai leat goasse fitnan meahcabealde. Elliid ja luonddu vásihit dušše gárdimiin. Buot maid sii dárbbašit diehtit ja máhttit, sáhttá</p>
<p>girjjiin oahppat. Stuorraservodagat ja máilmmi eiseválddit galggašedje guldalit</p>
<p>eamiálbmogiid, ja sin dieđuid ja máhtu duođas váldit. Dat lea máhttu maid sii leat áiggiid čađa háhkan, vásihan, dahkan, oahppan ja vurken. Dat eai galggašii duššindahkkot ja jávkat. Doppe lea ráva/čilgehus (oppskrift) mii muitala ja oahpaha olbmuide mo luonddus birget.</p>
<p><em type="bold">Vástádusat </em></p>
<p><em type="italic">Vástádusat Loga ja vástit-bihtáide s 40 </em></p>
<p>1. Olmmoš 2. Luonddus 3. Muhtin olbmot eai šat muitte ahte luondu addá midjiide buot maid mii dárbbašit</p>
<p><em type="italic">Vástádusat ja kommentárat Bargobihtáide s 40 </em></p>
<p>1. Badjelaš guđan miljárdan olbmon lea olmmošlohku lassánan jagi 1804 rájes, jos váldá</p>
<p>mielde dieđu mii boahtá ovdan govvateavsttas.</p>
<p>2. Oahppit sáhttet hábmet gažaldagaid maidda gávdná vástádusa go dutká statistihka</p>
<p>diagrámma. Omd: Man ollu olbmot ásse máilmmis jagi 1975. Man ollu lei olmmošlohku lassánan gaskkal 1975 ja 1980.</p>
<p>3. Globalis.no lea vuogas neahttasiidu maid oahppit sáhttet geavahit. Muđui ávžžuhan</p>
<p>buori ággis diŋgot girjerádjosis girjjiid, dahje skuvlagirjerádjosa geavahit dása. Girjjit sáhttet orrut ceahkkelanjas, dan botta go bargabehtet fáttáin. Gávdnojit ollu buorit fakta/giehtagirjjit main leat faktadieđut iešguđet riikkaid birra.</p>
<p>4. Addet gažaldaga joavkkuide ja oahppit sáhttet joavkkuin ságastit ja divaštallat dan. Lea dehálaš ahte joavkkuin lea buorre áigi smiehttat ja árvvoštallat. Galggašii movttiidit ohppiid buriid ákkaiguin ovdanbuktit iežaset evttohusaid.</p>
<p><em type="italic">Muhtin heivvolaš filosofalaš gažaldagat Luonddu ja biras fáddái  </em></p>
<p type="listitem">• Mii lea ovddasvástádus?  Mo sáhttet olbmot čájehit ovddasvástádusa luonddus?</p>
<p type="listitem">• Mii lea luondu?</p>
<p type="listitem">• Gii eaiggáda luonddu?</p>
<p type="listitem">• Masa mii dárbbašit luonddu?</p>
<p type="listitem">• Mo mii geavahit luonddu?</p>
<p type="listitem">• Manne lea luonddugeavaheapmi luonddugáhtten?</p>
<p><em type="italic">Lassi metodalaš tipsat  </em></p>
<p type="listitem">• Mannet olggos, vásihit luonddu máŋggabealatvuođaid buot jagi áigodagain: Dálkkiid,</p>
<p>duovdagiid, luottaid, jna. Oasálastit bivddus ja murjemis ja geavahit/ráhkkanahttit ja borrat guliid, elliid ja murjjiid maid doppe viežžá.</p>
<p type="listitem">• Ásahit 3 skáhpu. Vuosttaš skáhpus čuožžu: Ođđasit geavahit, nuppis: Šaddá eatnamin</p>
<p>ja goalmmádis: Bálkestit. Oahpaheaddji čiehká sierralágan <span type="quote">“ruskkaid”</span> ja billašuvvan ávdnasiid feara gosa olggos dahje skuvlii. Dasa ferte kárta ja oahppit galget gávdnat daid ja bidjat daid rivttes skáhppui.  Omd sáhttá čiehkat: banangara, báhpira, billašuvvan mobiltelefuvdna, biktasa, peanna (mii ii šat čále), báberskoađđasa, guorusbohtal, juoidá plastihkka (plastihkkapose), borramuša, guorus mielkepáhkka, guorus bátnegealášskoađas, ráigánan ullosuohkku, jna)</p>
<p type="listitem">• Fuomášehket ja čohkkejehket stohkosiid, spealuid ja stoahkanvugiid maid olgun</p>
<p>sáhttá dahkat.</p>
<p type="listitem">• Báikenamat sáhttet leat historjjálaš gáldut. Dárkkistehpet báikenamaid lagasbirrasis.</p>
<p>Maid mearkkašit/muitalit báikenamat luonddu birra daid guovlluin?</p>
<p><em type="italic">Muitalusat ja máidnasat </em></p>
<p><em type="bold">Go rikkis šattai geafin ja geafi rikkisin </em></p>
<p>Oktii dolin leigga geafes almmái ja rikkis almmái. Riggás lei stuorra eallu, stuorra siida ja ollu reaŋggat. Liikká su riggodat nogai fáhkka, go son álggii rámpot ja čuorvut dego stállu: “Mun</p>
<p>lean nu rikkis, ahte dat ii goasse noga!” Son ii muitán guođuhit ealu ja bidjat reaŋggaid</p>
<p>bargui. Siidda olbmot bálko luniid ja duolvvidedje orohaga. Juohke sajis ledje luottat sin maŋis.</p>
<p>Dalle vuoigŋa bijai bievlabuollašiid, dálkkiid ja girsse nu garas ahte boazu ii beassan jeahkáliidda. Dasto bođii gumpe ja speajahii ealu. Dálvvis skálvvai olles duottar ja almmái lei nohkkon go giđaiduvai. Son lei šaddan geafin. Geafis lei báhcán beare okta áldu mas ii lean</p>
<p>oktage goaikkanas mielki njiččis. Ii dat vuolggahan miesi ge. Lihkká almmái ii háliidan</p>
<p>njuovvat dan borramuššan. Son manai fierpmástallat, muhto ii oktage guolli čákŋan fierbmái. Son bijai rievssatgielaid, muhto gielat bisso guorusin. Dan goađi olbmot ledje álo nealggis.</p>
<p>Muhtin ija son velohalai ja geahčadii reahpenráigái go nahkárat eai rávgan.  Dalle son fáhkka oinnii nástti mii stuorrugođii ja bođii juste su njeaiga. Go dat lei láhka, de son oinnii ahte das</p>
<p>lei ámadadju ja muhtinlágan ealabat násttis.  Son ii lean goasse oaidnán dákkára ovdal. Son</p>
<p>ballái. <span type="quote">“Áiggut go goddit min?”</span> – čurvii almmái. Dalle vástidii vuoigŋa: “Ale bala, moai</p>
<p>šiehtadetne, ja jos don doalahat du oasi šiehtadusas, de don šattat rikkisin fas.” <span type="quote">“Mo nu ges?”</span>, jearai almmái. Son lei gal ain balus. “In han mun leat lihkostuvvan mainna ge, nu ahte</p>
<p>dilli várra bissu nu mo leamaš.”</p>
<p>Vuoigŋa dajai: <span type="quote">“Gula. Go don leat njuovvan, de bija buot mii báhcá fas ruovttuluotta eatnamii/lundui.”</span> <span type="quote">“Mus ii leat mihkkege njuovvat”</span> – váidalii almmái. <span type="quote">“Don dieđát várra ahte mus lea okta áldu, ja dan in hálit massit”</span> Vuoigŋa dajai: <span type="quote">“Ihttin galggat njuovvat álddut, ja dasto don galggat dahkat nu mo mun gohčun. Dalle dutnje fargga šaddá fas stuorra eallu. Čeabetdávtti ja gátnása it galgga čeaskat, muhto čatnat eatnamii dobbelis goađi. Buot eará dávttiid sáhttibehtet čeaskat ja borrat ađđamiid. Dasto bidjabehtet dávttiid birra gátnása ja čeabetdávtti. Go lehpet geargan dan dahkamis, de mannabehtet goahtái ja bissubehtet doppe golbma beaivvi ja golbma ija. Dan maŋŋá sáhttibehtet mannat dávttiid lusa.”</span> Násti manai albmái su sadjái, ja albmái bohte hirpmus lossa nahkárat.</p>
<p>Nuppi iđida muitalii son eamidii maid vuoigŋa lei dadjan. Dalle sii njuvve álddu ja buohkat gallánedje. Dasto sii dahke nu mo vuoigŋa lei gohččun: Čeabetdávtti ja gátnása čatne eatnamii, ja buot eará českon dávttiid barde birra. Dasto sii orro jaskadit goađis golbma be</p>
<p>Go ledje manna golbma beaivvi ja golbma ija, de sii manne dan báikái gosa ledje čatnan</p>
<p>gátnása ja čeabetdávtti. Doppe lei stuorra eallu. Ledje seammá ollu álddut go dávttit maid ledje bidjan birra, ja das orro čatnon guokte stuorra sarvá. Geafes almmái šattai rikkisin go</p>
<p>son luhtii dasa maid vuoigŋa muitalii.</p>
<p><em type="italic">Heivvolaš liŋkkat </em></p>
<p xml:lang="smj"><em type="italic">http://globalis.no/ </em> </p>
<p xml:lang="smj"><em type="italic">http://www.galdu.org/web/?giella1=sam </em> </p>
<p><em type="bold">IT ja servodat  Oahppogirji s 41 –  </em></p>
<p><em type="italic">Lassi dieđut </em></p>
<p><em type="bold">IT mii lea dat? </em></p>
<p>IT lea oanádus ja mearkkaša <em type="italic">Information Technology</em>. Sámegillii šaddá: Diehtojuohkin </p>
<p>teknologiija. Mii leat dán girjjis válljen geavahit internašunála oanádusa ja doahpaga, IT.   IT leat dihtorat, interneahtta, TV/Radio/Video, ja telefuvdna.  Dat gieđahallá dieđuid ja</p>
<p>gulahallama dan láhkai ahte dat čohkke, meannuda, sádde ja ovdanbuktá daid teavstta, govaid/filmmaid ja jiena hámis. IT  ovdána ja viidána ja lea garrasit lassánan maŋimuš 20 jagi.</p>
<p><em type="bold">IT lea stuorra ávkin servodahkii </em></p>
<p>Interneahtta bođii almmolaš atnui 1990 logu álggus. Dan rájes lea ovdánan ja lassánan</p>
<p>garrasit ja otne geavahit measta buohkat interneahta. Dat geavahuvvo gávppašeapmái,</p>
<p>diehtojuohkimii, gulahallamii, báŋkun, filmmaid geahččat, girjjiid lohkat/guldalit,  musihka guldalit. Nuorat geardi álbmogis oahppá ja geavaha interneahta dábálepmosit ja dávjjimusat ja eanemusat. Muhto maiddái boarráset geardi lea oahppagoahtán. Interneahta lea dál measta bággu hálddašit. Buot bargosajiin lea bággu IT man nu hámis, máhttit. Buot skovit ja dieđut addojit johtilit dan bokte. Ođđasat ihtet dastán go dáhpáhuvvá. Divaštallamat dáhpáhuvvet doppe. Maŋimuš jagiid leat nu gohčoduvvon smarttelefuvdna geavaheapmi lassánan garrasit. Dat lea dego mini-dihtor. Dainna sáhttá sihke telegulahallat ja interneahta</p>
<p>surfet. IT geavahuvvo maiddái luondduvákšumii. Stuorra ja váralaš luondduroasuid sáhttá dál</p>
<p>muhtin muddui vákšut ja dieđihit ovdal go dáhpáhuvvet. Dát lea stuorra ovdáneapmi ja buorre olbmuide vai sáhttet báhtarit ja ráhkkanit dasa. Biillaid teknologiija ovdána maid garrasit. Dál hállo ahte olbmot várra eai dárbbaš šat boahtteáiggis vuodjánkoartta ge. Biila, dahje fievru sáhttá ieš <span type="quote">“lohkat”</span> ja árvvoštallat gosa ja mo vuodjit, go olmmoš vuos addá/deaddá dasa dieđu. Doaibmahehttemiidda lea IT stuorra ávkin. Olbmot sáhttet <span type="quote" xml:lang="smj">“njuola”</span> stivret ja deattašit dušše čalmmiiguin, ja dan láhkai gulahallat interneahta bokte. PC-  ja telefuvnnaid hattit leat dan mađe njiedjan ahte dál sáhttet buohkat háhkat ja geavahit sihke interneahta ja telefuvnna. Measta buot mánáin lea smarttelefuvdna, ja</p>
<p>gulahallan dáhpáhuvvá dávjá sosiálamediaid bokte mat eai mávsse maidege.</p>
<p>Bábirgeavaheapmi uhccána go girjjit ja áviisat ja áššebáhpirat sáhttet elektronalaččat sáddejuvvot ja vurkejuvvot.<em type="bold"> </em>Olbmot sáhttet oahpu čađahit interneahta bokte, ja eai dárbbaš fárret gávpogiidda dahje báikkiide gos oahppu fállo. IT lea diehtojuohkin ja dat iešalddis </p>
<p>ovddidat demokratiija ja gulahallama olbmuid gaskkas miehtá máilmmi.</p>
<p>Statistihkat čájehit man ollu IT, guđelágan IT ja man láhkai IT geavahuvvo Norggas dál (Jagi</p>
<p xml:lang="nno">2012). Gáldu: Statistisk sentralbyrå.</p>
<p><em type="italic">Dállodoalut main leat IT, dállodoalu bruttosisaboađu mielde. 1000 ru. 2. Kvártala 2012. Proseanta </em></p>
<p><em type="italic">Dállodoalut main leat IT, dállodoalušlája mielde 1000 ru. 2. Kvártala 2012. Proseanta </em></p>
<p><em type="italic">Makkár gálvvut ja bálvalusat leat internehtagávppis oastán maŋimuš 12 mánu sohkabeali mielde. 2. Kvártala 2012. Proseanta </em></p>
<p><em type="italic">Man stuorra oassi Norgga álbmogis lea oastán dahje diŋgon gálvvuid dahje </em></p>
<p><em type="italic">bálvalusaid, priváhta geavaheapmái internehta bokte maŋimuš 12 mánu. 2004- </em></p>
<p><em type="bold">IT sáhttá leat vahágin servodahkii ja olbmuide </em></p>
<p>Mii diehtit ahte IT buktá ollu vejolašvuođaid ja álkida olbmuid árgabeaivvi ja bargodili. Datte lea IT-geavaheamis maiddái fuonit bealit. Maŋimuš áiggiid leamaš mediain olu sáhka dan</p>
<p>birra mo IT geavahuvvo mánáid ja nuoraid gaskkas, givssideapmái. Givssideapmi lea álkit sosiála mediaid bokte nu go Facebookas ja Twitteris. Doppe lea álki čálistit ja gohčodit nuppi fasttes sániiguin. Mii diehtit ahte rumašgiella lea dehálaš ja stuorra oassi olbmo gulahallanreaiddus. Rumašgiella muitala eambbo go sánit. Váttisvuođa čuožžilit go mii eat sáhte sosiála mediaid bokte ollásit áddet nuppi rumašgiela, ja dalle lea maid álkit givssidit, go eat oainne mo sánit ja cealkámušat čuhcet nubbái. Áitit ja givssidit neahta bokte ii árvvoštallo seammá duođalažžan go ahte njuolga nubbái dadjat. Dat lea seammá duođalaš ja čuohcá seammá láhkai. Dan ollugat eai ádde ja fuomáš ovdal go (soaitá fertet) váido.  Givssideapmi chattensiidduin lea lassánan. Birrasiid 20% buot nuoraidskuvllaohppiin leat</p>
<p>vásihan givssideami. Omd olgguštuvvojedje ja lihccojuvvojedje joavkkus go ledje</p>
<p>ságasteamen/chattemin. Sealggeduohkin hállan ja gohčodeapmi lea dábálaš neahtas. Ollugat maid eai smiehtas ja árvvoštala ovdal go álmmuhit govaid/filmmaid ja eará dieđuid</p>
<p>alddesteaset ja earáin. Politiijat ávžžuhit givssideapmi, fasttit gohčodeapmi ja áitagiid mat digitála reaidduid bokte dáhpáhuvvet, váidit.  Muhtimat ribahit menddo sákka gávppašit sihke bálvalusaid ja gálvvuid.</p>
<p><em type="bold">IT-njuolggadusat </em></p>
<p>IT-njuolggadusaid ja lágaid lei dárbu ásahit go IT geavaheapmi lassánii ja šattai buot olbmuid árgabeaivválaš bargoreaidun ja gulahallanreaidun. Daid berrejit buohkat dovdat ja čuovvut.</p>
<p><em type="bold">Vástádusat </em></p>
<p><em type="italic">Vástádusat Loga-ja-vástit bargobihtáide s 46 </em></p>
<p>1. IT mearkkaša Information Technology, dahje diehtojuohkin teknologiija. 2. Mobiltelefuvdna, TV, Dihtor 3. Mii sáhttit deaivvadit skihpáriiguin ja speallat 4. Ollugat vásihit givssideami (IT bokte) 5. Vai IT ii šatta vahágin olbmuide</p>
<p><em type="italic">Vástádusat ja kommentárat bargobihtáide s 46 </em></p>
<p>1. Oahppit sáhttet geavahit muhtin áigge ságastit joavkkuin (juogadit dieđuid).</p>
<p>Sáhttibehtet dahkat kolonneráiddu masa deavdibehtet dieđuid.</p>
<p>2. Dás lea jurdda ahte oahppit galggašedje teavstta lahka-lohkat (dutkat) ja hárjánit</p>
<p>ohcat ja árvvoštallat dieđuid maid doppe gávdná.  Gárvves jurddakárta orru kopiijaoriginálaid vuolde, muhto oahppit sáhttet maiddái ieža geahččalit dahkat</p>
<p>jurddakártta. Vástádusat sáhtášedje ná (teavstta mielde):</p>
<p>Ávkin:</p>
<p>álkida čállima,  ohcat ja gávdnat dieđuid,</p>
<p>oastit ja vuovdit,</p>
<p>ođđasiid lohkat,</p>
<p>juogadit musihka, govaid ja filmmaid,</p>
<p>chattet ja speallat,  báŋkus fitnat,  poastta/reivviid sáddet</p>
<p>luondduroasuid vákšut (overvåke),  studeret,</p>
<p>doaimmashehttemat sáhttet gulahallat earáiguin álkit,  gullat ja oaidnit mo eallindilli lea eará riikkain máilmmis, juste dál</p>
<p>Vahágin:</p>
<p>givssideapmi</p>
<p>almmuhit dieđuid olbmuid birra, maid sii eai hálit galget leat almmolaččat</p>
<p>verrošeapmi (hacken) olbmot sáhttet gielistit ja muitalit ahte sii leat earát go duođai leat dieđuid maid lohká neahtas sáhttet leat boastut</p>
<p>3. Dás sáhttibehtet geahčadit neahttanjuolggadusaid mat čužžot s 45. Soitet muhtin oahppit vásihan unohisvuođaid neahtas. Deháleamos lea goit ahte dieđ</p>
<p>rávisolbmuide/váhnemiidda dahje earáide geaidda lea luohttámuš. Muhtimin šaddet dákkár áššit nu duođalaččat ahte ferte váidit politiijaide.</p>
<p>4. Oahppit sáhttet dramatiseret ja čájehit guđet guimmiide.</p>
<p>5. Olbmuid mielas lea eambbo dohkálaš gohčodit earáid fasttes sániiguin neahtas, go</p>
<p>dalle eai dárbbaš oaidnit mo sii dovdet. Muhtin olbmuid mielas ii leat interneahtta ságasteapmi seammá árvosaš go dábálaš ságasteapmi, ja danne sin mielas ii leat dat nu duođalaš.</p>
<p><em type="italic">Muhtin heivvolaš filosofalaš gažaldagat IT ja servodat fáddái  </em></p>
<p type="listitem">• Dutkosat čájehit ahte  givssideapmi lea lassánan garrasit das rájes go</p>
<p>mobiltelefuvnnat šadde dábálaččat nuoraid gaskkas, ja erenoamážit nieiddaid</p>
<p>gaskkas.</p>
<p type="listitem">• Mii sáhttá leat sivvan dasa?</p>
<p type="listitem">• Geavahit go nieiddat mobiltelefuvnna eará láhkai go gánddat?</p>
<p type="listitem">• Mii lea givssideapmi?</p>
<p type="listitem">• Masa lea elektronalaš vákšun buorre? Vahágin?</p>
<p><em type="italic">Lassi metodalaš tipsat  </em></p>
<p type="listitem">• Árvvoštallet makkár symbolat geavahuvvojit sms ja interneahtas. Ságastehket dan</p>
<p>birra maid dat mearkkašit. Sáhttá go diehtu áddejuvvot boastut, dahje eará láhkai jos boasttu symbola geavahuvvo?</p>
<p type="listitem">• Čohkkejehket boares telefuvnnaid ja dihtoriid ja dahket čájáhusa ja čilgejehket mo</p>
<p>dat iešguđet telefuvnnat/dihtorat doibme. Mo lei guhkesgaskkaid kommuniseren dolin? (dolla, morseapparáhtat, poasta; breavat, poastakoarttat)</p>
<p type="listitem">• Čállet neahttanjuolggadusaid stuorra pláhkkáhii, ja darvvihehket ceahkkelatnjii,</p>
<p>seaidnái.</p>
<p type="listitem">• Makkár giella-oanádusat geavahuvvojit sms ja sosiála mediain?</p>
<p type="listitem">• Geavahuvvo go sámegiella sms ja sosiála mediain? Manne? Manne ii?  Makkár</p>
<p>sámegielat giellamearkkat geavahuvvojit?</p>
<p><em type="italic">Heivvolaš liŋkkat </em></p>
<p xml:lang="sma"><em type="italic">http://dubestemmer.no/se/ </em> </p>
<p><em type="bold">Máŋggakultuvrralaš servodat Oahppogirji s 47 – </em></p>
<p><em type="italic">Lassi dieđut </em></p>
<p><em type="bold">Davviriikkain leat máŋggalágan kultuvrrat </em></p>
<p>Našunalisma leamaš Norgga eiseválddiid politihkka doalahit Norgga riikka <span type="quote">“buhtisin”</span>. Norgga</p>
<p>eiseválddiin leamaš áiggiid iešguđetlágan vuogit ja lágat mat leat galgan dagahit ahte Norgga riika galgá olbmuide orrut nu ahte leat dušše dážat ja Norgga kultuvra mii lea duohta, dahje mii lea rivttes. Sierraláganvuođat leat čihkkojuvvon ja iešguđet láhkai vuostálaston. Omd</p>
<p>gildojedje juvddálaččat ja jesuihtat boahtimis Norgii jagi 1814 rájes.   Buohkat geat Norggas áigo ássat fertejedje leat miellahtut stáhtagirkus. Olbmuin galge leat Norgga namat/goarggut</p>
<p>jos galge beassat eaiggádit eatnamiid. Olbmot Finnmárkkus ja davvi Norggas ožžo  maŋŋá soađi doarjaga jos huksejedje dáluid ja ásodagaid Norgga vieruid ja dábiid mielde. Dáruiduhttinpolitihkka lei dehálaš oassi dan barggus ahte sihkkut eret sierraláganvuođaid ja movttiidahttit olbmuid identifiseret iežaset dážan ja dáru eallinvugiin. Dát áittii sámi kultuvrra, giela ja identitehta. Sámi jurddašeapmi eallima ja  oskku dáfus badjelgehččui ja fuonášuvvui. Sámi ealáhusat uhkiduvvojedje go Norgga eiseválddiin ledje stuorra beroštumit sámi luondduriggodagaide.</p>
<p>Dál lea Norgga eiseválddiin geatnegasvuohta (našunála rievtti ja álbmotrievtti mielde) láhčit servodaga diliid nu ahte sámit sáhttet sihkkarastit ja ovddidit gielaset, kultuvraset ja servodateallimasaset. Sámit leat eamiálbmogat (Eurohpá áidna) ja danne leat sis erenoamáš vuoigatvuođat dasa mii guoská ealáhusaid bisuheapmái ja iežaset kultuvrra ovddideapmái. Norggas leamaš maiddái čavga politihkka sisafárrejeddjiid ektui.  Datte lea Norga dál máŋ</p>
<p>bálddalaga. Sámit ja unnitálbmogat leat háhkan alcceseaset vuoigatvuođaid ja sin eallinvuogit ja kultuvra lea eambbo oidnosis dál go ovdal, ja dohkkehuvvo buorebut dál go ovdal. Olbmuide lassána maid eambbo máhttu ja áddejupmi das. Máŋggakultuvrralaš servodagas doibmet ollu kultuvrrat ja olmmošjoavkkut ovttas ja bálddalaga. Buot kultuvrrat</p>
<p>váikkuhit guđet guimmiide ja dagahit rievdadusaid servodahkii. Olbmot borragohtet</p>
<p>earálágan borramušaid, mii gárvodit eará láhkai ja mii ovttastallat eará/ođđa olbmuiguin. Mii oahppat eambbo eará oskkuid ja eallinoainnuid birra. Datte leat kulturčanasteamit ja gullevašvuođadovdu dehálaččat min persovnnalaš identitehtii. Mii gullat muhtin olmmošjovkui/čerdii/álbmogiid mii sierrana eará joavkkuin, ja mii dáhttut doalahit min iešvuođaid.</p>
<p><em type="bold">Leat eambbo seammáláganvuođat go sierraláganvuođat </em></p>
<p>Leat muhtin olgguldas sierranasvuođat álbmogiid gaskkas (giella, kultuvra, oaidnin) muhto dat leat unnit dan ektui man ollu seammáláganvuođat leat. Politihkalaš ráját, oskkoldagat ja</p>
<p>eallinoainnut,  ja našuvnnaid huksen sáhttet sihke sirret ja čohkket olmmošjoavkkuid.</p>
<p>Buohkat leat mii goit homo sapiens <span type="quote">“jurddašeaddji olmmoš”</span> ja mii sáhttit jurddašit sihke</p>
<p>konkrehta ja abstrákta jurdagiid ja plánet. Dovddut, áigumušat, vuordámušat ja ballu leat</p>
<p>seammáláganat.  Mii leat eambbo seammáláganat go sierraláganat. <em type="bold"> </em></p>
<p><em type="bold">Ovdagáttut </em></p>
<p>Ovdagáttut leat dat maid mii gáddit ovdagihtii, dahje ovdal go oahppat ja vásihat eará.</p>
<p>Ovdagáttut váikkuhit dasa mo mii <span type="quote">“oaidnit”</span> dahje jurddašit muhtin olmmošjoavkku birra.</p>
<p>Dábálaččat lea ovdagáttuid váttis rievdadit.  Ovdagáttut bohciidit go váilu diehtu ja máhttu muhtin áššis dahje nu mo dás lea sáhka; olmmošjoavkkuid ja álbmogiid ektui. Olbmot dáhttot áddet ja ipmirdit,  ja danne sii dávjá álkidit máilmmigova ja gáddet ahte sii áddejit ja dihtet visot. Datte ii leat nu. Dákkár jurddašeapmi váikkuha dasa ahte mii vel uhcit áddet ja vel uhcit oahppat. Mii hábmet gáttuid earáid birra mat eai leat duođat. Dávjá lea nu ahte olles olmmošjoavku gillá ovdagáttuid muhtin olbmuid daguid dihtii.  Servodagas jorret máŋggalágan ovdagáttut sámiid, dážaid ja unnitálbmogiid ektui. Maiddái sámiid gaskkas leat</p>
<p>ovdagáttut. Buohkain leat ovdagáttut. Deaivvadeamit, ovttastallan ja oahppu sáhttá muhttet</p>
<p>ja jávkadahttit ovdagáttuid mat leat cieggan.</p>
<p><em type="bold">Rasisma </em></p>
<p>Rasisma lea dohkkehit negatiiva sierrameannudeami ovttaskasolbmuid dahje olmmošjoavkkuid sin liikeivnni, našunála ja etnalaš vuolggasaji geažil. Dat rihkku olmmošvuoigatvuođaid ja čuohcá duvdduslaččat garrasit sidjiide geat vásihit dan. Rasisma lea veardidit olbmuid sin oaidnima, riegádanbáikki/našunalitehta ja sin leahkima mielde. Dat ii váldde vuhtii maid olmmoš duođaid bargá ja ovddida máilmmis. Jurdda lea dávjá ahte go</p>
<p>don leat <em type="italic">oaidnit</em> earálágan de don <em type="italic">leat</em> earálágan.  </p>
<p>Rasisma vulggii das go Eurohpá oarjeriikkat koloniseregohte ja dutkagohte eará máilmmiosiid (Afrihkká, Asia ja Mátta-Amerihkká) ja álbmogiid. Olbmot geat ledje eará láhkai</p>
<p>oaidnit go sii, ledje Eurohpálaččaid mielas vuolitárvosaččat. Šlávagávppašeapmi lea issoras</p>
<p>dáhpáhus máilmmihistorjjás, ja dat duođašta viehka bures dan áigge jurddašeami ja</p>
<p>guottuid.  Dieđalaš dutkosat ja nálleteoriijat vulge Darwina jurddašeamis das mo muhtin luonddušlájat (olmmoš lea okta dain luonddušlájain) leat gievrrat ja birgejit buoret go eará</p>
<p>šlájat. Darwina dutkanbohtosat geavahuvvojedje boastut ja  vuođđun rasismateoriijaide.</p>
<p>Teoriijat šadde vuođđun dasa manne muhtin olbmuid lei <span type="quote">“lohpi”</span> vuollástit ja jávkadahttit.</p>
<p>Dát dáhpáhuvai loahppa 1800-logu ja álgu 1900- logu. Dađis viidánii rasisma ja  teoriijat</p>
<p>vuolggahedje eambbo issoras dáhpáhusaid nu mo apartheid ja holocaust. Vuosttildeamit nu</p>
<p>go civilrights movement Amerihkás ja ANC (Nelson Mandela) Afrihkás  dagahedje ahte ON gilddii rasismma jagi 1966.</p>
<p>Árgabeaivvis ain ollugat vásihit rasismma danne go muhtin olbmuin leat ovdagáttut olbmuid ektui geat leat oaidnit earáláganat, hállet eará gielaid dahje  gárvodit eará láhkai. Dan lea váttis vuosttildit go dat lea priváhta dásis. Rasisma leavvá erenoamážit servodagain gos leat</p>
<p>stuorra ekonomalaš ja sosiála eahpevuoiggalašvuođat ja sierranasvuođat čearddaid ja olmmošjoavkkuid gaskkas.  <em type="bold"> </em></p>
<p><em type="bold">Antirasisttalaš barggut </em></p>
<p>Antirasisttalaš searvvit ja organisašuvnnat iešguđet láhkai vuostálastet rasismma servodagas. Muhtin organisašuvnnat fuomášit ja dokumenterejit rasismma. Organisašuvnnat barget nu</p>
<p>bures go sáhttet muddet min miellaguottuid ja maiddái juogadit dieđuid rasisttalaš vealáheami birra. Olbmot geain lea máŋggakultuvrrat máhttu galggašedje oažžut ovdamuniid ja sin máhttu ja áddejupmi galggašii buorrin boahtit servodahkii ja servodaga ovdáneapmái. Antirasisttalaš organisašuvnnaid njunnošat leat dávjá mediain ja oasálastet dávjá servodaga digaštallamiin rasisttalaš guottuid ektui. Sii leat mielde hábmemin guottuid mat galget vuostálastit rasismma. Sii dollet ságastanbottuid ja ráhkadit infočállosiid sihke</p>
<p>skuvllaide, eiseválddiide ja earáide. Jos vásihat rasisttalaš cealkámušaid neahtas dahje eará</p>
<p>báikkis, sáhtát tipset KRIPOS.  Dákkár cealkámušat ráŋggáštuvvojit giddagasain.  Mađe eambbosat dán dahket, dađe johtileappot dat šaddá dohkketmeahttun, ja loahpas jávká. Maŋŋá suoidnemánu 22.b. terrorfalleheami lea skuvllaide ja oahpaheddjiide čielga gáibádus ahte sii galget eastadit rasismma ja eahpe-demokráhtalaš guottuid  leavvama mánáid ja</p>
<p>nuoraid gaskkas. <em type="bold"> </em></p>
<p><em type="bold">Mo sáhttit ustitlaččat eallit ovttas? </em></p>
<p>Máŋggakultuvrralaš servodagas sáhttet leavvat ovdagáttut ja rasisma. Earáin sáhttet leat oaivilat ja dagut maid mii eat liiko dahje njulgestaga eat dohkket. Dás bohciida de doaba gierdevašvuohta. Gierdevašvuohta lea sátni mii dávjá gullo skuvllas. Gierdevašvuohta muitala ahte mii galgat earáid oaiviliid, áššiid ja gažaldagaid diktit leat ráfis. Mii fertet oahppat dohkkehit sierranasvuođaid ja ahte earáin soitet eará oaivilat áššiide, go alddámet</p>
<p>leat. Gierdevašvuođa ohppet oahppit go fuomášit ahte sierranasvuođain leat vejolašvuođat.</p>
<p>Dutkit kritiserejit skuvlla ovttaskasvuođa. Sierraláganvuođat vuostálastojit, ja galget jávkat ja njámastuvvot eret.</p>
<p>Gierdevašvuohta mearkkaša ahte mii gierdat eará olbmuid oaiviliid ja eallinvugiid ja diktit sin leat ráfis dainna. Ii galgga illástemiin fallehit, čuovvulit dahje eará láhkai čájehit fámu sin</p>
<p>ektui.</p>
<p>Gierdevašvuohta ii datte mearkkaš ahte buohkain lea riekta, ja ahte ii ovttasge leat boastut. Ohcat duohtavuođa ferte álo leat áigumuš. Go lea gierdevašvuohta máŋggaoaivilvuhtii, de lea vejolaš/álkit gávnnahit duohtavuođa.</p>
<p><em type="bold">Vástádusat </em></p>
<p><em type="italic">Vástádusat Loga-ja vástit bihtáide s 55 </em></p>
<p>1. Eanetloguálbmogat, eamiálbmot ja unnitloguálbmogat 2. Ovdagáttut 3. Rasisma lea go muhtin olmmošjoavkkut gáddet ahte sin eallinvuohki ja kultuvra lea rivttes, ja earáid eallinvuohki ja kultuvra lea boastut.  4. Sii sáhttet servvoštallat ja gulahallat. (Dása ii leat ingressas čielga vástádus, mii šállošat dan)</p>
<p><em type="italic">Kommentárat  Daga-ja-oahpa-eambbo bihtáide s 55 </em></p>
<p>1. Eanetloguálbmot: álbmot mii lea eanetlogus. Eamiálbmot: Álbmot mii ásaiduvai</p>
<p>vuosttamužžan muhtin guovlui. Unnitloguálbmot: Álbmot mii lea unnitlogus.</p>
<p>2. Dážat, Ruoŧŧilaččat ja Suopmelaččat 3. Sámit 4. Davviriikkaide leat báhtareaddjit ja asylohcit boahtán Afghanistanas, Irakas, Iranas,</p>
<p>Syrias, Palestinas, Afrihkás (Kongo, Uganda, Somalia)  ja Asias (Myanmar, Kiinná, Sri Lankas, Pakistanas). Muhtimat maiddái Tsjetsjenias, Ruoššas.</p>
<p>5. Dávjá danne go sii gárvodit eará láhkai go mii, ja danne go sii borret eará borramuša ja hállet eará giela.  6. Antirasistisk Senter, SOS-rasisme leat eanemus dovddus ja stuorámus organisašuvnnat. Neahttačujuhusat gávdnojit.</p>
<p>7. Dás heive koaralohkan, nieiddat ja bártnit vurrolaga vearssaid mielde.</p>
<p>8. Man ahkit livčče máilmmis, ja geafi livčče eallin jos buot livčče seammálágan. Danne lea buorre ahte servodagas leat máŋga iešguđetlágan olbmot ja kultuvrrat.</p>
<p><em type="italic">Muhtin heivvolaš filosofalaš gažaldagat Máŋggakultuvrralaš servodat fáddái  </em></p>
<p>Oahppit sáhttet árvvoštallat leat go sii ovttaoaivil vai eai dáid čuoččuhusaide. Čále čuoččuhusaid távvalii.  Muitet ahte sii galget ákkastallat oaiviliiddis ovddas.</p>
<p type="listitem">• Jos buohkat seammálágan, de livčče buoret ja álkit eallit</p>
<p type="listitem">• Lea dehálat gii don leat,  go makkár jovkui don gulat</p>
<p type="listitem">• Mii eat dárbbaš kultuvrra</p>
<p><em type="italic">Lassi metodalaš tipsat  </em></p>
<p type="listitem">• Makkár oktasašvuođaide gullet ceahki oahppit? Dahje: Makkár joavkkut leat din</p>
<p>servodagas? (oahppit, oahpaheaddjit, doaktárat, albmát, nissonat, nieiddat, gánddat,</p>
<p>boazosámit, studeanttat, eatnit, mánát, oappát, vieljat, guollebivdi, čuoigi,  jna)</p>
<p type="listitem">• Eará kultuvrrat váikkuhit min eallimii. Oahppit sáhttet ohcat ja gávnnahit makkár</p>
<p>luottaid eará kultuvrrat buktet min kultuvrii: (hamburger, pizza, coka cola, fajitas,</p>
<p>chicken masala, nan-láibi, kebab, taco, skateboard, spábbačiekčan, ođđa sániid, makkár musihka guldalat?)</p>
<p type="listitem">• Stoagus: Okta čuožžu rieggás ja earát čohkkejit stuoluin birra. Son gii lea rieggás,</p>
<p>galgá geahččalit čohkánit. Son dadjá omd: Buohkat geain lea alit buvssat, lonuhit saji. Dalle galget buohkat geain leat alit buvssat čuoččastit ja lonuhit saji. Son gii čuočču rieggás/gasku, geahččala čohkkedit muhtin guorus stullui dan botta go sirdin dáhpáhuvvá. Son gii báhcá stuolu haga ferte gávnnahit eará gohččuma. Oahpaheaddji</p>
<p>sáhttá buktit evttohusaid: Buohkat geat liikojit <span type="quote">“muhtin TV- prográmma”</span> geahččat</p>
<p>Tvas, lonuhit saji, Buohkat geat liikojit lohkat girjjiid, Buohkat geat leat čuoigan dán jagi, Buohkat geat leat Londonis fitnan, Buohkat geat čikčet spáppa friddjaáiggis,</p>
<p>Buohkat geain lea guhkes vuovttat, Buohkat geain leat alit čalmmit, jna. Stohkosa</p>
<p>bokte mii fuomášat ahte mii leat iešguđetláganat, muhto maiddái seammáláganat.</p>
<p><em type="italic">Heivvolaš liŋkkat </em></p>
<p>Dás sáhttá tipset KRIPOS:ii jos vásiha rasisttalaš čurvosiid, gohčodemiid ja cealkámušaid.</p>
<p xml:lang="nno"><em type="italic">https://tips.kripos.no/cmssite.asp?c=1&amp;s=8&amp;menu=5 </em> </p>
<p>Muhtin antirasisttalaš organisašuvnnat:</p>
<p xml:lang="nno"><em type="italic">http://www.sos-rasisme.no/ </em> </p>
<p xml:lang="nno"><em type="italic">http://www.antirasistisk-senter.no/index.php?cat=98689 </em> </p>
<p>Oahpahusdepartemeanta: Skuvllat galget eastit rasisttalaš- ja eahpedemokráhtalaš guottuid:</p>
<p xml:lang="nno"><em type="italic">http://www.udir.no/Stottemeny/Presse/Pressemeldinger/2012/Nytt-opplaringstilbud-omantisemittisme-og-rasisme/ </em> </p>
<p>Eli Anne Nystad vásihii rasismma danne go son lea sápmelaš:</p>
<p xml:lang="nno"><em type="italic">http://www.nrk.no/nyheter/distrikt/nrk_trondelag/1.8351889 </em> </p>
</body></document>