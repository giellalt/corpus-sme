<document xml:lang="sme" id="no_id">
  <header>
    <title/>
    <genre code="facta"/>
    <author>
      <unknown/>
    </author>
    <wordcount>13888</wordcount>
    <conversion_status type="standard"/>
    <availability>
      <free/>
    </availability>
    <submitter name="Kevin Brubeck Unhammer" email="unhammer@fsfe.org"/>
    <multilingual/>
    <origFileName>http://www.calliidlagadus.org/govat/doc/mii_dappe_1_oahpaheaddjibagadus.pdf</origFileName>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 154948 $; </version>
  </header>
  <body>
    <p>
      <em type="bold"> Oahpaheaddjibagadus </em>
    </p>
    <p>
      <em type="bold">Sisdoallu </em>
    </p>
    <p>
      <em type="italic">Servodatfága ulbmil ................................................................................................................................ 3 Mii dáppe... oahppogirjeráidu ............................................................................................................. 4 Mii dáppe 1  Oahpaheaddjibagadus .................................................................................................... 5 Mii dáppe...1   Servodatmáhttu ja geografiija 1   5.-7. ceahkkái ............................................................. 8 Bagadusat osiid mielde ............................................................................................................................ 8 Servodatmáhttu-oassi ............................................................................................................................. 8 Mii lea servodat? Ohppiidgirji s 9-15 ................................................................................................... 8 Maid dadjá ML06S? ......................................................................................................................... 8 Duogášdieđut .................................................................................................................................. 8 Fágarelevánta doahpagat ohppiide ............................................................................................... 10 Bargobihtáide (s 15) vástádusat ja kommentárat ......................................................................... 11 Mo sáhttá dáinna osiin bargat skuvllas? (s 7-15) .......................................................................... 12 Kopiijaoriginálat ............................................................................................................................. 13 Servodaga rollat s 16– 31 .................................................................................................................. 14 Maid dadjá ML06S? ....................................................................................................................... 14 Duogášdieđut oahpaheaddjái ....................................................................................................... 14 Fágarelevánta doahpagat ohppiide ............................................................................................... 16 Bargobihtáide vástádusat ja kommentárat ................................................................................... 17 Mo sáhttá dainna osiin bargat skuvllas? S 17-31 .......................................................................... 18 Kopiijaoriginálat ............................................................................................................................. 19 Stuorraservodat  s 32-55 ................................................................................................................... 20 Maid dadjá ML06S? ....................................................................................................................... 20 Duogášdieđut oahpaheaddjái ....................................................................................................... 20 Fágarelevánta doahpagat ohppiide ............................................................................................... 21 Bargobihtáide vástádusat ja kommentárat ................................................................................... 22 Mo sáhttá dainna osiin bargat skuvllas? S 32-55 .......................................................................... 23 Kopiijaoriginálat ............................................................................................................................. 25 Neahttaservodagat    s 56 - 65 ........................................................................................................... 25 Maid dadjá ML06S? ....................................................................................................................... 25 Duogášdieđut oahpaheaddjái ....................................................................................................... 25 Fágarelevánta doahpagat ohppiide ............................................................................................... 26 Bargobihtáide vástádusat ja kommentárat ................................................................................... 27 Mo sáhttá dáinna osiin bargat skuvllas? S 56-65 .......................................................................... 28 </em>
    </p>
    <p xml:lang="koi">1</p>
    <p>
      <em type="italic">Kopiijaoriginálat ............................................................................................................................. 29 Geografiija- oassi ................................................................................................................................... 30 Mo min eatnamat šadde s 70 - 81 ..................................................................................................... 31 Maid dadjá ML06S? ....................................................................................................................... 31 Duogášdieđut oahpaheaddjái ....................................................................................................... 31 Fágarelevánta doahpagat ohppiide ............................................................................................... 32 Vástádusat ja kommentárat bargobihtáide s 95 ........................................................................... 33 Mo sáhttá dáinna osiin bargat skuvllas? S 84-95 .......................................................................... 33 Kártaoahppa ...................................................................................................................................... 36 Maid dadjá ML06S? ....................................................................................................................... 36 Duogášdieđut oahpaheaddjái ....................................................................................................... 36 Fágarelevánta doahpagat ohppiide ............................................................................................... 39 Vástádusat ja kommentárat bargobihtáide s 121 ......................................................................... 40 Mo sáhttá dáinna osiin bargat skuvllas? S 82-107 ........................................................................ 41 Norgga fylkkat ................................................................................................................................... 43 Maid dadjá ML06S? ....................................................................................................................... 43 Duogášdieđut oahpaheaddjái ....................................................................................................... 43 Fágarelevánta doahpagat ohppiide ............................................................................................... 61 Vástádusat ja kommentárat bargobihtáide .................................................................................. 64 Heivvolaš liŋkkat: ........................................................................................................................... 65 Mo sáhttá dáinna osiin bargat skuvllas? (s 108-153) .................................................................... 65 Kopiijaoriginálat ................................................................................................................................. 66 </em>
    </p>
    <p xml:lang="koi">2</p>
    <p>
      <em type="bold">Servodatfága ulbmil </em>
    </p>
    <p>Demokráhtalaš servodagas leat árvvut nugo mielváikkuheapmi ja ovttadássásašvuohta dehálaš  prinsihpat.  Servodatfágain  barggadettiin  lea  guovddážis  áddet  ja  doarjut vuođđoolmmošvuoigatvuođaid,  demokráhtalaš  árvvuid  ja  dásseárvvu.  Fága  galgá movttiidahttit aktiivvalaš servodatmiellahttovuhtii ja demokráhtalaš oassálastimii ja addit vásáhusaid dain.</p>
    <p>Olbmot leat báidnon dan kultuvrras mas leat bajásšaddan, ja dát váikkuha miellaguottuide, máhttui ja daguide. Persovnnalaš eallima ja servodateallima oktavuođa čiekŋalat áddejupmi sáhttá váikkuhit dasa ahte oaidná servodathámiid ja eallinvugiid girjáivuođa. Servodatfágas lea dásseárvvu ja ovttadássásašvuođa áddejupmi dehálaš. Dasa gullá máhttu kultuvrra birra Sámis ja sámiid dili birra eamiálbmogin. Máhttu eará eamiálbmogiid ja minoritehtaid birra máilmmis lea maiddái dehálaš.</p>
    <p>Olmmožin  mii  gullat  historjjálaš  oktavuhtii,  ja  olu  historjjálaš  dáhpáhusat  leat  váikkuhan servodatovdáneapmái. Servodatfágas galget oahppit oahppat kultuvrralaš girjáivuođa birra máilmmis ovdal ja dálááiggis, ja oahppat reflekteret árbevirolaš ja ođđaáigásaš áššiid birra. Fága  galgá  boktit  sáhkkiivuođa  árbedieđu  ektui.  Fágii  gullá  máhttu  buotsámevuođa  birra, namalassii sámi kultuvra  miehtá  Sámi.  Fága  galgá  váikkuhit  ohppiid  diđolaš identitehtahuksemii ja máŋggakultuvrralaš gelbbolašvuhtii, nannet sámi ohppiid identitehta ja duddjot oadjebas gullevašvuođa iežas servodahkii ja kultuvrii.</p>
    <p>Jurddašeaddji ja doaibmi indiviidan ja searvevuohtan sáhttet olbmot leat mielde hábmemin iežaset, ja sihke váikkuhit iežaset birrasii ja ieža váikkuhuvvot das. Morálalaš indiviidan lea olbmos  ovddasvástádus  iežas  daguide,  maiddái  daguide  maid  earát  leat  álggahan. Servodatfága bokte ovdánahttet oahppit diđolašvuođa das mo sii sáhttet váikkuhit báikkálaš ja globála searvevuhtii ja iežaset eallindilálašvuhtii.</p>
    <p>Servodat-  ja politihkkamáhtus lea iešalddis árvu ja lea seammás demokráhtalaš searvama eaktun.  Máhttu  Norgga,  Sámi  ja  riikkaidgaskasaš  servodaga politihkalaš vuogádagaid birra addá  dihtomielalašvuođa  das  ahte  politihka  báidnet  ovttasbargu,  riiddut,  váikkuhusat  ja iešguđetlágan  fámuid  geavaheapmi.  Servodatfágas  ožžot  oahppit  reaidduid  analyseret  ja</p>
    <p>3 ságaškuššat historjjálaš ja áigeguovdilis servodatáššiid,  identifiseret  ja  digaštallat  iešguđet fápmooktavuođaid ja analyseret eamiálbmogiid ja minoritehtaid diliid ja vuoigatvuođaid.</p>
    <p>Olahan  dihtii  guoddevaš  ovdáneapmi,  de  lea  dehálaš  áddet  luonddu  ja  olbmoráhkadan birrasiid  oktavuođa.  Servodatfága  galgá arvvosmahttit ohppiid oaidnit buvttadeami ja geavaheami  gaskavuođaid  ja  mo  resursageavaheapmi  ja  eallinvuohki  váikkuhit  lundui, dálkkádahkii ja guoddevaš ovdáneapmái. Bargguid bokte fágas galget oahppit álkit áddet teknologiija ja fitnodeami mávssolašvuođa  ja  hástalusaid  mat  leat  čadnon  dasa,  ja  sii ovdánahttet máhtu bargoeallima ja globála, nationála ja persovnnalaš ekonomiija birra.</p>
    <p>Servodatfága lea juhkkojuvvon iešguđet váldoosiide mat duddjojit ollislašvuođa. Fága galgá ovddidit  dáiddu  digaštallat,  resonneret  ja  čoavdit  váttisvuođaid  servodagas  váikkuhettiin miela ja dáidduid háhkat máhtu servodagaid ja kultuvrraid birra. Go ohppiin lea máhttu iežaset  servodaga  birra,  de  sii  šaddet  diehtoáŋgirin  ja  imaštallin  ja  movttiidahttojuvvojit smiehttamii ja hutkanbargui. Nu sáhttá ovttaskas olmmoš ieš áddet iežas ja earáid buorebut, hálddašit  máilmmi  gos  mii  eallit  ja  váikkuhit  dasa,  ja  movttiidahttit  ođđa  áddejupmái  ja eallinagi ohppui.</p>
    <p>Udir.no: Sámi oahppoplána servodatfága ulbmil. 2013.</p>
    <p>
      <em type="bold">Mii dáppe... oahppogirjeráidu </em>
    </p>
    <p>Mii dáppe... lea oahppogirjeráidu jurddašuvvon mánáidskuvlla bajit dássái. Das leat golbma girjji,  okta  juohke  ceahkkái  mat  ovttas  gokčet  sámi  fágaplána  servodatfága  osiid:  Servodatmáhttu ja geografiija.</p>
    <p>Girjjit leat huksejuvvon nu ahte vuosttaš  oassi lea servodatmáhttu ja nubbi oassi lea geografiija. Juohke oasis leat gaskkal 3  ja 6 kapihttala,  dahje oasi mat buot  álggahuvvojit oahppoulbmiliin.  Juohke  ceahkkái  lea  vuođđogirji.  Golbma  vuođđogirjji  gokčet  olles servodatmáhtu ja geografiija oasi. <em type="bold">  </em></p>
    <p>Teakstabihtáin  leat  bajilčállagat/gažaldagat  mat  muitalit  teavstta  váldosisdoalu.  Čála  lea stuorát go dábálaš girjjiin ja linnjáid gaska lea maid stuorát. Govat dorjot fágateavstta ja muhtimin  doibmet  vel  lassidiehtun.  Cealkagat  leat  oanehaččat.  Juohke  oasi loahpas lea čoahkkáigeassu dahje fáktastobe mii oanehaččat muitala oasi váldosisdoalu, ja fágateavstta</p>
    <p xml:lang="koi">4</p>
    <p>álmmi  fágaplána mielde. Muhtin sajiide leat lasihan heivvolaš sámi sátnevádjasii tekstii. Bargobihtát leat hábmejuvvon nu ahte galgá leat álki heivehit oahpahusa. Datte dat gokčá visot fágaplána máhttoulbmiliid. Muhtin osiin leat muitalusat, dialogat dahje  jearahallamat. Dát leat fágarelevánta muitalusat.</p>
    <p>Differensieren lea vuhtii váldon bargobihtáid bokte. Muhtin bargobihtát leat hábmejuvvon nu ahte oahppi sáhttá vástádusa álkit gávdnat teavsttas.  Eará bargobihtáin fas ferte árvvoštallat,  digaštallat,  smiehttat  ja  ohcat  dieđuid  eará  gálduin.  Muhtin  bargobihttát  leat dutkan-hámis. Dalle galget oahppit dutkat dahje iskat lagašservodagas juoga ja das ovddastit vástádusa, bohtosa dahje konklušuvnna.</p>
    <p>
      <em type="bold">Mii dáppe 1  Oahpaheaddjibagadus  </em>
    </p>
    <p>Mii dáppe 1 oahpaheaddjibagadus  orru neahtas  go dalle lea dan álki divustit ja rievdadit dađe  mielde mo servodat rievdá,  lágat  rivdet,  ođđa  ráđđehusat  ja lassi jurdagat ja evttohusat šaddet.  Dieđusge  oahpaheaddji  sáhttá  rávvaga  čálihit  ja  bidjat  perbmii.  Oahpaheaddjibagadus  galgá doaibmat láidehussan,  reaidun ja veahkkin oahpaheaddji oahpahussii.</p>
    <p>Servodatfágaoahpaheaddji  bajimus  prinsihppa berre leat ahte sus lea fágalaš máhttu. Dat mearkkaša earret eará ahte son álo galgá beroštit, leat sáhkki, ozadeaddji ja diđolaš áššiin mat dáhpáhuvvet servodagas,  ja  mat  leat  áigeguovdilat.  Dát guoská buot servodatdásiide.  Oahpahus berre láhčot kaleandarprinsihpa ja skuvlla jahkejuvlla mielde. Dat mearkkaša ahte son  čalmmustahttá  áigeguovdilis  áššiid  dalle  go  dáhpáhuvvet.  Dasa lassin galget sus leat attáldagat ja máhtu das mo jođihit oahpahusa nu ahte oahppit ohppet eavttuideaset mielde.</p>
    <p>Oahpaheaddjibagadusas leat juohke oahppogirjeoassái čuovvovaš dieđut/bagadusat:</p>
    <p type="listitem">•  <em type="bold">Maid dadjá ML06S?</em>  -čájeha  guđe  máhttoulbmiliid  servodatfágaplánas dát oassi gokčá.  </p>
    <p type="listitem">•  <em type="bold">Duogášdieđut  oahpaheaddjái.</em>  Dás sáhttá oahpaheaddji lohkat redigerejuvvon fágarelevánta dieđuid dan fáttá birra maid galgá gaskkustit ohppiide.  Dáppe sáhttet leat  maid  liŋkkat  eará  čállosiidda  ja  artihkkaliidda  mat  sáhttet  leat  ávkin  ja  leat relevánta dán oassái. </p>
    <p type="listitem">5 •  <em type="bold">Fágarelevánta doahpagat ohppiide.</em>  Buot oahpaheddjiin lea ovddasvástádus geahččat  bearrái  ahte  oahppit  ovddidit  sátneriggodaga  ja  fágarelevánta doahpagiid maid dárbbašit go  galget  ovdandivvut  iežaset  máhtu  sihke  njálmmálaččat  ja čálalaččat. Mii leat čuoldán fágarelevánta doahpagiid maid oahppit galget dovdat ja máhttit  juohke oasis. Fágarelevánta doaba listtut leat guhkit. Oahpaheaddji sáhttá dáid gaskkas ieš válljet doahpagiid mat su ohppiid dássái heivejit. Muhtin oahppit soitet dovdat eanaš doahpagiid ja eará fas fertejit ollu doahpagiidda oažžut lagabui čilgehusa. <em type="bold">Fágarelevánta doahpagiiguin</em> sáhttá bargat máŋgga láhkai. Sátnekárta<em type="bold"> </em>lea okta vuohki. Nubbi vuohki lea ahte oahppit galget heivehit sáni ja čilgehusa oktii, nu ollu  doahpagiin  go  nagodit,  ja  de  ovttas  oahpaheaddjin  čielggadit  daid  maid  eai máhte. Dalle leat doahpagat sajis ovdal go lohkagohtet fágateavstta. Mii leat bardán doahpagiid skoviid sisa, vai daid álkit sáhttá čuohpadit/juohkit.  </p>
    <p type="listitem">•  <em type="bold">Bargobihtáide vástádusat ja kommentárat. </em>Oahppigirjjis leat golbma iešguđetlágan bargobihtát. Ohcci leat bargobihtát maidda oahppi gávdná čielga vástádusa teavsttas. Muhtin  sajiin  leat  čujuhan  guđe  siidduin  dahje  osiin  son  gávdná  vástádusa.  Dahkki leat bargobihtát main oahppit šaddet bargat eambbo teavsttain. Sáhttet leat párrabarggut ja joavkobarggut. Dutki leat bargobihtát main oahppit šaddet dutkat eará gálduid gávdnat eambbo dieđuid,  ja dávjá maiddái linjjáid gaskka lohkat ja ieža árvvoštallat ja geavahit iežaset vásihusaid ja máhtu.  Dás  leat  vástidan  buot  gažaldagaid  ja kommenteren bargobihtáid maid lea lunddolaš  kommenteret,  mat  leat oahppogirjjis.  Dás  gávdnojit maiddái tipsat ja jurdagat  lassi  doaimmaide  ja  lohkosiidda,  filmmaide,  musihkkii  ja  girjjiide  mat  leat heivvolaččat.  Mii leat dahkan <em type="bold">skovi</em>  mii  čájeha  makkár  máhttoulbmiliid  ja vuođđogálggaid bargobihtát gokčet.   </p>
    <p type="listitem">•  <em type="bold">Mo sáhttá dainna osiin bargat skuvllas?</em> Dás leat evttohan vugiid mo oahpaheaddji sáhttá čađahit fáttá iežas ceahkis. Dás leat geavahan <em type="bold">oahppanstrategiijaid</em> vuođđun plánemis  ja evttohusaide. Datte mii deattuhit ahte dát dušše leat  evttohusat. Oahpaheaddji  galgá  árvvoštallat  mo  su  ceahkis  heive  bargat,  ja  dat  ferte  de  leat vuođđun su plánemii ja čađaheapmái.   </p>
    <p type="listitem">•  <em type="bold">Kopiijaoriginálat.</em> Juohke oassái leat hábmen lassi bargobihtáid ohppiide. Daid sáhttá oahpaheaddji čálihit ja juohkit ohppiide.  </p>
    <p type="listitem">6 •  <em type="bold">Jahkeplánaevttohus.</em>  Mii leat hábmen gárvves jahkeplánaevttohusaid. Daid sáhttet oahpaheaddjit ja skuvllat geavahit nu mo lea, dahje heivehit iežaset áigodatplánaide ja jahkejuvlii. Mii deattuhit ahte dát leat dušše evttohusat.  </p>
    <p type="listitem">•  <em type="bold">Govat. </em>Govat sáhttet doaibmat ođđa fáttá álggaheapmin dahje loahpaheapmin. Mii leat čohkken ja almmuhan nehttii fágarelevánta govaid juohke oassái.<em type="bold">  </em></p>
    <p type="listitem">•  <em type="bold">Neahttabargobihtát.  </em>Neahttabargobihtát orrut lágádusa neahttasiidduin digitála oahpponeavvuid vuolde. Mii leat ráhkadan neahttabargobihtáid juohke oassái. Daidda ii dárbbaš beassansáni. <em type="bold"> </em></p>
    <p type="listitem">•  <em type="bold">Bláđengirji.  </em>Mii  leat  bidjan  bláđengirjji pdf hámis nehttii. Bláđengirji  lea  vuogas  go oahpahus lea távvalis ja go oahpaheaddji áigu modelleret lohkanstrategiijaid.  </p>
    <p>
      <em type="italic">ČálliidLágádus  sávvá  buot  oahpaheddjiide  lihkku  dehálaš bargguin!  </em>
    </p>
    <p>7 <em type="bold">Mii dáppe...1   Servodatmáhttu ja geografiija 1   5.-7. ceahkkái </em></p>
    <p>
      <em type="bold">Bagadusat osiid mielde </em>
    </p>
    <p>
      <em type="bold">Servodatmáhttu-oassi </em>
    </p>
    <p>Servodatmáhttu lea máhttu dan servodagas mas mii eallit ja doaibmat. Oassi álgá divttain maid muhtin amerihká eamiálbmogii gullevaš  olmmoš lea cealkán <em type="italic"><span type="quote">“Ahte olbmot galget veahkehit ja beroštit guđet guimmiin.”</span></em> Dat leage servodaga deháleamos doaibma. Olbmot ellet ovttas go sii dárbbašit guđet guoimmi sihke bargguid čoavdit ja eallima návddašeapmái. Mii leat buot eanemus lihkolaččat go mii beassat vásihit eallindáhpáhusaid earáiguin ovttas, ja go mii beassat dovdat ahte mii leat ávkin ja veahkkin earáide.  </p>
    <p>Servodatmáhttu  lea  maiddái  máhttit  čielggadit  ja  rátkit  iešguđet  servodatdásiid ja árvvoštallat man láhkai servodat lea huksejuvvon ja mo dat doaibmá. Dán oasis dovddiidit oahppit daid iešguđet servodagaide ja min rollaide dain, ja makkár vuordámušat servodagas leat min rollaide.</p>
    <p>
      <em type="bold">Mii lea servodat? Ohppiidgirji s 9-15 </em>
    </p>
    <p>
      <em type="bold">Maid dadjá ML06S? </em>
    </p>
    <p>Oahpahusa mihttomearri lea ahte oahppi galgá máhttit</p>
    <p type="listitem">• selvehit mii servodat lea, ja reflekteret manne olbmot servet oktii servodahkan</p>
    <p type="listitem">• čállit servodatfágalaš teavstta geavahettiin relevánta fágadoahpagiid ja máŋga gáldu</p>
    <p>
      <em type="bold">Duogášdieđut </em>
    </p>
    <p>Servodat sátni lea juoga abstrákta ja  váttis  sátni  ollu  mánáide  čilget.  Mii  duođaid  lea servodat? Sáhttibehtet ságastit ja jurddašit ja geahččalit čilget mii din mielas lea servodat. Oahppit galget oažžut máhtu ja fákta dan birra mii servodat lea. Sii galget, go dán oasi leat</p>
    <p>8 čađahan,  máhttit  čilget  ja  áddet  mii  servodat  lea.  Dasto  galget  máhttit  namuhit  muhtin iešguđetlágan servodagaid ja mo servodagat šaddet.</p>
    <p>Mii  leat  buohkat  oassálastit  servodagas,  muhto  eat  álo  smiehta  dan  birra  mii  dat  lea. Servodat huksejuvvo olbmuiguin geat ellet ovttas ja čuvvot seammá njuolggadusaid ja lágaid. Visot dat mii lea oktasaš doaibmá dego liibma ja dahká ahte servodat doaibmá. Eatnašat mis čuovvut  seammá  eallindábiid.  Mii  lihkat  iđđedis,  manat  skuvlii/mánáidgárdái,  málistit, geahččat  TV,  ságastit.  Suohtastallat  ja  dahkat  doaimmaid  maid  mii  liikot  ja  ovttastallat olbmuiguin geaid mii ráhkistit. Servodat rievdá  oppa áigge. Dat mii ovdal dahje dolin lei dábálaš, ii soaitte dál šat nu dehálaš dahje dárbbašlaš. Muhtin servodagain lea gákti dahje luohti  dehálaš.  Dat  lea  fas  eará  servodagaide  áibbas  amas.  Dađis  go  mii  stuorrut,  de  mii oahppat servodagas eallit ja doaibmat dan mielde mii mis vurdo.  Mii šaddat oassin servodagas/  sosialiserejuvvot.  Máŋgga  dáfus  mii  leat  seammaláganat  ja bargat seammá áššiid, muhto eará dáfus fas sierraláganat ja bargat sierra áššiid. Buorre servodat šaddá go mii sáhttit digaštallat ja duostat dadjat maid mii oaivvildit. Dalle sáhttit buoridit servodaga dan mielde mo olbmot háliidit ja dáhttot ahte sin servodat galgá leat. Mii geat lohkat dán ja bargat sámi skuvllas, lea beroštupmi ovddidit sámegiela ja sámi kultuvrra ja sámi servodaga. Min  áigumuš ja beroštupmi lea ovddidit sámegiela ja sámi servodaga. Mis leat muhtin oktasaš áigumušat ja ulbmilat ja oktasaš jurdagat dasa mii buorre servodat lea. Muhtimat leat ovdal min politihkalaččat ráhčan ja gáibidan sámegielat oahppogirjjiid ja sámi skuvllaid gos hállo sámegiella ja gos oahppit ohppet sámegiela ja sámi árbevirolaš máhtu ja jurddašeami.  Eamiálbmogat.  Sáhttit  dovdat  gullevašvuođa  máŋgga  servodagaide.  Omd spábbačiekčanjovkui,  olmmoščerdii,  omd  (sámiide),  muhtin  neahttaservodahkii,  skuvlii, bearrašii,  ja  ollu  eará.  Sii  ásset,  ellet  ja  doibmet  ovttas  muhtin guovllus ja áiggi. Das leat olbmot  oasálastit,  dábálaččat  eambbo  go  golmmas  dahje  njealjis.  Olbmot  servet  oktii servodahkan danne go olmmoš lea sosiála indiviida mii ii birge okto. Sii servet oktii čoavdit bargguid mai olmmoš ii nagot okto. Suohtastallan, hervvoštallan ja ovttastallan lea oassi das ahte gáimmadit ja servvoštallat. Servodat-sánis  vulget  sámegielas  ollu  sánit  (searvi, servvoštallat,  searvat,  searvevuohta)    mat  govvidit  oktasašvuođa  ja  oktasaš  berostumit  ja áigumušat mat</p>
    <p>Muhtin servodagat nohket dahje eai ovdán šat. Sivat dasa leat ahte eai riegát mánát, dahje servodaga miellahtut eai sosialiserejuvvo servodaga njuolggadusaide ja árvvuide,  ja čuovu</p>
    <p>9 daid. Dán birra leamaš maŋimuš áigge sámi mediain sáhka. Nuorra olbmot sierranas sivaid geažil  fárrejit  eret  sámi  servodagain.  Dát  goarida  sámi servodaga dan dáfus ahte giellaresurssat  jávket,  ja  mánát  eai  šat  sosialiserejuvvo sámi servodahkii ja dan árvvuid mielde.</p>
    <p xml:lang="nno"><em type="italic">http://www.nrk.no/sapmi/fraflytting-truer-samisk-sprak-1.11860257 </em> </p>
    <p>
      <em type="bold">Fágarelevánta doahpagat ohppiide </em>
    </p>
    <p>Servodat  Olmmošjoavku mii ássá dihto guovllus ja main leat muhtin oktasašvuođat mat čatnet sin oktii Servodatmáhttu  Máhttu dan servodagas gos mii eallit Beroštit Čájehit  ahte  berošta  mo  nuppis  manná,  ja  veahkehit  jos dárbu Árvvolaš Lea árvu,  Ovddasvástádus Dahkat  dan  mii  vurdo  dus,  dahkat  buori  fas  dan  maid  lea verrošan Bearaš Olbmot geat du bajásgesset ja beroštit dus Bearašlahttu Olbmot geat du ruovttus ásset Sohka Olbmot geat leat du fuolkkit ja dihtet gosa sohkii don gulat Lagašservodat Báiki gos don šattat bajás, stoagat ja ovttastalat skihpáriiguin Stuorraservodat Norga ja Sápmi Máilmmiservodat Máilmmi álbmogat ja riikkat Neahttaservodat Servodagat mat doibmet interneahtas IT Information-Technology, Diehto-Teknologiija Interneahttafierpmádat Fierpmádat  mas  leat  oktavuođat  nu  ahte  ollugat  sáhttet gulahallat Servodatrievdan Servodat rievdá Olmmošjoavku Olbmot leat čoahkkanan joavkun Oktasašvuohta Seammá dábit, giella, guovlu, doaimmat, historjá Ásaiduvvat Ássat ovtta báikái dahje riikii Gullevašvuohta Dovdat ahte gullá servodahkii</p>
    <p xml:lang="koi">10</p>
    <p>Miellahttu  Oasálasti servodagas Oadjebasvuohta Dovdat  ahte  lea  oadjebas,  sihkkarvuođadovdu,  ii  dárbbaš ballat Buorrevuohta Buorre dovdu</p>
    <p>
      <em type="bold">Bargobihtáide (s 15) vástádusat ja kommentárat </em>
    </p>
    <p>
      <em type="bold">Ohcci </em>
    </p>
    <p>1.  Servodat lea olmmošjoavku  mii ássá ovttas seammá guovllus ja sis lea oktiigullevašvuođadovdu. 2.  Servodagat šadde go olbmot álge ovttas bargat čoavdit stuorra bargguid nu go  bivdit stuorra meahcce- ja mearraelliid.  3.  Bearaš, sohka, lágašservodat, stuorraservodat, máilmmiservodat, neahttaservodat.</p>
    <p>
      <em type="bold">Dahkki </em>
    </p>
    <p>1.  Áigumuš dáinna bargobihtáin lea movttiidit ohppiid čállit muitalusa. Oahppit sáhttet ovttas,  joavkkus  plánet.  Oahppit  sáhttet  geavahit  <em type="bold">čállinskovi  </em>mii gávdno lágádusa neahttasiidduin. 2.  Dása  ferte  oahpaheaddji  čohkket  áviissaid muhtin áigge,  vai  leat  doarvái  áviissat buohkaide. 3.  Bálddastahttindiagrámma </p>
    <p>
      <em type="bold">Dutki </em>
    </p>
    <p>1.  Gáldu mii sáhttá leat ávkin: Sápmi ja máilbmi historjá 2, s 15-42.  <em type="bold">2.  </em>Heivvolaš girjjit: <em type="italic">Barna i Tibet.</em> Bokklubbens Barn. <em type="italic">Yakub.</em> Mathisen. Reise og kultur. 2013.  <em type="italic">Trash.</em> Mulligan. Aschehoug. 2011.  <em type="italic">Máret Iŋgá duoddaris.</em> Girjerádjosis fidne máidnasiid iešguđet guovlluin máilmmis.  </p>
    <p xml:lang="koi">11</p>
    <p>
      <em type="bold">Mo sáhttá dáinna osiin bargat skuvllas? (s 7-15) </em>
    </p>
    <p>
      <em type="bold">Ovdalohkan-oassi: </em>
    </p>
    <p>Oahppit  sáhttet  geahčadit  govaid  ja  bajilčállagiid  s  9-15. Muhtin oahppit soitet johtilit logastit dahje teavsttas ohcat daid sániid ja doahpagiid mat leat vástádussan dahje mat čielggadit bajilčállagiid. Ságastit ja digaštallat ja jurddašallat ja árvvoštallat mii servodat lea. Ságastit ovttas smávit joavkkuin ja olles ceahkis. Oahpaheaddji dahká jurddakártta távvalii das maid oahppit evttohit ja sin jurdagiid. Dákkár digaštallan ja jurddašeapmi veahkeha ohppiid cahkkanit ja reflekteret fáttá birra OVDAL go oahpahus ja bargu álgá. Dát lea sidjiide ávkin go galget fáttá birra lohkat ja bargat.</p>
    <p>Lea maid dehálaš čielggadit: Maid galggan mun oahppat? Mo galggan dan oahppat? Mo mun buoremusat oahpan? Ádden go mun buoremusat go gii nu čilge, vai lea go buoremus jaskat čohkkát ja lohkat?</p>
    <p>Oahpaheaddji sáhttá juohkit fágarelevánta doahpagiid ja čilgehusaid ohppiide. Daid sii galget árvvoštallat ja goallostit oktii nu ahte šaddá riekta.</p>
    <p>
      <em type="bold">Lohkan-oassi: </em>
    </p>
    <p>Buot oahppit galget hárjánit lohkat fágateavsttaid. Oahppat lohkat,  ovddidit lohkanáddejumi/lohkanipmárdus ja čállit lea vuođđoskuvlla bajimus mantra/ulbmil. Muhtin oahppit dárbbašit veahki ja hárjáneami lohkat fágateavsttaid. <em type="bold">Skovit</em>  ja  <em type="bold">reaiddut</em>  leat vuohkkasat go galget rátkit dieđuid ja čielggadit teavstta nu ahte lea čielggas maid teaksta muitala. Son galgá maid hárjánit lohkat sihke teavstta  ja  govaid  ja  bajilčállagiid. Oahppit sáhttet <em type="bold">loga-ja-cealkke </em>vuogi mielde bargat.  </p>
    <p>Loahpas sáhttet sárgut/čállit <em type="bold">friddja-kártta </em>dan birra maid leat lohkan.   </p>
    <p>Oahppi sáhttá válljet iešguđetlágan <em type="bold">reaidduid </em>dasa ahte čorget ja rátkit dieđuid. </p>
    <p>
      <em type="bold">Čállin-oassi: </em>
    </p>
    <p>Čállima  bokte  oahppi  bággejuvvo smiehttat ja árvvoštallat fágateavstta. Čállin-oasis galgá oahppi čiekŋalabbot bargat fágasisdoaluin. Dán láhkai dat bisána buorebut ja oahppi galgá hárjánit  iežas  sániiguin  muitalit  dan  maid  máhttá  ja diehtá. Jos máhttá  iežas  sániiguin</p>
    <p>12 muitalit de son lea oahppan. Muhtin oahppit eai soaitte nagodit reflekteret ja máhttit iežaset sániiguin  muitalit  ja  čilget  mii  servodat  lea  dahje  mo  dat  šadde.  Sii  fertejit  badjeloaivve oahppat girjji dahje oahpaheaddji čilgehusa. Sihke njálmmálaš ja čálalaš geardduheapmi lea buoremus  ja eanemus geavahuvvon  pedagogalaš prinsihppa. Čállinoassái  sáhttet  oahppit doarjagiin geavahit iešguđetlágan <em type="bold">reaidduid</em> ja <em type="bold">čállinskoviid</em>. Oahpaheaddji galgá bidjat áiggi dasa ahte modelleret ohppiide mo sii galget geavahit dáid reaidduid, jos sii eai leat daidda hárjánan ovddežis.  </p>
    <p>
      <em type="bold">Bargan-oassi: </em>
    </p>
    <p>Oahppit sáhttet ovdamearkka dihte lego-birccuiguin dahje plastelina-olbmuiguin ja guorus mielkepáhkaiguin  hukset  iešguđetlágan  servodagaid  ja/dahje  siidaeallima  čájáhussan  ja stoahkanávnnasin.</p>
    <p>Bargat Dutki 1.</p>
    <p>Bargat kopiijaoriginálaiguin ja Iassi bargobihtáiguin.</p>
    <p>Dramatiseret  iešguđetlágan  servodagaid.  (bearaš,  sohka,  skuvla,  spábbačiekčanjoavku, ceahkki, oahpaheddjiidlatnja,  nuoraidjoavku, boarrásiidsiidda)</p>
    <p>Minecraft  ja Sims  leat  vuogas dihtorspealut  dán  oktavuođas.  Dain  sáhttá  iešguđetlágan servodagaid hukset ja speallat.</p>
    <p> <em type="bold">Loahppa-oassi: </em></p>
    <p>Geardduheapmi <em type="bold">govaid</em> bokte. Geardduhit ceahkis dahje smávit joavkkuin: Mii lea servodat? Mo šadde servodagat? Manne olbmot háliidit eallit ovttas servodagain? Oahppit galget máhttit daid čilget iežaset dahje <span type="quote">“girjji”</span> sániiguin.  </p>
    <p>Girjjit  ja filmmat  mat  ovddastit  iešguđetlágan  servodagaid:  Vindeltorn. Almhjell. Lydbokforlaget. 2013. Alice i Eventyrland. Aschehoug. 2014. Anna. Gaarder. Aschehoug. 2014. Filmmat: Drageløperen. Slumdog millionaire.</p>
    <p>
      <em type="bold">Kopiijaoriginálat </em>
    </p>
    <p>Kopiijaoriginálaid gávnnat dáppe:<em type="italic"> www.calliidlagadus.org/sf/miidappe1 </em> </p>
    <p xml:lang="koi">13</p>
    <p>
      <em type="bold">Servodaga rollat s 16– 31 </em>
    </p>
    <p>
      <em type="bold">Maid dadjá ML06S? </em>
    </p>
    <p>Oahpahusa mihttomearri lea ahte oahppi galgá máhttit...</p>
    <p type="listitem">• válddahit rollaid iežas árgabeaivvis ja guorahallat ja digaštallat makkár vuordámušat</p>
    <p>daidda rollaide čatnasit</p>
    <p type="listitem">• čađahit  ja  ovdandivvut  iskkademiid  mat  gáibidit  lohkama  ja  rehkenastima</p>
    <p>geavahettiin dieđuid tabeallain ja diagrámmain</p>
    <p>
      <em type="bold">Duogášdieđut oahpaheaddjái </em>
    </p>
    <p>Bearaš  lea  olmmošjoavku  mii  lea  čadnojuvvon  oktii  dan  dáfus  ahte  leat  šiehtadan  eallit ovttas  ja  ožžon  mánáid.  Sii  leat  ožžon  biologalaš  mánáid  dahje  leat  adopteren  mánáid. Bearaš lea oassi stuorát sogas.</p>
    <p>Dán oasis lea sáhka sosialiseremis.  Álggus mii sosialiserejuvvot  bearraša,  fulkkiid  ja  soga bokte.  Sii  váikkuhit  garrasit  min  jurddašeapmái.  Mii  heivehat  iežamet  láhttenvugiid  dan mielde maid sii vurdet. Mii diehtit mii mis vurdo jos muhtin dearvvaha, mii oahppat mat min geatnegasvuođat  leat  ja  mat  min  vuoigatvuođat  leat.  Sosialiseren  dáhpáhuvvá  go  mii ovttastallat earáiguin ja min miella váikkuhuvvo, dáhttut go dan vuoi eat. Bearaš, fuolkkit, sohka, skihpárat ja lagašservodat váikkuha midjiide. Maiddái media ja almmolaš eiseválddit váikkuhit dasa mo mii čájehat ja <span type="quote">“speallat”</span> iežamet rolla servodagas.</p>
    <p>Bearraša rolla servodagas  lea  dađis  láivun. Bearrašat leat unnon ja ollu bearrašiin eai leat oktasaš doaimmat ja buvttadeapmi. Nuorra váhnemat fárrejit guhkás eret sogas ja áhkuin ja ádjáin.  Almmolaš institušuvnnat  nugo  skuvla  ja  mánáidgárdi  leat  váldán  dahje  ožžon badjelasas  ovddasmoraš  ja  bajásgeassinrolla.  Mánná  ferte  árrat  jo  heivehit  iežas  daid vuordámušaide  maid  eará  olbmot  go  lágaš  olbmot/bearašlahtut  vurdet.  Maiddái  ferte gávdnat  iežas  saji  eará  mánáid  ektui.    Datte  ollu  bearrašat  geat  ellet  vuođđoealáhusain barget ain ovttas ja buvttadit ovttas muhtin buktaga. Mánát geat šaddet bajás vuođđoealáhusain  ožžot  iešguđet  rollaid  jo  árrat.  Daid  rollaide  leat  alla  vuordámušat</p>
    <p>14 (eavttuid mielde) vai ealáhus ovdána ja doaibmá. Dat lea doaibma maid buohkat ovttas áimmahuššet buorrin buohkaide, ja das lea muhtin buvtta.</p>
    <p>Muhtin  servodatrollaide  leat  servodagas  vuordámušat  maid    mii  ferte  geahččalit  rasttildit dahje vuosttildit vuoi servodat ovdána.  Nieiddaid ja bártniid/gánddaid-  ja čearddalaš rollat leat  rollat  masa  mii  riegádit.  Lea  dehálaš  ahte  skuvla,  oahpaheaddjit  ja  lagašservodat movttiida gánddaid ja nieiddaid válljet bargguid ja doaimmaid mat rasttildit servodaga vuordámušaid das maid nieiddat ja gánddat  galget  bargat.  Ollu  dan  maid  nieiddat  barget, sáhttet  maiddái  gánddat  bargat  ja  ollu  daid  bargguin  maid  eanaš  gánddat  barget,  sáhttet nieiddat bargat. Datte lea dehálaš seammás muittuhit ahte buot barggut ja doaimmat leat seammá  árvosaččat  servodagas.  Dutkan  čájeha  ahte  maŋimuš  áiggiid  leat  albmát  váldán stuorát  ovddasvástádusa  ruovttubargguin  ja  eambbosat  váldet  áhčiluomu  eambbo  go  dan mii  lea  bákkolaš.  Dát  lea  buorre  buot  mánáide  geat  šaddet  bajás  otne.  Sii  ožžot  lágat oktavuođa  guktui  váhnemiidda,  ja  váhnemat beroštit ruovttudilis ja mánáid servodatovdáneamis eambbo go ovdal.</p>
    <p>Rollaid maid mii ieža válljet servodagas leat dego šiehtadusat maid mii dahkat servodagain. Go  mun  šadden  oahpaheaddji,  de  mun  ovtta  láhkai  dahken  servodagain  šiehtadusa. Servodat  dohkkehii mu oahpaheaddjin. Mu oahpaheaddji-rollii leat vuordámušat sihke rektoris,  eará  oahpaheddjiin,  váhnemiin  ja  ohppiin.  Datte  leat  mus  ollu  eará  rollat servodagas. Mun lean eadni, eamit, skihpár, čálli ja ollu eará vel.</p>
    <p>Mis  leat  buohkain  iešguđetlágan rollat servodagas. Daidda leat čatnon  vuordámušat  maid earát servodagas vurdet  ahte mii ollašuhttit  dohkálaččat  vai servodat doaibmá ja šaddá buorre buohkaide.</p>
    <p xml:lang="koi">15</p>
    <p>
      <em type="bold">Fágarelevánta doahpagat ohppiide </em>
    </p>
    <p>Servodat Olmmošlaš oktasašvuohta mii bistá guhkká Servodatrolla Doaibma maid olmmoš galgá servodagas gokčat Sohkabealli Nieida dahje bárdni/gánda Vuordámuš Juoidá maid mii vuordit nuppi olbmos dahje rollas Bearašlahttu Olbmot geat du ruovttus ásset Bearašrollat Doaibma mii lea bearrašis Sohka Du fuolkkit Luondduealáhus Bargu dahje doaibma maid mii bargat luondduávdnasiin, omd guliin, bohccui, muorain Ovddasvástádus Dahkat  dan  mii  vurdo  dus,  dahkat  buori  fas  dan  maid  lea verrošan Ruovttudoallu Doallat ruovttu čorgadin, buhtisin, čoahkkisin,  Rávisolmmoš Ollesolmmoš, olmmoš gii lea rávis Dohkálaš Buorre Ovttasráđiid Ovttas mearridit Návccat Maid bihtá bargat Illásteapmi Doaruhit, huškut Ovddasmoraš Beroštit, veahkehit, áimmahuššat,  Čatnat Oktii goallostit Hukset Ráhkadit, duddjot  Báiki/báikegoddi Lagašservodat Lagašservodat Báiki gos don ásat Friddjaáigi Áigi maid don sáhtát ieš mearridit maid barggat Searvi Oktasašvuohta  mas  lea  muhtin  oktasaš  beroštumit,  eavttut, dahje áigumušat Fálaldat Juoidá masa sáhttá searvat jos háliida Eaktodáhtolaš Ii leat bákkolaš</p>
    <p xml:lang="koi">16</p>
    <p>
      <em type="bold">Bargobihtáide vástádusat ja kommentárat </em>
    </p>
    <p>
      <em type="bold">Ohcci </em>
    </p>
    <p>1.  Rollat leat olbmuid doaimmat servodagas. 2.  Sohkabeallerolla ja čearddalaš rolla 3.  Oahppi, skihpár 4.  Barggu,  5.  Ruoktu bearaš ja sohka 6.  Doppe oahppat buot maid mii dárbbašit dasa ahte birget servodagas 7.  Eatnit, áhčit, vielljat, oappát, vilbealit, neabit, muoŧát jna 8.  ...ahte sii veahkehit ja oasálastet ruovttudoalus ja ealáhusas nu fargga go nákcejit 9.  Dat lea báiki dahje báikegoddi gos don ja du beara orru beaivválaččat 10. Sii geaiguin mii deaivvadit ja oassálastit dávjá barggu, skuvlla j friddjaáiggis 11. Lagašservodagas leat njuolggadusat maid buohkat dovdet. Dearvvahit, veahkehit</p>
    <p>
      <em type="bold">Dahkki </em>
    </p>
    <p>1.  Sáhttibehtet  bovdet  muhtin  luondduealáhusbargiid  iešguđet  agis,  din  ceahkkái.  Sii sáhttet muitalit maid sii barget, ja makkár váikkuhus lea das jos son ii deavdde iežas rolla. 2.  Manná, oahppi, skihpár, vielja/oabbá, muoŧŧal, spábbačiekči, duojár, neavttár,</p>
    <p>
      <em type="bold">Dutki </em>
    </p>
    <p>1.  Dás  sáhttá  ovdagihtii  váldit  oktavuođa  dearvvašvuođaguovddážiin  ja  šiehtadit  man láhkai skuvlaoahppit sáhttet guorahallat dákkár doaimmaid lagašservodagas.  2.  Dás sáhttet oahppit jearahit olbmuid servodagas 3.  Dás lea sáhka das ahte iežat rollas leat positiivvalaš, buorremielalaš ja gáimmálaš. Dát váikkuha positiivvalaččat olles lagašservodahkii. Oahppit vissásit vásihit ollu buriid ja somás vásihusaid dán iskan-vahku mielde. Ságastehpet dan birra, ja dan birra mo dat váikkuhii dutnje ja mo don jáhkát du positiivva láhttenvuohki ja buorre miella váikkuhii earáide.</p>
    <p xml:lang="koi">17</p>
    <p>
      <em type="bold">Mo sáhttá dainna osiin bargat skuvllas? S 17-31 </em>
    </p>
    <p>
      <em type="bold">Ovdalohkan-oassi </em>
    </p>
    <p>Oahpaheaddji  sáhttá  gárvvisin  ráhkadit/hábmet  pláhkkáha,  dahje  čálihit  s  17  ja  bidjat dan seaidnái.  Ságastehket de ceahkis dan birra maid mii áigut dán oasis oahppat. Oahppit sáhttet de juohkásit joavkkuide 3-4 juohke joavkkus. Dasto sáhttet dahkat/ságastit/noteret ságadettiin dahkki 2, s 31.  Loahpas sáhttibehtet olles ceahkis hállat/hupmat dan birra maid joavkkut leat gávnnahan. Dás oahpaheaddji sáhttá fuomášit geat áddejit rolla-sáni sisdoalu ja mo earát leat čoavdán/ádden dan.</p>
    <p>
      <em type="bold">Lohkan-oassi </em>
    </p>
    <p>Oahpaheaddji sáhttá modelleret s 18 ohppiide. Dalle son smartboardas rahpá  s 18. Dasto son lohká bajilčállaga ja čilge ohppiide ahte dát teaksta muitala mat servodaga rollat leat. Muitet govaid geavahit maiddái diehtogáldun ja <span type="quote" xml:lang="est">“teakstan”</span>. Oahpaheaddji ja oahppit lohket teavstta ovttas ja merkejit dahje bidjet sárgá sáni vuollái mat leat rollat.</p>
    <p>Dasto sáhttibehtet čorget sániid iešguđet vuollebajilčállagiidda. Oahppit sáhttet ieža evttohit mo vuohkkasepmosit rátkit  ja  čorget  dieđuid.  Oahppi  dáinna  láhkai  oahppá  aktiiva lohkanvuogi ja son muitá de buorebut man birra son lea lohkan.</p>
    <p>Oahppit sáhttet motiin cealkagiin oanehaččat čilget mat servodaga rollat leat.</p>
    <p>Dán láhkái sáhttibehtet joatkit buot teakstabihtáin dán oasis. Muhtin oahppit soitet fáhtet vuogi  álkit  ja  eará  fas  dárbbašit  máŋga  modellerema  ovdal  go  ieža  sáhttet  čuovvut bargomálle.  Dát lea oahppanstrategiija maid lea vuogas oahppat ja máhttit hálddašit go áigu lohkat ja muitit fágateavsttaid sisdoalu.</p>
    <p>
      <em type="bold">Bargan-oassi </em>
    </p>
    <p>Bargan-oassi lea dehálaš pedagogalaš prinsihppa. Bargan-oasis besset oahppit geavahit ja <span type="quote" xml:lang="fin">“suoskat”</span>  dan  máhtu  maid  sii  leat  háhkan  ságasteami,  lohkama  ja árvvoštallama bokte. Oahppi sáhttet ohcci-bargobihtáid bargat ruovttubargun. Muhtin oahppit eai soaitte dárbbašit bargat buot ohcci-bargobihtáid. Dahkki- ja Dutki-bargobihtát leat hábmejuvvon nu ahte oahppi galgá leat aktiiva servodagas. Dutki-bargobihtát maiddái movttiidit dutkat ja</p>
    <p>18 árvvoštallat makkár rollat din lagašbirrasis leat.  Sáhttibehtet maid ságastit ahte manne leat eambbo diet dahje dát rollat.</p>
    <p>
      <em type="bold">Loahppa-oassi </em>
    </p>
    <p>Loahppa-oasis  heive  guovllastit  fas  oahppoulbmiliidda,  ja  vástidit  daid  njálmmálaččat ja/dahje čálalaččat. Berre leat goit áibbas čielggas buohkaide dál mii servodatrolla lea, mii bearaš ja sohka lea, makkár rollat mis leat servodagas ja makkár vuordámušat daidda leat. Oahppit galget maid diehtit ja máhttit čilget mii lagašservodat lea.</p>
    <p>Sáhttibehtet hutkat dáhpáhusa ja dahkat rollaspeallama iešguđet servodatrollain ja čájehit earáide.</p>
    <p>Lágádusa neahttasiidduin leat govat mat sáhttet leat ávkin geardduheapmái ja ságasteapmái.</p>
    <p>Heive  guldalit  ja  lávlut  rOlfFain  ovttas:  <em type="italic">Skihpáraččat</em>,  mii  gávdno  Ima  Ipmašat  CDas,  dahje Spotifyas: Sámi Musihka čuojahanlisttus maid Lars Miguel Utsi lea čohkken.  </p>
    <p>
      <em type="bold">Kopiijaoriginálat </em>
    </p>
    <p>Kopiijaoriginálaid gávnnat dáppe:<em type="italic"> www.calliidlagadus.org/sf/miidappe1 </em> </p>
    <p xml:lang="koi">19</p>
    <p>
      <em type="bold">Stuorraservodat  s 32-55 </em>
    </p>
    <p>
      <em type="bold">Maid dadjá ML06S? </em>
    </p>
    <p type="listitem">• selvehit mii servodat lea, ja reflekteret manne olbmot servet oktii servodahkan</p>
    <p type="listitem">• válddahit  rollaid  iežas  árgabeaivvis  ja  guorahallat  ja digaštallat makkár vuordámušat</p>
    <p>daidda rollaide čatnasit</p>
    <p type="listitem">• ovdandivvut áigeguovdilis servodatriiddu ja ságaškuššat mo dan sáhtášii čoavdit</p>
    <p type="listitem">• sátnádit ovtta servodatfágalaš gažaldaga, evttohit vejolaš čilgehusaid ja čuvget gažaldaga</p>
    <p>iskkadeami bokte</p>
    <p>
      <em type="bold">Duogášdieđut oahpaheaddjái </em>
    </p>
    <p>Stuorraservodat lea olles riika dahje olmmošgoddi mat ásset dihto geográfalaš guovllus. Dábálaččat  mii  smiehttat  muhtin  politihkalaččat  ráddjejuvvon  guovlu,  omd  Norga  dahje Sápmi.  Stuorraservodat  galgá  fuolahit  lahtuide/oasseváldiide  oahpahusa,  suodjalusa, geainnuid ja eará gulahallanvejolašvuođaid, dearvvašvuođabálvalusaid ja doapparvieččahaga.  Dan  galgá  vai  stuorraservodaga  ássiin  šaddá  buorre  dearvvašvuohta, oahppu ja gulahallanvejolašvuohta. Sii galget maid dovdat ahte sii leat suodjaluvvon.  Daid birra čilgejuvvo ohppiidgirjjis.</p>
    <p>Dán  oasis  deattuhit  dan  mii  lea  ohppiid  lagamus  ja    eanemus  relevánta  ja  áigeguovdil, nammalassi  skuvla.  Dan  oktavuođas  maiddái  deattuhit  ohppiidrolla  vuoigatvuođaid  ja geatnegasvuođaid. Mii eallit oahpposervodagas, ja oahpaheddjiide ja oahppoásahusaide lea addon dat mandáhta ahte dat galgá fuolahit ohppiide buoremus oahpu fátmmasteaddji oahpposearvevuođas gos lea sadji ovttasbargat, digaštallat ja ságastallat. Oahpposervodat ii galgga dušše lagašbirrasii ráhkkanahttit ohppiid, muhto maiddái olles stuorraservodahkii.</p>
    <p>Dát oassi čuvge čielgasit vuordámušaid ohppiidrollii. Ohppiidrollii ii gula dušše ahte boahtit skuvlii,  bargat  dan  maid  galgá  ja  mannat  ruoktut.  Oahppirolla  lea  čájehit  beroštumi,  leat skihpár, čuovvut njuolggadusaid, váldit ovddasvástádusa,  jna. Dat galgá leat čielggas ahte skuvlaservodat vuordá dán sis. Servodat datte vuordá ahte mii galgat váldit ovddasvástádusa ja  čájehit  beroštumi  ja  ovddasmorraša.  Dan ferte oahppat seammá go eará maid ferte oahppat  ja hárjehallat.  Rollaneaktimis  sáhttá  hárjehallat  mo  bissehit  givssideami,  mo</p>
    <p>20 veahkehit  jos  okta  fáhkka  buohccá  ja  gahččá  dasa,  jna.  Ohppiide  galgá  čilget  ja konkrehtalaččat čájehit maid mearkkaša váldit ovddasvástádusa. Dan sáhttá čájehit iešguđet rollaneaktimiid oktavuođas, ja beaivválaš skuvladilis.</p>
    <p>Givssideapmi lea fáddá loahpas dán oasis. Oahppogirjjis leat čielgasit čilgen mii givssideapmi lea,  mo  dat  váikkuha  ja    mo  dan  bisseha.  Dat  lea  danne  vuoi  das  ii  galgga  leat eahpečielggasvuohta.  Ollu  givssideaddjit  vigget  čiehkádit  <span type="quote" xml:lang="dan">“kødden”</span>  sáni  duohkai.  <span type="quote">“Mun dušše køddejin”</span> lea dábálaš čilgehus. Lea dehálaš earuhit køddema ja givssideami. Jos son geasa kødden čuohcá, dovdá dan unohassan, de sáhttá defineret dan givssideapmin. Kødden lea køddejaddji ovddasvástádus.  Givssideapmi lea stuorra váttisvuohta servodagas,  ja  dan birra  ii  sáhte  dušše  oktii  ságastit  ja  namuhit  skuvllas.  Dan  ferte  dárbbu  mielde  čađahit iešguđet  láhkai  ja  ain  muittuhit  ja  čuovvulit  ohppiid  dábiid  beaivválaččat.  Oahppobiras  ja buorre ceahkkejođiheapmi berrešii hábmejuvvot nu ahte dat iešalddis eastada givssideami ja dan  leavvama,    ja  buohkat  geat  leat  gullevaččat  skuvlaservodahkii  galget  dovdat ovddasvástádusa ja leat mielde hábmemin buori skuvlabirrasa.</p>
    <p>
      <em type="bold">Fágarelevánta doahpagat ohppiide </em>
    </p>
    <p>Stuorraservodat Norga ja sápmi Miellahttu Son gii ássá ja bargá Norggas ja Sámis Dearvvašvuohta Dovdá ahte lea dearvvas sihke rumašlaččat ja mielalaččat Suodjalus Ásahus mii galgá várjalit riikka ássiid Suddjet Várjalit Suodjaleaddji Olmmoš gii várjala nuppi/álbmoga Miellačájeheapmi Čájehit makkár miella dahje oaivil lea Lobihisvuohta Dahkat juoidá maid ii leat lohpi Vuođđooahppu Oahppu maid buohkat galget máhttit, omd lohkat, čállit ja rehkenastit Doabbarat Ruskkat ja bázahusat maid eat geavat šat Doapparduvdni Duvdni gosa ruskkat ja bázahusat čoahkkanit Doapparbáiki Báiki gos ruskkaduvdni lea ásahuvvon Doapparhivvodat Man ollu dahje uhcán bázahusat ja ruskkat leat Doapparvieččahat Biila mii viežžá bázahusaid maid mii leat bálkestan Bálvalus Juoidá maid mii oažžut go máksit dan ovddas,</p>
    <p xml:lang="koi">21</p>
    <p>omd doapparvieččahaga Divššodat Báiki gos dikšut buhcciid dahje boarrásiid Almmolaš dilálašvuođat Makkár dilli mis lea gielddas/suohkanis Ásahus Báiki mii galgá leat ávkin servodahkii, Omd skuvla Gulahallat Ovttas ságastit Luondduroassu Roassu mii geavvá luonddus, omd eanadoarggástus dahje garra orkánat Eastadit Hehttet juoga geavvamis dahje šaddamis Buollinčáskadanreaidu Reaidu mainna čáskada buollima Vašálaš Olmmošjoavkkut dahje eiseválddit mat áiggošedje fallehit dahje soahtat  Vearju Juoidá mainna sáhttá suddjet iežas, dahje vahágahttit nuppi Riikarádji Rádji mii manná riikka birra Eiseválddit Sii geat mearridit riikkas dahje gielddas/suohkanis Máŋggaoaivilvuohta  Máŋggalágan oaivila/meinnega olbmuid gaskka Biras Servodat du birra Čoavddus Mearrádus Givssideapmi Diehtomielain illástit dahje láhttet fasttet nuppiin vealahit Addit nubbái buoret eavttuid go nubbái Váikkuhit Báidnit, mii geavvá jos...? Iešsorbmen Goddit iežas Viessohoaiddár  Olmmoš gii divoda viesus feara maid, omd uksageavjjaid, ja molsu čuovgapearaid ja divvu áiddi  Diehtomiella  Iešdáhtus, diehtá maid son dahká</p>
    <p>
      <em type="bold">Bargobihtáide vástádusat ja kommentárat </em>
    </p>
    <p>
      <em type="bold">Ohcci </em>
    </p>
    <p>1.  Stuorraservodat lea olles riika dahje álbmot 2.  Dearvvašvuođa,  politiija  (suodjalusa),  buvddaid,  doapparvieččahaga,  geainnuid,  ITgulahallan vejolašvuođaid, oahpu,</p>
    <p xml:lang="koi">22</p>
    <p>3.  Bargá  leavssuid/ruovttubargguid,  láhtte  čábbát  eará  ohppiiguin  ja  rávisolbmuiguin skuvllas, čuovvu skuvlla njuolggadusaid,  4.  Go leat ollu olbmot čoahkis 5.  Givssideapmi lea go muhtumat diehtomielain dávjá, dahje guhkes áigge badjel illástit, olgguštit dahje láhttejit fasttet nuppiiguin.  6.  Bilidit sin eallima nu ahte eai sáhte doaibmat dahje bargat servodagas dábálaččat. 7.  Dieđihit, ságastit, šiehtadit, čuovvulit</p>
    <p>
      <em type="bold">Dahkki </em>
    </p>
    <p>1.  Skuvla  sáhttá  bovdet  iešguđetlágan  servodatrollaid  (bargiid)  guossái.  Sii  sáhtášedje muitalit iežaset rollaid ja maid servodat vuordá sin rollain.  3.  Eai buot oahppit leat roahkkat ja duostta muitalit iežaset oaiviliid olles ceahkkái. Lea dalle vuogas vuos unnit joavkkuide juohkit ja doppe besset ságastit ja ráhkkanit ovdal g  galget  olles  ceahkkái  ovdanbuktit  iežaset  evttohusaid.  Oahpaheaddji  sáhttá távvaliid čállit ohppiid evttohusaid.  4.  Máŋggaoaivilvuohta  lea  dábálaš,  muhto  eai  soaitte  buot  oahppit  hárjánan digaštallamii  ja  dohkkehit  ahte  leat  máŋga  oaivila  dahje  máŋggalágan  čovdosa riidduide. Dego oahpaheaddji  fertet muitit ahte muhtin oahppit leat hui lojála ja oahppásat ja dovdet dahje leat ovttaoaivilat dušše daid oaiviliidda mat ovddastuvvojit sin ruovttuin  daid  iešguđet  servodatáššiide.    Datte oahppi galget hárjánit gullat,  árvvoštallat ja dohkkehit iešguđet oainnuid ja oaiviliid</p>
    <p>
      <em type="bold">Mo sáhttá dainna osiin bargat skuvllas? S 32-55 </em>
    </p>
    <p>
      <em type="bold">Ovdalohkan-oassi </em>
    </p>
    <p>Oahpaheaddji sáhttá bajimussii  távvalii bardit bajit-doahpagiid:  suodjalus,  dearvvašvuohta, oahpahus, gulahallan. Dasto sáhttá vuolde čállit vuolit-doahpagiid: skuvla, kursa, TV, politiija, Ipad,  buohccedivššár,    geaidnu,    bátnedoavttir,  soalddáhat,  ambulánsa,  joatkkaskuvla, buvda/rámbuvra,    dihtor,  smarttelefuvdna,  Áviisa,  dulka,  šibitdoavttir,  skuvlabusse, buollinčáskadeaddji, givssideami bissehit, girdi, doapparvieččahat. Muhtin vuolle-doahpagat soitet heivet máŋga bajit-doahpagiidda.</p>
    <p>23 Dáid sáhttá maid ráhkadit smartboard-reaidduin,  ja  oahppit  sáhttet  ovttas  ceahkis  bardit, dahje okto jos sis leat Ipad:at. Čilget ahte  dát leat bálvalusat maid buohkat leat gullan ja dovdet, muhto eat smiehta álo man dehálaččat dat leat min eallimis.</p>
    <p>
      <em type="bold">Lohkan-oassi </em>
    </p>
    <p>Buohkat ceahkis lohket ovttas s 34 ja 35. Ságastit dan birra ahte jos olmmoš fárre eará báikái Norggas, dahje Sámis, de son galgá liikká oažžut visot dáid bálvalusaid. Leat go muhtimat din ceahkis fárren? Mo dat lei?</p>
    <p>S 36-45 Joavkkuide juohkit (4-5) ja juohke joavku vállje gii galgá makkár teakstabihtá lohkat ja  čilget  nubbái. Lohkki galgá geavahit muhtin <em type="bold">reaiddu  </em>logadettiin. Dán son geavaha/atná vuođđun  go  galgá  čilget  earáide  teakstabihtá  birra  maid  son  lea  lohkan.  Muhtimat  soitet dárbbašit veahki ja modellerema dán bargui. Amas-  ja fágarelevánta  doahpagiid ferte čielggadit. Dan sáhttá bargat <em type="bold">ná.</em> </p>
    <p>
      <em type="bold">Bargan-oassi </em>
    </p>
    <p>Juohkehaš  čállá  fágateavstta  dan  teakstabihtá  vuođul  maid  son  lea  lohkan.  Dasa  sáhttá geavahit <em type="bold">dán skovi</em> veahkkin. Oahpaheaddji sáhttá lohkan-notataiguin modelleret mo galgá čállit fágateavstta. Dasto sáhttibehtet buot čállosiid čohkket ja darvvihit seaidnái. Bajilčála: Stuorraservodaga doaimmat.  Heive čiŋahit vel heivvolaš govaiguin. Muhtin oahppit sáhttet govvet  din guovllu skuvlla/skuvllaid,  doapparvieččahaga,  dearvvašvuođaguovddáža, politiijaid, buvdda/rámbuvrra, geainnu. Go oahppi beassá čállit ja iežas sániiguin čilget fága, ja  dasa  lassin  geahčadit  govaid,  de son oahppá ja muitá fágateavstta buoret.  Seaidnepláhkkát lea dehálaš ohppiide geat visuálalaččat ohppet buoremusat.  </p>
    <p>
      <em type="bold">Loahppa-oassi </em>
    </p>
    <p>S 46-55. Čađahehket fáddávahku gos skuvlaservodat, oahppirolla ja givssideapmi lea fáddán. Dalle sáhttibehtet digaštallat, lohkat, čállit ja geahčadit filmmaid mat guoskkahit skuvlla ja skuvlabirrasa ja givssideami. S 47 čuoggáid  sáhttá  čállit  pláhkkáhii  ja  darvvihit seaidnái muittuhussan guđet guimmiide mo oahppirolla doaibmá. Gávdnojit interneahtas filmmat ja girjerádjosis ollu muitalusat ja románat nuoraid birra geat leat vásihan givssideami skuvllas.</p>
    <p xml:lang="koi">24</p>
    <p>
      <em type="bold">Kopiijaoriginálat </em>
    </p>
    <p>Kopiijaoriginálaid gávnnat dáppe:<em type="italic"> www.calliidlagadus.org/sf/miidappe1 </em> </p>
    <p>
      <em type="bold">Neahttaservodagat    s 56 - 65 </em>
    </p>
    <p>
      <em type="bold">Maid dadjá ML06S? </em>
    </p>
    <p type="listitem">• selvehit mii servodat lea, ja reflekteret manne olbmot servet oktii servodahkan</p>
    <p type="listitem">• ovdandivvut áigeguovdilis servodatriiddu ja ságaškuššat mo dan sáhtášii čoavdit</p>
    <p>
      <em type="bold">Duogášdieđut oahpaheaddjái </em>
    </p>
    <p>Sosiála neahttaservodat  lea  interneahttavuođustuvvon  servodat  gos  olbmot  sáhttet gulahallat interneahta bokte. Dábálaš lea ásahit profiilla mas juogada persovnnalaš dieđuid, oaiviliid,  ođđasiid,  govaid,  filmmaid,  jna.  Dáid  bokte  sáhttet  earát  oaidnit  makkár  olmmoš don leat, maid don liikot bargat ja makkár beroštumit dus leat.</p>
    <p>Sosiála neahttaservodagat  leat  maŋimuš  jagiid  leavvan  ja  šaddan  hui  áigeguovdilat  ollu olbmuid  ja  erenoamážit  nuoraid  gaskkas.  Geavaheaddjit  eai  leat  šat  anonyma,  ja  dávjá  sii juogadit  buotlágan  dieđuid  iežaset  birra  buohkain,  maiddái  singuin  geaid  eai  dovdda.  Dát sáhttá váikkuhit ahte dieđut du birra geavahuvvojit boastut ja kriminála oktavuođain.</p>
    <p>Muhtimat leat massán barggusteaset  go  leat  álmmuhan  oaiviliid,  dieđuid  ja  govaid  maid bargoaddit  eai  liikon.  Eará  háviid  lea  fas  dáhpáhuvvan  ahte  olbmot  eai  leat  ožžon  barggu maŋŋá go bargoaddi fuomášii unohisvuođaid bargoohcci Facebook-profiillas.</p>
    <p>Maŋimuš áiggiid lea leavvan maiddái sosiála neahttaservodagat mat leat oaivvilduvvon dihto beroštumiid mielde ja fálaldagaide. Omd olbmuide geain leat dihto politihkalaš dahje oskkoldatlaš oaivilat. Muhtin neahttasiidduin sáhtát ohcat irggi dahje moarsi. Eará neahttaservodagaide sáhttá searvat  iešguđet  lášmmohallan-beroštumiid mielde. Olbmot geain leat beroštumit ja friddjaáiggadoaimmat sáhttet searvat sierra neahttaservodagaide gos deaivvadit earáiguin geain leat seammá beroštumit ja friddjaáiggedoaimmat. Dát sáhttá</p>
    <p>25 leat buorre olbmuide geain leat seammá beroštumit. Doppe sáhttet digaštallat ja jurdagiid lonuhit.  Nuppe  dáfus  sáhttet  dákkár  báikkit  <span type="quote" xml:lang="smj">“suoládit”</span>  ollu  áiggi  bearaš-  ja lagašolbmuid ovttastallamis. Maiddái sáhttá leat nu ahte jos olmmoš berošta dušše ovtta áššis, de soaitá massit eará dehálaš ođđasiid ja dáhpáhusaid servodagas.</p>
    <p>Dehálaš lea muittus atnit ahte neahttaservodagat leat almmolaččat. Maid dohko almmuhat, sáhttet buohkat fáhtet. Láhttenjuolggadusat ja Norgga lágat gusket maiddái neahttaservodagaid oassálastimii.</p>
    <p xml:lang="nno"><em type="italic">http://www.dubestemmer.no/se/9-13-ar/sosiala-neahtas </em> </p>
    <p>
      <em type="bold">Fágarelevánta doahpagat ohppiide </em>
    </p>
    <p>Neahttaservodat Servodat mii doaibmá interneahtas Searvat Vuolgit fárrui, mielde IT Information-Technology Gulahallat Ságastit ovttas Sosiála neahttaservodat Servodat interneahtas gos sáhttá deaivvadit eará olbmuiguin neahta badjel Sosiála mediat Mediat gos sáhttá deaivvadit eará olbmuiguin neahta badjel Blogga Beaivegirji mii orru neahtas, ja maid buohkat sáhttet lohkat. Kommenteret Vástidit ja čállit ja muitalit iežas oaiviliid/meinnegiid Neahttabuvda/-rámbuvra Buvda/rámbuvra mii orru neahtas, ja sáhttá diŋgot gálvvuid mat poasttas bohtet Ásahit Álggahit Logget Vuolgit fárrui neahttaservodahkii dahje vuolgit eret doppe Sirddašit Sirdit ovtta báikkis (dás: kontos) nubbái Fállat Fáluhit neahttabálvalusa Almmuhit Dahkat buohkaide oidnosii, dahje almmolažžan   Neahttanjuolggadusat Njuolggadusat mat muitalit mo galgá neahtas láhttet</p>
    <p>26 Gáldu Báiki gos viežžá dieđu dahje báiki gos diehtu lea vuolgán Kritihkalaččat árvvoštallat Árvvoštallat dárkilit ja geahččalit gávnnahit lea go duohta Rumašgiella Maid mii muitalit earáide rupmaša bokte Neahttagivssideapmi Givssideapmi mii dáhpáhuvvá sosiála median, neahtas</p>
    <p>
      <em type="bold">Bargobihtáide vástádusat ja kommentárat </em>
    </p>
    <p>
      <em type="bold">Ohcci </em>
    </p>
    <p>1.  Neahttaservodagat leat servodagat mat gávdnojit ja doibmet interneahtas 2.  Daidda  sáhttit  oassálastit  go  mis  lea  dihtor,  smartphone,  Ipad  mas  lea interneahttaoktavuohta. Mii mearridit ieža goas mii háliidit searvat 3.  Sosiála  neahttaservodagat,  bloggen,  gálvooastin/-vuovdin,  báŋkkut,  diehtogáldut nugo leksikon, skuvllat ja mediat. 4.  Nu mo dábálaš servodagain.</p>
    <p>
      <em type="bold">Dahkki </em>
    </p>
    <p>1.  Lea dehálaš ahte ráddjet barggu dan muddui ahte oahppi galgá ohcat rávvagiid dasa mo oadjebasat ja jierpmálaččat  geavahit/atnit  neahti.  Son  ferte  máhttit  dahje oahppat mo son galgá dihto dieđuid ohcat fágateavsttas. <em type="bold">2.  </em>Dás galget oahppit ieža geahččalit ráhkadit neahttasiiddu    <em type="bold">..................... (mihkku, lea go liŋka?) </em></p>
    <p>3. <em type="bold">WordPress.org</em>  lea vuogas almmuhan-app mainna sáhttá mobil bokte almmuhit </p>
    <p>govaid ja teavstta.</p>
    <p><em type="bold">4. </em>Dás galget  oahppit  ohcat  ja  logadit  bloggaid  ja  geahčadit  maid  olbmot  leat </p>
    <p>kommenteren. Leat go muhtin kommentárat unohasat?<em type="bold"> </em></p>
    <p>
      <em type="bold">Dutki </em>
    </p>
    <p>Oahppit  sáhttet  ráhkadit  čuoldadiagrámma  mat  omd  sisttisdollet  čuovvovaš molssaeavttuid:  spealut,  Filmmat,  gávppašeapmi,  sosiála  mediat,  girjjit,  musihkka,</p>
    <p xml:lang="koi">27</p>
    <p>ođđasat. Merkejehket man gallis ceahkis geavahit interneahta daid iešguđet báikkiin. Čuolddat čájehit de makkár neahttabáikkit leat eanemus bivnnuhat din ceahkis.</p>
    <p>
      <em type="bold">Mo sáhttá dáinna osiin bargat skuvllas? S 56-65 </em>
    </p>
    <p>Go  dán  osiin  áigubehtet  bargagoahtit,  de  ferte  leat  vejolašvuohta  geavahit  dihtoriid, smartphonaid, dahje Ipadaid. Maiddái ferte leat interneahtta vejolašvuohta. <em type="bold"> </em></p>
    <p>
      <em type="bold">Ovdalohkan-oassi </em>
    </p>
    <p>Ságastit unnit joavkkuin dan birra mo sii geavahit interneahta, smartphone ja Ipad. Muhtin oahppit  soitet  ollu  geavahit  spealuide,  chattemii,  gávppašeapmái,  skuvlabargguide,  govvemii ja filbmemii. Muhtin oahppit fas eai ollu máhte dahje geavat IT-reaidduid. Mánáid IT, ja teknologalaš-gálggaid galgá rámidit ja movttiidit sin geavahit daid vejolašvuođaid maid IT-teknologiija addá.</p>
    <p>
      <em type="bold">Lohkan-oassi </em>
    </p>
    <p>Dát oassi heive hui bures oahppanstrategiijaid modelleremii ja  hárjehallamii. Dás leat áibbas čielga ja konkrehta vástádusat vuolit-bajilčállagiidda. Oahppit ja oahpaheaddjit sáhtte ovttas smartboardas  lohkat  ja  oahpaheaddji  sáhttá  čielgasit  modelleret  ohppiide  gokko  teavsttas gávdnojit vástádusat. Dasto sáhttibehtet dehálaš- /čoavddasániid merket girjái, jurddakártii dahje nannennotáhtii. Ná sáhttá bargat s 58-60.</p>
    <p>
      <em type="bold">Bargan-oassi </em>
    </p>
    <p>Oahppit  sáhttet  ovttas  oahpaheddjiin  hárjehallat  čállit  fágateavsttaid  iežas  čoavddasániid mielde. Dasa sáhttet geavahit <em type="bold">čállinskovi</em>. Lea dehálaš ahte oahppit maŋŋá  čállet  teavstta buhtisin,  skovi haga. Skovvi lea jurddašuvvon  dušše  čállindoarjagiin  ohppiide  geat  rahčet čállimin. Ollu oahppit eai dárbbaš čállinskoviid dahje modellerema. Muitet guođđit veaháš čállinsaji neahttanjuolggadusaide.  </p>
    <p>
      <em type="bold">Loahppa-oassi </em>
    </p>
    <p>Oahppit lohket neahttanjuolggadusaid ja  intervjua s 62-63.  Dasto sáhttibehtet ságastit láhttennjuolggadusaid, givssideami ja priváhtaeallima suddjema birra,  ja lasihit jurddakártii ja fágateavsttaide.</p>
    <p>28 Oahpaheaddji sáhttá ráhkadit fiktiiva facebook-profiilla,  mii  lea  áibbas  boastut  buot njuolggadusaid ja láhttendábiid ektui.  (fasttes  cealkámušat,  áitin,  priváhta  dieđut,  jna)  Sii geat áitet, cielahit, belket, gohčodit ja sealggeduohkin hállet earáid ja politihkkáriid ja eará almmolaš  olbmuid  neahtas,    gohčoduvvojit  <em type="italic">neahttastállun</em>.  Neahttastálut leat hui aktiiva neahtas, muhto eai duostta duohta ja dábálaš servodagas ovddastit oaivilisidasaset. Olbmot galget  iežaset  oaiviliid  ja  meinnegiid  ovdanbuktit.  Dalle  lea  friddjacealkin.  Mii  galgat  datte hállat/hupmat dan birra ahte ii sáhte dan dahkat áitima, bealkima, gohčodeami ja cielaheami bokte.      </p>
    <p>
      <em type="bold"> Kopiijaoriginálat </em>
    </p>
    <p>Kopiijaoriginálaid gávnnat dáppe:<em type="italic"> www.calliidlagadus.org/sf/miidappe1 </em> </p>
    <p xml:lang="koi">29</p>
    <p>
      <em type="bold">Geografiija- oassi </em>
    </p>
    <p>Geografiija lea oahppa dan birra mo eanaspábba lea oaidnit olggobealde ja siskkobealde ja manne dat lea nu.   Geografiijas  oahppat  mo  oaidnit  ja  válddahit/čilget  iežamet  guovlluid, duovdagiid ja riikkaid. Geografiija lea maiddái máhttu dan birra mo olbmuid doaimmat váikkuhit lundui.</p>
    <p>Oassi álgá Áillohačča divttain. Mottiin sániin son govvida eatnama álggu. Son namuha sihke dollaváriid  (vulkánaid),  biekka,  arvvi,  meara  ja  geđggiid,  mat  leat  leamaš  eatnama  álggu rájes. Guokte vuosttaš sániin son bálddastahttá eatnama ja eatni. Dat govvida ahte eana lea olbmuide dego eadni mii biebmá mánáidis.</p>
    <p>Intro s 66-69. Lohkat ovttas teavsttaid s 67 ja 69. Maid muitala dikta? Gii lei Áillohaš dahje Nils Aslak Valkeapää? Oahppit  sáhttet  bargat  kopiijaoriginálain:    Gos  lea  Norga  ja  Sápmi? Ulbmil  lea  hárjehallat  čilget  eatnama.  Sáhttibehtet  maid  gielddaid/suohkaniid  čilget.  Dá buorre kárta Finnmárkkus:</p>
    <p xml:lang="nno">Snl.no</p>
    <p xml:lang="koi">30</p>
    <p>
      <em type="bold">Mo min eatnamat šadde s 70 - 81 </em>
    </p>
    <p>
      <em type="bold">Maid dadjá ML06S? </em>
    </p>
    <p>Oahpahusa mihttomearri lea ahte oahppi galgá máhttit...</p>
    <p type="listitem">• registreret  ja  dulkot  jiekŋaáiggi  luottaid  ruovttubáikkis  ja  čilget  jiekŋaáiggi</p>
    <p>mearkkašumi eatnamiid hápmašuvvamii ja riikii oppalaččat</p>
    <p>
      <em type="bold">Duogášdieđut oahpaheaddjái </em>
    </p>
    <p>Dutkit jáhkket ahte leamaš unnimusat 4 stuorra/guhkes jiekŋaáiggi. Vuosttaš lei birrasii 2,3 miljárdda jagi dassái  ja  maŋimuš  álggii  birrasii  30 miljovnna jagi dassái. Dat nogai min guovlluin birrasii 12 000 jagi dassái. Dan gaskkas leamaš min guovlluin máŋga jiekŋaáiggi mat leat bistán birrasii 100 000 jagi ja muhtimat dušše 10 000 jagi.  Lei gal <em type="italic">unna jiekŋaáiggáš</em> 300 jagi dassái. Dutkit jáhkket ahte boahtte jiekŋaáigi álgá fas birrasii 30 000 jagi geahčen.  </p>
    <p>Eana loktanii go maŋimuš jiehkki suttai. Eana loktana ain otne ge. Oslos loktana birrasii 3-4 millimehtera  juohke  jagi.  Oslo,  Vestfold,  Østfold  ja  Finnmárku-duottarguovllut  báhce vel muhtin áigái čáze vuollái, go dáppe eai leat nu alla várit.</p>
    <p>Assás jiehkki lea suttadettiin hábmen min eatnamiid. Vuonat, gáttit, alážat, dievát, dearpmit, leagit, skuvrensárgát, morenaeana (olles Finnmárku lea morenaeana), jiehkkesirdonbávttit, várit (bárrolágan eatnamat) leat jiekŋaáiggeluottat mat leat eanaš báikkiin Sámis. Rittuin leat alla, čohka várit ja duoddaris fas eambbo bárrolágan várrehámit. Gruvssa ja geađgás báikkit leat báhcán go jiehkki suddagođii, jođii ja guđii dasa daid. Ollu sajiin leat skuvrensárgát ja stuorra bávttit /geađggit maid jiehkki lea sirdán. Vuonat šadde go jiehkkenjuovčča <span type="quote">“borai”</span> iežas  vuollelii  ja  hoiggai  eatnama  vulos  ja  šadde  alla  ravddat.  Vuotna  lea  čiekŋalat  báđas (siskkimusas) go njálmmis. Vuotna mii lea govddit go guhkit lea luokta.  Jiehkkesirdonbávttit leat dábálaččat miehtá sámi. Muhtimat dain leat nu erenoamážat ja čalbmáičuohcci ahte dat leat šaddan ja meannuduvvon dego luondduipmilin (sieidin) ja olbmot leat bálvalan daid.</p>
    <p><em type="italic">http://www.geo365.no/geofunn/  </em>Dán  neahttabáikkis  sáhttibehtet  geahčadit ja lohkat </p>
    <p>makkár erenoamáš jiekŋaáiggeluottat leat registrerejuvvon din guovllus. Datte lea maid nu ahte sámi duovdagat leat buot jiekŋaáiggeluottat.</p>
    <p>31 Jiekŋaáigi  ja  jiehkki  lea váikkuhan  dasa ahte  mis  leat  alla  várit  ja  čiekŋalis  vuonat. Dat lea maid váikkuhan dasa ahte mis leat geađgás eatnamat ja ollu jávrrit<em type="italic">. </em>Dutkit čuvvot jihkiid. Sii oaivvildit ahte dat leat suddan ollu unna jiekŋaáiggáža rájes.  </p>
    <p>Sápmi ja máilbmi, mánáidskuvlla historjá 1 s 29-47, Sámi álgoolbmot. Dás sáhttibehtet lohkat mo olbmot elle geađgeáiggis. Dán láhkai sáhttá geavahit eará gálduid ja lassi teavsttaid jos áigu  omd  fáttá-vahku  čađahit.  Maiddái  museat  lávejit  fállat  čájáhusaid  ja  doaimmaid geađgeáigge-fáttá oktavuođas.</p>
    <p>
      <em type="bold">Fágarelevánta doahpagat ohppiide </em>
    </p>
    <p>Jiekŋaáigi Áigi goas jiekŋa govččai min guovlluid Jiehkki Stuorra assás jiekŋa mii ii sutta Riddu Mearragáddi Siseana Eana mii lea guhkkin eret mearragáttis Eanaloktaneapmi Eana loktana Ahccát Áhpedássi loktana, ábis šaddá eambbo čáhci  Marina rádji Rádji gokko šattai mearragáddi go jiehkki suttai Mearra-/áhpedássi Otná mearragáddi Čoaltu Bihttá/oassi jieŋas, muoras dahje geađggis Gáddelinnjá Linnjá mii  čájeha  gokko leamaš  mearragáddi guhkká Mihtolat Vulos - luohkká Cuvket Mollet, bilidit,  Bárrolágan Várit main lea hápmi dego bárut Dálkkádat Dálki mii lea dábálaš muhtin guovllus Leahki Stuorra gohppi dahje ávži eatnamis mii bázii go  jiehkki jođii ja loahpas suttai U-leahki Leahki mas lea U-hápmi V-leahki Leahki mas lea V-hápmi Látna Ollu sáttu ovtta sajis</p>
    <p>32 Jiehkkesirdonbákti Bákti mii Skuvrensárggis Sárggis mii lea báhcán go Jiehkki lea jođidettiin sárgen lassá dahje geađggi  Jorbageađgi Geađgi mii lea jorran jiehki vuolde ja mearas nu guhkká ahte lea jorbadin šaddan.</p>
    <p>
      <em type="bold">Vástádusat ja kommentárat bargobihtáide s 95 </em>
    </p>
    <p>
      <em type="bold">Ohcci </em>
    </p>
    <p>1.  Jiehkki lea stuorra assás jiekŋa. 2.  Jiehkki šaddá go muohta ja jiekŋa mii ii sutta,  čoahkkana ja áiggiid čađa stuorru ja lossu.  3.  Máŋga kilomehtera asu.  4.  Jiehkki hápmii min eatnamii nu ahte šadde vuonat, jávrrit, leagit, dearpmit, várit. 5.  Dalle dáhpáhuvai eanaloktaneapmi 6.  Geađggit ja sáttu. Daid gohčodit <em type="italic">morenan</em>.  7.  Birrasii 12 000 jagi dassái.  8.  Svartisen ja Ákšovuonjiehkki 9.  Skuvrensárgát, jiehkkesirdonbákti, U-leahki, vuotna, várri, jávri, dearbmi, čorru,  </p>
    <p>
      <em type="bold">Mo sáhttá dáinna osiin bargat skuvllas? S 84-95 </em>
    </p>
    <p>
      <em type="bold">Ovdalohkan-oassi </em>
    </p>
    <p>Oahpaheaddji sáhttá ráhkadit duohta-boastut skovi maid oahppit galget deavdit. Omd:</p>
    <p><em type="bold">Čuoččuhus Duohta  Boastut  Čilgehus  </em>Jiehkki lea muhtinlágan stállu    Maŋimuš  jiekŋaáigi  nogai  birrasii  12 000 jagi dassái  Oktii govččai assás jiehkki min eatnamii    Otne eai gávdno šat jiehkit    Mearradássi/rádji lea álo leamaš doppe gos dál     </p>
    <p>33 lea Gáddelinnját šadde go jiehki suddan bisánii muhtin áigái Sápmi lea guhkkin lullin/máddin eanaspáppas    Leamaš dušše okta jiekŋaáigi    Jiekŋaáigi lea hábmen vuonaid, jávrriid ja váriid     Geađggit leat gahččan máilmmiávvosis    Sáttu leamaš oktii geađgi    Min  eatnamat  eai  leat  goasse  leamaš  čáze vuolde</p>
    <p><em type="bold">Bargat fágarelevánta doahpagiiguin</em>. Dain sáhttá iešguđet láhkai bargat.  </p>
    <p><em type="bold">Duohta-Boastut-skovvi</em> gávdno dás.  </p>
    <p>
      <em type="bold">Lohkan-oassi </em>
    </p>
    <p>Oahppit sáhttet oažžut <em type="bold">gažaldat-koarttaid</em>. Sii galget lohkan dainna jurdagiin ahte gávdnat vástádusaid  mat  heivejit  gažaldat-sátnái.  Juohkehaš  oažžu  ovtta.  Oahppit  sáhttet  oažžu seammalágan  gažaldatkoarttaid.  Dán  oassái  heivejit  gažaldagat:  Manne,  Mii,  Maid,  Goas, Gos, Mo, Makkár.  </p>
    <p>Oahppit sáhttet <em type="bold">loga-ja-cealkke</em> vuogi mielde bargat. </p>
    <p>Oahppit sáhttet lohkat teavstta ja geavahit iešguđet <em type="bold">oahppanreaidduid</em> logadettiin.  </p>
    <p>34 Dán oassái sáhttá omd ráhkadit <em type="bold">stobeskovi</em>  masa oahppit logadettiin sáhttet deavdit čoavddasániid: </p>
    <p>
      <em type="bold">Bargan-oassi </em>
    </p>
    <p>Oahppit  sáhttet  sárgut/čállit  <em type="bold">friddjakártta</em>  das mai lea lohkan. Dasto sáhttá oahppi friddjakártta bokte/doarjagiin ođđasit muitalit/čállit dan maid lea lohkan.  </p>
    <p>Muhtimat  sáhttet  čállit  fágateavstta  jiekŋaáiggi  birra  iežaset  notáhtaid  vuođul.  Muitte gáibádus: Geavahit fágarelevánta doahpagiid.</p>
    <p>
      <em type="bold">Loahppa-oassi </em>
    </p>
    <p>Divvut ja čilget duohta-boastut skovi maid lehpet deavdán ovdalohkan-oasis.</p>
    <p>Filmmat:</p>
    <p xml:lang="nno"><em type="italic">http://nrk.no/skole/klippdetalj?topic=nrk:klipp/851848 </em> </p>
    <p>Sápmi Jiehkki Eanaloktaneapmi</p>
    <p xml:lang="smn">Jiekŋaáigi</p>
    <p>Mo jiehkki bargá  Jiehki mearkkat luonddus</p>
    <p xml:lang="nno">35 <em type="italic">http://nrk.no/skole/klippdetalj?topic=nrk:klipp/821949 </em> </p>
    <p xml:lang="nno"><em type="italic">http://nrk.no/skole/klippdetalj?topic=nrk:klipp/815201 </em> </p>
    <p xml:lang="nno"><em type="italic">http://nrk.no/skole/klippdetalj?topic=nrk:klipp/745678 </em> </p>
    <p><em type="bold">Govat </em>geardduheapmái ja ságasteapmái </p>
    <p>Mannat  olggos  geahčadit  ja  registreret  ja  govvet  jiekŋaáiggeluottaid.  Sáhttibehtet  kártii merket.  Gieldda/suohkana  teknihkalaš  ossodagas  leat  kárttat  mat  gokčet  olles gieldda/suohkana  dahje  daid  osiid  maid  dárbbašehket.  Jos  áigi  ja  vejolašvuohta,  de sáhttibehtet ráhkadit čájáhusa eará ohppiid ja oahpaheddjiid várás</p>
    <p>Buohkat čužžot rieggás. Okta ja okta lávke ovddus rieggá sisa ja dadjá juoidá maid son lea oahppan dáinna fáttá barggadettiin. Lea lohpi dadjat juoidá maid earát leat cealkán. Oahppi  beassá hárjánit sihke cealkit ja guldalit dárkilit.</p>
    <p>Deavdit ja bargat skoviin: <em type="bold">Máhtát go dál...?</em> </p>
    <p>
      <em type="bold">Kártaoahppa </em>
    </p>
    <p>
      <em type="bold">Maid dadjá ML06S? </em>
    </p>
    <p type="listitem">• Oahpahusa mihttomearri lea ahte oahppi galgá máhttitgeavahit  atlasa,  viežžat</p>
    <p>dieđuid bábirtemákárttain ja digitála kártabálvalusain</p>
    <p>
      <em type="bold">Duogášdieđut oahpaheaddjái </em>
    </p>
    <p>Dát oassi lea kártaskuvla. Oahppit galget go dáinna osiin leat geargan diehtit mii kárta lea ja mo das gávdnat ja  čilget.</p>
    <p>Kárta lea sárggus eatnama duovdagiin ja guovlluin. Dábáleamos lea oaidnit kártta loddeperspektiivvas/geahččanguovllus.  Seammá  láhkai  go  mii  oaidnit eatnama  girdis,  mii  sáhttit dutkat  sárgosa  mii  čájeha  eatnama.  Eanaš  oahppit  leat  johtán  girdin  ja  sáhttán  geahččat eatnama lodde-geahččanguovllus  ja  áddejit  mas  lea  sáhka.  Doppe  guhkkin  badjin  girdis  ja áimmus sáhttit oaidnit dušše geográfalaš stuorra hámiid, nu go váriid, vuonaid ja jávrriid ja</p>
    <p>36 eanuid. Jos buokčalat vuollelii, de sáhttit oaidnit maiddái geográfalaš smávva hámiid dego bálgáid, ládduid ja jekkiid.</p>
    <p>Kárttain leat sárgosat, govat ja mearkkat mat galget čájehit mii juoga lea. Dábálaččat ábis, mearas ja jávrriin  lea  alit  ivdni,  vuovddit  ruonát,  gilvon  eatnamat  fiskadat  ja  várreguovllut ruškadat. Mađe alladat várit, dađe seavdnjadat ruškes ivdni. Dát dieđusge maiddái govvida duohtavuođa muhtin muddui. Maiddái leat mearkkat ja govat dasa maid olbmot leat bargan luonddus. Dat sáhttá leat ruvkedoaibma  (minerálat),  ja  fossiila boaldámušat  olju,  gássa  ja koalla, vuovdebargu, eanadoallu (gilvagat). Daid sáhttit dutkat atlasis.</p>
    <p>Buot kárttat lea davás-guvlui orienterejuvvon. Dat mearkkaša ahte bajás guvlui kárttas lea davás.  Almmihálttiid (namahusaid) geavahit go áigut čilget gos muhtin báiki dahje guovlu dahje  riikka  lea  earáid  guovlluid,  báikkiid  ja  riikkaid  ektui.  Lea  hui  dehálaš  ahte  oahppit ohppet dáid, nu ahte máhttet orienteret ja čilget eanaguovlluid saji. Mii leat oahppogirjjis geavahan lulli dan sadjái go máddi. Muhto dii geavahehket dan mii lea lunddolaš din guovllus.</p>
    <p>Allodatsojut  čájehit  gokko  eana  lea  ceakkus  ja  man  allat.  Mađe  unnit  gaska  sárgáin  dađe ceaggut lea eana das. Sáhttibehtet geahčadit kártta muhtin báikkis dahje váris gos buohkat leat oahppásat ja johtán ollu, dahje muhtin dearpmi dahje váris skuvlla láhka.</p>
    <p>Kárta lea sákka unniduvvon duohtavuođa ektui. Dasa mii geavahit mihttoláva. Mihttolávva lea hástalus. Dábáleamos vuohki lea juohkit. Omd. 1: 500 000 dahje 1: 5 000 000 (miljovnna). Mađe  stuorit  lohku  maŋŋil  juohkinlogu  lea,  dađe  unnit šaddá mihttolávva.  Eanaš oahppit áddejit buorebut go čilgejuvvo visualiserejuvvo kilomehter dahje mehter sárgáin. 1: 500 000 =  1  centimehter  kárttas  lea  5  kilomehtera  duohtavuođas.  1:  5 000 000  (miljovnna)  =    1 centimehter kárttas 50 kilomehtera duohtavuođas. Neahttabargobihtáin ja kopiijaoriginálain leat hárjehusat gos oahppit besset hárjehallat 1:10,  1:100 ja 1:1000. Mihttolávva lea dakkár fáddá ja rehkenastin ahte dan fertejit ollu oahppit geavahit guhkes áiggi ja soaitá máŋga jagi hárjehallat ain.</p>
    <p>Globus lea jorbbas ja eanaspáppa modealla. Das leat govdodat- ja guhkkodatgrádat. Dát lea grádafierpmádat  mas  mii  atnit  ávkki  go  áigut  čilget  gos  juoga  lea  máilmmis.  Daid fertejit oahppit oahppat ja máhttit geavahit vai áddejit koordináhtaid ja máhttet čilget gos báikkit ja</p>
    <p xml:lang="koi">37</p>
    <p>gávpogat leat máilmmis.  Távvalii sáhttá sárgut 0-meridiána ja ekváhtor-  koordináhtaid ja čilget davvi, lulli/máddi, nuorta ja oarji. Polaguovllut orrut 90 gr D ja 90 gr L/M. 0-meridiána manná London ja Greenwich-dutkanguovddáža čađa. Mii sáhttit johtit 180 gr nuorttas ja 180 gr  oarjjás.  Dat  šaddá  oktiibuot  360  gr,  mii  lea  eanaspáppa birra.  Sáhttá  maiddái  čatnat diimmu ja eatnama birrajohtima beaivváža ja iežas ektui. Beaivváš lea álo bajimusas almmis sullii  dii  12:00  beaivet.  Muhto  dat  ii sáhte leat juohke sajis seammá áigge nu. Danne lea  diibmu    12:00  iešguđet  áiggis  máilmmis.  Go  mii  lihkkat  iđđedis  ja  vuolgit  skuvlii,  de  lea Austrálias easkka nohkkat mannamin.</p>
    <p>Atlas lea kárta mas eatnama guovlluid lea čohkken girjin. Dan sáhttá čilget nu ahte garret ovtta appelsiinna ja gara bidjat duolbbasin orrut beavddi ala. Appelsingarra lea dego globusa olggoš dahje eanabajoš mii lea váldon eret jorbadasas ja lebbojuvvon duolbbasin. Atlasis leat iešguđetlágan geográfalaš dieđut mat sáhttet leat ávkin máhttit daid iešguđet eanaguovlluid birra. Omd eanadagat, olmmošlogut, eallit, ealáhusat, buvttadeapmi, resurssat ja ollu eará. Atlas lea juhkkon jierpmálaččat fylkkaid, riikkaid, polaguovlluid  ja  máilmmiosiid mielde.</p>
    <p>Digitála kártta leat interneahtas. Dat ođasmahttojit dađis go ođđa huksemat ja rievdadusat dáhpáhuvvat eatnamis.  Satelihtat govvedit eatnama ja mii sáhttit ohcat muhtin báikki dahje gávpoga maid háliidit lagabui  geahččat,  ja  zoomet  dasa.  earth.google.com lea dakkár neahttabáiki gos sáhttá  geahčadit  sihke  stuorra  ja  smávva  geográfalaš  hámiid  ja  olbmuid doaimmaid ja huksehusaid. Dát ii leat velá ge nu bures huksejuvvon ahte dát doaibmá juohke báikkis eatnamis.</p>
    <p>Dainna ja 4. Osiin (Norgga Fylkkat) barggadettiin heive deattuhit bargat sámegiela komparatiivvain.  Dás  besset  oahppit  nuvttá  ollu  hárjehallat  doahpagiid:    <em type="italic">stuorámus, unnimus, eanemus, guhkimus, alimus, unnit go..., eambbo go..., stuorát go... alit go... guhkit go... lullelis, nuortalis, davvelis, oarjelis, lulábealde, nuorttabealde, oarjjábealde, davábealde, gasku, siskkimuččas, olggumuččas, badjelis, vuollelis,  </em></p>
    <p>Eambbo kártta ja máilmmi birra besset oahppi lohkat ja oahppat Mii dáppe 2 girjjis.</p>
    <p xml:lang="koi">38</p>
    <p>
      <em type="bold">Fágarelevánta doahpagat ohppiide </em>
    </p>
    <p>Kárta Tevnnet muhtin eanadagas, gehččon bajil Symbola Govva, mearka, koda, kártamearka Mihttolávva Čájeha  man  ollu  kárta  lea  unniduvvon duohtavuođa ektui Álkidit Dahkat álkibun Unnidit Dahkat unnit Davvi Almmiguovlu, davás Nuorta Almmiguovlu nuorttas Lulli/máddi Almmiguovlu lulás/máttás Oarji Almmiguovlu oarjjás Allodatsodju Sárggis  kárttas  mii  čájeha  allodaga, ceakkusvuođa Geográfalaš hámit eanahápmi Stuorra hámit Stuorra eanahápmi/eanadat Smávva hámit Unn eanahápmi/eanadat GPS Čájeha  gos  mii  leat  ja  guđe  guvlui  galgá vázzit go áigu merkejuvvon sadjái Kompássa Čájeha  gos  guovllus  davvi  lea,  ja  dalle sáhttá kártta ja luotta dan mielde merket Globus Eanaspáppa modealla Govdodatgrádat Sárgát mat mannet doarrás globusis Guhkkodatgrádat Sárgát mat mannet polas polii globusis Atlas Kárttat mat leat čohkkejuvvon girjin</p>
    <p xml:lang="koi">39</p>
    <p>
      <em type="bold">Vástádusat ja kommentárat bargobihtáide s 121 </em>
    </p>
    <p>
      <em type="bold">Ohcci  </em>
    </p>
    <p>1.  Kárta lea tevnnet eanadagas mii lea gehččon bajil 2.  Ivnnit čájehit allodagaid erohusaid ja makkár eanadat dihto guovllus lea.  3.  Ceakkus 4.  Davvi, lulli, nuorta ja oarji 5.  Suoivva,  muorraovssiid suohkatvuohta ja jeahkálat  geđggiin,  gotkabeassi  čujuhit lulás,  6.  Kompássas lea njuolla mii čujuha gosa guvlui davvi lea. Eanamagnetisma geassá iežas guvlui njuola. 7.  Kártamearkkat muitalit mat gávdnojit dan guovllus mii lea tevdnejuvvon kártii. Omd bálgát, geainnut, stobut/viesut, jávrrit.  8.  Globus lea eatnama modealla 9.  Atlasis leat kárttat čohkkejuvvon girjin 10. Guhkkodatgrádat leat linnját mat mannet davvipolas, lullipolii birra eanaspáppa. Dat leat 0-meridiána paralleallat. Govdodatgrádat leat ekváhtora paralleallat.  11. Mihttolávva muitala man ollu kárta lea unniduvvon duohtavuođa ektui.</p>
    <p>
      <em type="bold">Dahkki  </em>
    </p>
    <p>1.  S. 88 leat kártta njeallje dovdomearkka 2.  D  8  Byrkje,    C19    Lujávri.  Oahppit  sáhttet  ráhkadit  earáide  seammalágan bargobihtáid.  3.  Dás beassá oahppi geavahit almmihálttiid/almmiguovlluid  namahusaid,  govdat  ja guhkkodatgrádaid hárjehallat, riikkaid, ábiid, mearaid ja máilmmiosiid namaid.</p>
    <p>
      <em type="bold">Dutki </em>
    </p>
    <p>1.  Go mihttolávva lea unnit, de oainnát unnit geográfalaš guovllu.  Go mihttolávva lea stuorát de oainnát viidát geográfalaš guovllu.  <em type="bold">Čieža:  </em>Oslo, Beijing, Brasilia </p>
    <p xml:lang="koi">40</p>
    <p>
      <em type="bold">Mo sáhttá dáinna osiin bargat skuvllas? S 82-107 </em>
    </p>
    <p>
      <em type="bold">Ovdalohkan-oassi </em>
    </p>
    <p>Oahppit sáhttet  lohkat muitalusa s 96-97. Ságastehket dan birra ahte man álkit sáhttá láhppot meahccái,  ja man láhkai sáhttá dáidduid geavahit dasa ahte gávnnahit mo galgá</p>
    <p>Dii  sáhttibehtet  geahččat  dálkedieđáhusa  nrk.no  siidduin.  Merkejehket  girjái  makkár doahpagiid ja sániid geavaha son gii dieđiha dálkki?</p>
    <p>Gehččet kártta s 84. Makkár áigi jagis lea dát, son? Manne?</p>
    <p>Sáhttibehtet  geahčadit  digitála-  dahje báberkártta muhtin oahpes báikkis maid buohkat dovdet.  Geahčadehket  erenoamážit  kártasymbolaid  ja  maid  dat  mearkkašit.  Ságastit  dan birra mii kárta lea.</p>
    <p>Oahpaheaddjis dahje skuvllas soaitá leat GPS, maid sáhttibehtet iskat.</p>
    <p>Oahppit  sáhttet  bláđet  ja  geahčadit  olles  oasi  ja  ságastit  smávit  joavkkuin  govaid  ja bajilčállagiid birra.</p>
    <p>Čađahehket oahppoulbmiliid s 83, vai dat leat čielgasat ohppiide.</p>
    <p>Hárjehallat ja dovddiidit fágarelevánta doahpagiidda. <em type="bold">Dan sáhttá dahkat máŋgga láhkai</em>.  </p>
    <p>
      <em type="bold">Lohkan-oassi </em>
    </p>
    <p>Kárta. S 85-89. Oahppit lohket smávit joavkkuin dahje okto. Ovdal go lohkagohtet berrejit máhttit dahje leat čađahan čuovvovaš doahpagiid: <em type="italic">Kárta, kártasymbola, mihttolávva, álkidit, unnidit, allodatsodju.  </em></p>
    <p>Oahppit sáhttet logadettiin deavdit jurddakártta. Oahpaheaddji sáhttá ovttas ohppiiguin lohkat ja modelleret.</p>
    <p>Oahppit sáhttet bálddastahttit  kártta gova ja tevnnega. Dasa sáhttet geavahit bálddastahttinskovi. Dalle šaddá čielggas mii earuha gova ja tevnnega kárttas.</p>
    <p>Geográfalaš hámit s 90-93. Oahppit sáhttet  ieža  lohkat  ja  ságastit  ja  stuorát  joavkkus čielggadit  mat  leat  geográfalaš  stuorra  hámit  ja  mat  leat  geográfalaš  smávva  hámit.</p>
    <p>41 Doahpagat maid berre čielggadit ovdal lohkama: <em type="italic">Geográfalaš hámit, stuorra hámit, smávva hámit</em> </p>
    <p>Mihttolávva s 94-95. Oahppit sáhttet  ovdal  lohkama,  neahttasiidduin  bargat  bargobihtáin mat  gieđahallet  mihttoláva.  Dasto  sáhttet  lohkat  s  94  ja  bargat  earáiguin  ovttas  s  95. Sáhttibehtet  ceahkis  čoavdit  vástádusa  ovttas.  Doahpagat:  <em type="italic">mihttolávva,  unniduvvon, mátkekárta, allodatsodju</em> </p>
    <p>Almmihálttit/almmiguovllut,  Globus  ja  Atlas  s  98-106. Dás lea váldoulbmil ahte oahppit galget áddet gos lea davvi, lulli, nuorta ja oarji, mo dan gávnnahit. Maiddái lea ulbmil máhttit doahpagiid  ja  máhttit  lohkat  kártta  ja  geavahit  daid  grádaid,  symbolaid  ja  ivnniid ávkin lohkamis.  Oahppit  sáhttet  geahčadit  GPS  ja  kompássaid  ja  kárttaid.  Doahpagat:  <em type="italic">kárta, globus, atlas, govdodatgrádat, guhkkodatgrádat, davvi, lulli, nuorta, oarji </em></p>
    <p>Lea dehálaš ahte oahppit hárjánit lohkat fágateavsttaid ja geavahit daid ávkin oahppamis ja bargamis/hárjehallamis.</p>
    <p>
      <em type="bold">Loahppa-oassi </em>
    </p>
    <p>Oahppit sáhttet čoavdit bargobihtáid s 107. Oahpaheaddji sáhttá <em type="bold">loop-koarttaiguin </em>ráhkadit gažaldagaid ja vástádusaid ja oahppit galget daid bidjat oktii nu ahte dat šaddet rivttes láhkai maŋŋálagaid  dahje  vuollálagaid. Oahppit sáhttet bargat lassi-bargobihtáiguin ja neahttabargobihtáiguin.  Sáhttibehtet  gávdnat  din  gieldda/suohkana  kártta.  Bardet  dasa báikenamaid.  Manne  leat  báikenamat  nu  mo  leat?  Omd.  Kárášjohka.  Doppe  lea  johka, muitala báikenamma. Digaštallet din guovllu báikenamaid seammá láhkai. Soaitá muhtin guovlluolbmot  dihtet  báikenamaid  duogážiid?  Bovdejehket  sin  boahtit  muitalit.  Mannet geahčadit muhtin báikkiid.  </p>
    <p xml:lang="koi">42</p>
    <p>
      <em type="bold">Norgga fylkkat </em>
    </p>
    <p>
      <em type="bold">Maid dadjá ML06S? </em>
    </p>
    <p>Oahpahusa mihttomearri lea ahte oahppi galgá máhttit</p>
    <p type="listitem">• sajustit Sámi báikenamaid kártii ja selvehit dáid, ja sajustit kránnjágielddaid ja Norgga</p>
    <p>fylkkaid</p>
    <p>
      <em type="bold">Duogášdieđut oahpaheaddjái </em>
    </p>
    <p>Norgga fylkkat leat 19 ja leat juhkkon 5 riikkaosiide. Lassin vel leat Svalbárda ja Jan Mayen main lea sierra stáhtus. Norga leamaš jo vikiŋggaáiggi ja gaskaáiggis juhkkon fylkkaide. Sátni fylka lea vuolgán sánis <em type="italic">fylkii</em> mii norrøna gillii mearkkaša <em type="italic">olbmot</em>. Muhtin fylkkat ožžo nama gonagasa  maŋis  gii  vuođđudii  guovllu,  ja  earát  olbmuid  maŋis  geat  ásse  doppe  ja  muhtin fylkkat leat  ožžon  nama  das  makkár  luondu  ja  eanadat  doppe  lea.  Fylkkain  leamaš  áiggiid čađa  molsašuddi  sturrodagat/viidodagat  ja  iešguđetlágan  stivrenvuogit. Fylkkamánni ja fylkkagielda  lea  otne  fylkka  bajimus  eiseválddit,  ain.  Muhtin  politihkalaš  bellodagat háliidivčče bidjat eret fylkkagieldda ásahusa.  </p>
    <p>Ohppiidgirjjis leat válljen bargobihtáid bidjat álgui. Sivva dasa lea ahte buot fylkkaide leat seammá bargobihtát. Diagrámmat mat čájehit fylkkaid ealáhusaid, eanadagaid, olmmošlogu ja areálaid, leat neahttasiidduin ja daidda leat doppe maiddái bargobihtát. Dát lea dehálaš bargobihtát  main  oahppit  besset  hárjehallat  lohkat  ja  dieđuid  viežžat  diagrámmain  ja kárttain.</p>
    <p>
      <em type="bold">Finnmárku </em>
    </p>
    <p>Finnmárku  mearkkaša  <em type="italic">Sámieana</em>,  ja  dat  lea davimusas ja areála dáfus stuorámus Norgga fylka. Stuorámus  ealáhusat leat guolásteapmi ja áiggi mielde šaddá olju  ja gássa  okta stuorámus ealáhusain, jos addo  bohkanlohpi. dehálaš vuođđoealáhusat leat ruvkedoaimmat (kvarts,  ruovdemálbma),  boazodoallu  ja  eanadoallu.  Sámit  leat  ja  leamaš  Finnmárkku álgoássit. Dat lea dokumenterejuvvon sihke arkeologalaš gávdnosiid ja čálalaš gálduid bokte. Norgga ássan lassánišgođii ja leavvagođii easkka maŋŋá 1300-logu.  </p>
    <p>43 Finnmárkku fylkagalba čájeha Várggáid latni mii suodjalii guovllu nuortalaččaid vuostá. Dat dohkkehuvvui fylkavearjogalban jagi 1967.</p>
    <p>Finnmárkkus leamaš ja lea ain vuođđoealáhusat ja vuođđoávdnasat deháleamos resurssat. Rittu olggobealde leat issoras stuorra guolleresurssat ja eatnamis leat jáhkkemeahttun ollu iešguđetlágan metállat ja minerálat. Guolásteapmi, ja erenoamáš dorski leamaš áiggiid čađa olbmuid deháleamos birgenláhki. Eanadoallu  lea  uhcán  Finnmárkkus.  Dušše  0,2  %  olles Finnmárkku areálas lea gilvojuvvon eanadollui. Finnmárkku galbma dálkkádat ja fuones šaddoeana ii heive nu bures eanadollui. Finnmárkku eanadoallu ja šibitdoalut dárbbašit stuorát guovlluid šaddadeapmái go máddelis gos lea lieggaset dálkkádat. Eanadoallu lea stuorámus  Álttás,  Deanus  ja  Mátta-Várjjagis.  Boazodoallu  lea  dehálaš  vuođđoealáhus ollugiidda Finnmárkkus. Dat gáibida stuorra areálaid ja Finnmárkkus lea ge buorre sadji. Dáppe leat viiddis guovllut gos bohccot guhtot ja johtet. Boazodoallu  lea  stuorámus Guovdageainnus ja Kárášjogas. Maŋimuš  áiggiid  leat  sihke elfápmohuksendoaimmat, suodjalus, minerálaid ohcan ja roggan ja eanadoallu maid gilvalan Finnmárkku eatnamiid ja guovlluid alde.</p>
    <p>Finnmárkkus lea duolba eatnamat ja dušše bárrolágan várit ja duoddarat. Rittus leat alladat várit, muhto eai eisege nu allat go ollu go omd Romssas ja Nordlánddas. Riddu lea guhkki. Vuonat leat: Álttávuotna, Porsáŋgguvuotna, Lágesvuotna, Deanuvuotna ja Várjjatvuotna.</p>
    <p>Finnmárkku<em type="bold"> guovllut </em></p>
    <p type="listitem">• Oarje-Finnmárku</p>
    <p type="listitem" xml:lang="nob">• <em type="italic">Nuorta-Finnmark </em></p>
    <p type="listitem">• Finnmárkku duottar</p>
    <p type="listitem">• Finnmárkku riddu</p>
    <p xml:lang="koi">44</p>
    <p>
      <em type="bold">Finnmárkkus leat 19 gieldda/suohkana.  </em>
    </p>
    <p>Finnmárkku gielddat/suohkanat ja čoahkkebáikkit:<em type="italic"> https://snl.no/Finnmark </em> </p>
    <p>Gáldu: snl.no</p>
    <p xml:lang="fkv">
      <em type="bold">Romsa </em>
    </p>
    <p>Romsa lea gaskkal Nordlándda, lulde  ja Finnmárkku, nuortan. Romssas leat rájit sihke Ruŧŧii ja Supmii. Deháleamos  ealáhusat  leat  čatnon  guolásteapmái  ja  dalle  eanaš guollebiebmanindustriijii.  Maiddái  eanadoallu  lea  dehálaš,  ja  erenoamážit  lulde  fylkkas. Davábealde leat lotnolasealáhusat. Ollugat  barget  sihke  eanadoaluin,  guolástemiin  ja bálvalusealáhusain. Romsa lea maiddái stuorra universitet-gávpot. Dát  buktá  ollu dutkanbargosajiid ja dalle erenoamážit duktet árktalaš guovlluid ja davviáhpeguovlluid. Dát váikkuha  positiivvalaččat  máhtolašvuhtii  ja  ovdáneapmái  dáid  guovlluide.    Industriija lea sákka čatnon vuođđoávdnasiidda, nu ahte dat leamaš áiggiid čađa hui molsašuddi ja otne ii leat áktánas  industriija Romssas. Dušše Finnmárkkus lea uhcit industriija ja Romssas. Okta dehálaš industriija Romssas lea biebmoávnnasindustriija. Eará industriija lea guolleindustriija,  divohagat,  fievro-  ja  mašiidnaindustriija,  metállaindustriija  ja siseatnamis lea veaháš muorraindustriija.</p>
    <p>Vikiŋggaáigge rehkenastui Romssa lulábealde, Hålogalándda rádjái, Norgga-riikan ja  Norgga ássiid várás. Doppe ásse ja  ráđđejedje  vikiŋggaid  eanahearrát.  Datte  doppe  ásse  maiddái</p>
    <p>45 mearrasámit  ja  boazosámit  geat  johte  bohccuideasetguin.      Davábealde  Hålogalándda rehkenastui Finnmárkun dahje Sámieatnamin  go doppe eanaš ásse sámit.</p>
    <p>Romssa fylkkavearjjus lea imaš-ealli ledjon-  ja goaskin-hápmásaš  maid  gohčodit  griffan. Griffa lea fiskat rukses vuođu alde.  Dat govvida goaskina duostilvuođa ja ledjona givrodaga. Griffa lei vikiŋggasoga,  Bjarkøysoga mearka. Dát sohka lei okta Norgga fámoleamos ja riggámus sogaid gaskkas 1200- ja 1300-logus. Son ráđđii ja gávppašii miehtá Romssa.</p>
    <p>Romsa lea juhkkon 24 gielddaide/suohkaniidda ja dat leat fas juhkkon gaskkal Davvi-romssa. Romssa, Gaskka-Romssa ja Lulli-Romssa.</p>
    <p>
      <em type="bold">Romssa gielddat/suohkanat: </em>
      <em type="italic">https://snl.no/Troms%C3%B8 </em>
      <em type="bold"> </em>
    </p>
    <p>Gáldu: snl.no</p>
    <p xml:lang="smj">
      <em type="bold">Nordlánda </em>
    </p>
    <p>Nordlánda lea guhkki ja seaggi. Lea 500 km Romssa rájás Davvi-Trøndelága rádjái.  Siskkimusas  Divtasvuonas  lea  dušše  6  km  Ruoŧa  rádjái.  Fylkkavearjjus  lea  čáhppes Nordlándda borjjasfanas fiskes vuođus.</p>
    <p>Maiddái  Nordlánddas  leat  ássamat  ja  ealáhusat  dan  mielde  makkár  vuođđoávdnasat  ja luondduresurssat leat ja leamaš doppe. Guolásteapmi ja eanadoallu leamaš stuorra ealáhusat.  Eanadoalus lea šibitdoallu deháleamos. Guolásteapmi ja eanadoallu lei ovdal deháleamos  ealáhusa  olbmuide.  Dál  leat  ollugat  heaitán  guolástemiin,  muhto  sii  geat  leat joatkán leat stuoridan doaluideaset ja guolásteapmi lea šaddan sin váldoealáhus. Lofuohta ja Viestterálas lea ge dat deháleamos ja Norgga buoremus guolástanbáikkit.   Boazodoallu lea maid  vuođđoealáhus  Nordlánddas.  Industriija  lea  uhccánan,  muhto  bálvalusealáhusat  leat garrasit lassánan. Erenoamážit Bådådjos, mii lea stuorámus gávpot.</p>
    <p>Industriija lea eanaš ruvkedoaibma (ruovdemálbma, dolomitt, kvarts, talk, ja kálkageađggit) Rana  lea  stuorámus  industriijaguovlu,  ja  Norsk  Hydro  Glomfjordas  lea  stuorra  ja  dehálaš bargosadji ollu olbmuide Nordlánddas. Norsk Hydro ráhkada  gilvagiid ja kálkasalpehtter.  Narvik lea fas dehálaš hápman Davvi-  Ruoŧa    ruovdemálbmaruvkkiide.  Muhtin industriijabargosajit  lea  heaittihuvvon,  nu  go  Norsk  Jernverk  mii  ráhkadii  iešguđetlágan ruovdeávdnasiid. Nordlándii leat ásahuvvon stáhtalaš bargosajit nugo Brønnøysundregister.</p>
    <p xml:lang="koi">46</p>
    <p>Nordlándda gielddat/suohkanat ja čoahkkebáikkit:<em type="italic"> https://snl.no/Nordland </em> </p>
    <p>Gáldu: snl.no</p>
    <p>
      <em type="bold">Davvi-Trøndelága </em>
    </p>
    <p>Fylkkamearkkas  lea  Bassi  Olava  galba.  Lea  čállon  ahte  Bassi  Olavas  lei  <span type="quote">"galba  masa  bassi ruossa lei gollis ráhkaduvvon"</span>. Bassi Olav lea ožžon namas go son lei guovddážis das ahte oažžut  olbmuid  jorgalit  ja  čuovvulit  risttalašvuođa.  Son  jámii  Stiklestad  soađis  jagi  1030  ja dan rájes rehkenasto Norga risttalaš riikan. Dát nogai jagi 2012 go girku ja stáhta mearrideigga earránit. Norgga stáhta ii rehkenasto šat risttalaš riikan. Buot oskkoldagat leat dál bálddastahtton ja dain lea seammá árvu.</p>
    <p>Vuođđoealáhusat  leat  eanadoallu.  Roagaš  (bygg),  buđet-  ja ruotnasšaddadeapmi ja šibitdoallu leat deháleamos eanadoallodoaimmat. Davvi-Trøndelága lea okta Norggas stuorámus mielkebuvttadeddjiin. Maiddái vuovdedoaibma dego hirsačuohppan  lea  stuorra ja dehálaš vuođđoealáhus Davvi-Trøndelágas. Erenoamážit guossamuorračuollan.</p>
    <p>Industriija lea čatnon sihke hirsačuollamii ja iešguđet buvttadeapmái, omd oljoplattforpmaid huksemii. (Kværner). Muhto maiddái buvttadit  iešguđetlágan  mašiinnaid  ja  gumme-  ja plastihkkagálvvuid. Levanger, Verdal ja Stjørdal leat dehálaš industriijabáikkit.</p>
    <p>Davvi-Trøndelága gielddat/suohkanat ja čoahkkebáikkit: <em type="italic">https://snl.no/Nord</em></p>
    <p xml:lang="nob"><em type="italic">Tr%C3%B8ndelag </em> </p>
    <p>Gáldu: snl.no</p>
    <p>
      <em type="bold">Lulli-Trøndelága </em>
    </p>
    <p>Fylkkavearju muitala maid man dehálaš Bassi Olav ja girku lea leamaš gávpogii ja fylkii. Dát čájeha  ákšuid  mat  gonagasa  sorbmejedje,  ja  okta  ruossasoabbi.  Troandimis  gávdnat  mii maiddái  bácci muhtin eará dovddus Norgga vikiŋgagonagasas, namalassii Olav Tryggvason. Lei son guhte gávpoga vuođđudii  jagi 997. Troandin/Tråante beasai 1000 jagi ávvudit jagi 1997.</p>
    <p>47 Moadde  čuohtejagi  áigi  lei  ollu  vuovdi  dáppe.  Dát  vuovdi  čuhppui  visot  go  dárbbašedje boaldámušaid veaikeruvkedoaimmaide doppe. Veaikeruvkket  álggahuvvojedje dán guovllus go  muhtin  guođoheaddji  gávnnai  veaikki  1600-logus. Dát lei álgu veaikeruvkedoaimmaide Rørosas/Plassjes mat biste máŋga čuohte jagi. 1700-logus ledje dáppe 4000 bargi, mii dalle lei Norgga stuorámus bargosadji.</p>
    <p>Láiráeatnamat  dagahit  buorre  šattu,  nu  ahte  eanadoallu  lea  dehálaš  vuođđoealáhus  LulliTrøndelágas. Gordni ja dalle erenoamážit roagaš lea dehálaš gordnešládja Lulli-Trøndelágas. Lea maiddái mielkebuvttadeapmi, muhto dat lea várreguovlluin ja rittus. Várreguovlluin lea maiddái sávza- ja gáiccadoallu.</p>
    <p>20%  areálas  geavahuvvo  hirsačuollamii  ja  ollu  eanadolliide  lea  vuovdebargu  buorre liigedienas.</p>
    <p>Guolásteapmi  lea  stuorra  ealáhusa  rittugielddain/suohkaniin.  Lulli-Trøndelágas leat ollu buorit  luossajogat  (Gaula,  Stordalselva,  Nidelva).  Guollebiebman  lea  stuorra  ja  dehálaš industriija. Dat leat lokaliserejuvvon sulluide nu go Hitrai ja Frøya,  ja Fosennjárgii.</p>
    <p>Industriija dego skifer-geađge buvttadeapmi lea dehálaš. Lulli-Trøndelágas buvttadit maiddái bruvssa ja vuola ja šuhkoláda (Nidar-Bergene). Bábirfabrihkka Ranheimas lea maid dehálaš industriija ja ollu olbmot barget doppe. Orkdalas lea stuorra industriija, Technip Norge AS,  mii ráhkada čáhcevuol-bohcciid  Norgga oljobuvttadeapmái.</p>
    <p>Boazodoallu lea maid stuorra ealáhus olles Trøndelágas. Doppe leat 6 siidda main leat guohtumat sihke siseatnamis ja rittus. Ovtta siiddas  leat  guohtunvuoigatvuođat  maiddái Ruoŧa bealde.<em type="italic"> http://www.reindrift.no/index.gan?id=475&amp;subid=0 </em> </p>
    <p>Sør-Trøndelága gielddat/suohkanat ja čoahkkebáikkit: <em type="italic">https://snl.no/S%C3%B8r</em></p>
    <p xml:lang="nob"><em type="italic">Tr%C3%B8ndelag </em> </p>
    <p>Gáldu: snl.no</p>
    <p xml:lang="koi">48</p>
    <p xml:lang="nno">
      <em type="bold">Møre ja Romsdal </em>
    </p>
    <p>Namma Møre boahtá boaresdárogielas  ja  mearkkaša  sullii  nugo  <span type="quote">"eana  mearragáttis"</span>.  Romsdal  fas  sáhttá  leat  ožžon  namas  Rauma  nammasaš  jogas.  Earát  fas  oaivvildit  ahte namma  mearkkaša  <span type="quote">"golgi  čáhci"</span>.  Fylkkavearjjus  oaidnit  golbma  fatnasa  gehččon ovddabealde. Dát muitala man dehálaš fanas ja mearrajohtolat leat leamaš fylkkas. Leat golbma fatnasa dannego fylka lea golmma oasis. Stivllit leat dego ruossat. Dát muitala ahte risttalašvuohta lea leamaš dehálaš olbmuide dáppe. Ålesund lea lahka guolástanbáikkiid, ja dáppe lea buorre ja suoddjás hámman garra dálkkiid vuostá.</p>
    <p>Møre ja Romsdalas leat várit mat šadde go eatnamat nordašuvve oktii. Tertiæráiggi rájes dahje  eanaloktaneami  rájes    lea  erošuvdna  (biegga,  jiehkki  ja  arvi/muohta)  golladan  daid. Danne leat várit erenoamážit čohkadet ja ollu čiekŋalis leagit, vuonat ja sullot.</p>
    <p>Dehálaš  vuođđoealáhus  lea  eanadoallu,  muhto  eai  leat  nu  stuorra  doalut,  go  omd Trøndelágas. Šibitdoallu ja šaddo-  ja muorješaddadeapmi lea dehálaš eanadoallobuktagat mat bohtet Møre ja Romsdalenis.</p>
    <p>Guolásteapmi lea dehálaš vuođđoealáhus.  Makrell,  dorski  ja  sáidi  leat  deháleamos guollešlájat maid bivdet ja mii eksporterejuvvo olgoriikkaide. Møre ja Romsdalalaččat leamaš hutkái guolásteami ektui. Sii ledje geat álggus álge bivdit stuorra tråláriiguin, ja gávnnahedje eará guolástanvugiid.</p>
    <p>Møre ja Romsdal lea okta daid deháleamos Norgga industriijafylkkain. (4. stuorámus) Stohpogálvoindustriija, guolleindustriija, Alumiidnaindustriija, gássaindustriija ja skiippaidhuksenindustriija leat dušše muhtin industriijat mat doaibmet dáppe. Industriijaguovllut leat Ålesunddas, Sunnmøres ja Raumas.</p>
    <p>Guhkes  vuonat,  alla  várit  ja  ollu  sullot  váttisin  dahket  geaidnohuksema.    Datte  leat  ollu smávvagirdihápmanat  ja  fearggat  mat  fállet  olbmuide  buori  johtolagaid.  Maŋimuš  áiggiid leat huksejuvvon ollu šalddit ja tuneallat.</p>
    <p>Ollu  turisttat  háliidit  geahčadit  Geirangervuona  ja  gakcut  alla  váriid.  Danne  lea  Møre  ja Romsdal okta daid deháleamos Norgga turistabáikkiin.</p>
    <p xml:lang="koi">49</p>
    <p>Møre ja Romsdala gielddat/suohkanat ja čoahkkebáikkit:</p>
    <p xml:lang="nob"><em type="italic">https://snl.no/M%C3%B8re_og_Romsdal </em> </p>
    <p>Gáldu: snl.no</p>
    <p xml:lang="nno">
      <em type="bold">Sogn og Fjordane </em>
    </p>
    <p>Fylkkavearju čujuha maiddái vuonaide. Dat golbma alit geaži leat dat golbma stuorra vuona fylkkas. Sognefjorden, Sunnfjorden ja Nordfjord.</p>
    <p>Alla várit, goržžit ja ollu arvi leat buorit elfámobuvttadeapmái. Ollu sajiid fievrriduvvo čáhci váris tunneallaid čađa. Elfápmostášuvnnat leat vuotnabađain gosa čáhci fievrriduvvo. Čáhci cirgu turbiinnaid vuostá. Turbiinnat fas jorahit generáhtoriid mat ráhkadit elrávnnji.</p>
    <p>Eanaš olbmot Sogn ja Fjordanes barget vuođđoealáhusain. Guolásteamis ja eanadoalus, ja dalle šibitdoalus, muorje- ja šaddobuvttadeamis.</p>
    <p>Muđui barget olbmot oljoindustriijas ja bálvalusealáhusain.</p>
    <p>Maiddái Sogn ja Fjordanes lea geografiija geažil váttis hukset geainnuid.</p>
    <p>Sogn og Fjordane gielddat/suohkanat ja čoahkkebáikkit:<em type="italic"> https://snl.no/Sogn_og_Fjordane </em> </p>
    <p>Gáldu: snl.no</p>
    <p xml:lang="isl">
      <em type="bold">Hordalánda </em>
    </p>
    <p>Hordalándda fylkkavearjjus leat guokte ruossalas ákšu vuolábealde golleruvnnu.  Dát galgá muitalit lagaš oktavuođa gaskal gonagasaid ja guovllu. Ruossalas ákšut leat risttalaš symbolat Bassi Olav áiggis. Bergen lei dolin stuorámus ja deháleamos gávpot Norggas. Deike bohte gávpeolbmot miehtá Eurohpá. Sii gávppašedje gálvvuid mat bohte stuorra skiippaid mielde. Duiskka  gávpeolbmát  ásaiduvve  ja  ásahedje  gávppiid.  Seammás  sii  bukte  iežaset  giela  ja kultuvrra  Bergenii.  Ain  sáhttit  ásodagain  oaidnit  mo  sin  huksenvierut  /arkitektuvra  ledje. Dáid  gávpealbmáid  gohčodedje  <em type="italic">Hanseáhtan</em>.    Hanseáhtat  bohte Bergenii 1100-logus gávppašit gortniid ja eará gálvvuid, ja ožžo fas guliid ja náhkiid ruovttoluotta. Daid sii vuvde divrrasin Eurohpá riggáide.  </p>
    <p>Hordalándda    vuođđoealáhusat  leat  eanadoallu  ja  guolásteapmi. Doalut  leat  ollu,  muhto smávvá go Hordalánddas eai leat nu ollu viiddis, duolba eatnamat. Measta visot eatnamat leat  guohtoneatnamat  sávzzaide  ja  šibihiidda.  Lassin  šibitdollui  lea  muorje-  ja</p>
    <p>50 šaddošaddadeapmi. Hordalánda lea dat Norgga fylka gos lea stuorámus šaddošaddadeapmi. Eanemus šattut šaddet  Hardangeris.  Guolásteapmi,  ja  guollebiebman  lea  maid  dehálaš  ja oalle stuorra vuođđoealáhusa fylkkas.</p>
    <p>Industriija lea buot stuorámus ealáhus Hordalánddas.  Elfápmobuvttadeapmi,  fanashuksen, mašiidnaindustriija,  ruovde-  ja  metállaindustriija,  oljoindustriija,  fievroindustriija  ja bivttasindustriija leat muhtimat.</p>
    <p>Hordalánda lea maid dehálaš kulturguovlu. Musihkkauniversitehtat ja eará oahppoásahusat leat ollu doppe. Hordlánddas lea sierra teahter, TV2 váldokántuvra, Oarje Norgga stuorámus áviisa ilbmá doppe; Bergens Tidene. Internašunála skiipparegister maid orru doppe.</p>
    <p>Hordalándda gielddat/suohkanat ja stuorra čoahkkebáikkit:<em type="italic"> https://snl.no/Hordaland </em> </p>
    <p>Gáldu: snl.no</p>
    <p xml:lang="smj">
      <em type="bold">Rogalánda </em>
    </p>
    <p>Rogalándda fylkkavearjjus lea silbaruossa  alit  vuođus.  Ruossa  lea  kopiija  muhtin geađgeruossas  mii  ceggejuvvui  Erling  Skjalgsson  muitun.  Geađgeruossa  muitala  man guovddážis  ja  dehálaš  Rogalánda  lei  Norgga  risttahahttimis.  Ii  leat  sihkkar  maid  namma Rogalánda  mearkkaša.  Soaitá  dat  boahtá  <span type="quote" xml:lang="isl">"rygir"</span>  sánis.  Rygir  lea  olmmoščearda  máddelis Eurohpás. Sáhttet leat dát olbmot geat leat fárren deike máŋga duhát jagiid áiggiid dassái.</p>
    <p>Dehálaš  ja  stuorra  vuođđoealáhusat  leat  eanadoallu  ja  guolásteapmi.  Eanadoallu  lea  hui stuorra  vuođđoealáhus  go  Jærenis  leat buorit šaddoeatnamat  (marine-eanadat)  ja liegga dálkkádat. Sii šaddit ruotnasiid ja šattuid. Šibitdoallu lea hui stuoris. Sihke sávzzat, vuoncát, spiinnit ja mielkegusat leat ollugat Rogalánddas. Ollu daid šattuin ja ruotnasiin maid mii oastit buvddain, bohtet Rogalánddas.</p>
    <p>Rogalánda lea Norgga stuorámus ja deháleamos oljoindustriija guovlu. Ollu olbmot barget oljoindustriijas, gáttis dahje oljoplattforpmaid alde. Ollu olbmot leat fárren Rogalándii go leat ožžon  barggu  oljoindustriijas.  Rogalánda  lea  okta Norgga fylkkain mas lea stuorra olmmošlassáneapmi.</p>
    <p>51 Ovdal  go  oljju  fuomášedje,  ledje  Stavangeris  fanasjohtalus,  guolásteapmi  ja hermetihkkaindustriija dehálaš ealáhusat.</p>
    <p>Rogalándda gielddat/suohkanat ja čoahkkebáikkit:<em type="italic"> https://snl.no/Rogaland </em> </p>
    <p>Gáldu: snl.no</p>
    <p xml:lang="deu">
      <em type="bold">Vest-Agder </em>
    </p>
    <p>Fylkkavearjjus  lea  háikamuorra  lasttaiguin.  Háika  šaddá  báikkiin  gos  lea  liekkas,  ja  dán guovllus lea dávjá beaivvadat ja báhkka. Dolin geavahedje fanasduojárat  háikamuora fanasávnnasin dan sivas go dat ii mieskan nu johtilit go eará muorrašlájat. Dalle čuhppe nu ollu ahte háikkat measta nohke. Muhto otne fas šaddet háikkat ollu sajiin Agderis.</p>
    <p>Ovdal nuoskkidedje dát fanasfabrihkat sihke áimmu ja čázi. Skálžžut ja guolit jápme, ja áibmu lei nuoskkiduvvon. Odne lea unnán nuoskkideapmi dannego fabrihkat buhtistit suova ja čázi maid luitet lundui.   Elfápmostášuvdna Tonstadas Sirdalas lea okta dain mii buvttada eanemus elrávnnji Norggas. Doppe leat dulvadan Svartevatnet, mii lea okta fylkka stuorámus jávrriin. Jávrrit dulvaduvvojedje vai sihkkarastet doarvái čázi miehtá jagi elfápmostášuvdnii. Čáhci fievrriduvvo tunnealla čađa elfápmostášuvdnii.</p>
    <p>Šibitdoallu ja mielkebuvttadeapmi lea dehálaš vuođđoealáhus. Olles 95 % eanadoalloareálas geavahuvvo guohtumiidda ja ládjobargguide.  Siseatnangiliin ja oarjjabealde lea sávzadoallu stuorámus. Muđui lea vuovdedoallu. Vuovdi geavahuvvo eanaš industriijabuvttadeapmái ja ollu manná maid vuovdimassii. Guolásteamis lea širrábivdu  (rekefiske)  stuorámus,  nubbin makreallabivdu ja dasto silde- ja dorskebivdu.</p>
    <p>Vest-Agdera gielddat/suohkanat ja  čoahkkebáikkit:<em type="italic"> https://snl.no/Vest-Agder </em> </p>
    <p xml:lang="deu">
      <em type="bold">Aust-Agder </em>
    </p>
    <p>Aust-Agdera fylkkavearjjus lea guokte fiskes assás fiellu rukses vuođu alde. Dat galgá muitalit ja muittuhit olbmuid man dehálaš vuovdedoallu ja muorraindustriija leamaš ja lea olles fylkii.</p>
    <p>Aust-Agder  lea  nu  guhkkin  lulde/máddin  Norggas  ahte  dáppe  lea  liegga  dálkkádat rittuguovlluin  ja  buorre  šaddu.  Dáppe  šaddet  ollu  iešguđetlágan  šattut,  rásit,  ruotnasat,</p>
    <p>52 gordni,  oljošattut  (omd  lin),  muorjjit  ja  eará.  Muhto  eanaš  eanadoallu  lea  šibitdoallu. Vuovdedollui geavahuvvo olles 37 % olles fylkka eananareálas.  Eanadoallu ja vuovdedoallu lea dávjá láktašuvvan oktii ja olbmot bargat sihke eanadoaluin ja vuovdedoaluin. Dávjá eanadoallit oamastit ge vuovdeguovlluid. Guolásteapmi dáhpáhuvvá eanaš dušše iešbirgejupmái. Datte guollebiebman ja alitskálžobuvttadeapmi leat vuođđoealáhusat dahje industriija mii lassána.</p>
    <p>Lindesnes lea Norgga máttimus/lulimus njárgageahčči,  ja ollu geasseturisttat devdet AustAgdera ja Lindesnesa ja eará unna gilážiid. Sis leat barttat ja stobut maidda fárrejit ja ásset gesiid. Dálvit dát orrut guorusin. Muhtimat luomustallet dálvet Setesdalenis (Hovdenis). Dán áigge eai šat beasa hukset barttaid sulluide ja lahka gáttiid dáid guovlluin. Sivvan lea ahte buohkat galget beassat ávkkástallat dáid guoibmás guovlluid geasset. Okta goalmmátoassi buot  sávzzain  fylkkas  leat  Lindesnesa  gielddas/suohkanis.  Risøras lea jahkásaš muorrafanasfestivála. Dalle bohtet ollu muorrafanaseaiggádat hámmanii. Sii háleštit mo muorrafatnasiid ráhkadit ja mo daid doallat ortnegis.</p>
    <p>Aust-Agdera gielddat/suohkanat ja čoahkkebáikkit:<em type="italic"> https://snl.no/Aust-Agder </em> </p>
    <p>Gáldu: snl.no</p>
    <p xml:lang="smn">
      <em type="bold">Telemárku </em>
    </p>
    <p>Ovdal geavahuvvui namma  Telemárku dušše  siskkimuš guovllus fylkkas. Meara beale oasit fas  ožžo  nama  Grenland,  mii  lea  namma  dan  guovllus  gos  Skien  ja  Porsgrunn  dál  leat. Fylkkavearjjus lea soahteákšu. Ákšu lei dolin friddjaboanddaid  árvomearka.  Skien ja Porsgrunn leat industriijabáikkit ja deike leat ásahuvvon ollu fabrihkat.  Ovdamunni hukset fabrihkaid  meara  lahka  lea  ahte  lea  álki  fievrridit  vuođđoávdnasiid  fabrihkkii  ja  gárvves gálvvuid fas geavaheddjiide. Vuođđoávdnasat  nu go omd šliipageađggit  bohte kanalaid mielde rittuguvlui ja vuvdojuvvojedje Eurohpái. Šliippageđggiin sáhtte sadjit niibbiid, ákšuid ja  eará  čuohppanreaidduid.    Gálvvut mat bohte stuorra skiippaid mielde Skienii sáhtte kanálafatnasiid mielde ollit olbmuide  geat ásse siseatnamis. Kanálafatnasiin beasat gitta Dalenii,  mii  lea  72  mehtera  badjelis  go  Skien.  Mo  lea  vejolaš  beassat  fatnasiin  <span type="quote">"luohkáid"</span> bajás? Dasa geavahuvvojit šlusat. Fanas vuodjá latnjii mas leat alla uvssat goappašiid bealde.</p>
    <p>53 Dokko devdo čáhci, ja fanas loktana. Go lea dievva, de vuodjá olggos nuppe geahčen. Dás oidno mo dat dáhpáhuvvá:</p>
    <p xml:lang="nno"><em type="italic">http://www.telemarkskanalen.no/nor/Kanalen/Undervisningsfilmer  </em> </p>
    <p>Morgedal Telemárkkus lea dovddus  báiki  dan  sivas  go  dáppe  lea  ođđaáigásaš čuoigangilvvohallan  álggahuvvon.  Dološ  ássanguovllut  gávdnojit  ollu  sajiin  Telemárkkus. Eidsborggas  gávdnat  sajiid  gos  dolin,  500  jagi  maŋŋá  Kristusa,  leat  loggon šliipageađgeávdnasiid.</p>
    <p>Telemárkkus  leat  sihke buorre eanadoalloeatnamat ja ollu vuovdi. Nu ahte doppe leat eanadoallu  ja  vuovdedoallu  dehálaš  vuođđoealáhusat.  Dávjá eanadoallit oamastit  maiddái vuovdeguovlluid, ja nu sii birgejit go leat guovttelágan doalut.</p>
    <p>Industriija lea stuoris Telemárkkus. Dušše Rogalánddas ja Møre Ja Romsdalas  lea eambbo industriija  go  Telemárkkus.  Norsk  Hydro  (Porsgrunn  Fabrikker),  petrokjemiijalaš  industriija (oljoindustriija), Porsgrunn Porselenfabrihkka, Ruovde- ja metállaindustriija, elektroteknihkkalaaš  industriija,  jna. Muhtin industriija lea lassánan ja muorra-  ja saháindustriija fas nohkamin.</p>
    <p>Maiddái turisten lea stuorra ealáhus Telemárkkus,  ii  dušše  kanálafatnasiid  geažil,  muhto maiddái vuojadan- ja mánáidguoimmuhan/aktivitehta báikkiid geažil nu mo Hunderfossen.</p>
    <p>Telemárkku gielddat ja čoahkkebáikkit:<em type="italic"> https://snl.no/Telemark </em> </p>
    <p>Gáldu: snl.no</p>
    <p xml:lang="nob">
      <em type="bold">Vestfold </em>
    </p>
    <p>Fylkkavearjjus lea ruvdnu. Dát galgá muittuhit ahte  Vestfoldas  leat  garra  čanastagat gonagaslaš sohkii.</p>
    <p>Fylkkas leat bivvalis dálvvit ja báhkka geasit. Beaikavuovdi Larvikas lea mearka ahte lea liegga dálkkádat guovllus. Beaika šaddá dušše muhtin sajiin Norggas, ja vuovdi Larvik-guovllus lea stuorámus. Dan sivas lea dát vuovdi ráfáiduhtton. Dáppe gávdno maiddái misteltein rássi. Dát šaddu gáibida ollu lieggasa, ja šaddá lastamuorain. Mistelteina lei bassišaddu ja galggai</p>
    <p>54 buktit lihku ja dálkut dávddaid. Larvika lahka lea Farrisjávri. Dan lahka lea ája mas váldet juhkančázi. Ájačáhcái biddjo gássa, čađđasuvri, veaháš smáhka ja de devdo boahtaliidda.</p>
    <p>Fálesbivdu ja fálesoljovuoššan nogai 1970 logus ja fanashuksenindustriija  maid  nogai.  Dat mearkkaša ahte Vestfoldas leamaš stuorra rievdadusat ássanminstaris maŋimuš 30 -40 jagi. Ollugat ásset Vestfoldas, muhto barget Oslo- ja Drammenguovllus.</p>
    <p>Sii  geat  vuođđoealáhusain  barget  birgejit.  Vestfoldas  leat  stuorra  gordnegiettit  ja  doppe šaddadit buot eanemus ruotnasiid ja lea maid ollu gárdedoallu (hagebruk). Šibihat leat eanaš spiinnit ja vuoncát. Mielkegussadoallu ii leat nu stuoris.  Vuovdedoallu lea maid stuoris go Vestfoldas lea buorre šaddoeana.</p>
    <p>Geasseturisten lea stuorra ealáhus Vestfoldas. Erenoamážit ollu barttat, geasseorohagat ja luomustallanbáikkit leat Oslovuonas. Vestfoldas lea Norgga boarráseamos gávpot, Tønsberg. Doppe leat maid  ollu  jiekŋaáiggemearkkat  nu  go  geahčemorenat  ja  čorut  maid  jiehkki  lea guođđán látnan dasa.</p>
    <p>Vestfold gielddat/suohkanat ja čoahkkebáikkit:<em type="italic"> https://snl.no/Vestfold </em> </p>
    <p>Gáldu: snl.no</p>
    <p xml:lang="nob">
      <em type="bold">Buskerud </em>
    </p>
    <p>Fylkkavearjjus lea alit guovža silbaivnnát vuođus. Dát muitala viiddis vuvddiid birra gos ledje guovžžat  ja  dat  mearkkašupmi  maid  silbaruvke  lea  leamaš  fylkii.  Alitivdni  fas  muitala Blåfargeverket  birra  Modumis.  Dáppe  lei  ruvkedoaibma  gos  vižže  ivdneávdnasa  kobolta. Odne lea dát dáiddamusea.</p>
    <p>Tyrifjorden lahkosiin lea bázahus fylkka boarráseamos <span type="quote">"ássis"</span>, mii maiddái lea reabbá. Muhto dát  elii  sullii  400  miljon  jagi  áigi.  Kongsbergas  gávdne  silbba  váriin  máŋga  čuohte  jagi  dás ovdal. Gávpot vuođđuduvvui 1624:s, ja stuorra silbahivvodat vižžui váriin máŋga čuohte jagi. 1700-logu loahpas ledje dáppe ollu bargit, ja dalle lei Kongsberg Norgga stuorámus gávpot. Muhto  de  vátnugođii  silba,  ja  gávpot  unnui.  Silbaruvke  heaittihuvvui  1957:s.  Otne  sáhtát galledit Bergverksmusea ja oahppat eambbo silbaruvkedoaimmaid birra.</p>
    <p xml:lang="koi">55</p>
    <p>Buskerudas leat sihke vuođđoealáuhusat ja industriija. Eanadoallu lea šibitdoallu, ruotnasiid šaddadeapmi  ja  gárdeliđiid  šaddadeapmi.  Maiddái  gordni  lea  dehálaš  šaddu  Buskerudas. Vuovdečuohppan  biebmá  muorraindustriija  lullelis/máddelis fylkkas. Ollu Buskeruda ássit barget  industriijabargguin.  Mašiinna  industriija,  elektroteknihkkalaš  industriija,  optalaš industriija ja kemiijalaš industriija leat stuorámus industriijasuorggit Buskerudas. Drammenguovlu lea stuorámus industriijaguovlu. Čáhcefámobuvttadeapmi lea maid stuoris Buskerudas.</p>
    <p>Dálveturisttat levvet Buskerudii nu fargga go dálvá. Báikkit nu go Hemsedal, Hol ja Gol leat stuorra čuoigan- čierastan ja dálvelášmmohallanguovllut gosa ollugat johtet dálvit.</p>
    <p>Buskeruda Gielddat/suohkanat ja čoahkkebáikkit:<em type="italic"> https://snl.no/Buskerud </em> </p>
    <p>Gáldu: snl.no</p>
    <p xml:lang="smj">
      <em type="bold">Opplánda </em>
    </p>
    <p>Opplánda lea siseatnanfylka. Dat mearkkaša ahte dáppe ii leat riddu ja mearra. Opplánda namma  boahtá  namas  <span type="quote" xml:lang="nob">"opplandene"</span>,  mii  mearkkaša  eatnamat  davábealde  Vikena,  mii  lei ovdal Oslovuona siskkimusas. Fylkkavearjjus lea govva muhtin šattus maid gohčodit: Mogop. Dat lea muhtin šaddu mii šaddá viidát Opplánddas.</p>
    <p>Vuođđoealáhusat leat dehálaš ealáhusat ja birgenlágit Opplánddas. Eanadollui geavahuvvo stuorra oassi fylkka eatnamis.  Šibitdoalus buvttadit mielkki ja bierggu.   Dáppe šaddadit eambbo suinniid  ja gordni go ruotnasiid ja ruohtasšattuid. Ollu eana geavahuvvo maiddái guohtumiidda. Maiddái vuovdečuohppan lea dehálaš vuođđoealáhus. Eanaš muorat mannet eará fylkkaide gos lea stuorát muorraindustriija.</p>
    <p>Ollu industriijaealáhusat Opplánddas leat maiddái eanadollui ja vuovdedollui čatnon. Lassin lea Opplánddas Raufoss Industripark<em type="italic"> http://www.raufossindustripark.no/  </em>. Dáppe lea ollu iešguđetlágan  industriija,  teknologiija ja dutkan. Sis lea maid ovttasbargu Gjøvik Allaskuvllain.  </p>
    <p>Rondane lea Norgga vuosttaš  luonddusuodjalan  guovlu  mii  ásahuvvui  1962:s. Luonddusuodjalan guovllus ii leat lohpi geainnuid ja barttaid hukset. Luondu dáppe galgá</p>
    <p>56 leat lihkatkeahttá. Muhto lea lohpi mátkkoštit geasset ja dálvet. Fiinna njuikenluohkká ja čierastanluohkká mat dalle ráhkaduvvojedje, geavahuvvojit otne.</p>
    <p>Lillehammer  lea  maid  dovddus Maihaugen  musea  geažil. Deike  leat  čohkkejuvvon  dálut  ja viesut  miehtá  Gudbrandsdalena.  Dát  leat  dovdosat  alla  váriid  ja  várddus  báikkiid  geažil. Máŋga čuohte mehtera badjin manná bálggis ávjočielggi mielde. Oahppogirjjis s <em type="bold">xx</em> oainnát baskkes  ávjočielggi  ja  jávrri  guovtte  bealde.  Dovdoseamos lea Hunderfossen davábealde Lillehammera, gos maiddái lea energiijamusea ja ruollapárka (Trollparken). Lillehammer lea Opplándda dovdoseamos gávpot. Lillehammer šattai máilmmidovddusin jagi 1994, go dáppe ledje Olympia dálvegilvvut. </p>
    <p>Opplándda gielddat/suohkanat ja čoahkkebáikkit:<em type="italic"> https://snl.no/Oppland </em>Gáldu: snl.no </p>
    <p xml:lang="isl">
      <em type="bold">Hedmárku </em>
    </p>
    <p>Maiddái Hedmárku lea siseanafylka.  Namma  Hedmárku  mearkkaša:  <em type="italic">Eana gosa ii leat huksejuvvon. </em>Fylkkavearjjus lea govva bárkenreaidduin maid geavahedje go galge váldit eret bárkku muorain. Govva vearjjus čájeha man dehálaš vuovdedoallu ja hirsačuohppan leamaš dán fylkkas. Hedmárkkus  lea  guhkes  rádji  Ruŧŧii.  Dat buktá hástalusaid dan ektui makkár politihkka galgá boraspiriid ektui. Hedmárkku boanddat eai leat mielas dasa ahte boraspiret galget  leavvat  menddo  ollu.  Dat  borret  ja  goddet  sin  sávzzaid.    Hedmárkkus golgá maid Norgga guhkimus johka Glomma. Dáppe lea maiddái dovddus leahki Østerdalen.  </p>
    <p>Vuođđoealáhusat  leat:  eanadoallu,  vuovdedoallu  ja  boazodoallu.  Hedmárkkus  leat  stuorra návetdoalut main leat ollu šibihat. Sis lea lassin vel vuovdedoallu. Eatnamat leat šattolaččat sivas go lea morenaeana, mas lea valjis kálka. Erenoamážit šaddaduvvojit dáppe buđehat ja gordni.  Muhtimat  šaddadit ruotnasiid.  Šibitdoallu  lea  uhccánan  soađi  rájes,    ja mekaniserejuvvon gordnebuvttadeapmi   lea  lassánan.  Hedmárku lea Norgga máttimus boazodoalloguovlu.  Boazodoallu  čađahuvvo  davvinuortan,  namalassii  Engerdal ja Os gielddain/suohkaniin.</p>
    <p>Go leat nu ollu návetdoalut  ja  boazodoallu  de  leat  Hedmárkkus  maiddái  ollu  meieriijat  ja njuovahagat.  Buđet  lea  fas  ávnnas  mas  boldet  buđetbuolleviinnii.  Das fas ráhkaduvvo buolleviidni mii geavahuvvo earret eará juhkamušaide.</p>
    <p>57 Doppe  gos  ollu  šibihat,  leat  maiddái  árbevirolaččat  leamaš ja leat ain ollu boraspiret ja návddit. Guovžžat  ja  gumppet  mat  leat  ollu  Hedmárkkus,  muhto  maiddái  Ruoŧa  bealde. Gumpe lea boranávdi, mii borrá sávzzaid seamma bures go njoammiliid. Vaikke guovža borra šattuid ja murjjiid, de goddá maiddái sávzzaid.</p>
    <p>Go muohta suddá váriin,  dulvet jogat. Muhtimin dulvá Glomma nu ollu ahte viesut ja dálut šaddet  čáhcái.  Dalle  merkejuvvo  dulvegeađgái  man  allin  dulvi  lei.  Ii  ovttage  eará  fylkkas gávdno ná ollu vuovdi go Hedmárkkus. Vuvddiin leat ollu eallit. Ovdal lahttejedje  beziid Glomma mielde, muhto dál geasehit biillain dahje togain saháide ja fabrihkaide.</p>
    <p xml:lang="smj">Muitalus Jutulhogget birra:<em type="italic"> http://www.alvdal.com/aktivitet/at_jut.htm </em> </p>
    <p>Hedmárkku gielddat/suohkanat ja čoahkkebáikkit:</p>
    <p xml:lang="nob"><em type="italic">https://snl.no/Hedmark/befolkning#menuitem2 </em> </p>
    <p>Gáldu: snl.no</p>
    <p xml:lang="nob">
      <em type="bold">Akershus </em>
    </p>
    <p>Akerhus orru Oslovuona birra. Akershus fylka lea ožžon nama Akershus-latnis. Dát ladni lea Oslos. Fylkkavearjjus oainnát muvragova mii lea dása čadnon. Sáhttá leat imaš go fylka oažžu nama huksehusas mii lea eará fylkkas.</p>
    <p>Vuođđoealáhusat  leat:  Šibitdoallu:  Bahččegusat,  spiinnit  ja  vuoncát.  Muđui  lea gordnešaddadeapmi stuorámus vuođđoealáhus dán fylkkas. Hirsačuohppan ja vuovdedoallu lea maid stuorra vuođđoealáhusa Akershusas.</p>
    <p>Industriijaealáhusat  ja fabrihkat  leat smávvá. Mašiinnaindustriija ja elektroteknihkkalaš industriijat  leat  dehálepmosat,  nu  go  ABB.  Muđui  leat  aviisadeaddilanbáikkit  ja áviisafitnodagat (gráfaijalaš  industriija),  njuovahagat  ja  meieriijat  (biebmoindustriija) ja Icopal ja Dyno Industrier( kemiijalaš industriija) ja stohpogálvobuvttadeapmi ja sahát (muorraindustriija). Datte dát eai leat nu stuorrát.</p>
    <p>Ollu Akerhusa ássiin barget Oslos. Sii johtalit beaivválaččat togain, biillain ja bussiin Akershus ja Oslo gaskka.</p>
    <p>58 Akerhusas lea Norgga váldogirdihápman Gardermoen. Dat lea Ullensaker gielddas/suohkanis. Ollugat barget maiddái doppe, bálvalusealáhusain.</p>
    <p>Ii guhkkin eret Gardermoenis lea Eidsvoll. Dáppe čállui Norgga vuođđoláhka 1814:s.</p>
    <p>Fetsunda bokte joavdá Glomma Øyeren-jávrái. Dáppe lea <span type="quote" xml:lang="isl">"lensemusem"</span>, dahje <em type="italic">hirsabumma</em><em type="italic">musea</em>.  Dolin  golge  miljovnnaid  mielde  hirssat  Glomma  mielde.  Go  jávrái  jovde,  de čohkkejedje  hirssaid  ja  gesse  fatnasiiguin jávrri rastá. Dát boares hirsabummasadji lea dál gelddolaš musea. Oslovuona gáttiin leat ollu barttat. Dán beasat oaidnit jus fatnasiin jođát dán guovllus. Akershusas gávdnojit ollu čoahkkebáikkit. Stuorámusat leat Sandvika, Asker ja Lørenskog. </p>
    <p>Akershusa gielddat ja čoahkkebáikkit:<em type="italic"> https://snl.no/Akershus#menuitem2 </em> </p>
    <p>Gáldu: snl.no</p>
    <p xml:lang="nob">
      <em type="bold">Østfold </em>
    </p>
    <p>Fylkkavearjjus oainnát njuolggo ja soddjon beaivesuotnjariid. Njuolggo suotnjarat leat čuovga, ja sodju fas lea liekkas. Dát muitala ahte fylka lea nuortan, gos beaivváš ihtá. Ruŧŧii mannet riikageainnut E18 ja E6. Ollu sajiin fylkkas leat báktesárgosat. Dát leat sárgojuvvon bronsaáiggis, sullii 1100 jagi ovdal min áigge. Fylka lea namas ožžon dan rájes go Oslovuonas lei namma Folden. Eana mii lei nuorttabealde vuona, oaččui nama Østfold.</p>
    <p>Vuođđoealáhusat  Østfoldas  leat  eanadoallu,  šibitdoallu  ja  vuovdedoallu.  Guolásteapmi  lea uhcán, muhto muhton rittubáikkiin lea dehálaš. Datte skálžoeallit ja áinnas širrát leat ollu.</p>
    <p>Eanaš Østfold-ássit barget industriijas. Østfold lea okta Norgga stuorámus industriijafylkkaid gaskka. Biebmoindustriija lea stuorámus ja deháleamos industriija. Dáppe leat ollu meieriijat, njuovahagat,  juhkamušráhkadeapmi  jna.  Stabburet  lea  dovddus  biebmoindustriija mii buvttada ollu iešguđetlágan biepmu. Dasto lea muorraindustriija. Muorraindustriija buvttada omd  fielluid  sahát,  báhpira  ja  ollu  eará  mii  geavaha/atná  muorraávdnasa  vuođđun. Goalmmádin lea ruovde-  ja metállaindustriija.  Kemiijalaš industriija lea maid dehálaš Østfoldas. Dás sáhttá namuhit Borregaard. Borregaard lea bioraffineriija mii geavaha muora vuođđoávnnasin  ja  buvttada  iešguđetlágan  birasláđis  biokemiijalaš  buktagiid.    Lassin</p>
    <p>59 dáhpáhuvvá Østfoldas maiddái minerála-, gumme- ja plastihkkabuktagiid buvttadeapmi. Dás sáhttá namuhit lihttebuvttadeami ja isolerenbuktaga: Glasswatt.</p>
    <p>Hvaler ja Kråkerøy leat muhtun daid báikkiin Østfolda rittus main ásset ollu turisttat geassit. Østfoldas lea láhka Ruŧŧii ja muđui Eurohpái sihke geainnuid mielde ja ruovdemáđii/togaid mielde.</p>
    <p>Østfold gielddat/suohkanat ja čoahkkebáikkit:<em type="italic"> https://snl.no/%C3%98stfold </em> </p>
    <p>Gáldu: snl.no</p>
    <p>
      <em type="bold">Oslo </em>
    </p>
    <p>Oslo lea Oslovuona siskkimusas.  Dat  lea  sihke  fylka  ja  gielda/suohkan.  Dat  lea  Norgga oaivegávpot ja maiddái Norgga stuorámus gávpot. Oslo lea juhkkon 15 gávpotoassái. Dain leat sierra hálddašeapmi. Oslo leamaš sierra fylka jagi 1842 rájes. Ovdal dan gulai Oslo Akerhus fylkii. Oslos ásset fargga miljovnna olbmo.</p>
    <p>Oslo namma sáhttá boahtit boaresdárogielas Åslo, mii mearkkaša <span type="quote">"ipmiliid gieddi"</span>. Muhto sáhttá  maiddái  boahtit  lo  ja  os  sániin.  Lo  lea  smávva  johka,  ja  os  lea  joganjálbmi. Gávpotvearjjus lea Bassi Hallvard govva. Girku  dagai su bassin duhát jagi dassái. Gávpoga vuođđudii gonagas Harald Hårdråde sullii jagi 1050. Akerselva boahtá Maridals-jávrris ja dán jogas leat ollu goržžit.</p>
    <p>Akerselva-gáddái huksejedje milluid, sahárusttegiid ja eará industriija badjel čuohte jagi áigi dassái.  Dán  industriija  lea  áiggiid  čađa  sirdán  fylkkaide  mat birastahttet Oslo. Dás sáhttá namuhit Ringnes Bryggerier, ABB, Lilleborg ja Kværner.</p>
    <p>Eanaš Oslo-ássit  barget  bálvalusealáhusain.  Gávppašeapmi,  johtolat,  gulahallan,  báŋku-  ja dáhkádusat, almmolašbálvalusain nu go oahpaheaddjin, veahkkedivššárin jna. Oslo fuolaha olles Norgga riikka bálvalusain. Stuorradiggi,  ráđđehus  ja stáhtahálddahus lea Oslos. Dihtorbálvalusat fievrriduvvojit miehtá riikka. Norgga  stuorámus  universitehta  UIO,  ja maiddái eará stuorra oahppoásahusat leat Oslos.</p>
    <p>60 Oslo lea turistagávpot maiddái.  Oslos  leat  ollu museat  ja  čájáhusat.  Eanemus dovddus  lea Vigelandpárka, ja dovddus dáiddár Edvard Munch musea. Muhto dáppe leat maiddái eará gelddolaš galledanbáikkit.</p>
    <p>Gáldu: snl.no</p>
    <p>
      <em type="bold">Fágarelevánta doahpagat ohppiide </em>
    </p>
    <p>Fylka Guovlu Norggas Fylkavearju Govva mii čájeha Fylkka erenoamášvuođa, historjjá dahje ealáhusa Rádji Sadji mii earuha guokte fylkka, gieldda/suohkana dahje riikka Gielda/suohkan Guovlu fylkkas Resursa Ávnnas mas sáhttá atnit ávkki, omd olju, guolli, muorra dahje ruovdi Ássan Mo, man ollu ja gos olbmot ásset Ealáhus Birgenláhki, mainna eallá dahje dine ruđa nu ahte birge Industriijaealáhus Ealáhus mii buvttada vuođđoávdnasis juoga. Buvttadeapmái huksejit fabrihkaid dahje stuorra industriijaguovlluid. Meieriija, njuovahat, lákcajiekŋafabrihkka, aviisadeaddilanfabrihkka leat industriijat. Vuođđoealáhus Ealáhus mii viežžá dahje váldá luonddus (vuođus) ávdnasa. Omd Vuovdedoallu, eanadoallu, šibitdoallu, guolásteapmi, boazodoallu, ruvkedoaibma Bálvalusealáhus Ealáhus mii bálvala eará olbmuid. Omd Bussevuoddji, oahpaheaddji, áviisačálli, báŋkobargi, buvda/rámbuvrrabargi Nuorttabealde Nuortta-  bealde juoga Davábealde Davá- bealde juoga Lulábealde/máttabealde Lulá-, dahje máttabealde juoga Oarjjábealde Oarjja- bealde juoga Olggobealde Olggo bealde juoga Siskkobealde Siskko bealde juoga Riddu Mearragáddi Siseana Eana/guovlu gos ii leat mearragáddi Vuovdi Guovlu gos šaddet ollu muorat</p>
    <p>61 Vuotna Ávži eatnamis gosa mearra golgá sisa Duottar Geađgás, báljes, várddus guovlu gos eai šatta alla muorat, muhto dušše vuollegis miestagat, skierrit ja vuollegis, roaŋkke soagit leahki Ávži eatnamis gos lea dávjá johka mii lea borran iežas vulos, dahje jiehkki lea suttadettiin ja jođidettiin hábmen leagi Johka Golgi čáhci luonddus Eanadat Eanahápmi/šládja luonddus (duolbbas, ceakkus, geađgái, bárrolágan, čohkal, alla, vuollegis, šattolaš, guorba) Guovlu Ráddjejuvvon báiki Čoahkkebáiki Báiki gos ásset olbmot čoahkis Stuorámus  Unnimus  Eanemus  Alimus  Guhkimus  Gávppašeapmi Vuovdit ja oastit gálvvuid Viidodat Areála, man viiddis/stuoris viidodaga hárrái muhtin guovlu lea Máŋggakultuvrrat Máŋga kultuvrra doibmet bálddalaga seammá guovllus</p>
    <p>Oahppit  galggašedje  joavkkuin  hárjehallat  muitalit  ja  čilget  gos  fylkkat  dahje gielddat/suohkanat  leat  eará  guovlluid,  fylkkaid,  riikkaid,  riikkaosiid,  gielddaid/suohkaniid ektui. Maiddá komparatiiva lea vuogas dán oktavuođas hárjehallat: <em type="italic">Stuorát go... Unnit go... Eambbo go... Allelit go...  Alladeabbu  go...  Guhkit go... Eanet go... Davvelis.... Nuortalis... Lullelis... Oarjelis... Stuorámus  industriija  lea...  Deháleamos  vuođđoealáhus  lea...  Eanemus olbmot ásset....(lullin, oarjin, nuortan, davvin), dáid báikkiin...  Eanadat lea.......   Alimus várri lea.... Guhkimus johka lea... </em></p>
    <p>
      <em type="bold">Modelleren-ovdamearka: </em>
    </p>
    <p>
      <em type="italic">Møre ja Romsdal lea Oarje-Norgga  davimus fylka. Dat lea riddofylka ja das leat rájit LulliTrøndelágii,  Opplándii ja Sogn ja Fjordane fylkkaide. Alimus várri lea Puttegga mii lea 1999 m.b.á. Møre ja Romsdalas  leat ollu sullot. Stuorámus suolu lea Smøla.  Møre  ja  Romsdala </em>
    </p>
    <p>62 <em type="italic">guhkimus johka lea Driva, ja stuorámus jávri fas lea Eikedalsvatnet. Møre ja Romsdalas ásse jagi 2013 260 00 olbmo ja doppe leat 36 gieldda/suohkana. Areála dahje viidodat lea 15 114 km2.</em>  <em type="italic">Stuorámus industriija lea viessogálvoindustriija ja fanashuksenindustriija. Ollu turisttat fitnet  Møre  ja  Romsdalas  geassit,  go  doppe  leat  baskkes,  čáppa  vuonat  ja  alla,  ceakkus bávttit.  </em></p>
    <p>Dasto sáhttá bálddastahttit muhtin eará fylkkain,  omd  Finnmárkkuin.  Dasa sáhttá oahppi geavahit vuođđun <em type="bold">bálddastahttinskovi</em> (ovdal go čállá).  Dalle šattašii ná:  </p>
    <p>
      <em type="italic">Møre  ja  Romsdal  lea Oarje-Norgga  davimus  fylka,  ja    Finnmárku  fas  lea  Norgga  buot davimus fylka. Sihke Møre ja Romsdal ja Finnmárku leaba riddofylkkat. Møre ja Romsdalas leat  rájit  Opplándii  ja  Sogn  ja  Fjordane  fylkkaide.  Finnmárkkus fas leat rájit Romssa fylkii, Supmii ja Ruššii.  Møre  ja  Romsdala  alimus  várri  lea  Puttegga  mii  lea  1999  m.b.á  ja Finnmárkku  alimus  várri  lea  Ákšovuonjiehkki/Øksfjordjøkelen  mii  lea  1204 m.b.á. Puttegga lea  795  m  alladeabbu  go  Ákšovuonjiehkki/Øksfjordjøkelen.  Møre  ja  Romsdala  guhkimus johka lea Driva  ja  Finnmárkku  guhkimus  johka  lea  fas  Deatnu/Tana.  Møre  ja  Romsdala stuorámus  jávri  lea  Eikedalsvatnet  ja  Finnmárkku  stuorámus  jávri  lea  fas  Iešjávri.  Møre ja Romsdala olmmošlohku lei   jagi  2013  260  00  olbmo  ja  doppe  leat  36  gieldda/suohkana. Finnmárkkus fas ásse jagi 2013 75 000 olbmo ja doppe leat 19 gieldda/suohkana. Møre ja Romsdalas ásse jagi 2103 185 000 eambbo olbmo go Finnmárkkus. Møre ja Romsdala areála dahje viidodat lea 15 114 km2, muhto Finnmárkku sturrodat lea 48 615 km2. Finnmárku  lea 33 501 km2 stuorát go Møre ja Romsdal. Møre ja Romsdalas leat ollu industriijaealáhusat nu go viessogálvoindustriija ja fanashuksenindustriija. Finnmárkkus fas leat vuođđoealáhusat nu go guolásteapmi ja boazodoallu dehálaš birgenlágit. Ollu Finnmárkku  gielddain/suohkaniin fállo  sámegieloahpahus  skuvllain  ja  doppe  lea  sámegiella  almmolašgiellan.  Møre  ja Romsdalas  fállo  sámegiella  jos  leat  oahppit  geat  dáhttot  dan.  Doppe  ii  leat  sámegiella almmolašgiellan.   </em>
    </p>
    <p>Čállinbargguid  oktavuođas  sáhttá  lassin  hárjehallat  bidjat  stuorra  ovdabustáva  báikkiide, rihku,  čuoggá,    ja  ollu  eará  riektačállinhárjehusaid.  Lassin beassá hárjehallat maiddái rehkenastit. Oahppi sáhttá  geavahit  <em type="bold">čanastatsániid</em>  -skovi veahkkin jos dáhttu molsašuddi giela geavahit iežas čállosis.  </p>
    <p>63 Oahppi sáhttá atlasis dutkat ja gávnnahit gos lea várri, johka ja jávri ja čilget doahpagiiguin; davvi,  nuorta,  oarji,  lulli/máddi,  siseana,  riddu,  vuotna,  leahki.    Oahppi sáhttá lassin geahčadit  ja  dutkat  diagrámma  ja  čilget  maid  dat  muitala  ealáhusaid  birra.  <em type="bold">Diagrámmat</em> gávdnojit Lágádusa neahttasiidduin.  </p>
    <p>Bláđestehket s 110 ja 111 ja geavahehket kárttaid go áigubehtet hárjehallat.</p>
    <p>
      <em type="bold">Vástádusat ja kommentárat bargobihtáide </em>
    </p>
    <p>
      <em type="bold">Ohcci </em>
    </p>
    <p>1.  Davvi-Norga, Gaska-Norga, Oarje-Norga, Nuorta-Norga ja Lullimus-Norga 2.  19 3.  Finnmárku ja Vest-Agder 4.  Dás ferte oahppi ieš árvvoštallat 5.  Gaska-Norga ja Lulimus-Norga 6.  Opplánda 7.  Hordalánda 8.  Vestfold</p>
    <p type="listitem">• Evttohusat vel lassin:</p>
    <p type="listitem">• Mat fylkkat leat Oarje-Norggas? Naba Davvi-Norggas?</p>
    <p type="listitem">• Mat fylkkat lea oarjeleamos?</p>
    <p type="listitem">• Makkár fylka lea nuortaleamos?</p>
    <p type="listitem">• Mat fylkkat leat golbma viidámus/stuorámus areála?</p>
    <p type="listitem">• Makkár fylkkain ii leat riddu?</p>
    <p>
      <em type="bold">Dahkki </em>
    </p>
    <p>1.  Nordlánda: 2, Sogn ja Fjordane: 4, Telemárku: 5, Opplánda: 7 2.  Finnmárkkus,  Romssas,  Nordlánddas,  Davvi-Trøndelágas,  Lulli-Trøndelágas, Hedmárkkus, Opplánddas ja Møre ja Romsdal.  3.  Oahpaheaddji sáhttá čálihit kártta ja oahppit sáhtte ivdnet ja merket fylkkaid namaid.  4.  Oahppit sáhttet válljet muhtin fylkka mii sidjiide ii leat nu oahpis.</p>
    <p>
      <em type="bold">Dutki </em>
    </p>
    <p xml:lang="koi">64</p>
    <p>1.  Oahppi sáhttá ohcat dieđuid interneahtas dahje eará giehtagirjjiin. Oahpaheaddji lea viežžan ceahkkelatnjii  girjjiid mat heivejit.  2.  Dán  heive  maiddái  gielddaid/suohkaniid  oktavuođas  bargat.  Sáhttibehtet  geavahit gielddaid/suohkaniid neahttasiidduid gáldun.  3. <em type="italic">http://miljodirektoratet.no/nasjonalparker/ </em> </p>
    <p>
      <em type="bold">Heivvolaš liŋkkat:  </em>
    </p>
    <p xml:lang="nno"><em type="italic">http://www.statkart.no/Kunnskap/Fakta-om-Norge/Hoyeste-fjelltopp-i-fylke/Tabell/ </em> </p>
    <p xml:lang="nno"><em type="italic">http://www.gruble.net/geografi/kart/norge/fylker/  </em> </p>
    <p>
      <em type="bold">Mo sáhttá dáinna osiin bargat skuvllas? (s 108-153) </em>
    </p>
    <p>
      <em type="bold">Ovda-lohkan-oassi </em>
    </p>
    <p>Oahpaheaddji sáhttá olles ceahkkái čilget mo Norga lea juhkon fylkkaide ja gielddaide.</p>
    <p>Oahppit sáhtte logadit ja geahčadit kárttaid s 110 ja 111 ja bargat Ohcci- bargobihtáid s 112 ja Dahkki nr 3 s 112.</p>
    <p>Čađahit <em type="bold">fágarelevánta doahpagiid</em>. Dan sáhttá dahkat iešguđet láhkai.  </p>
    <p>
      <em type="bold">Lohkan-oassi </em>
    </p>
    <p>Oahpaheaddji sáhttá juohkit  joavkkuide  ja  <span type="quote">“juohkit”</span>  maiddái  fylkkaid  ohppiide.  Sii  galget lohkat <span type="quote">“iežaset”</span> fylkka birra oahppogirjjis. Sii sáhttet noteret ja geavahit <em type="bold">oahpporeaidduid</em> logadettiin.  Oahppit  sáhttet  dieđusge  maiddái  eará  gálduin  ohcat  dieđuid.  Lágádusa neahttasiidduin leat diagrámmat ja kárttat maiguin  maid sáhttá háhkat dieđuid, earret eará ealáhusaid birra. Oahpaheaddji  sáhttá  modelleret  ja  čájehit  ja  bálddastahttit  omd Finnmárkku ja Møre ja Romsdala ealáhusdiagrámma. Dat muitala omd ahte Møre ja Romsdalas lea eambbo industriijaealáhusat go Finnmárkkus. Finnmárkkus barget eambbo olbmot  bálvalusealáhusain  go  Møre  ja  Romsdala  ássit  dahket.  Vuođđoávnnas  lea  uhcánaš eambbo Finnmárkkus go Møre ja Romsdalas. Manne datte ii leat eambbo industriija Finnmárkkus? Gosa šaddá  vuođđoávnnas  maid  mii  viežžat  Finnmárkkus?  (Dat  soaitá  ahte muhtin oassi das manná Møre ja Romsdalii dahje olgoriikii.) </p>
    <p xml:lang="koi">65</p>
    <p>Oahppit sáhttet geavahit <em type="bold">bálddastahttindiagrámma</em> go bálddastahttet guokte fylkka.  </p>
    <p xml:lang="kal">
      <em type="bold">Barganoassi </em>
    </p>
    <p>Lea dehálaš ahte oahppit dovdet fágarelevánta doahpagiid sisdoalu. Dán oasis besset hárjehallat daid geavahit. Oahppit čállet teavstta dahje buktet ovdan njálmmálaččat dieđuid maid leat gávdnan fylkka birra.</p>
    <p>Bargat <em type="bold">neahttabargobihtáid. </em>Bargat kopiijaoriginálain.<em type="bold"> Buot</em> <em type="bold">Norgga fylkkaid bargo-kárttaid gávnnat dás.</em> </p>
    <p>
      <em type="bold">Loahppa-oassi </em>
    </p>
    <p>Geardduhit fylkkaid ja bargobihtáid. Árvvoštallat oahppoulbmiliid.</p>
    <p>nrk.no/skole  neahttasiiddus  sáhttá  ohcansadjái  čállit  fylkka  nama.  Doppe  sáhttibehtet geahčadit  filmmaid  buot  fylkkaid  birra.  Lea  somá  geahčadit  filmmaid,  go diehtá ja dovdá fylkka veahá ovddežis.</p>
    <p>
      <em type="bold">Kopiijaoriginálat </em>
    </p>
    <p>Kopiijaoriginálaid gávnnat dáppe:<em type="italic"> www.calliidlagadus.org/sf/miidappe1 </em> </p>
    <p xml:lang="koi">66</p>
  </body>
</document>
