<document xml:lang="sme" id="no_id"><header><title>Mánná buohcá</title><genre code="facta"/><author><person firstname="Helena" lastname="Varonen" sex="f" born="" nationality="FI"/></author><author><person firstname="Minna" lastname="Kaila" sex="f" born="" nationality=""/></author><author><person firstname="Mirja" lastname="Hämäläinen" sex="f" born="" nationality=""/></author><translator><person firstname="Ellen" lastname="Näkkäläjärvi" sex="f" born="" nationality="FI"/></translator><translated_from xml:lang="fi"/><year>2002</year><wordcount>21325</wordcount><conversion_status type="standard"/><availability><license type="standard"/></availability><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header>
<body>
<p>Stohkanahkásaš mánná láve leat sáhkkii ja viššal buđaldit duoid daid ja nuba son maid sáhttá dávjá šaddat bárttiide. Unnit deađvašuvvamiiguin, njoammu mánáiddávddaiguin ja lužohagaiguin nugo maiddái virusnuorvvuiguin ja -gosahagaiguin birge dábálaččat bures ruovttugoansttaiguin dán girjji vehkiin. Máná buohcan duollet dalle gullá máná dábálaš šaddamii ja ovdáneapmái. Rivttes diehtu veahkeha dovdát várálit diliid, mat gáibidit divššu. Dán girjji dikšunrávvagiid vuođđun leat Suomalainen Lääkäriseura Duodecim ry:a doaimmahan našuvnnalaš dikšunávžžuhusat.</p>
<p>Oulu universitehta Thuleinstituhtta, Árktalaš dálkkasdiehtaga guovddáš ja Giellagas-instituhtta leat doaimmahan girjji ovttasbarggus SámiSoster-servviin. Dát girji lea vuosttaš stuorit olmmošjovkui dárkkuhuvvon rávagirji davvisámegillii dearvvašvuođa dikšumis.</p>
<p><em type="bold">Mánná buohcá </em></p>
<p>Mánná buohcá</p>
<p>Máná buohcan duollet dalle gullá máná dábálaššaddamii. Rivttes diehtu veahkeha dovdát,goas lea sáhka várálit dilis.</p>
<p>Mánná buohcá</p>
<p>Thuleinstituhtta lea Oulu universitehta sierralágádus, mii ovddida dieđasurggiid gulahallama, hárjeha alladásat dutkamuša ja bargá riikkaidgaskasaš ovttasbarggus universitehtaid davviguovlu ja biras deaddosuorggis. Instituhtas doaibmá Árktalaš dálkkasdiehtaga guovddáš, NorNet-fierpmádat ja NorTech Oulu (http://thule.oulu.fi/suomi/index.html).</p>
<p>Árktalaš dálkkasdiehtaga guovddáža barggus deattuhuvvo davviguovllu buresbirgen- ja dearvvašvuohtadutkamuš ja oahpahus sihke suorggi servodatlaš váikkuhanvejolašvuođa ovddidepmi. Guovddáš dahká ovttasbarggu dearvvašvuohtasuorggi dutkaninstitušuvnnaiguin ja eará doibmejeddjiiguin olles sirkumpolára guovllus. (http://arctichealth.oulu.fi/suomi/index.html)</p>
<p>Giellagas-instituhtta lea Oulu universitehta humanisttalaš dieđagoddái gullevaš ovttadat, mas lea riikkaviidosaš ovddas-vástádus sámegiela ja sámiid kultuvrra alimus dási oahpahusas ja dutkamis Suomas. (http://www.oulu.fi/giellagas/index.html)</p>
<p>Jagi 1881 vuođđuduvvon Suomalainen Lääkäriseura Duodecim (Suopmelaš Doavttirsearvi Duodecim) lea dieđálaš ovttastus ja dat oamasta Kustannus Oy Duodecima, mii lea</p>
<p>Suoma njunušgoasttideaddji, mii guoská dálkkasdieđalaš fágagirjjálašvuođa goasttideapmái.1. preanttus 2002</p>
<p>LOHKKÁI</p>
<p>Bearráša eallin rievdá, go askkis orru njuorat-mánás šaddá stoahkanahkásaš, mii lihkada, dutká, huššá ja oahpahallá. Olles eallin šaddá fáhkkestaga gelddolažžan ja ođđa áššiid fuomášeapmin.</p>
<p>Dás čuovvu maiddái dat, ahte bárttidanvárat lassánit, nappo ruovttu várálaš báikkiid ferte gártet ja ferte máhttit ovddalgihtii váruhit daid diliid, gos mánná sáhttá vahágahttit iežas.</p>
<p>Unnit vaháguvvamiiguin birget ruovttugoansttaiguin, stuoribuidda sáhttá ráhkkanit nu, ahte várre muhtumin buori áiggi lohkat vuosttašveahkkerávvagiid dán girjji loahpas. Heahtedilis daidda ii leat dilli vuodjut.</p>
<p>Mánáidgárdái dehe dikšunbáikái doalvun mearkkaša mánnái eallinbiirre viidáneami ja seammás dan, ahte njoammu mánáiddávddat, virusnuorvvut ja -gosahagat sihke njoammu luhčadávddat šaddet máná buohcanlistui. Stoahkanahkásačča vuosttaš jagit leat losimus áiggit nu mánnái go su vánhemiiddanai. Go febera ja čoavjedávdda dagaheaddji dihto virusnjoammumat leat buhccon, dat eai šat njoamo mánnái.</p>
<p>Jo golmmajahkásaš buohcá mihá unnit go sus jagi nuorat stoahkanolmmái. Máŋggat mánát besset dien agi rádjai maiddái gaskabealljevuolšši buohcamis, ja biebmoávnnasallergiijatnai leat máŋgasiidda báhcán dušše muitun.</p>
<p>Go iežas dáiddut ja vásáhusat máná dikšumis lassánit, de ii šat dárbbaš dávddaid fallehettiin leat nu váraid nalde dego njuoratmánáin. Stoahkanahkásačča dávdamearkkaid duostá ja oažžunai čuovvut ja dahkat maiddái álkes ruovttuteasttaid, maid vuođul sáhttáde geahččalit árvvoštallat, mii dat lea váivviid.</p>
<p>Máŋggaid buozalmasvuođaid dikšumii gávdnojit goansttat ruovttuaptehkas. Leat goitge máŋggat dakkár dávdamearkkat, maid ii oaččoše ieš dikšugoahtit, muhto máná galgá doalvut jođánit doaktárii.</p>
<p>Máŋggain guhkesáigge bisti buozalmasvuođain, dego allergiijain, ástmás, oađđinváttisvuođain, oaivebákčasiin ja čoavjeváivviin, lea jierpmálaš oahpahallat čállit beaivegirjji máná dávdamearkkain ja veadjimis. Das lea veahkki dalle, go ovttas doaktáriin čielggadišgoahtit, makkár váivviin lea sáhka ja vejolaš dikšundárbbu.</p>
<p>Stoahkanahkásačča šaddama ja ahtanuššama mielde vánhema iežas šaddan vánhemin joatkašuvvá.</p>
<p>Juohke beaivi oahpaha maiddái vánhema, gii nagoda doallat čalmmiid ja beljiid rabasin. Vánhennai sáhttá geahččalit hárjehallat čuovvut dárkilit, mii máná birrasis dáhpáhuvvá, vaikko dan dáiddus ii beasage seamma dássái mánáinis.</p>
<p>HELSSEGIS 2002</p>
<p><em type="italic">Tellervo Ahodálkkasdiehtaga doaimmaheaddji </em></p>
<p>ÁLGOSÁNIT DAVVISÁMEGIELAT JORGALUSSII</p>
<p>Oulu universitehta Thule-instituhtta, Árkatalaš dálkkasdiehtaga guovddáš ja Giellagas-insti-tuhtta leat doaimmahan ja goasttidan dán girjji ovt-tasbarggus SámiSoster-servviin. Girjji vuođđun lea Kustannus Oy Duodecim doaimmahan suoma-gielat girji <em type="italic">Lapsi sairastaa </em>. Girjji dikšunrávvagat vuođđuduvvet Suomalainen lääkäriseura Duodecim ry:a doaimmahan našuvnnalaš dikšunávžžuhusaide. </p>
<p>Girji gullá Riikkaidgaskasaš polárajagi (IPY) doaimmaide Suomas.</p>
<p>Earenomáš giitosat gullet FM Ellen Näkkäläjärvii stuora jorgalanbarggu ovddas, Ristenrauna Maggai geavatlaš áššiid dikšumis ja viiddes áššedovdijovkui (dearvvašvuohtaguovddáža doavttir Heidi Eriksen, spesiálbuohccedivššár Mirja Laiti, hupmanterapeuhtta Sunnamaaret Sara, sámegiela professor Pekka</p>
<p>Sammallahti, boazodoalloeamit Elli Näkkäläjärvi, prošeaktahoavda Ristenrauna Magga), mii lea šaddan smiehttat ja ovddidit ođđa sániid ja dadjanvugiid davvisámegillii - Ristenrauna Magga sániiguin <span type="quote">“in diehtán duokkár dávdda oba leamenge”</span>. Giellagas-instituhta beales barggu lei álggaheame dál jo ealá-hahkii báhcán instituhta jođiheaddji ja sámegiela lek-tor Tuomas Magga.</p>
<p>Dán barggu vuođđun lea leamaš duođalaš miella bargat ovttas, ja ulbmilin lea joatkit čuovvovaš jagiin ođđa girjjiid jorgalahttima ja doaimmaheami ja maiddái eará dearvvašvuohta- ja buohccedikšui gullevaš materiála ráhkadeami.</p>
<p>Barggu oktavuođas lea seammás ulbmilin ovddidit sámegielat dearvvašvuohtasuorggi terminologiija.</p>
<p>Sávvat, ahte min bargu ovddida maiddái sápmelaš dearvvašvuohtadikšui guoskevaš dutkama ja skuvlema ja kultuvrraid gaskasaš gulahallama.</p>
<p>Suomalainen lääkäriseura Duodecim ry:a juolludan veahkkeruđain beasaimet buori álgui ja das liegga giitosat searvái. Sávvat, ahte girji lea ávkin earenoamážit sámegielat mánnábearrašiidda. Girjji lohppii lea čohkkejuvvon sátnelistu veahkkin lohkkái.</p>
<p><em type="italic">Oulus, juovlamánu 20. beaivve, 2006 </em></p>
<p><em type="italic">Arja Rautio </em></p>
<p><em type="italic">Kari Laine </em></p>
<p><em type="italic">Árktalaš dálkkasdiehtaga guovddáš </em></p>
<p><em type="italic">Thule-instituhtta </em></p>
<p><em type="italic">Oulu universitehta </em></p>
<p><em type="italic">Oulu universitehta </em></p>
<p><em type="italic">Veli-Pekka Lehtola </em></p>
<p><em type="italic">Giellagas-instituhtta </em></p>
<p><em type="italic">Oulu universitehta </em></p>
<p>BUORIT NAHKÁRAT GULLET</p>
<p>BUORI EALLIMII</p>
<p><em type="bold">Mánná dárbbaša oađđit </em></p>
<p>Vuollil mánnosaš njuoratmánná oađđá sullii 20 diimmu jándoris. Máná oađđindárbu unnu jagiid mielde, muhto máŋggas dárbbašit nohkastit vel beaivet gitta 4–5-jahkásačča rádjai. Oađđima dárbu molsašuvvá goitge jo mánnávuođa rájes olbmos nubbái: muhtun heaitá oađđimis beaivet jo guovttejahkásažžan, nubbi fas nohkasta millosit joba guđajahkásačča rádjai.</p>
<p>Stoahkanahkásaččaid dábáleamos oađđinváttisvuođat leat nohkihanváttisvuođat, boatkkalaš idja-nahkárat ja gullán ilá árrat iđđes. Máná oađđima sáhttet heađustit maiddái nohkanapnea, deddohallamat ja idjacissadeapmi. Muhtumin oađđinváttisvuohta lea šaddan jo njuoratmánnán. Jos dasa ii gávdno mihkkege organismmalaš sivaid, idjagulláma ja -čierruma sáhttet leat dagahan njuoratmánnaagis šaddan boasttu nohkkanvierut. Daidda bastá lihkus váikkuhit. Matge imašlaš goansttaid daidda eai leat, muhto oađđin- ja nohkkanvieruid nuppástuhttin váldá áiggi ja gáibida vánhemiin sitkatvuođa ja buriid nearvvaid. Dan bar-gan goitge gánnáha.</p>
<p>Go mánná oađđá doarvái ihkku, dat sihkka-rastá máná normála šattu ja ahtanuššama. Máná oađđinváttisvuođat čuhcet lossadit maiddái olles bearrašii. Danin lea buorre guorahallat ja dikšut daid vuođđosivaid, mat oađđinváttisvuođaid dagahit.</p>
<p>Duohta áššit nahkáriin Olmmoš dárbbaša dorvái sihke čiekŋalis nahkáriid ja</p>
<p>REM-nahkáriid dehe ng. vilpunnahkáriid. Jos oađđá hejot, dat váikkuha nu psykihkalaš go fysihkalašnai buorrinveadjimii, ja ee. dasa, man bures gorut nagoda vuosttildit dávddaid; olbmo iešsuddjenmekanismma doaibman dárbbaša doarvái buori meari čiekŋalis nahkáriid. REM-nahkáriid fas navdet guovddáš dahkkin dovdduid ja oahppanproseassaid oktavuođas.</p>
<p>Ollesolbmuin gehppes REM-nahkáriid mearri lea sullii 20 proseantta. Njuoratmáná nahkáriin sullii bealli leat REM-nahkárat. Agi mielde REM-nahkáriid goralaš mearri unnu ja dan mearri lea jo stoahkanagis sullii seamma go ollesolbmuin. Čiekŋalis nahkárat leat álgoija áigge, ja dalle mánná ii gullá nu álkit.</p>
<p>Nagirvátni sáhttá váikkuhit unna mánážii áibbas earáládje go mii navdit: mánná šaddá leabuheapmin ja sáhttá leat badjelmeare virkui.</p>
<p>Dánnai lea buorre muitit dán áigge, goas máŋgasis lea vierrun programmeret sihke iežas ja mánáid beivviid ja eahkediid minuhttaáigedávvala mielde: dutkamušat čájehit, ahte dušše moadde proseantta ollesolbmuinge ceavzá jámma viđa dehe guđa diimmu idjanahkáriin. Stuorimus oassi veadjá bures easkka go leat beassan oađđit gávcci diimmu. Stoahkanahkásaš dárbbaša oađđit unnimustá logi diimmu botkekeahttá ja roahkka bures áiggi ráfáiduvvat beaivvi stohkosiin ovdal nohkiheami.</p>
<p>Gulládaddan vahágahttá Jos mánná lea njuoratmáná rájes oađđán hejot eaige idjagullámii dehe nohkihanváttisvuođaide leat gávdnon čielga sivat, váttisvuohta sáhttáge leat šaddan dušše njuoratmánnán hárjánan vuogis, mas nohkiheapmái lea álo dárbbašuvvon miinu goansttaid, dábálepmosit čičči, dávjá maiddái mielkebohttala dehe doahtu njamman, askkis lullán dehe eará dakkáraš.</p>
<p>Go mánná lea nohkihan njammamii dehe lullámii, de son lea biddjojuvvon iežas seŋgii. Dasto go son lea nohkiheami maŋŋel gullán vuosttaš geardde, de nohkiheapmi ii leatge lihkostuvvan almma nohkahangoanstta, mii dat dasto leažžáge lean. Vearrámussan dilli lea dolvon dasa, ahte mánná vánhenguoktáin gullá joba logi geardde ijas. Buohkat váibet ja dilli šaddá gierdameahttumin.</p>
<p>Stoahkanagis nahkáriid ráhkadus nuppástuvvá, ja čiekŋalis nahkáriid goralaš mearri lassána. Danin mánná ii šat gulládatta nu dávjá, muhto njágada goitge dávjá iđitija vánhemiid seŋgii.</p>
<p>Divššokeahtes oađđinváddu sáhttá maiddái nuppástuvvat ja albmanit nohkihanváttisvuohtan: eadni dehe áhčči šaddá čohkkát seaŋgaguoras, ovdalgo mánná miehtá nohkkat. Nohkahandáistaleamit sáhttet muhtumin šaddat oalle váttisin, jos mánná lea vuostánággenagis, jos son deddohallá dehe jos son šaddá mánáidgárddis oađđit beaivet, vaikko ii šat dárbbašivččege beivenahkáriid.</p>
<p>Nohkahanskuvla ruovttus Ruovttugoansttaiguin dávjá čielgá, mii máná nohkihanváttisvuođaid dagaha. Viđajahkásaš sáhttá muitalit, ahte ii leat ollenge váibbas dalle go mánáidgárddis leat beaivet oađđinboddu. Mánná sáhttá leat vuoigadis. Dalle áššis gánnáha ráđđádallat mánáidgárddi bargiiguin. Virkus viđajahkásažžii leažžá álki hutkat juogalágan jaskes buđaldeami dan boddii, go earát ođđet. Jos nohkihanváttisvuohta čoavdašuvvá ná, de ii dárbbaš ohcagoahtit eará sivaid.</p>
<p>Vuostánággenagis mánná geahččaladdá rájiidis ja diehtá dárkilit vánhemiiddiska headjuvuođaid.</p>
<p>Go eadni dehe áhčči lea bargan badjelguhkes bargobeaivvi ja guoddá dan dihte heajos oamedovddu, go ii leat astan leat doarvái mánáiguin, golmmajahkásaš váccaša ovttatládje seaŋggastis ja almmuha hálidit čázi, mielkki dehe hivssegii. Rájiid geahččaladdi galgá goitge ráfálaččat ja ustitlaččat muhto čavga máhcahuvvot iežas seŋgii nu galle geardde, ahte son lohpas nohkiha. Mánás ja bearašdilis lea gitta, man jođánit mánná heaitá vuorjama. Áššái vehkeha sihkkarit maiddái dat, ahte vánhen ordne lasi áiggi leat mánáin, muhto ii goitge dalle, go mánás lea nohkanáigi.</p>
<p>Jos mánná lea hárjánan dasa, ahte soames čohkká seaŋgaguoras dassái go son nohkiha, de ii dalán vuosttaš eahkeda gánnát geahččalit oažžut máná nohkihit akto. Sáhttá álggahit ovdamearkka dihte nu, ahte vehážiid mielde eahkedis nubbái sirdá stuolu guhkkelebbui seaŋggas, nu guhká ahte joavdá uvssa nuppe beallai. Dalle mánná álggos sihkkarastá, ahte eadni dehe áhčči lea duođai lahkosis. Go lea ná guhkás joavdan, de sáhttá mánnái čuovvovaš eahkeda muitalit, ahte eadni dehe áhčči manná dál iežas hommáide, muhto lea lahká, jos sutnje šaddá juoga heđiid.</p>
<p>Dábálaš vai ii? Máŋggat mánát hupmet nahkáriid siste. Dat ii leat várálaš iige dan galgga gaskkalduhttit. Máná ii mange namas oaččo boktit. Nahkáriid siste vázzin ii leat nu hárvenaš datge. Muhtin vázzá moadde minuhta, nubbi joba diibmobeali. Nahkáriid siste vázzige ii dárbbaš boktit, muhto su láidet siivvožit ruovttoluotta seŋgii. Várálaš báikkiid viesus gánnáha gártet, vai vázzi ii loavkkit iežas.</p>
<p>Bániid gáskimisge ii dábálaččat dárbbaš beroštit, jos mánná ii vahágahte bátnegara. Dalle dárbbašuvvo bátnedoaktára árvvoštallan. Jos mánná jámma ihkku gáská iežas njuokačamii, sivvan sáhttá leat epilepsii-ja, man čielggadeapmi gáibida doavttirdutkamuša.</p>
<p>Mánná sáhttá maiddái gullát suorganemiin ihkku. Dákkár suorgananvásáhusa lea viehka váttis earuhit deddohallamis. Dat álgá diimmu dehe guovtti geahčen das go mánná lea nohkihan. Mánná sáhttá lihkkat čohkkát seaŋggas, leat hirpmástuvvan oaid-nit ja sáhttá bivastuvvat, jienádit dehe huikit. Pulsa lea jođán. Dákkár dilli sáhttá bistit moatti minuhtas joba guovttilogi minuhttii. Dat sáhttá leat gullat ja oidnit oalle vearrái, muhto dat ii leat várálaš iige dasa dárbbašuvvo dikšu. Máná ii gánnát oba boktitge suorganandohppehallama áigge.</p>
<p>Deddohallan gullá REM-nahkáriid áigái ja niegadeapmái, nappo dat ii goassige iđe álgoeahkeda čiekŋalis nahkáriid áigge dego suorganandohppehallamat. Mánná orru ballán, ja su gánnáha boktit ja ráfohit ođđasit oađđit. Dábálaččat mánná muitá lossa nieguidis.</p>
<p>Deddohallamiid sáhttá eastadit, go ráfáiduhttá máná eahketdoaimmaid ilá olu riedjamis, lohká máidnasa dehe ságastallá máná seaŋgaguoras ovdalgo govččada su nohkkat.</p>
<p>Dávdamearkkat, mat gáibidit dutkama Mánná ii dábálaččat snurkka. Sivvan snurkamii sáhttá leat sturron guopmeráksá. Ruovttugoansttaiguin lea álki fuobmát, ahte dalle mánná vuoigŋá oađedettiin njálmmi bokte. Dábálaččat snurkan nohká guopmerávssá eretváldimii.</p>
<p>Mánná, gii gillá nohkanapneas, lea dávjá beaivet eahpedábálaš váiban dehe badjelfárttas ja gulládaddá dávjá oađedettiin. Jos guopmeráksačuohpadeapmi ii veahket, ja snurkan ja beaiveváttisvuođat joatkašuvvet, ferte árvvoštallagoahtit njiellorávssáid eretčuohppama. Muhtumin siva gávdnan mánánai nohkanapneai dehe boatkanaddi vuoigŋamii ihkku gáibida badjel ija bisti niehkoregistrerema.</p>
<p>Ávkkálaš nohkanbeaivegirji Leaš dal máná oađđinváttisvuohta makkár beare, dan čielggadeapmái lea veahkki nohkanbeaivegirjjis, man gánnáha doallat unnimustá moadde vahku. Dasa merkejuvvo nu dárkilit go vejolaš seŋgiimannanáigi, nohkihanáigi dehe árvvoštallan das, gullámat ihkku ja iđđes sihke dat áššit, maid beaivegirjji vehkiin há-lidit čielggadit. Jos lea sáhka nohkihanváttisvuođas, de lea maiddái ávkkálaš merket, galle áigge ja galli rádjai mánná nohkastii beaivet.</p>
<p>Dávjá nohkanbeaivegirji veahkeha čielggadit dili jo ruovttus, muhto das lea veahkki álot dalle, go máná oađđinváttisvuođa siva čielggadeapmái dárbbašuvvo doaktára veahkki.</p>
<p><em type="bold">DEHÁLAŠ MUITIT </em></p>
<p><em type="bold">JOS MÁNNÁ II LEAT OVDAL GULLÁN ČIERRUMIIN IHKKU </em></p>
<p><em type="bold">MUHTO VÁDDU LEA EASKA ÁLGÁN, SIVVAN </em>☞ </p>
<p><em type="bold">SÁHTTÁ </em></p>
<p><em type="bold">LEAT GASKABEALLJEVUOLŠI DEHE JUOGA </em></p>
<p><em type="bold">EARÁ </em></p>
<p><em type="bold">SIVAID, MII GÁIBIDA DOAVTTIRDUTKAMUŠA. </em></p>
<p><em type="bold">Idjacissadeapmi </em>Cissaheađi dovdama oahppan lea mohkkás dáidu, man oahppanahki molsašuvvá olu. Dávjjimusat máná gorut oahppá hálddašit cissama, go mánná joavdá njealját jahkái, muhto lea dieđus, ahte goitge 15 proseantta viđajahkásaččain cissá seŋgii muhtumin ja ahte vuođđoskuvlla vuosttaš luohkás okta mánná logis cissá seŋgii duollet dalle. Cissadeddjiin 2/3:ái vahát geavvá dušše ihkku. </p>
<p>Idjacissadeapmi ii leat mearka das, ahte mánás leat psykihkalaš váttisvuođat, vaikko gelddolaš dilálašvuođat ja eallindiliid nuppástuvvan sáhttetge dagahit, ahte mánná cissadišgoahtá vuot ođđasit buvssaide dehe seŋgii.</p>
<p>Diehtit maiddái, ahte idjacissadeapmi čuovvu dávjá soga mielde: juohke nuppi cissadeaddjis goitge nubbi vánhen lea gillán seamma váttus.</p>
<p><em type="bold">OAĐĐIS OLBMOT MUHTO DEARVASAT </em>Idjacissadeaddji ođđá dávjá losibut go olmmoš dábálaččat, ja dutkamušain sus gávdno hárve mihkkege sivaid cissaoarris, mii dagahivččii idjacissadeami. Cissaiskosa lassin eai dábálaččat dárbbašuvvoge eará dutkamušat. </p>
<p>Motivašuvdna dárbbašuvvo Daningo idjacissadeami sivvan lea goruda láttakeahtesvuohta, ii divššu gánnát álggahit ovdalgo mánná lea deavdán vihtta jagi. Muhtumin heivvolaš álggahanahki lea easka sulaid guđajahkásažžan. Ulbmilin lea heaittihit idjacissadeami ovdal skuvlii mannama.</p>
<p>Dikšu lihkostuvvá dábálaččat easka guhkit geahččaladdanbottoža maŋŋel. Fuolakeahttá das, mo sivva dikšojuvvo, dat gáibida buori motivašuvnna ja sitkatvuođa sihke mánás ja su vánhemiin. Buorre oktavuohta iežasdoaktáriin veahkeha divššu lihkostuvvamis.</p>
<p>Bákkuin dikšun ii buvtte bohtosa ja šlunduda máná. Bohtosat šaddet easka, go mánás leat fysihkalaš vejolašvuođat hálddašit cissama ja go son ieš hálida dan. Buorre vuohki motiveret máná lea ovdamearkka dihte dat, ahte váldá máná mielde čállit ovttas juohke iđit beaivegirjji cissadeamis ja molsut iežas seŋgii buhtis láhkaniid. Lihkostuvvan lea álot giitima veara, cissadeamis ii oaččo goassige láitit máná.</p>
<p>Mánná ii cissat báhodagain, ja cissadeapmi váikkuha negatiivvalaččat máná vuoiŋŋalaš buorrinveadjimii.</p>
<p>Máná cissaoarrevuolši sáhttá muhtumin albmanit nu, ahte mánná cissadišgoahtá fas ođđasit seŋgii. Mánás sáhttá jearrat, spiiddistago cissan.</p>
<p>Muhtumin cissii šaddá maiddái bahás hádja. Jos eahpidišgoahtá cissaoarrevuolšši, galgá máná doalvut doaktárii.</p>
<p>Boktaleaddji vai dálkkas Cissaboktalandivššu vuođđun lea eavttolaš oahppan: boktaleaddji čuodjagoahtá, go seaŋga dehe buvssat njusket. Divššu lihkostuvadettiin cissan gaskkalduvvá. Boktaleaddji vehkiin stuorimus oassi, buoremus dáhpáhusain joba ovcci cissadeaddji logis, sáhttet oahppat heaitit cissadeames. Joba goalmmátoassi ribahišgoahtá cissat seŋgii fas ođđasit, muhto divššu sáhttá álggahit ođđasit ovttatmano. Dikšu ja áigi veahkehit gal dasto. Ii gánnát heaitit divššu gaskan.</p>
<p>Cissaboktaleaddjit leat guovttelágánat: nubbi málle biddjojuvvo seŋgii ja nubbi unnabuvssážiidda. Go mánná cissá ja boktaleaddji čuodjagoahtá, mánnái molsojuvvojit buhtis láhkanat dehe unnabuvssat ja boktaleaddji ásahuvvo ođđasit doaibmanládje. Máná ii galgga boktit iige su dárbbaš doalvut pohttui dehe hivssegii, jos son ieš ii dan hálit.</p>
<p>Cissadeami unnun ja nohkan vuođđuduvvá vehážiid mielde oahppamii. Danin bohtosat ihtigohtet easka vuosttaš vahkuid áigge, eai vuosttaš ijaid áigge. Dán lea buorre čilget ovddalgihtii maiddái mánnái.</p>
<p>Idjacissadeami dikšumii geavahuvvon dálkkas, desmopresiidna, heive buoremusat lossadit oađđi mánnái, mii cissada duollet dalle. Dat lea maiddái buorre goansta eastadit cissadeami gaskaboddasaččat ovdamearkka dihte dalle, go mánná vuolgá idjaguossái dehe leairraide, gos son cissadeami dihte soaittášii šaddat váivves ja unohas diliide.</p>
<p>Dálkkasváldinrávvagiid berre čuovvut hui dárkilit, daningo juhkan ii leat šat lobalaš diimmu ovdal dálkasa váldima. Dálkkas váldojuvvo justa ovdal nohkkat mannama.</p>
<p>Dikšu válljejuvvo álot juohke ovttaskas olbmo mielde, pasientta ja su bearraša dili mielde. Divššu álggahettiin ii leat vejolaš diehtit dárkilit, man guhká dikšu dárbbašuvvo.</p>
<p>Mánná ja bearraša dilli Bárragotti váttisvuođat čuhcet álot mánnái, hálideaččaiga vánhemat dan dehe eaba. Mánná diehtá ja ipmirda bearraša dilis mihá eanet go vánhenguovttos dábálaččat jáhkkiba. Dorvvohisvuođa, berošmeahttunvuođa ja balu mánát dovdet hearkkibut go ollesolbmot. Mánná lea bearašdili mihttár.</p>
<p>Psykihkalaš dahkkit sáhttet iežaset oasil leat sivvan nohkihanváttisvuođaide ja deddohallamiidda.</p>
<p>Dat dagahit maiddái dan, ahte cissadeami heaitán mánná cissadišgoahtá vuot ođđasit. Psykihkalaš dahkkit maiddái njoahcudit cissadeami heaitima.</p>
<p>Muhtumin sáhttá veahkehit dat, ahte mánná oažžu eanet fuomášumi ovdamearkka dihte dalle, go bearrašii lea riegádan ođđa unnamánáš ja boarrásit mánná dovdá iežas sajádaga leat uhkiduvvon. Muhtumin máná oađđinváttisvuođat sáhttet buorránit dainna, ahte bárragotti gaskasaš váttisvuođat čovdojuvvojit.</p>
<p>FEBER JA INFEKSUVNNAT</p>
<p><em type="bold">Feber lea dábálaš dávdamearka </em></p>
<p>Feber muitala, ahte gorudis lea juoga infekšuvnnaid. Feber lea goruda normála suddjenreakšuvdna dan vuostá. Unna mánážii febera dagaha dábálaččat badjevuoiŋgankanála infekšuvdna dehe luhčadávda. Gaskabealljevuolši ja boahkuheapmi ja sierra boahkut leat maiddái viehka dábálaš sivat feberii. Muhtun mánáide maiddái ilá rieddjás stohkosatnai sáhttet loktet gorutlieggasa. Dat ii leat várálaš.^</p>
<p>Febermáná dikšu plánejuvvo vuođđodávdda mielde. Danin lea dehálaš čielggadit vuođđodávdda čuovvumiin sihke máná ja vejolaččat febera mielde boahtti dávdamearkkaid. Máná návccat gierdat febera molsašuvvet olu. Muhtun joatká stoahkamiid imaštahtti virkkusin iige jur oro gilláme vuollil 38,5 o</p>
<p>C feberis. Nubbi fas sáhttá diekkár feberis leat vái-ban ja čirrolaš.</p>
<p>Stoahkanahkásaš máhttá jo muitalit, makkár sus lea dilli. Prinsihppan lea, ahte jos mánná muđui veadjá bures iige leat mihkkege eará sivaid febera vuolideapmái, dan sáhttá oadjebas mielain diktit loktanit 38,5 gráđii, ovdalgo dan riepmá vuolidišgoahtit.</p>
<p>Muhtumin dárbbašuvvo parasetamovlaluvus dehe -tableahtat, muhtumin lea doarvái máná ja lanja čoaskudeapmi. Deháleamos lea sihkkarastit, ahte mánás lea nu buorre dilli go vejolaš. Jos lea gávnnahuvvon, ahte mánná láve ovdamearkka dihte álkit dohppehallat feberkrámppaide dehe alla feber ii meinne luoitit sus dábálaš agimielde addojuvvon dálkkasmeriin, sáhttá leat dárbbašlaš geavahit sihke čoaskudeami ja dálkasiid.</p>
<p><em type="bold">DEHÁLAŠ MUITIT </em></p>
<p><em type="bold">VUOLLIL 15-JAHKÁSAŽŽII II OAČČO ÁDDIT BÁVČČAS- DEHE FEBERDÁLKKASIN BUKTAGIID, MAT </em></p>
<p><em type="bold">SISTTISDOLLET </em></p>
<p><em type="bold">ASETYLASALISYVDNASIVRRA. </em></p>
<p>Lasi juhkamuša ja borramuša Feberis gorut doaibmagoahtá jođáneappot, vuođđoávnnasmolsašuvvan jođálnuvvá ja gorut golaha mihá ☞eanet čázi d. golgosa go dábálaččat. Gorutlieggasa loktaneapmi ovttain gráđain lasiha sihke juhkamuša ja borramuša dárbbu logiin proseanttain. Mađi unnit mánás lea sáhka, dađi jođáneappot sus lea várra goikagoahtit, jos son ii oaččo badjelmearálaš čáhcemeari doarvái dávjá.</p>
<p>Biepmu oažžumisnai ferte fuolahit, vaikko nie, ahte mánnái fállojuvvojit unna borramušmearit miehtá beaivvi, daningo feberis ii báljo láve leat borranlustu. Deháleamos lea, ahte mánná borrá juoidá, vaikko muorjemeasttu, šaddosiid, jogurtta, buvrru ded. jos albmasit biebmu ii borahahte. Mielkekákaos oažžu sihke čázi ja energiija.</p>
<p>Čoaskudeapmi veahkeha Febera sáhttá maiddái veháš vuolidit geahpidemiin mánás biktasiid ja biggohemiin lanja čoaskkisin.</p>
<p>Lanja heivvolaš temperatuvra lea 18-19 gráđa.</p>
<p>Doalvvo máná nuppi latnjii dasságo biggohat lanja.</p>
<p>Máná liikki sáhttá maiddái sihkkut čoaska, ii jiekŋagalbma čázis njuoskaduvvon bassanguobbariin dehe eará heivvolaš sihkaldagain. Dát goansttat eai goitge gáhčat febermihttára logu go beallegráđas ovtta gráđii, nu ahte alla febera ja bákčasiid geahpideapmái dárbbašuvvojit álot maiddái dálkasat.</p>
<p><em type="bold">Feberkrámpa suorggaha </em>Feberkrámpa lea unna mánážiid giksi. Logi krámpa-dohppehallamis ovcci dáhpáhuvvet guđamánnosaččas gitta golmmajahkásaš mánáide. Feberkrámpa lea maiddái viehka dábálaš, go 2–4 proseantta unna-mánážiin dohppehallá dasa muhtumin. 2/3 feber-krámppain leat dábálaš oanehis krámppat. Mađi nuorabun mánná dohppehallá vuosttaš feberkrámpii, dađi stuorit riska sus lea oažžut dan vel ođđasit. </p>
<p>Krámpadohppehallamat báhcet dábálaččat eret maŋimustá 6-jahkásažžan, dábálaččat jo vel olu dan ovdal.</p>
<p>Feberkrámppa dagaheaddji ii leat vel dieđus.</p>
<p>Diehtit goitge, ahte hearkivuohta dasa čuovvu soga mielde ja omd. áhpehisvuođa ja riegádahttima áigásaš váttisvuođat ja máná ahtanuššanhehttehusat dagahit máná hearkibun krámppaide.</p>
<p>Njuoratmánáboahku oktavuođas feberkrámpii dohppehallá hearkkibut go dábálaččat, muhto man beare sivas loktanan feber sáhttá dan dagahit.</p>
<p>Mađi jođáneappot feber loktana, ja mađi alit dat lea, dađi stuorit várra lea maiddái dohppehallat krámpii.</p>
<p>Muhtumin hui hárve feberkrámpa sáhttá boahtit joba almma febera haga.</p>
<p>Krámpadohppehallan sáhttá suorggahit vánhemiid, daningo dat boahtá dábálaččat áibbas vuorddekeahttá infekšuvnna álgomuttus. Dalle feber lea easka loktanišgoahtán iige mánná oro álot oba buohccige.</p>
<p>Mánná meanahuvvá ja su juolggit ja dieđat doarggáhallet symmetralaččat oanehis botta. Krámpa sáhttá maiddái leat dakkár, ahte čielgaseamos dávdamearkan lea goruda doŋgon, ja gieđat ja juolggit lihkasit viehka unnán.</p>
<p>Krámpa ii dábálaččat bistte guhká, eanemustá moadde minuhta. Dan maŋŋel mánná lea dávjá hui váiban.</p>
<p>Feberkrámpa ii leat dábálaččat várálaš mánnái.</p>
<p>Feberis epileptalaš dohppehallan Muhtumin feber sáhttá dagahit epileptalaš dohppehallama. Dát krámppat bistet dávjá guhkit, joba diibmobeali. Dáid earuha dábálaš feberkrámppain maiddái das, ahte dat leat dábálaččat eahpesymmetralaččat dehe álget ovtta sajis, dego vaikkoba nuppi gieđa suorpmaid doarggáhallamiin. Duogážis sáhttá gávdnot epilepsiija joappá goappá vánhema sogas.</p>
<p type="listitem">Jođánit ja ráfálaččat Feberkrámpa  orru  suorggahahtti,  muhto  dat  ii  leat várálaš mánnái. Lea goitge dehálaš máhttit doaibmat mánáin dalle riekta:</p>
<p type="listitem">Sihkkarastte  ráfálaččat,  ahte  máná  njálmmis  ii leat mihkkege, mii sáhtášii dohppehallama áigge mannat giehkirii, ja jorgal máná dasto gilgga nala.</p>
<p type="listitem">Dárkkis vel, ahte son vuoigŋá dábálaččat.</p>
<p type="listitem">Raba  lása  vai  latnja  čoasku,  ja  nuola  mánás biktasiid.  Sihkkarastte,  ahte  mánná  ii  ravgga seaŋggas dan botta, go vieččat febera vuolideaddji maŋŋečoalledálkasa.</p>
<p type="listitem">Bija  dálkasa  maŋŋečoallái  ovdasuorpmain  ja sihkkaraste, ahte dat manná doarvái čiekŋalassii.</p>
<p type="listitem">Dovddat  gal,  go  bahtaráiggi  riekkisdeahkki  njamista dan čoallái. Čarvvo čoarbbeliid geahppasit oktii  moaddelogi  sekundda,  vai  mánná  ii  sáhte hoigadit dálkasa olggos.</p>
<p type="listitem">Bija  gitta  vejolaš  jietnarusttegiid  (radio,  tv)  ja vuordde  ráfis,  ahte  mánná  šaddá  vuot  gozuid nala.</p>
<p type="listitem">Jos ferberkrámpa manná jođánit badjel ja oažžut mánnái  oktavuođa  dábálaččat  dan  maŋŋel,  du  ii dárbbaš  doapmagoahtit  suinna  dalán  doaktárii.</p>
<p>Vuosttaš krámppa maŋŋel gánnáha goitge álot riŋget gohcci doaktárii ja govvidit sutnje, makkár krámpa lei leamaš.</p>
<p>Maŋŋečoalledálkasat rádjosis Go mánná lea oktii dohppehallan feberkrámpii, sullii golmma mánnái logis dat boahtá ođđasit čuovvovaš feberiid oktavuođas. Lea goitge buorre muitit, ahte čieza máná logis eai oaččo krámppa šat ođđasit.</p>
<p>Jos ballá ođđa dohppehallamis, dálkkasskábii sáhttá febera vuolideaddji mikstuvrra lassin skáhppot maŋŋečoalledálkasiid, mat sisttisdollet parasetamovlla. Febera sáhttá maiddái vuolidit jo ovdal go dat olle badjánit 38,5 gráđii. Dalle gánnáha geavahit sihke dálkasiid ja lanja čoaskudeami.</p>
<p>Jos mánná lea dohppehallan máŋgii feberkrámpii, dálkkasskábes gánnáha atnit maiddái diatsepáma sisttidoalli maŋŋečoalledálkasiid, maid mánnái sáhttá dárbbu mielde addit doaktára rávvaga mielde.</p>
<p>Diatsepáma bisseha guhká bistán dohppehallama ja eastada feberkrámppa šaddamis.</p>
<p type="listitem">VUOIŋŋASELGEAVRI, EEG, LEA DÁRBBAŠLAŠ,</p>
<p type="listitem">jos feberkrámpa lea bistán guhkit go logi minuhta dehe leamaš muđuin eahpedábálaš,</p>
<p type="listitem">jos dábálaš feberkrámpa lea boahtán guktii dehe golbmii.</p>
<p><em type="bold">GEAHPESBOALDDÁHAT </em></p>
<p>Jos febermánná šaddá hui váiban, ii hálit borrat iige juhkat ja orru nuppiin sániiguin hui buohcci, lea áigi vuolgit doaktárii. Sivvan sáhttá leat geahpesboalddáhat, mii gáibida antibiohtadálkkodeami.</p>
<p type="listitem">Buorre diehtit</p>
<p type="listitem">Muhtumin hárve feberkrámpa sáhttá leat mearkan vuoiŋŋascuozzavuolššis, mii gáibida jođánis  divššu  buohcceviesus.  Dábáleamos  dávdamearkan  lea  goitge  garra  oaivebávččas  ja  niskki doŋgon. Daga ruovttuteastta: jos mánná  ii bastte sojahit oaivvis nu, ahte njunnegeahči  deaivá  čippiide,  lea  buoremus  vuolgit  dalán  doaktárii.</p>
<p type="listitem">Go mánná dohppehallá feberkrámpii oktanaga luhčadávddain, krámpa sáhttá šaddat das, ahte  mánná  lea  massán  nu  olu  golgosa  ja  sálttiid,  ahte  son  gillá  sálteváillis.  Dátnai  dilli  gáibida  jođánis divššu.</p>
<p type="listitem">Feber lasiha eneriijagollama ja sáhttá nu vuolidit  varrasohkarárvvuid.  Ná  das  sáhttá  šaddat  feberkrámpa,  ja  dat  fas  álot  gáibida  jođánis  sohkardássedeattu dikšuma buohcceviesus.</p>
<p><em type="bold">Nuorvu ja gosahat </em>Dábálaš dearvvaš mánná sáhttá guovttejahkásačča ahkái leat buohcan viđas gitta logi vuoiŋgankanála-infekšuvnna jagis. Dábálepmosit dávdda dagaheaddji lea soames moanain virusiin, main máŋggat ihtet justa dihto áiggiid jagis. Daningo virusat dávjá nuppástu-vvet, seamma virus sáhttá buohccáhit máná máŋgga geardde seammanai jagi áigge. Go ahki lassána ja mánná stuorru láve vuoiŋgankanálainfekšuvnnaid mearri dábálaččat unnut. </p>
<p>Nuorvu mii álgá hui fáhkka ivnnehis snuolgga golggiidemiin, čujuha dábálaččat virusa dagahan badjevuoigŋankanála infekšuvdnii. Snuolga nuppástuvvá moatti jándoris fiskesruonán ja suohkadin, ja dalle álgá nuorvofebera vearrámus muddu, go buđđosuvvan njunni dahká sihke borrama ja oađđima váttisin. Nuorvvu vearrámus muddu manná dábálaččat badjel jo moatti beaivvis, muhto snuolgašliivvis sáhttá šaddat gillát vahkus golmma vahkkui.</p>
<p>Goaikkanasat dárbbu mielde Dorvvolaš vuohki luvvadit goikan snuolgga buotahkásaš njuniin leat sáltegoaikkanasat, maid oažžu aptehkas. Dipman snuolga váldojuvvo várru-gasat eret bummolsákkiin. Stoahkanahkásačča njunnái sáhttá vearrámus buđđosuvvanmuttu áigge goaikkuhit maiddái láivves njunnegoaikkanasaid. Daid eai goitge ávžžut geavahit guhkit go 3–4 beaivvi ja dallege dušše ovdal boradeami ja eahkes nohkkat manadettiin.</p>
<p>Bahuid buđđosuvvan njunni rahpasa buoremusat nu, ahte vuosttaš goaikkanasa maŋŋel vuordá vádjit logi minuhta ja de bidjá nuppi goaikkanasa. Vuosttaš goaikkanas lea rahpan ieš njuni ja nubbi goaikkanas beassá ná váikkuhit čiekŋalebbui njunneoallái.</p>
<p>Šliiveasit goiket earenomážit ihkku. Áibmoláktadeaddjis sáhttá leat veahkki, seamma ládje assás, njuoska frotesihkaldagas liggenbahttera nalde.</p>
<p>Febernai muhtumin Nuorvvuin oktanaga lea muhtumin maiddái feber.</p>
<p>Dat man guhká feber bistá, vuolgá njoammuma da-gahan virusis. Muhtumin feberdilli nohká jo moatti jándoris, muhtumin dat bistá vahku. Antibiohtain ii leat mihkkege ávkkiid, ii dađi eanet febera go nuorvvuge dikšumii. Parasetamovla lea mánáid feber-dálkasiin ovdasajis ja dan gánnáha addit bákčasiid geahpideapmái goit joba ija vuostá.</p>
<p><em type="bold">AERO-OTIHTTA </em>Go leat vuolgime nuorvománáin girdinmátkái, muitte váldit njunnegoaikkanasaid mielde! Girdi loktedettiin ja earenoamážit dan seivvodettiin nuorvobuohcci bealjit sáhttet bávččastit mie-lahis garrasit, jos njunni ii leat rahppojuvvon njunnegoaikkanasaiguin. Goaikkut njunne-goaikkanasaid njunnái sullii vihttanuppelohkái minuhta ovdal girdi loktema ja seaivuma. </p>
<p>Goaikkanasaiguin lea veahkki nuorvvus buohcci ollesolbmuinai. Jos doahttu gullá vel máná diŋggaide, de maiddái dan njamman veahkeha.</p>
<p>Vierrodiŋga njunis Go dušše nubbi njunneráigi lea buđđosuvvan ja das golgá sidjon ja vejolaččat baháhájat vuoža, de buđđosuvvama sivvan gávnnahuvvo dábálaččat mii nu diŋggaid, man mánná lea coggan njunneráigásis.</p>
<p>Dan ii oaččo geahččalit váldit ieš eret. Healmmut, kuvllát, plásttetduhkorasaid oasit, ruđat, earttat, neahtat, gumme dehe soktaplástta bihtát leat dat dábálepmosat, maid doavttir láve gávdnat mánáid njunneráiggiin.</p>
<p type="listitem">DOAVTTIR FERTE DUTKAT:</p>
<p type="listitem">Jos suhkkes fiskesruoná nuorvu givssida máná čađat badjel njeallje vahku, de lea vejolaš, ahte mánnái lea šaddan muohtoguovdnjevuolši.</p>
<p type="listitem">Jos snuolga lea ivnneheapme ja čáhcái, sivvan sáhttá leat vejolaččat allergiija.</p>
<p type="listitem">Jos dušše nubbi njunneráigi golgá, doppe sáhttá leat vieris diŋga.</p>
<p type="listitem">Guopmerávssá liigešaddan ja spiehkastagat njuni siskkáldas ráhkadusas sáhttet maid dagahit dávjá ja jámma ihtti nuorvvu.</p>
<p>Váivves gosahat Virusinfluensái gullá dávjá gosahat. Muhtumin mánná buorrána das vádjit vahkus, muhtumin easka mánu geahčen. Gosahatdálkasiin ii leat dávjá veahkki. Ain nuppe vuoro doavttir sáhttá mearridit mánnái geahpesbohcciid govddideaddji gosahatdálkasa. Jos dat ii oro veahkeheame dillái moatti beaivvis, dálkkodeami lea dušši joatkit. Dábálaš virusinfluensái gullevaš gosahat ii leat mánnái várálaš.</p>
<p>Jos mánná dohppehallá fáhkka garra goikegosahahkii, gánnáha álggos vuosttašveahkkin doalvut su olggos čoaska áibmui. Dákkár gosahatdohppehallama geažil ferte álot doalvut máná gohcci doaktárii, seamma ládje jos influenssás buohcci mánná vuoigŋá lossadit.</p>
<p>Virusinfluensái gullá muhtumin giegirvuolši. Dasa lea mihtilmas ihkku givssideaddji gosahat. Dávdda sáhttá geahččalit dikšut gossama geahpideaddji dálkasiiguin, maid oažžu aptehkas almmá reseaptta haga. Antibiohtat eai veahket giegirvuolšái.</p>
<p type="listitem">Buorre diehtit</p>
<p type="listitem">Jos gosahat bistá badjel vahku, dehe jos mánáidgárddis dehe lagasbirrasis diehtit leat jođus sainnahaga, máná lea buoremus doalvut doaktárii.</p>
<p type="listitem">Jos  bearrašis  borgguhuvvo,  máná  gosahat  ja nuorvu lávejit dalle bistit guhkit go dábálaččat.</p>
<p><em type="bold">Muohtoguovdjnevuolši </em>Máná muohtoguovnnjit šaddet olles mánnávuođa ja nuorravuođa áigge ja jokset ollesšaddui easka 15–18-jahkásažžan. Danin ii dárbbaš vel fuolas-tuvvat, vaikko unnit stoahkanahkásaš buohccáge muohtoguovdnjevuolšái virusinfekšuvnna maŋŋel. </p>
<p>Muohtoguovdnjevuolši sáhttá šaddat easka sullii njealjejahkásažžii ja das boarráseappuide.</p>
<p>Siidoguovnnjit vulšot dávjá vuoigŋankanálaid vuolšuma oktavuođas, muhto buorránit dábálaččat almmá divššu haga, go nuorvunai buorrána ja go nju-ni libardanguolgadoaibma lea vuot ortnegis. Guhká bisti dávdamearkkat, nappo sitkadis, dávjá njurgu gosahat ja nuorvu, muhtumin oaivebávččasnai, čujuhit bakteraid dagahan muohtoguovdnjevuolšái. Daningo dasa dárbbašuvvo vejolaččat antibiohtadálkkodeapmi, máná galgá doalvut doaktárii.</p>
<p>Máná ahki ja dat, makkár dávdamearkkat mánás leat, mearridit makkár dutkamušat dahkkojuvvojit. Muohtoguvnnjiid sáhttá dutkat ult-rajietna- dehe röntgengovvemiin. Röntgengova vuođul máhttit árvvoštallat maiddái guopmerávssá stuorrodaga. Eandalii jámma ja guhká bisti muohtoguovdnjevuolššis dutkojuvvo maiddái bakteragilvin njunnevuohčagis, vai oažžut dieđuid dávdda dagaheaddji bakteras. Jos dárbbašuvvojit antibiohtat, sáhttá lassidálkkasin mearriduvvot dálkkas, mii unnida bohtaneami šliiveasiin.</p>
<p>Jos vuolšun dálkasiin fuolakeahttá joatkašuvvá, sáhttit muhtumin dorvvastit muohtoguovdnjedoidimii, mii dahkkojuvvo báikkálašjámihemiin.</p>
<p>Go mánás lea virusa dagahan nuorvofeber, <span type="quote">“sihkkarvuođa dihte”</span> addojuvvon antibiohtadálkko-deapmi ii eastat muohtoguovdnjevuolšši šaddamis.</p>
<p>Duogáš dehálaš Sturron guopmerávssá geažil mánná sáhttá ain ođđasit buohccát muohtoguovdnjevuolšái, daningo sturron ráksá sáhttá hehttet áibmojođu njunneguovnnjis ja eastadit šliivvi golgamis olggos. Guopmeráksagođus reagere garrasit vuolšumiidda ja bohtana. Jos dat jo ovdalaččas lea stuoris, de dilli vearrána ovddežis ja mánná sáhttá šaddat dillái, mas jámma buohccá muohtoguovdnjevuolšái. Buohccáma sáhttá botket dušše guopmeráksačuohpahus.</p>
<p>Borgguheapmi dagaha máná hearkkibun buohcat guhká infekšuvnnain, seammaládje allergalaš nuorvvu raššudan šliiveasit dahket dan seamma, go daid falleha virusinfekšuvdna.</p>
<p><em type="bold">DEHÁLAŠ MUITIT </em></p>
<p><em type="bold">JOS MÁNÁS LEA NUORVU, MAN OKTAVUOĐAS ČALBMERAPMASAT </em></p>
<p><em type="bold">BOHTANIT, MÁNÁ GALGÁ DALÁN </em></p>
<p><em type="bold">DOALVUT </em></p>
<p><em type="bold">DOAKTÁRII, DANINGO BOHTANEAMI SIVVAN </em></p>
<p><em type="bold">SÁHTTÁ </em></p>
<p><em type="bold">LEAT SIEDDJÁS MUOHTOGUOVDNJEVUOLŠI. </em></p>
<p><em type="bold">DAT GÁIBIDA BUOHCCEVIESSODIVŠŠU. </em></p>
<p><em type="bold">Bealljenávhllahat </em>Bealljenávhllahahkii sáhttet leat máŋggat sivat. </p>
<p>Mađi nuorat mánná lea, dađi jáhkkehahttit lea, ahte nuorvofebera oktavuođas šaddan bealljebákčasii lea sivvan báifáhkka šaddan gaskabealljevuolši. Jos mánná buohccá álkit bealljevuolšái, de dilli soaitá bissot seammaláganin gitta skuvlaagi rádjai.</p>
<p>Bealljenávhllahagas gillájeaddji mánná gullá álot doaktára dikšui.</p>
<p>Bealljenávhllahaga sáhttá maiddái dagahit ovdamearkka dihte muohtoguovdnjevuolši. Mánáin lea maiddái muhtumin vierrun coggat bealljái unna diŋggažiid, mat eai vuolggege eret ja sáhttet dagahit ☞vuolšuma. Čáhcinai sáhttá vuolšudit bealji.</p>
<p><em type="bold">Gaskabealljevuolši </em>Gaskabealljevuolši šaddá dábálaččat áramus-tá golmma jándora geahčen badjevuoigŋankanála infekšuvnna álgimis, muhto sáhttá šaddat easka vah-kunai geahčen. Bealljebákčasii lea mihtilmas, ahte dat álgá dávjá ihkku máná oađedettiin. </p>
<p>Badjevuoigŋankanálainfekšuvnnas šliiveasit bohtanit ja bealljebohcci, mii doalvu njielus gaskabealljái, basku. Gaskabeallji siedjugoahtá, ja siedja lea earenoamáš buorre šaddanbáiki bakteraide. Bakterat dagahit bávččasteaddji vuolšši. Dikšumii eai álot dárbbašuvvo antibiohtat, daningo stuorimus oasis mánáin bealji golgan nohká iehčanassii moatti vahkus.</p>
<p>Ii gohcci doaktárii vuordinráidui Go mánná gullá ihkku bealljebákčasii, suinna ii gánnát vuolgit ihkku gohcci doaktárii. Dohko geargá bures iđđesnai. Vuosttašveahkkin sáhttá addit para-setamovlaluvvosa, mii njammása jođánit. Jos mánás lea ovdalnai leamaš gaskabealljevuolši, dálkkasskábes soitet leat jámiheaddji bealljegoaikkanasat, maid oažžu aptehkas reseaptta haga ja maid addin gal áinnas gánnáha.</p>
<p>Máná lea buorre duvdit bolstariiguin nohkkat beallečohkkut, vai sutnje lea geahppasit vuoigŋat.</p>
<p>Dávjá antibiohtaid Doavttir mearrida dávjá dikšun amoksasilliinna dehe penisilliinna. Jos dávdamearkkat eai geahpan dálkkodeami áigge, galgá máná doalvut ođđasit doaktárii, gos máná dilli čielggaduvvo. Dávjá leage dalle nu, ahte dávdda lea dagahan virus, masa bakteradálkkodeapmi ii nappo váikkut. Nunai sáhttá geavvat, ahte beallji lea bures buorráneame, muhto dávdamearkkat bistet guhkit daningo vuoigŋankanálain lea ain garra virusinfekšuvdna.</p>
<p>Bealljecuocca ráigan árvvoštallama mielde Bealljecuocca ráigan ii šat gula gaskabealljevuolšši rutiidnadikšui, daningo ii leat čájehuvvon, ahte das livččii ávki dávdda álgomuttus. Jos mánás lea goitge garra bealljebávččas, bealljecuocca ráigan sáhttá geahpidit bákčasa hui jođánit, čalbmeravkaleamis.</p>
<p>Muhtumin bealljecuocca ráigan dárbbašuvvo maiddái danin, vai sáhttit bealljesiejas čielggadit dávdadagaheaddji ja mearridit dasa rivttes dálkasa.</p>
<p>Dehálaš maŋŋedárkkisteapmi Báifáhkka šaddan gaskabealljevuolšši maŋŋel siedja seailu gaskabealjis sullii golbma vahku. Heivvolaš áigi dárkkistuhttit dili lea sullii mánu geahčen divššu álggaheamis. Jos doavttir gávnnaha bealljecuocca leat ortnegis eaige mánás leat vánhemiid mielas váivvit, gávnnahuvvo vuolšun leat buorránan. Jos mánás leat ain vuolšumii čujuheaddji dávdamearkkat, mánná oažžu juoga eará antibiohta go ovdal. Dánnai dálkkodeami maŋŋel dárbbašuvvo mánu geahčen ođđa maŋŋedárkkisteapmi.</p>
<p>Liibmabealljedávda Jos beallji ii leat guovtti mánu geahčen buorránan, mánnái lea sáhttán šaddat ng. liibmabealljedávda, mii gáibida sáddehusa bealljedoaktára dutkamušaide ja dikšui. Liibmabealljedávddas mánás eai leat dat dávdamearkkat, mat gullojit báifáhkka šaddi gaskabealljevuolšái, muhto gaskabealjis lea sitkadis golggus, mii heajosmahttá máná gulu.</p>
<p>Lea dieđus, ahte namalassii giđđat ja geasset álgán liibmabealljeváivvit buorránit dávjá čavčča rádjai. Dálveáigge váivvi lávejit viehka dávjá dikšut bidjamiin beljiide, bealljecuzzii, unna áibmobohcciid. Gullu buorrána dalán, ja bohcciiguin geahččalit maiddái eastadit gaskabealljevuolšši šaddamis ođđasit.</p>
<p>Bohcciid bidjama maŋŋel beallji sáhttá golgat moadde beaivvi. Dábálaččat bealji golgan nohká iehčanassii almmá makkárge divššuid haga.</p>
<p>Bohccit doibmet sullii 8–12 mánu. Jos mánná oažžu bealljevuolšši ođđasit, bohcceráigge golgi siejas oažžu čájánasa ráigakeahttá bealljecuocca. Jos beallji, masa bohcci lea biddjon, lea bávččas, muhto das ii oidno golgame mihkkege, máná ferte juohke dáfus doalvut doaktárii, daningo bohcci lea sáhttán beassat luovos dehe buđđosuvvat.</p>
<p>Várut čázis Go gaskabealjis leat áibmobohccit, ferte váruhit vai bealljái ii beasa čáhci. Bealljelasttaid njuoskan rišus dehe lávggodettiin ii daga maidege, muhto čáhcestohkosiid ja vuojadeami áigge beljiid ferte suddjet silikonbunciin, maid oažžu aptehkas, dehe oaivvi birra čadnojuvvon sujiin.</p>
<p><em type="bold">DEHÁLAŠ MUITIT </em></p>
<p><em type="bold">BEAIVEDIKŠUN STUORRA MÁNNÁJOAVKKUS JA DUHPÁTSUOVVA </em></p>
<p><em type="bold">LASIHIT VEJOLAŠVUOĐA BUOHCCÁT </em></p>
<p><em type="bold">GASKABEALLJEVUOLŠÁI. </em></p>
<p><em type="bold">Vuolši bealljebohccis </em>Geasset čáhcestohkosiid áigge dehe suohttasis vuojadanguovddášmátkki maŋŋel šaddan beallje-bákčasii soaitá leat sivvan bealljebohcci vuolšun, man dagaha bealljái beassan čáhci. Vuolšuma sáht-tá leat dagahan maiddái bealji bávččagahttin dehe bealljebohcci rokkadeapmi. Dušše nubbi beallji lea dalle bávččas. Bealljebohcci sáhttá vuolšut maiddái báifáhkka šaddan gaskabealljevuolšši dihte. </p>
<p>Vuolšumii gullá dábálaččat, ahte bealljebohcci liiki ruvssoda ja lea hui árgi. Ruovttugoanstan heive deattašit bealji geahppasit.</p>
<p>Bealljebákčasis buohcci máná galgá doalvut doaktárii, gii vuos buhtista bealljebohcci ja dasto dutká, mii bákčasa dagaha. Dikšu mearriduvvo dan mielde, man bahuid beallji lea vulšon.</p>
<p>Vuosttažettiin lávejit dábálaččat buhtistit bealljebohcci fuolalaččat ja doidit sáltečáziin. Jos beallji golgá olu, doidin dahkkojuvvo máŋgii ođđasit.</p>
<p>Muhtumin bealljái coggojuvvo dálkkasluvvosis ☞njuoskaduvvon tampovdna, mii molsojuvvo juohke beaivve, muhtumin vuolšun dikšojuvvo bealljegoaikkanasaiguin.</p>
<p>Divššu áigge beallji ii oaččo njuoskat. Dallege beassá čáhcestohkosiidda, jos bidjá beljiide bealljebunciid. Daid atnimis lea ávki maiddái dalle, jos máná bealljebohcci vuolšu álot dan maŋŋel, go son lea leamaš čázis.</p>
<p type="listitem">Buorre diehtit</p>
<p type="listitem">Atohpalaš  ihttomis  ja  eará  allergiijain  gillájeaddji  mánáin  bealljebohcci  vuolšu  álkibut  go earáin.</p>
<p type="listitem">Bealji  roggan  sáhttá  maiddái  lea  sivvan  ain ođđasit šaddi vuolšumii.</p>
<p><em type="bold">Vierrodiŋga bealjis </em>Bealljebohcci sáhttá vuolšut maiddái danin, jos bea-ljis lea juoga, mii ii dohko gullo. Mánná geahččala máŋggalágan áššiid, vaikkoba dan mo dat orru, go bealljái coggá eartta dehe unna legobihtáža. </p>
<p>Muhtumin diŋgga oažžu eret ruovttugoansttaiguin, ovdamearkka dihte pinseahtaiguin, muhto viehka dávjá dárbbašuvvo doaktára veahkki.</p>
<p>Jos diŋga vajálduvvá bealljái guhkit áigái, de bealljebohcci vuolšu, ja mánná sáhttá biehkugoahtit bealljebákčasa dušše nuppi bealjis.</p>
<p>Vierrodiŋgga eretváldima maŋŋel bealljebohcci liiki sáhttá leat árgi, joba vulšon. Dábálaččat beallji buorrána iehčanassii, muhto vulšon bealljebohcci šaddá dávjá dikšut moadde beaivvi doaktára mearridan bealljegoaikkanasaiguin. Muhtumin maŋŋedárkkisteapminai lea dárbbašlaš.</p>
<p>Ii leat nu hárvenaš, ahte bealljái njoammu ealli div-ri. Dalle lea vuosttažettiin buorre goaikkuhit bealljái čázi dehe biebmooljju. Dat goddá divrri, ja de sáhttá ieš geahččalit, oažžugo jápmán divrri iežas goansttai-guin eret bealjis. Jos dat ii lihkostuva, de ii dárbbaš dalán doapmat doaktárii. Lea doarvái, go manná doaktárii moatti beaivvi siste. <em type="bold">Čottabávččas </em>Virusat dagahit sullii beali mánáid čottabákčasiin. </p>
<p>Dábáleamos lea adenovirus. Dalle čottabákčasii sáhttá gullat allanai feber, seammaáigásaš ihttomat ja dielkkut njielus. Dat boares njuolggadus, ahte dielkkut njielus mearkkašit álot bakteraid dagahan njiellovuolšši, ii doala deaivása.</p>
<p>Antibiohtaiguin buorráneaddji ja maŋŋedávddaid dagaheaddji A-streptogohkka dagaha nu gohčoduvvon angiinna ja njoammu álkit. Čuovvumuššan sáhttá leat epidemiija mánáidgárddiin. Epidemiija lea dábálepmosit dálvet, ja dalle joba njealjis logi njiellovuolšebuohccis dárbbašit antibiohtadálkkodeami. Earánai streptogohkat sáhttet leavvat epidemiijan. Vuollil 3-jahkásačča njiellovuolšši dagaha dábálepmosit virus, duođai hárve baktera.</p>
<p>Dikšu dávdamearkkaid mielde Go mánás lea dušše čottabávččas, feber ja vejolaččat ihttomat, son dikšojuvvo dávdamearkkaid mielde.</p>
<p>Liegga juhkamuš dahká dávjá buori čoddagii. Láivves sákta lea buoret go hui albmái, mii sáhttá spiiddistit rašes čoddagis. Diibmobeali ovdal boradeami addojuvvon parasetamovla geahpida bures čottabákčasa, nu ahte mánná bastá borrat. Seamma dálkasiin feber-nai luoitá, ja dilli buorrána.</p>
<p>Máná dárbbaša doalvut doaktárii easka dalle, jos su dilli vearrána, nappo mánná šaddá váiban, borrá ja juhká hejot ja alla feber bistá badjel golbma beaivvi.</p>
<p>Jos máná dávdagovvii gullet dalle maiddái ihttomat, sivvan sáhttá leat dollaboahkku.</p>
<p><em type="bold">DEHÁLAŠ MUITIT </em></p>
<p><em type="bold">VIRUSA DAGAHAN VUOLŠUMII EAI ANTIBIOHTAT VEAHKET </em></p>
<p><em type="bold">IIGE DAID ADDIN OVDDALGIHTII HEHTTE </em></p>
<p><em type="bold">VEJOLAŠ </em></p>
<p><em type="bold">BAKTERAVUOLŠŠI ŠADDAMIS MA </em>ŋŋ <em type="bold">ELIS. </em></p>
<p><em type="bold">Angiidna </em>Báifáhkka šaddi ja jođánit ovdáneaddji dávdagovva earuha streptogohkka A dagahan angiinna dábálaš virusvuolššis. Čottabávččas, viehka alla feber, vilges dielkkut njiellorávssáin, rašes ja bohtanan rávssát čeabehis sihke oaivebávččas leat angiidnii mihtilmas dávdamearkkat. Stoahkanahkásaččain dávdagovvii gullá dávjá maiddái čoavjebávččas, illáveadjin ja vuovssadeapmi. </p>
<p>Dávdda diagnoseremii dárbbašuvvo njiello☞čájánas, man doavttir váldá. Teastabohtosa oažžu dábálaččat čuovvovaš beaivve. Pasientii ii leat várálaš, vaikko dálkkodeapmi maŋiduvvo jándoriin.</p>
<p>Bakteravuolšái lea álot dikšun antibiohta, dábá-laččat V-penisilliidna. Dálkkodeapmi bistá logi ján-dora, daningo das oanehit divššu maŋŋel dávda njoammu ođđasit mihá álkibut.</p>
<p>Antibiohta jođálmahttá dávdamearkkaid jávkama, unnida lassedávddaid šaddama ja eastada njoammudeami. Mánná sáhttá mannat mánáidgárdái jándora geahčen das, go dálkkodeapmi lea álggahuvvon, jos sus ii leat šat feber ja son muđui veadjá bures.</p>
<p><em type="bold">DEHÁLAŠ MUITIT </em></p>
<p><em type="bold">ANTIBIOHTA II VEAHKET BÁKČASIIDDA IIGE FEBERII, DAID </em></p>
<p><em type="bold">VUOSTÁ DÁRBBAŠA DÁVDDA VUOSTTAS BEIV- </em></p>
<p><em type="bold">VIIN </em></p>
<p><em type="bold">DÁVJÁ PARASETAMOVLLA. </em></p>
<p>Go dávdá bistá ahʼ bistá Jos penisilliidna ii jávkat dávdamearkkaid moatti beaivvis dehe dávdamearkkat joba lassánit, fer-te mannat ođđasit doaktárii. Earenomáš buorre ágga ođđa doavttirdutkamuššii lea álot dalle, jos mánás leat váttisvuođat rahpat njálmmi dehe son soalssidišgoahtá. Sivvan sáhttá dalle leat njiellorávssáide šaddan čottabuogu, mii gáibida jođánis divššu.</p>
<p>Muhtumin sitkadis, guhká bisti dávdda sivvan sáhttá leat seammaáigásaš virusinfekšuvdna, masa anti-biohtat eai veahket, muhtumin fas streptogohkka A dagaha maŋŋedávdan dollaboahku.</p>
<p>Go mánná buohccá njeallje geardde ja-☞gis dehe dávjjibut streptogohkka A dagahan njielloráksavuolšái, de lea muhtumin dárbbašlaš doalvut su beallje, njunne ja čottadávddaide speasia-liserejuvvon doaktára dutkamušaide.</p>
<p><em type="bold">Mononukleosa </em>Ráksafeber, mononukleosa, lea dábálaš virusdávda, mii lea nuorra ollesolbmuin hui garas ja bistá guhká. </p>
<p>Suomas sullii bealis vuollil viđajahkásaččain ja goasii buot ollesolbmuin leat varas vuosteávdnasat, mat čájehit, ahte sii leat buohcan mononukleosa. Vuollil skuvlaahkásaččain dávda ii leat nu garas.</p>
<p>Jos lagasbirrasis soames buohcá mononukleosas, ii stoahkanahkásačča nappo dárbbaš geahččalit várjalit njoammumis, daningo mononukleosa buohcan addá immunitehta dan vuostá. Vuollil skuvlaahkásaččain infekšuvdna ii dávjá vuhtto mainnage lágiin.</p>
<p>Go mánás lea dušše veháš feber, masa ii gávdno mearkkaid eará sivaid, dagaheaddjin sáhttá nappo leat mononukleosa. Dasa ii leat dikšu ja dat buorrána iehčanassii mearkkaid guođekeahttá.</p>
<p><em type="bold">Guoggomasvuolši </em>Guoggomasvuolšši dávdamearkkat, roavva jietna, garra goikegosahat ja losson sisavuoigŋan, orrot bahát. Earenoamáš garrasit vánhemiid ja mánánai sáhttá suorggahit dat, jos dávdamearkkat ihtet alm-má infekšuvdnaovdasiid haga. Guoggomasvuolši, laryngihtta, lea virusa dagahan dávda ja dat buorrána dábálaččat ruovttus dikšumiin. Juohke logát mánná dárbbaša goitge buohcceviessodivššu. </p>
<p>Bártniid dávda Laryngihtta ihtá guovtteláganin, nuorvofebera dávdamearkkaiguin vehážiid mielde álgi tiipan ja báifáhkka falleheaddji tiipan. Báifáhkka falleheaddji laryngihtta lea goasii duššefal bártniid dávda: gávcci máná logis leat stoahkanahkásaš bártnit. Dán dávda-tiipii lea mihtilmas maiddái dat, ahte dat boahtá dávjá ođđasit.</p>
<p>Go guoggomas ja giehkira badjeoassi vulšot, de sisavuoigŋan lossu, jietna šaddá roavisin ja mánnái šaddá garra goikegosahat. Muhtumin dáid dávda-ovdasiid ovdal mánná sáhttá buohcat moadde beaivvi dása gullevaš dábálaš nuorvofeberis, ja muhtumin dávdamearkkat fas ihtet báifáhkka gasku ija, almmá makkárge dávdaovdasiid infekšuvnnas.</p>
<p>Garra goikegosahat ja lossadit vuoigŋan orrot balddihahttit gullat. Das ii goitge dábálaččat dárbbaš heađásnuvvat. Dávddas buorrána bures, ja máŋggat oktageardánis ruovttugoansttat ráfáiduhttet dábálaččat dili. Stuorimus oassi guoggomasvulššiin sáhttá dikšojuvvot ruovttus.</p>
<p>Lieggasa dehe galbmasa Vuosttažettiin galgá ráfáiduhttit máná: ii leat mihkkege heđiid. Dasto sáhttá geahččalit lievlavuoigŋama cirgguhemiin báhkka čázi lávggodanlanjas dehe sávnni basadanlanjas ja orrumiin doppe dan maŋŋel mánáin sullii 15 minuhta. Jos lievladikšu veahkeha, dan sáhttá joatkit dárbbu mielde. Veagal máná ii gánnát lievllas doallat.</p>
<p>Laryngihtta boahtá dábálaččat dálveáigge.</p>
<p>Galbma áibmunai sáhttá veahkehit dillái, nappo sáhttá rahpat lása, leat moadde minuhta veránddas dehe mannat oanehis boddii olggos. Beallečohkkut velohallan seaŋggas veahkeha maiddái muhtumin guoggomasa bohtaneapmái. Ii das leat goitge mihkkege vahágiidge, nugo ii leat assás njuoska sihkaldagasge liggenbahttera nalde. Seaŋgga oaivegeahčái sáhttá seaŋgajulggiid vuollai bidjat ovdamearkka dihte assás girjjiid ja duvdit máná bolstariiguin beallečohkkut.</p>
<p>Gosahat nuppástuvvá, dávda buorrána Guoggomasvuolššis gosahat lea álggos garra goikegosahat. Moatti beaivvi geahčen šliivi luovvanišgoahtá ja gosahat maid nuppástuvvá, eardungosahat ráfehuvvá ja šaddá geahppasit gossat. Dávdii gullá, ahte gosahat joatkašuvvá moanaid beivviid ja bistá unnimustá vahku. Gosahatdálkasiin ii dábálaččat leat veahkki iige dávda gáibit earáge dálkkodeami.</p>
<p>Antobiohtat eai veahket guoggomasvuolššis.</p>
<p type="listitem">Buorre diehtit</p>
<p type="listitem">Jos  ruovttugoansttat  eai  veahket  dehe  mánná  lea  hui  váiban  ja  áŧestuvvan  dehe  jos  son  vuoigŋagoahtá čielgasit losibut, gánnáha vuolgit gohcci doaktárii. Poliklinihkas dikšun geavahuvvo dábálaččat lievla, muhtumin maiddái  oksygena.</p>
<p type="listitem">Unna oassi dain, geat buhcet váttes guoggomasvuolššis, dárbbašit divššu buohcceviesus.</p>
<p type="listitem">Jos mánnái láve álkit ja ain ođđasit njoammut váttes  guoggomasvuolši,  doavttir  sáhttá  guorahallat dárbbu dálkasii, mainna dohppehallan  sáhttá bissehuvvot dalán ruovttus.</p>
<p>Nubbi infekšuvdna nuppi maŋis Muhtumin vuoigŋankanálainfekšuvnnat njommot mánnái eahpedábálaš dávjá, nu ahte ovddit infekšuvdna ii leat beassan vel albma ládje buorránitge, go nubbi jo falleha. Dákkár dilis sáhttá veahkehit dat, ahte máná dikšumis vástida oppalaččat okta ja seamma doavttir, mii čielggada dárkilit, makkár infekšuvnnat mánás leat leamaš ja man guhká dat leat bistán, vejolaš antibiohtadálkkodemiid ja daid sivaid, buohcceviessodivššuid ja dan, mo buorráneapmi lea ovdánan.</p>
<p>Máŋggaid infekšuvnnaid buohcan maŋŋálaga sáhttá njoahcudit máná čálgama ja ovdáneami.</p>
<p>Danin lea dehálaš čielggadit ja dikšut infekšuvnna vuođđosiva. Muhtumin dávdamearkkaid doalaha gaskabealljevuolši, muhtumin allergiija, sturron guopmeráksá dehe geahpesbohccevuolši.</p>
<p>Muhtun háve sivva gávdno viesu heajos sisáimmus, guohpahearkivuođas ded. dehe vánhemiid borgguheamis. Álot sivva ii čielgga máŋggainge doaktáris fitnamiin, muhto dárbbašuvvojit buohcceviessodutkamušat.</p>
<p>GO BÁKČASAT VÁIVVIDIT</p>
<p><em type="bold">Go oaivi lea bávččas </em></p>
<p>Mánánai oaivi sáhttá leat bávččas. Oaivebávččas gullá dávjá virusinfluensái dehe luhčadávdii, muhto jo stoahkanahkásaččas sáhttá leat maiddái migrena ja stirddaoaivebávččas.</p>
<p>Dávjá oaivebákčasa sáhttá dikšut ruovttu-goansttaiguin ja aptehka giehtagávpedálkasiiguin. Lea goitge dehálaš diehtit, goas lea dárbu doavttirdutkamušaide bákčasa čielggadeami dihte dehe goas mánná dárbbaša jođánit divššu.</p>
<p>Ain ođđasit boahtti oaivebávččas váivvida 3 – 4-jahkásaččain sullii juohke njealjáda dehe viđada.</p>
<p>Mađi boarrásit mánát, dađi stuorit joavkku sis gillá oaivebákčasis: juohke viđat viđajahkásaš mánná gillá oaivebákčasis muhtumin, ja skuvlaahkásaš mánáin ain eanebut leat jo šaddan vásihit, makkár lea dilli dalle, go oaivi lea bavččas.</p>
<p>Influenssát, luhčadávddat, muohtoguovdjnevuolši, allergalaš nuorvu, váttut oaivvis ja čeabehis, gáskinvigit ja čalmmi doadjinvigit sáhttet dagahit mánnái oaivebákčasa. Migrena sáhttá váivvidit jo stoahkanahkásaččanai, vaikko dábáleabbon dat šaddáge easka vehá boarráseabbon. Sierra dutkamušaid mielde migrenas gillájit 3–6 proseantta skuvlii álgi mánáin.</p>
<p>Stuorimus oassi dain jámma boahtti oaivebákčasiin, mat eai leat migrena dagahan, gullet dábálaččat stirddaoaivebákčasiidda. Dávjá váivvideaddji oaivebákčasa sáhttá dagahit maiddái deprešuvdna.</p>
<p>Go vuollil 5-jahkásaččas lea oaivi bávččas earáge háviid go influenssá dehe luhčadávdda oktavuođas, bákčasa siva čielggadeapmi gullá álot doaktárii.</p>
<p>Vánhemat eai galgga árvádallagoahtit oaivebákčasa duogáža dehe dálkkodandárbbu.</p>
<p>Veahkki ruovttugoansttaiguin Go mánná buohccá virusa dagahan influenssás dehe luhčadávddas, sus lea dávjá maiddái oaivebávččas seamma ládje dego ollesolbmuin seammalágan dávddain. Dálkkasin sáhttá dalle geavahit parasetamovlla.</p>
<p>Dan oažžu addit 10–15 mg juohke deaddokilo nala hávális. Jos feber loktana ja oaivi lea ain bávččas, pa-rasetamovlla sáhttá dárbbu mielde addit oktii juohke gávccát diimmus.</p>
<p>Nubbi stoahkanahkásaččaide heivvolaš bávččasdálkkas lea ibuprofeiidna, ja dannai oažžu addit gávcci diimmu gaskkaid, nappo 3–4 geardde jándoris. Ibuprofeiinna mearri lea 5–10 mg juohke deaddokilo nala. Goappašiid dálkasiid oažžu sihke maŋŋečoalledálkkasin ja mikstuvran. Ibuprofeiidnamikstuvra lea reseaptadálkkas.</p>
<p>Vuolšebávččasdálkasat vuolidit febera ja geahpidit maiddái oaivebákčasa.</p>
<p>Oaivebákčasis gillájeaddji mánná dárbbaša vuoiŋŋasteami ja jaskatvuođa. Earenomaš dehálaš lea fuolahit, ahte febermánná juhká doarvái. Mađi nuorat mánná, dađi hearkkibut son goikagoahtá.</p>
<p>Goikan bealistis geanohuhttá oppalaš rumašdili ja heajosmahttá máná veadjima.</p>
<p><em type="bold">LOGA DÁLKKASADDINRÁVVAGIID DÁRKILIT </em>Paraseramovlla ja ibuprofeiinna ávžžuhuvvon milligrámmamearit leat goappatláganat. Dálkkas-báhkas muitaluvvon rávvagiid rivttes addin-mearis galgá čuovvut dárkilit. Unna mánážiidda ii oaččo addit ollesolbmuide dárkkuhuvvon bávččas- ja feberdálkasiid. Ale goassege atte mánnái feberdálkkasin asetylasalisyvdnasivrra, <span type="quote">”asperiinna”</span>. </p>
<p>Goas doapmat doaktárii Jos dábálaš oaivebávččas lea ihtán oktanaga feberiin, influleanssáin dehe luhčadávddain, dan dihte ii vel gánnát doalvut máná doaktárii. Muđui buot vuollil 5-jahkásaš mánáid oaivebávččassivaid guorahallama galgá guođđit doaktáriidda. Muhtumin oaivebákčasa sivva čielgá jođánit, muhtumin fas lea dárbu čuovvut dili guhkit áigge ja vejolaččat doallat maiddái beaivegirjji dávdamearkkain.</p>
<p>Vuoiŋŋascuozzavuolšši dávdamearkkaide febera oktavuođas gullá garra oaivebávččas, niskki doŋgon ja vuovssadeapmi. Dávdamearkkaid ii oaččo báhcit jurddahallat: máná galgá seammás doalvut dikšui buohccevissui.</p>
<p><em type="bold">Migrena </em>Migrena čuovvu soga. Olbmuin, geaid sogas lea migrena, lea stuorit várra buohccát dasa go earáin. </p>
<p>Ollesolbmuin migrenas buhcet eanet nissonolbmot go dievdoolbmot, muhto ovdal rávásnuvvanagi sihke nieiddat ja bártnit gillájit das seamma olu.</p>
<p>Mánáid migrena lea viehka dábálaš: vuollil skuvlaahkásaččain das buhcet 1–7 proseantta.</p>
<p>Stoahkanahkásačča migrenadiagnosa ii sáhte dahkat máná vuosttaš doavttirmannamis. Vai eará vejolaš oaivebávččassivaid sáhttá luohttehahtti ládje hilgut, lea dárbbašlaš čuovvut máná guhkit áigge, dávjá jahkebeali.</p>
<p>Vánhemiid gánnáha čállit muitui máná oaivebákčasii gullevaš dávdamearkkaid, daningo dat veahkehit doaktára čoavdit, makkár oaivebákčasis lea sáhka ja earuhit ovdamearkka dihte migrena dakkár eará oaivebákčasiin, mat gáibidit dárkilit joatkkadutkamušaid.</p>
<p>Ii leat nuge hárvenaš, ahte seamma mánás lea sihke migrena ja stirddaoaivebávččas. Goappáge searggahatdohppehallamis sivvanai sáhttá leat seamma, nappo streassa dehe dan ložžen.</p>
<p type="listitem">Maid čállit muitui:</p>
<p type="listitem">Mo  searggahat  gullogoahtá,  leatgo  mánás searggahahkii gullevaš ovdasat, dego oaid-ninváttisvuođat ded.?</p>
<p type="listitem">Man guhká searggahatdohppehallan bistá?</p>
<p type="listitem">Leago searggahat garas vai govttolaš, nappo heađuštago dat máná dábálaš eallima?</p>
<p type="listitem">Man dávjá mánás lea oaivebávččas?</p>
<p>Sullii bealis migrenamánáin leat ng. auraovdasat, dego oaidninváttut ja muhtumin maiddái gieđaid ja muođuid čuokkuha ja čerggiida ovdal migrena boahtima. Šleđggodeaddji ja šerres čuovggat ja maiddái hájat sáhttet bidjat johtui migrenadohppehallama.</p>
<p>Vuoiŋŋasteami ja dálkkodeami Mánáid migrena dikšojuvvo seamma prinsihpaid mielde go ollesolbmuidnai migrenasearggahat: galgá vuoiŋŋastit ja váldit dálkasa dárbbu mielde.</p>
<p>Deháleamos lea addit dalán dohppehallama álggedettiin doarvái stuorra meari parasetamovlla dehe ibuprofeiinna. Jos okta dálkkasmearri ii veahket, guovtti diimmu geahčen sáhttá addit nuppi. Ii oaččo goitge addit eanet, go mii lea stuorimus lobálaš beaiveattosmearri.</p>
<p>Duoldi tableahtat ja luvusdálkasat njammásit buorebut go dábálaš tableahtat. Maŋŋečoali bokte addojuvvon dálkasat váikkuhit njoazimusat. Daid gánnáha goitge geavahit, jos migrenii gullá illáveadjin ja vuovssadeapmi. Parasetamovlla váikkuhus álgá jođáneappot go ibuprofeiinna, muhto ibuprofeiidna bisseha dohppehallama dávjjit go parasetamovla.</p>
<p>Muhtun dutkamušat čájehit, ahte go dálkasat addojuvvojit migrena álgomuttus, de maiddái migrenii gullevaš illáveadjin geahppána.</p>
<p>Čuovggat, jienat ja hájat dahket máŋgga migrenabuohcci olbmo dili vearrábun. Dákkár givssideaddji dahkkiid lea dehálaš garvit migerenadohppehallama áigge. Vuoiŋŋasteapmi čoaska ja sevdnjes lanjas, gos lea nu ráfálaš go vejolaš, geahpida bákčasa. Dávjá mánná nohkkiha, gullá virkujin ja oaivebávččas lea mannan badjel.</p>
<p>Jos buohccá dávjá váttes migrenii geažil sáhttá de jurddahallagoahtit maiddái eastadandálkkodeami, man doavttir pláne sierra juohke ovttaskas mánnái.</p>
<p><em type="bold">Stirddaoaivebávččas </em>Stirddaoaivebákčasa ii leat álot álki earuhit mig-renas. Migrena čuohcá goitge čielgasit eanet máná oppalaš veadjimii go stirddaoaivebávččas. </p>
<p>Stirddaoaivebákčasis oaivi lea veháš dehe govttolaččat bávččas, bávččas gullo dássidit ja lea dávjá čárvvohalli. Dasa ii gula illáveadjin eaige čuovggat, jienat dehe hájat jur givssit máná.</p>
<p>Oasi stirddaoaivebákčasiin dagaha dat, ahte oaivedeahkit leat eahpedábálaš stirdasat.</p>
<p>Stirddaoaivebávččas váivvida dávjá eahketbeivviid ja eahkediid. Searggahaga čielggadeapmái ja divššu mearrideapmái dárbbašuvvo doavttir.</p>
<p><em type="bold">Psykogenalaš oaivebávččas </em>Jo stoahkanahkásaš sáhttá gillát psykogenalaš oaivebákčasis. Dasa lea mihtilmas, ahte searggahat joatkašuvvá dávjá seammaláganin beaivvis nubbái. </p>
<p>Mánná sáhttá biehkut oaivebákčasiin, muhto stoahká ja borrá goasii dábálaččat. Oaivebávččas muitala goitge, ahte mánás lea heajos dilli.</p>
<p>Oaivebákčasa duogážin sáhttet leat váttes-nai psykihkalaš váttisvuođat dehe šlundun.</p>
<p>Searggahatsiva čielggadeapmi sáhttá gáibidit ášši dutkama ovdamearkka dihte bajásgeassinrávvehagas. Ain ođđasit boahtti oaivebákčasiid gánnáha geahččalit bissehit nu jođánit go vejolaš, daningo jos váttisvuođat eai dikšojuvvo, dat lávejit dávjá beare stuorrut.</p>
<p>Goas dárbu dutkamušaide Jos mánná biehku oaivebákčasiin iđđediid dehe ihkku dehe jos oaivebávččas vearrána gosadettiin dehe dalle go mánná lihkása, gánnáha máná doalvut dalán doaktárii. Illáveadjin iđđes dehe oaivebávččas ođđa dávdamearkan, mii maiddái vearrána ja ihtá dávjjit ahʼ dávjjit, berre dutkojuvvot jođánit. Jos máná luon-du dehe láhttenvuogit nuppástuvvet dehe jos máná dábálaš čálgan ja ovdáneapmi njoahcu, gáibiduvvo doavttirdutkamuš.</p>
<p>Jos máná oaivebávččas nuppástuvvá juoga ládje, de gánnáha diŋgot áiggi seamma doaktárii, gii lea ovdalnai dikšon máná oaivebákčasa.</p>
<p type="listitem">MÁNÁ GALGÁ DOALVUT GOHCCI POLIKLINIHKKII  DALÁN,</p>
<p type="listitem">jos oaivebávččas lea nu garas, ahte dat váikkuha máná oppalaš veadjimii, ns. son ii nagot stohkat, borrat iige servvoštallat earáiguin,</p>
<p type="listitem">jos bávččas ii heaitte gullomis dábálaš searggahatdálkasiin,</p>
<p type="listitem">jos searggahat lea fallehan dávjá eaige dábálaš dikšunvuogit veahket dasa,</p>
<p type="listitem">jos searggahat hehtte máná dábálaš eallima,</p>
<p type="listitem">jos oaivebákčasii gullá garra feber, niskki doŋgon ja vuovssadeapmi.</p>
<p><em type="bold">Go čoavji lea bavččas </em>Go mánáid birra lea sáhka, de sáhttá čoavjebávččas gullat vaikko man beare oktavuhtii, nappo vuolše-dávddaide, dego muohtoguovdnje-, gaskabeallje- dehe geahpesvuolšái, gožžaoarrevuolšái dehe psykihkalaš stressii ja ballamii. Čoavjebávččas, mii gullogoa-htá jámma boradeami maŋŋel, bidjá eahpidit bieb-moávnnasallergiija, refluksadávdda, keliakia dehe mielkesohkkara njammásanváttu (laktosaintoleráns-sa). Stoahkanahkásaččain dábáleamos dáin lea bieb-moávnnasallergiija, hárvenaččamus fas mielkesohk-kara njmmásanváddu. </p>
<p>Sullii bealli čoavjebákčasiin báhcá čilgemeahttumin. Čoavjebávččas, mii ihtá dušše duollet dalle iige leat nu garas, lea goasii álot buorrešlájat iige das dárbbaš ballat. Jos mánná ii oro gilláme čoavjebákčasiin, šaddá dábálaččat ja veadjá muđuige bures, de ii daid dihte dárbbaš doapmat doaktárii.</p>
<p>Gánnáha goitge čállit beaivegirjji das, makkár diliin bákčasat ihtet, gokko dat gullojit, makkárat dat leat ja man guhká dat bistet. Jos bávččas ihtá golmma mánu siste dávjjit go golbma geardde ja nu garasin, ahte dat hehtte máná dábálaš doaimmaid, de gánnáha goitge čielggadišgoahtit bákčasa siva. Dalle lea buorre váldit maiddái beaivegirjji mielde doaktárii.</p>
<p>Fahkkestaga šaddi garra čoavjebávččas lea álot buorre sivva vuolgit doaktárii, earret jos bávččas ja čoavjekrámppat nohket dasa go mánná luhčugoahtá. Eará fáhkka ja garra bákčasa sivvan soaitá leat obbalággáliiggi vuolšun dehe juoga eará buohcceviessodivššu gáibideaddji sivaid.</p>
<p>Garra luhčadávda Mánáid čoavjebákčasiidda lea dábálaččat sivvan čoavječoalleoali vuolšun. Dan dávdamearkan lea fáhkka šaddi lužohat ja vuovssadeapmi sihke báruid mielde ihtti bákčasat. Máŋggat sierra virusat dagahit dáid vuolšedávddaid. Muhtumin bakteranai sáhttá leat sivvan čoallevuolšái. Bakteraid dagahan luhčadávddat, dego Salmonealla-lužohat, bis-tet dábálaččat guhkit go viruslužohagat iige daidda máŋgiige gula vuovssadeapmi.</p>
<p>Dábáleamos Suomas orru mánáid luhčadávdda dagaheddjiin lea rotavirus. Dat njoammu hui álkit ja leavvá viiddes epidemiijan dálve ja giđđamánuid áigge. Dávdajohtu lea hui jođán: mánná vuovssada fáhkkestaga ja feber loktana jođánit badjel 39 gráđii.</p>
<p>Jándora geahčen dás álgá garra čáhcelužohat, mii sáhttá bistit golbma dehe njealljenai jándora.</p>
<p>Máŋgii mánná vuovssada ja luhčá nu dávjá, ahte sutnje šaddá váttes golggusdássedeaddováddu, mii gábida buohcceviessodivššu. Lea dieđus, ahte vaikko njealját oasi mánáid luhčadávddain dagaha mis rotavirus, de dáin lužohatmánáin, mat šaddet buohcceviessodikšui, rotavirus lea badjel bealis.</p>
<p>Go mánná lea oktii buohcan rotaviruslužohaga, de dat suddje su bures rotavirusnjoammumiid vuostá maŋŋelis. Máŋggat mánát gerget buohcat dan jo njuoratmánnaagi loahppageahčen ja maŋimustá mánát leat buohcan dan golmmajagi riegádanbeivviid rádjai. Mađi boarráseabbon mánná rotaviruslužohaga buohcá, dađi hárvvibut sutnje šaddá dan áigge váttes golggusdássedeaddováddu.</p>
<p>Doarvái juhkamuša Luhčan ja vuovssadeapmi goikkadit. Jos čoavječoalleoali vuolšumii gullá feber, de galgá máná juhkamis dehe golggusdivššus atnit fuola earenomáš dárkilit.</p>
<p>Mađi unnit mánná lea, dađi eanet son dárbbaša juhkamuša iežas sturrodaga ektui. Vuollil 10-kilosaš dárbbaša luhčadávdda áigge unnimustá 12 desilihttera juhkamuša, 15-kilosaš badjel 1,5 lihttara ja 25-kilosaš ja das losit mánná lagabui guokte lihttera ján-doris. Jos mánná lea beassan goikat, mearit leat vel stuoribut.</p>
<p>Lea maiddái dehálaš, makkár juhkamuša mánnái addá. Juhkamušat, main lea hui olu sohkar, sáhttet la-sihit luhčama. Láivves sákta, čáhci ja mielki heivejit bures, seamma ládje gaccahahtti jogurta, muorjemálli, kiissel dehe mii beare, maid mánná borra. Málit ja rievdnajáffomálit addet eanet energiija go dušše juhkamuš. Ávžžuhit borrat ovdamearkka dihte risen- dehe bivgejáffomáli, mas leat valjis čitnahydráhtat.</p>
<p>Jos vuovssiha, unnánaš mearri galbma juhkosa sáhttá bissut buorebut čoavjjis go liegga jugus.</p>
<p>Láivves sávttas, mas lea dušše vehá sohkar, sáhttá dahkat jođánit sorbeahta nu, ahte leike galmmihanlođážii moadde sentte sávtta, ja seaguha dan ain gaskkohagaid jiekŋudeami áigge, vai juhkamuššii báhcet jiekŋamoložat. Jiekŋabihtá njammama gánnáha maiddái geahččalit.</p>
<p>Dalán, go mánnái šaddá borranlustu, son oažžu mielas borrat. Čoavjedávda iešalddes ii leat mihkkege eastagiid borramii.</p>
<p><em type="bold">DEHÁLAŠ MUITIT </em></p>
<p><em type="bold">MAĐI NUORAT MÁNNÁ, DAĐI HEARKKIBUT SU FERTE DOLVUT </em></p>
<p><em type="bold">DOAKTÁRII, JOS JUHKAMUŠ II BISO SISTE, </em></p>
<p><em type="bold">MÁNNÁ </em></p>
<p><em type="bold">II NAGOT JUHKAT DEHE JOS MÁNNÁ RIEVDÁ </em></p>
<p><em type="bold">HUI </em></p>
<p><em type="bold">VÁIBBASIN JA VUOIMMEHEAPMIN. </em></p>
<p>Refluksadávda Biebmosuddadanoali refluksadávda lea dilli, mas biebmosuttus loktana čoavjjis čoddagii ja muhtumin gitta njálbmái suvra reavgganassan. Refluksadávda sáhttá váivvidit man beare ahkásaš máná. Buoiddes biebmu, tomáhta ja šukuláda gullet daidda biebmoávdnasiidda, maid borramiin dávdamearkkat dábálaččat vearránit. Mánná ii soaitte máhttit váidalit ratti boaldimis, čottaboalddáhagas, muhto biehku bávččas čovjjiin.</p>
<p>Dávdamearkkat vearránit go olmmoš lea veallut, daningo dalle biebmosuttus beassá boaldit čoddaga.</p>
<p>Dávdii sáhttet maiddái gullat gosahatdohppehallamat ja njurgu vuoiŋŋahat dehe dat ahte mánná biehku iđđes čottabákčasiin, mii oalle jođánit lihkkama maŋŋel vajálduvvá olles beaivái, muhto givssidišgoahtá vuot iđđes dehe beaivenahkáriid maŋŋel.</p>
<p>Doavttir máhttá árvvoštallat, makkár dutkamušaid refluksadávda ain goasge gáibida ja mii divššuid buoremusat veahkeha. Muhtumin soaitá dárbbašuvvot čoddaga pH-mihtideapmi, mii dahkkojuvvo buohcceviesus.☞</p>
<p>Testema buvttusin mielkesohkar Mielkesohkkara njammásanvaddu šaddá suopmelaš mánnái hárve ovdal skuvlaagi. Skuvlii boahtti mánáin dušše viđa mánás čuohtásis ii leat šat laktásaentsyma sáhppasis. Dát mearkkaša dan, ahte laktásaentsyma váilun lea hárve čilgehussan stoahkanahkásaččaid čoavjeváttuide.</p>
<p>Go mánnái šaddá čoavjebávččas, buskkodanváttut ja luhčadávda maŋŋel go lea návddašan mielkki, lákcajieŋa ded. ja jos su lagas sogas leat laktosa-intoleránssas gillájeaddjit, de sáhttá máná testet addimiin sutnje moadde vahku dušše dakkár biepmuid ja juhkamuša, main ii leat laktosa. Dán áigge ferte goitge fuolahit, ahte son oažžu gálkka ja mielkki vilgesávdnasiid ovdamearkka dihte laktosakeahtes vuosttáin.</p>
<p>Laktásaentsyma vuohču sáhppasis. Divššokeahtes keliakias sáhppasa čoallenámit jávket, ja dalle laktásage ii leat ja mánnái šaddá laktosaintoleránsa. Jos máná ain lužohahttá ja buoskkuha rivtteslágan biepmus fuolakeahttá, sáhttá jearaldagas leat keliakia dehe Chron dávda. Goappašat dutkojuvvojit buohcceviesus.</p>
<p>Ale goassege álggat mánnái sierraborramušaid keliakia dihte, jos dávdameroštallan ii leat sihkkaraston sáhppasis váldon čájanasbihtáin.</p>
<p>Streassačoavji Jo stoahkanahkásaš sáhttá reageret čovjjiin stressii, fuolaide dehe heajos dillái. Dalle doavttirdutkamušain ii gávdno mihkkege organismmalaš sivaid jámma ihtti čoavjebákčasiidda. Bávččasbeaivegirjji čállin soaitá veahkehit fuobmát, makkár diliid oktavuođas čovjebávččas falleha. Seammahat mánáin lea dávjá sihke psykogenalaš oaivebávččas ja čoavjebávččas.</p>
<p>Lea oalle dábálaš, ahte soames earánai bearašlahtuin reagere váttisvuođaide seamma ládje go mánná.</p>
<p>Mánnái ja maiddái vánhemiidda lea dábálaččat hui buorre gullat, ahte máná bákcasat eai leat várálaččat ja ahte dat jáhkkimis šaddet máná udjuvuođas, hearkivuođas dehe skihkalašvuođas. Gánnáha joatkit áššiid jurddahallama maiddái ruovttus, gos soai-tit gávnnahit vugiid geahpidit dilálašvuođaid, mat streassahuhttet máná.</p>
<p>Jođánit doaktárii Vuosttaš dávdamearka obbalággáliiggi vuolšumis lea measta álot bávččas, mii gullogoahtá náhpečoali birrasis. Jos bávččas gullo obbalággáliiggi buohta nappo olgeš bealde vuollečoavjjis, de vuolšun lea jo joavdán guhkás. Dalle dávdamearkan sáhttá bákčasa lassin leat maiddái vuovssadeapmi, hárve luhčadávda.</p>
<p>Lihkaseapmi ja doarggisteapmi dábálaččat bavčča-gahttet. Álkes ruovttuteasta sáhttá danin muitalit, galgágo dalán vuolgit doaktárii vai sáhttágo dili čuovvut vel ruovttus: bivdde máná njuikestit dássejulggiid áibmui dehe unna stuloža nalde eatnamii. Jos teasta lihkostuvvá almmá ahte mánná biehku čovjjiinis, ii leat jáhkehahtti, ahte sus lea obbalággávuolši.</p>
<p>Febera mihtideapmi maŋŋečoalis ja gieđavuolde ja dasto daid loguid buohtastahttin ii dálá ipmárdusa mielde veahket sihkkarastit, ahte leago sáhka obbalággáliiggi vuolšumis. Bávččas, mii bistá ahʼ bistá ja ain vearrána, lea álot mearkan das, ahte máná ferte doavlut doaktárii.</p>
<p>Čoallebuđđosuvvan gáibida maiddái jođánis divššu. Dasa gullet jeavddalaš, ain ođđasit boahtti bávččaskrámppat. Dohppehallamiid gaskkas mánná sáhttá álggos veadjit oalle buresnai. Oppalaš veadju vearrána goitge jođánit juohke ođđa dohppehallama maŋŋel, nappo gánnáha jođánit vuolgit lagamus gohcci buohccevissui.</p>
<p type="listitem">Buorre diehtit</p>
<p type="listitem">Unna  máná  sihkkelvuodjinhárjehallan  nohká dávjá dasa, go mánná rávgá sihkkeliin. Jealbma  suddje  oaivvi,  muhto  stivrrana  geahči  sáhttá  čugget  čoavjái  dehe  juosat  čoavjji  birrasii.  Jos mánná vahága maŋŋel biehku čovjjiinis ja  čoavjeváttut vearránit, gánnáha vuolgit doaktárii.</p>
<p><em type="bold">Beassat obbomis </em>Go mánná ii baikke máŋgga beaivái ja baikkat bohtet gar-ra gágirin dehe baikin bávččagahttá, de hupmat obbondávddas dehe obbomis. Dat váivvida dábálaččat guovtte-njealjejahkásaš mánáid. Obboma duogážis gávdnojit hárve matge organismmalaš sivaid. Obbon buorrána dávjá unnánaš borramušrievdademiiguin. </p>
<p>Mađi jođáneappot ášši dikšojuvvo, dađi jođáneappot váddu buorrána. Deháleamos lea lasihit juhkamuša ja sárrasa d. fiibera oažžuma meari ja guođđit eret dakkár biepmoávdnasiid, mat vejolaččat dahket obboma vearrábun. Sáraslassi dahká buori maiddái vánhemiid čoliide, nu ahte olles bearaš sáhttá borrat seamma biepmu.</p>
<p>Baikindábiin sáhttá leat buoridanveara: jeavddalašvuohta veahkeha. Lihkadeami gánnáha maiddái lasihit. Jos váddu ii moatti vahkus buorrán ruovttugoasttaiguin, gávdnojit dasa máŋggalágan divššut dálkasiin gitta maŋŋečoalledoidimii.</p>
<p>Muhtumin obboma duogážin sáhttá leat maŋŋečoali bávččasteaddji háváiduvvan, fissuvra.</p>
<p>Dat dihtto girkkes varran baikkas dehe hivssetbáhpi-ris. Dat ii leat várálaš ja dat buorrána bures. Fissuvrra dikšunrávvagiid addá doavttir.</p>
<p>Juhkamušain veahki Čáhci njammása easka gassačoalis. Danin jo dušše beare beaivválaš juhkamušmeari lasiheapmi sáhttá veahkehit obbomii, daningo čáhci dipmada baikka. Suttakeahtes sárrasat dievasmahttet váikkuhusa.</p>
<p>Buoremus juhkamuš lea dušše čáhci dehe láivves sákta, mas lea dušše unnán sohkar. Juhkamušat, main lea olu sohkar, lávejit lasihit obboma. Buorre vierru álggahit beaivvi lea juhkat iđđes ovtta lása čázi dehe sávtta guoros čoavjái. Nektaris leat mielde šattussárrasat, nu ahte dat ávžžuhuvvo juhkamuššan milloseappot go dábálaš luonddusáhppi, juica.</p>
<p>Máŋggalágan sárrasat Oarjeriikkain goasii juohkehaš oažžu ávžžuhusaid ektui ilá unnán sárrasiid. Sáraslassi dárbbašuvvo dábálaččat nu mánáid dego ollesolbmuidnai borramušaide. Ollesgortni sárrasat váikkuhit beaktilepmosit muhto murjjiid, šaddosiid ja ruotnasiid sárasnai veahkeha čoali doaibmamii.</p>
<p>Sárrasiid lassin lea buorre borrat moadde geardde vahkus maiddái laksatiivvalaš ávdnasiid nappo čoalledoaimma lasiheaddji goikkaduvvon ja luvva-duvvon blumeniid. Vihkonat ja earátnai goikkaduvvon šaddosat, dego aprikosat ja rusiinnat, leat buorit sárasgáldut, mat heivejit bures nealgádahkan, unna borramuššan boradanáiggiid gaskkas. Daiguin sáhttá maiddái riggudit ja njálggadahttit buvrruid.</p>
<p>Bađvešattuin leat valjis sárrasat ja maiddái buorit proteiinnat, vielgadasávdnasat. Varas earttat ja buot-lágan bápuin ja goikkaduvvon earttain ráhkaduvvon biepmut heivejit earenomáš bures borramuššan.</p>
<p>Mánát hálidit dávjá borrat biepmuid nu, ahte tallearkkas eai leat máŋggalágan biebmosorttat oktanaga.</p>
<p>Danin rušppi, lántto ja návrraža gánnáha fállat ovdamearkka dihte nealgádahkan, jogo hui fiidnan faskojuvvon hámis dehe unna bihtážin njuolga jiekŋaskábes.</p>
<p>Gurkabihtá dehe unna tomáhtaža soaitá leat buoret fállat mállásiid vuorddedettiin, álgoborramuššan.</p>
<p>Dat, ahte áhčči dehe eadni lea mielde, sáhtášii movt-tiidahttit máná borrat: <span type="quote">“Maidson njálgga borramušaid mii borašeimmet odne dan botta, go biebmu giksá?”</span></p>
<p>Jos mánná ii mieđa borrat šattuid varasnaga, de gánnáha geahččalit fállat sutnje vuššon sáttuid. Sihke ruoná ja dábálaš diehppegálla álmmehuvvet, go daid vuoššá. Máŋggat mánát leat hárjánan daid smáhkkii jo njuoratmánnaagi rájes.</p>
<p>Niso ja rohkagordnegaraid sáhttá álggos lasihit deadjabastte mađe buvro dehe jogurtaaddosii, seamma ládje roavvabeallemasa. Gordnegaraid meari sáhttá vehážiid mielde lasihit joba guovtti biebmobastii beaivvis. Jos ruovttus lea vierrun láibut, de gor-dnegarat ja roavvabeallemas heivejit lassin riggudit láibejorbbežiid ja borramušláibbi.</p>
<p>Sierralágan siepmanat, dego beaivvášrási siepma-nat, olles beallemassiepmanat ja sesámasiepmanat ja neahtat sisttisdollet eatnat sárrasa. Siepmaniiguin sáhttá hervet láibejorbbežiid ja neahtaid sáhttá suoskat nealgádahkan. Sáraslassi heive ja lea buorrin olles bearrášii.</p>
<p>Hávvargordnegarat leat ávkkálaš borramušat. Dat sisttisdollet goitge váldooasis ng. suddadahkes sárrasa, mii ii jur lasit baikameari.</p>
<p>Jos mánná liiko myslii, de dan sárasrikkis iđitseaguhusa lea dehálaš luvvadit moadde minuhta ovdal borrama mielkkis dehe luonddusáhpis.</p>
<p>Go sáras lasihuvvo borramušaide nu, ahte ahte vilges láibi lonuhuvvo rohka-, garra- ja gráhamlái-bái dehe suvragávrregiidda, borrojuvvojit eanet ruohtasšattut ja borramuššii lasihuvvo gordnega-raiguin dehe roavvabeallemasaiguin rigguduvvon obbagordnebuvru ja juohke beaivve borrojuvvojit šaddosat ja muorjjit, de čoavji doaibmagoahtá moatti vahkus. Jos obbon ii leat geargan šaddat nu bahán, de borramušválljendikšu veahkeha jo vuollil vahkus, gohan beare juhkamušmearri lasihuvvo oktanaga sáraslasiin ja mánná maiddái hohkahallojuvvo lihkadit eanet.</p>
<p>Diehtu sárrasiin Jos sárasgeafes borramuššii hárjánan mánná oažžu oktanaga stuora meari sárrasa, de dat dávjá dagaha mánnái čoavjebákčasiid ja buskkodanváttuid.</p>
<p>Láibesortta lonuheapmi sárasriggát láibái dehe mánnabuvrru vuoššan čáhppadit mánnarievnnaiguin ii goitge dagahit váivviid. Ovdamearkka dihte jeasta-láibebihtás lea 1,5 grámmá sáras ja rohkaláibebihtás sullii 1,8 grámmá.</p>
<p>Nisogordnegarain lea juohke 100 grámmá nammii 55 grámmá sáras. Gordnegaraid gánnáha álggos lasihit dušše moadde deadjabastte buvrui, loahppemielkái (fiilii) ded. Vádjit vahku geažes sáhttá lasihit jo biebmobastte mađe ja das vehážiid mielde moatti biebmobastii beaivvis.</p>
<p>Lea hui dehálaš, ahte maiddái juhkamušmearri lasihuvvo seamma áigge sáraslasiin. Vearrámus dilis sáhttá muđui leat várra joba čoallebuđđosuvvamii.</p>
<p>Roavvabeallemas dahká iežas birra šliivegearddi, mii njammá olu čázi. Danin buvrru, masa lasihuvvojit roavvabeallemasat, sáhttá vuoššat njárbadeabbon go dábálaččat ja roavvabeallemasat lasihuvvojit válmmaš buvrui. Go buvru lea čoskon borahahtti liekkasin, de roavvagat leat geargan njammat jo vehá čázi.</p>
<p>Mađi máŋggabealageappot sárrasiid geavaha, dađi buoremus bohtosiid joksá.</p>
<p><em type="bold">VITAMIINNAT JA SÁRRASAT </em>Eappal, beron, appelsiidna, greipa, mandariidna, kiive </p>
<p>Eananmuorji, luomi, muovjejieret, viidnemuorjjit, varas blumenat ja kirsamuorjjit</p>
<p>Luvvaduvvon blumenat oktan luvvadančáziineaset.</p>
<p type="listitem">BUORRE MUITIT, AHTE</p>
<p type="listitem">banána lasiha obboma</p>
<p type="listitem">buđeha gánnáha gaskkohagaid lonuhit čáhppes risenrievnnaide, ovdagiksaduvvon bivgerievnnaide ja obbagortnis ráhkaduvvon pástái dehe makarovnnaide</p>
<p type="listitem">vilges jáfuin ráhkaduvvon láibbiin, buvrruin ja nisoláibbiin lea vánis sáras</p>
<p type="listitem">sáktakiisselat ja -málit eai gula obbomis buohcci olbmo borramušaide go duššefal hárvenaš herskun</p>
<p type="listitem">vuostá garrada čoavjji</p>
<p type="listitem">buđetlasttat, biergobiirráhat, šukuláda, toffee jed. vuoddjás ja njálgga borramušat eai gula máná borramušaide.</p>
<p>Geavat milloseappot suvrramielkebuktagiid Mielkebuktagat leat dehálaččat mánáide. Mielki goitge dagaha obboma mánnái, gean čoavji lea bahá garrat man nu siva dihte. Dákkár dilis mielkki geavaheami galgá unnidit ja buhttet dan suvrramilkkiin (bimiin), loahppemilkkiin (fiillain), jogurttain ja missocohkodagain. Suvrramielkebuktagiidda máná sáhttá hárjehahttigoahtit njaddejuvvon jogurttain ja suvrramilkkiin, masa lea vuoibmefironiin seaguhan murjjiid, maidda mánná liiko. Njadde juhkosa dárbbu mielde geahppasit sohkkariin ja fála álggos unnit meriid.</p>
<p>Vuostá heive unnit meriin.</p>
<p>Máŋggat mánáide oaivvilduvvon válmmašbiepmut leat ráhkaduvvon mielkái. Oahpahala lohkat buvtta-čilgehusaid ja árvvoštala dárkilit mielkevuđot bukta-giid geavahandárbbu.</p>
<p>maŋŋel Sorbitol ja ksylitol leat njálggadahttinávdnasat, mat eai njammás čoliin ja mat lasihit baikka čáhcemeari.</p>
<p>Ksylitolsuskkon ávžžuhuvvo maiddái danin, ahte dat suddje máná bániid ráigáneames. Stuora ksylitol- ja sorbitolmearit dagahit dasa, gii ii leat dieidda hárjánan, buskkodanváttuid ja čoavjebákčasiid.</p>
<p>Danin daid gánnáha álggos návddašit dušše unnit meriid, ja lasihit meari vehážiid mielde moatti beaivvi gaskkaid.</p>
<p>Sorbitolain njálggadahtton marmeládat, keavssat ja njálgát heivejit bures unna herskkostallanbihttážin moadde geardde vahkus. Ksylitolsuskkona mánná oažžu hárjáneami maŋŋel suoskat millosit juohke boradeami maŋŋel.</p>
<p>Jeavddalašvuohta lea ávkin Mánát liikojit rutiinnaide, daningo dat addet oadjebasvuođadovddu. Čoali sáhttá oahpahit doaibmat dihto áiggis beaivvis, muhto hárjehallan sáhttá váldit vahkuid. Máná ii oaččo laitit, jos bohtus dehe hivssetlihtis čohkkán ii dalán buvttat bohtosa. Go 10-minuhtaš lea gollan, leaš dal boahtán mihkkege dehe ii, de lea buorre rámpot máná buori geahččaleamis ja dadjat movttegit, ahte geahččalit fas ihttin ođđasit.</p>
<p>Lea dehálaš, ahte mánná geahččala baikit oktii beaivvis sullii 10 minuhta hávális man nu bearraša áigedávvalii heivvolaš boradeami maŋŋel.</p>
<p>Čeakŋagettiin lea geahppasit baikit, nappo bohttu lea buorre čoavddus. WC-lihtti lea mánnái ilá allat, nu ahte su julggiid vuollai ferte bidjat juoga muttágis alla diŋgga, omd. plásttetstuloža ded. Lihkostuvvan lea álot giitosa veara.</p>
<p>Čoalledoidagat ja dálkasat Go obbon lea bistán guhká ja beassan bahán, borranvieruid rievdadeapmi ja jeavddalaš baikingeahčča-leamit eai šat dábálaččat veahket. De ii leat eará go vuolgit aptehkkii.</p>
<p>Vuosttaš goanstan geahččalit čoali baikameari lasiheaddji ja dipmadeaddji buktagiid, main lea ovdamearkka dihte laktulosa ja sierralágan sárrasat.</p>
<p>Sárasbuktagiin ii leat mihkkege vahágiid. Daidda guoská goitge seamma njuolggadus go biepmunai sáraslassái: galgá juhkat eanet go dábálaččat.</p>
<p>Jos aptehka ávžžuhan dálkkasmearri ii veahket, lea áigi vuolgit doaktárii čielggadit, leago obboma duogábealde juoga organismmalaš sivaid, dego ovdamearkka dihte fissuvra, hávilágan nuppástuvvan maŋŋečoalis. Dat lea oalle dábálaš sivva mánáid obbomii ja buorrána álkit.</p>
<p>Jos buot lea muđui ortnegis, muhto láivves baikkihandálkasat eai leat veahkehan, doavttir dávjá beavttalmahttá divššu buktagiiguin, mat stimulerejit čoalleseainni. Dán dálkkasjoavkku maksimála váikkuhus álgá sullii logi diimmu geahčen dálkasa váldimis. Gánnáha addit dálkasa nu, ahte baikaheahti šaddá sullii dalle, go mánás lea muđuinge dábálaš</p>
<p>WC-čohkkánáigi. Lihkostuvvan nanne sihke vánhemiid ja máná jáhku dasa, ahte čoavji doaibmagoahtá áiggi mielde.</p>
<p>Hui váttes obbondillái gullá maiddái durddideapmi, dalle go garran baikka meattá viggá golggiidit čáhcás baika. Čoali ferte dalle gurret aptehkas oažžu čoalledoidagiin. Daid dárbbaša oktii beaivvis 3–5 beaivvi áigge. Hui váttes dáhpáhusain čoalledoidagiid sáhttá šaddat addit máŋggaid vahkuid maŋŋálaga, vehážiid mielde ain hárvvebut. Čoalledoidda sihka-rastá, ahte čoalli duođai guorrana buot dasa čoggon baikamearis. Durddideapmi nohká dábálaččat jo vuosttaš čoalledoidaga maŋŋel.</p>
<p>Čoalledoidagiid lea álki ja dorvvolaš geavahit.</p>
<p>Dain leat maiddái čielga geavahanrávvagat.</p>
<p>Doiddakuvrra maŋŋel dikšu joatkašuvvá čoali sti-mulerejeaddji baikkihandálkasiiguin, maid geahččalit nu jođánit go vejolaš beassat lonuhit dakkár bukta-giidda, mat lasihit baikameari.</p>
<p>Oktanaga dálkkodemiin ja vejolaš čoalledoidda-kuvrrain álggahuvvo obbomii heivvolaš diehta, nappo biepmuide lasihuvvojit sárrasat ja adnojuvvo muittus maiddái juhkamuša lasiheami. Jeavddalaš hivssetčohkkámiid ii galgga vajálduhttit.</p>
<p>Bahán beassan obboma dikšun doalvu mánuid ja muhtumin joba jagiid. Go čoalli fas doaibmá dábálaččat ja dálkasiid lea sáhttán guođđit eret, lea dehálaš joatkit sárasrikkis biepmuid borrama ja váldit dan eallinagi bisti vierrun.</p>
<p><em type="bold">DEHÁLAŠ MUITIT </em></p>
<p><em type="bold">MÁNNÁ II DURDDIT BUVSSAID VÁSEDIN, JA SON GILLÁ </em></p>
<p><em type="bold">IEŠNAI VÁTTUSTIS. </em></p>
<p><em type="bold">BAIKAMEARI LASIHEADDJI GIEHTAGÁVPEBUKTAGAT, MAT HEIVEJIT MÁNÁIDE: </em></p>
<p>Duphalac-luvus</p>
<p>Levolac-luvus</p>
<p>Loraga-luvus</p>
<p>Badjel 2-jahkásaččaide maiddái Laxamucil- ja</p>
<p>ViSiblin-dálkkasčalmmit☞</p>
<p>ALLERGIIJA JA ÁSTMÁ</p>
<p><em type="bold">Mii lea atopiija? </em></p>
<p>Atopiija lea soga mielde johtti iešvuohta, mii dagaha olbmo hearkin allergenaide, mat leat su dábálas eallinbirrasis, dego šaddodehe eallegavjii.</p>
<p>Hearkivuohta atopiijai lea dávjá boahtán ovdan jo njuoratmánnán, seamma ládje biebmoallergiija.</p>
<p>Stoahkanagis biebmoallergiijat dábálaččat jávkagohtet. Lea hárvenaš, ahte mánná gillá dain vel skuv-lii álggedettiin. Nunai sáhttá geavvat, ahte mánná, geas njuoratmánnán lei hearkkit ja roavvásit liiki go dábálaččat, muhto eai eará váttut, oažžu stoahkanagis suoidnenuorvvu dehe ástmá. Ástmá lea goitge sáhttán šaddat maiddái jo njuoratmánnán almmá makkár-ge eará atohpalaš dávdamearkkaid haga.</p>
<p>Buresbirgendávda Atohpalaš buohcuvuođat leat šaddan dábálažžan oar-jeriikkain oktanaga eallindási loktanemiin. Hygieniija lea buorránan, máŋggat njoammu dávddat, mat ovdal joba godde unnamánážiid, leat jávkan, borramuš- ja lihkadanvierut leat nuppástuvvan ja áibmonuoskasat lassánan. Miige ovttaskas dahkkiid illá čilge atopii-jaid lassáneami. Árvideameas dasa leat máŋggat si-vat, oktan dehálaččamusain soga mielde árbejuvvon hearkivuohta.</p>
<p>Gorut oažžu stuorimus oasi vieris ávdnasiin biebmosuddadanorgamismma bokte. Biebmosuddadanorganismmas leage hástaleaddji bargu: biebmu galgá njammašuvvat gorudii ja nuppe dáfus fas várálaš dehe uhkideaddji dahkkiid galgá beaktilit eastit beassamis gorudii. Danin čoliin lea beaktilis suddjenmekanisma, mas čoliid iežas bakterain lea dehálaš oassi. Dannai diehtit, ahte ovdamearkka dihte borramušválljema nuppástuvvan ja antibiohta-dálkkodeamit sáhttet váikkuhit čoallebakteraid mearrái ja čohkiideapmái ja ahte čoali suddjenmekanisma ja bakterat dan oassin leat nana vuorrováikkuhusas.</p>
<p>Čoali suddjenmekanisma lea goitge dušše oassi goruda ollislaš suddjenmekanismmas.</p>
<p>Allergiija lea goruda vahátlaš ja dušši suddjen-reakšuvdna juoga gorudii vieris ávdnasa vuostá. Dát vieris ávdnasat leat eallinbirrasii gullevaš dábálaš ávdnasat, ovdamearkka dihte biepmut ja šaddogavjjat.</p>
<p>Allergalaš olbmo suddjenmekanisma reagere daidda ilá garrasit, ja dat sáhttá maiddái dagahit oinnolaš dávdamearkkaid.</p>
<p>Suomas ja eará oarjeriikkain dahkkon dutkamušat čájehit, ahte máŋggamánat bearrašiid váhkariin leat dábálaččat unnit allergiijat ja ástmá go sin boarrásit oappážagaiguin. Sáhttá leat, ahte go váhkarat buh-cet eanet infekšuvnnaid go boarrásit oappážagat, sin suddjenmekanisma ahtanuššá seamma ládje go áiggiid álggus lea dárkkuhuvvon. Go suddjenmekanismmas leat <span type="quote">“rivttes”</span> barggut, de gorut ii reagere allergenai-de, dego šaddo- ja eallegavjii ja dihto biebmoávdna-siidda, eaige dat nu dagat olbmui allergalaš dávda-mearkkaidge.</p>
<p>Árbi váikkuha Dutkamušat muitalit, ahte jos nuppis vánhemiin lea juoga atohpalaš buohcuvuođaid, riegádeaddji máná atopiijariska lea 30 proseantta. Go goappašat vánhemat leat atopihkkárat, máná riska šaddá guovttegeardásažžan, nappo guhtta-čieža máná logis leat dalle atohpalaččat.</p>
<p>Vaikko atopiijai rohttašuvváge soga mielde, dat ii álot árbašuva seammaláganin sohkabuolvvas nubbái: ástmábuohcci eatni mánná sáhttá oažžut atohpalaš ihttoma muhto son sáhttá maiddái leat oaččokeahttá atohpalaš buohcuvuođaid. Datnai lea dieđus, ahte dálá mánáid riska oažžut atopiija lea 15 proseantta, vaikko ii goappáge vánhemiin livčče atopihkkár.</p>
<p>Riska dego muhtun ládje vuorbaduvvo sierra juohke mánnái, nappo atohpalaš vánhemiid mánát sáhttet buohkat leat dearvasat dehe nuppe dáfus ii-atohpalaš vánhemiid buot mánáin sáhttá leat hearkivuohta atopiijai.</p>
<p>Atopiijabearašin gohčoduvvojit bearrašat, main nuppis dehe goappásge vánhemiin dehe soapmásis oappážagain lea doaktára gávnnahan allergalaš buoh-cuvuohta.</p>
<p>Ođđa diehtu garvindiehtas Vuođđojurddan lea, ahte dat gii lea hearki atohpalaš buohcuvuhtii, šaddá hearkin dasa, maid borrá –</p>
<p>Suomas mielkái ja Kiinnás riisii. Jos juoidá ii bora, de dasa ii maiddái šatta hearkin muhto ii dasa gal hárjánge.</p>
<p>Garvindiehta headjuvuohtan lea biepmuid guođđin borakeahttá dárbbašmeahttumit, goas máŋggat ávkkálaš vilgesávdnasat, vitamiinnat ja sárrasat báhcet dušši dihte eret. Atopihkkármánnáge ii oaččo garvigoahtit muhtun biepmu, ovdalgo lea sihkkarit gávnnahuvvon, ahte mánná duođai lea dasa allergalaš.</p>
<p>Go stoahkanahkásaččas lea biebmoallergiija, galgá garvindiehta geahččalit heaittihit jeavddalaččat dihto áigegaskkaid dainna lágiin, ahte guođđá eret ovtta borramušávdnasa ain hávális. Mánnái ii leat mihkkege ávkkiid ilá guhká bistán garvindiehtas, ja olles bearraša eallin šaddá álkibun, go buohkat borra-gohtet seamma biepmuid.</p>
<p>Iešguđege biepmu váikkuhusa sáhttá dávjá čielggadit, go eret guđđon biepmut lasihuvvojit ođ-đasit borramuššan ovttaid mielde ja doarvái guhkes gaskkaid geahčen ja seammás čuvvojuvvo vejolaš dávdamearkkaid ihtin. Ovdalgo sáhttá leat sihkkar, ahte dávdamearkkat šaddet justa ovtta dihto biepmu borramis, dávdamearkkat galget garvináigge čielgasit unnot ja dego biebmu geahččaluvvo fas ođđasit, dávdamearkkat galget ihtit vuot seammaláganin.</p>
<p>Ii leat hárvenaš, ahte dávdamearkkaid dulkon lea váttis. Jos ná lea, de gánnáha dahkat seammalágan geahččaleami ođđasit dehe jo guođđit dan dihto biepmu veháš áigái ollásit eret. Badjevuoigŋankanála infekšuvnnat, vejolaš antibiohtadálkkodeamit ja unnit lužohagat sehkkejit dávdamearkkaid árvvoštallama.</p>
<p>Mađi guhkit áigi biepmu váldimis borramuššan gollá, dađi váddásit lea árvvoštallat, leago dat dát biebmu vai juoga eará dahkkiid, mii lea dávdamearkkaid duogábealde. Danin geahččaladdanbadji galgá bistit eanemustá dušše ovtta vahku.</p>
<p type="listitem">Buorre diehtit</p>
<p type="listitem">Jos juoga biepmuid čielgasit dagaha dávdamearkkaid, dat guđđojuvvo eret ja geahččaluvvo  ođđasit sullii jahkebeali geahčen. Jos eahpádusvuloš biepmut leat máŋggat, gánnáha dattetge  dárkilit  smiehttat,  mat  biepmut  guđđojuvvojit  eret,  vaikko  dat  dal  dahkkošiige  duššefal  geahččaleami dihte.</p>
<p type="listitem">Oktanaga  diehtain  galgá  dikšut  liikeváttuid  voidamiin  liikki  aptehkas  oažžu  vuođđovuoidasiiguin.  Láivvesge  kortisonavuoidasiid ii galgga geavahit unna mánážii guhkit go  vahku dehe guokte. Daid sáhttá goitge geavahit  ain ođđasit dárbbu mielde oanehis áiggiid.</p>
<p type="listitem">Atohpalaš  ihtton  ii  dábálaččat  hehtte  boahkuheames.  Váldooassi  vuoncámonneallergalaš  mánáin sáhttá boahkuhuvvot dábálaš boahkuiguin. Dušše dalle, jos mánnái lea bahá boahtit  heakkavárálaš  reakšuvdna  vuoncámonis,  leat  várrugasat ja geavahit molssaeavttolaš, geanohit MPR-boahku.</p>
<p>Dehálaš dávdamearkakaleandar Dávdamearkakaleandar lea ávkkálaš veahkkeneavvu dávdamearkkaid čuovvumii. Das lea ávki maiddái dalle, go čuovvut dan, mo garvindiehta heaittihettiin vuot borramuššan ovttaid mielde váldon sierra biepmut váikkuhit dávdamearkkaide.</p>
<p>Kaleandarii merkejuvvo máná veadjin sihke garvináigodagas ja ođđasit álggahuvvon geahččaleami áigge, ihttomat, čoali doaibman ja eará vejolaš dávdamearkkat, maid sáhttá eahpidit allergalažžan. Kaleandarii gánnáha merket maiddái buot dálkasiid, maid mánná geavaha.</p>
<p>Biepmu heivvolaš geahččaladdanáigodat lea okta vahkku. Geahččaleapmi álggahuvvo unnit meriiguin, mii dasto stuoriduvvo beaivvis beaivái, dasságo mearri vástida máná agi mielde meari. Biebmu gávnnahuvvo mánnái heivvolažžan, jos dat ii dalle vahku geahččaladdanáigodaga áigge dagat mánnái dávdamearkkaid.</p>
<p>Jos juoga biepmu borran orru velnai dagaheame mánnái dávdamearkkaid, gánnáha garvindiehta čuovvugoahtit ođđasit, earenomážit, jos dávdamearkkat eai leat nu garrasat. Jos borrá hui máŋggalágan biepmuid, ovttaskas biebmoávdnasa sáhttá guođđit doaisttážii eret ja geahččalit dan ođđasit jahkebeali geahčen.</p>
<p>Dávdamearkakaleandaris lea veahkki maiddái doaktárii, jos máná šaddá doalvut dárkilit dutkamušaide. Muhtumin stoahkanahkásaččas eahpiduvvon gordneallergiija sáhttáge gávnnahuvvot keliakian. Jos keliakia eahpiduvvo, de gortniid gar-vima ii galgga álggahit ovdal vuđolaš buohcceviesso dutkamušaid.</p>
<p type="listitem">Buorre diehtit</p>
<p type="listitem">Jos  borramušain  šaddá  garvit  dehe  ráddjet váldobiebmoávdnasiid dego mielkki, bierggu ja  gordnebuktagiid geavaheami, de dat galgá álot  čađahuvvot mánáiddoaktára geahčus.</p>
<p type="listitem">Stoahkanágis álgán čoallevigiid duogážis sáhttá leat maiddái keliakia, latosaintoleránsa dehe  mielkesohkkara  njammásanváddu  dehe  juoga  eará buohcuvuođaid.</p>
<p>Juohkehaččas iežas diehta Stoahkanahkásaš šaddá olu ja lihkada olu. Danin borramušválljema deháleamos ulbmilin lea dáhkidit, ahte mánná oažžu biepmus doarvái energiija ja dárbbašlaš biebmoávdnasiid ja maiddái vitamiinnaid ja minerálaid. Geavahagas dát dárkkuha máná nor-mála šaddama ja ahtanuššama dáhkideami. Allergiijai buohccáma ii sáhte eastit garvimiin ovddalgihtii muhtun borramušaid. Danin ii mange biebmoávdnasa oaččo guođđit eret dušše sihkkarvuođa dihte.</p>
<p>Seamma siva dihte biepmut geahččaluvvojit máh-cahuvvot ruovttoluotta borramuššan nu jođánit go vejolaš. Buorre áigi ođđasitgeahččaleapmái lea áigodat, goas mánás eai leat makkárge dávdamearkkat.</p>
<p>Juohke mánná čuovvu su iežas várás plánejuvvon diehta, mii vuođđuduvvá gávnnahuvvon dávdamearkkaide. Allergiijadiehtii ii leat vejolaš meroštallat dihto bistináiggi. Dat molsašuvvá mánás nubbái.</p>
<p>Biebmoallergiija jávká dávjá 1–5 jagi siste. Lea buorre muitit, ahte oassi mánáin beassá biebmo-allergiijain jo birrasiid ovttajagibeaivvi. Ii nappo goassige galgga joatkit diehta dušše <span type="quote">“sihkkarvuođa dihte”</span>.</p>
<p>Go dakkár biepmut, mat ovdal eai leat heiven mánnái, geahččaluvvojit ođđasit, lea buorre muitit, ahte mánná ii soaitte reageret biebmoávdnasiidda nu jođánit go ovddit háve, daningo mánná ii soaitte hálidit borrat amas biepmu dábálaš olu go easka hár-jáneami maŋŋel. Lea maiddái vejolaš, ahte biebmu dagaha earálágan dávdamearkkaid go ovdal.</p>
<p>Mielkki ja gortniid sadjái juoidá Mielki gullá dehálaš oassin suopmelaš borramušaide, daningo 1–2-jahkásaš oažžu goalmmát oasi energiijastis mielkkis ja mielkebuktagiin. Stoahkanahkásaččanai ektui galgá sihkkarastit, ahte son oažžu mielkki sajis seamma meari energiija, vilgesávdnasiid ja gálkka, go maid son oaččošii mielkkisnai.</p>
<p>Suopmelaš biepmuid nuppi mearkkašahtti oasi dahket gortnit, main mánná oažžu sullii viđát oasi energiijamearistis. Gordneallergiijain dárkkuhuvvo dat, go olmmoš lea šaddan liigehearkin niso, rohka- dehe bivgegortniide, muhtumin maiddái hávvarii. Gordneallergiijas gorut buvttada vuosteávdnasiid gortni vilgesávdnasiid, dego gluteiinnaid vuostá.</p>
<p>Nisogortni váikkuhus čielggaduvvo dábálaččat dárkilepmosit, nappo doaktára geahčus garvin-addingeahččalemiiguin. Jos nisogordni dagaha dávdamearkkaid, de álggos maiddái rohka- ja bivgegort-nit guđđojuvvojit eret máná borramušain. Viehka máŋggas nisorohka-bivgeallergihkkáriin girdet goitge hávvara, nu ahte dan gánnáha geahččalit dalán ođđasit, go dávdamearkkat leat váidon.</p>
<p>Dego lea dábálaš biebmoallergiijaid diagnostihkas, de liikečuggen- ja laboratoriaiskosat eai atte ovttačilggolaš vástádusaid muhto dušše čujuhit vejolaš allergiijasivaide.</p>
<p>Mielkki láhkai maiddái gortniid eretguođđimis borramušain mearrida álot doavttir. Allergiserejeaddji gortni sajis galgá álot geavahit eará heivvolaš gort-niid, dábálaččat riissa, máissa, hirssa ja rásseguoitta, daningo gortnit leat mearkkašahtti gáldut energiija, vilgesávdnasiid ja sárrasa oažžumis.</p>
<p>Gordneallergihkkáris leat gildojuvvon niso, rohka-, bivge dehe hávvargortnit dehe dušše muhtumat dain. Buot hearkkimus olbmuin hui unnánasge mearit heivemeahttun gortni man beare hámis doalahit dávdamearkkaid. Gánnáha álot árvvoštallat ovttaskas olbmo mielde, man dárkilis garvindiehta iešguhtege galgá čuovvut.</p>
<p type="listitem">Garvve dábáleamos feaillaid:</p>
<p type="listitem">Ale  guođe  eret  ovttage  biepmu  dárbbašmeahttumit,  sihkkarvuođa  dihte.  Das  ii leat ávki mánnái.</p>
<p type="listitem">Liiketeasttaid  ja  laboratoriaiskosiid  galgá ipmirdit  dušše  ráđđeaddin.  Daid  luohttehattivuohta  unnu  ain  eanet  stoahkanagis.</p>
<p>Njealjásii viđa mánnaatopihkkáris ihtet dávdamearkkat, jos sii borret šukuláda, kákao ja sitrusšaddosiid, vaikko liike ja varraiskosat eai leatge positiivvalaččat.</p>
<p type="listitem">Danin  gánnáha  herskkostallama  dehe mandariinna  borrama  maŋŋel  čuovvut máná  liikki  ja  guođđit  dárbbu  mielde  eret biebmoávdnasiid,  mat  dagahit  mánnái dávdamearkkaid.</p>
<p type="listitem">Buot deháleamos lea, ahte maiddái biebmoallergalaš  mánná  oažžu  doarvái  biepmu.</p>
<p type="listitem">Vejolaš  dávdamearkkat  eai  galgga  hehttet máná oažžumis juohke beaivve iežas agimiel biebmomeriid.</p>
<p type="listitem">Vuoncámonnái  allergalaš  mánná  sáhttá gierdat  unna  meriid  moni  ovdamearkka dihte  nisoláibbis  dehe  eará  vuššon  dehe steikejuvvon biepmus.</p>
<p type="listitem">Ale atte mánnái biebmoávdnasa, mas dieđát, ahte  dat  ii  heive  sutnje.  Dat,  man  biebmoávdnasa  garvvat,  ja  man  dárkilit  biepmu ferte garvit, sohppojuvvo juohke máná ektui sierra su dárbbuid mielde.</p>
<p type="listitem">Laktosahis  buktagat  eai  heive  mielkeallergihkkáriidda,  eaige  maiddái  šaddovuodjavuđot lákca- ja eará dakkár buktagat.</p>
<p type="listitem">Oahpahala  lohkat  dárkilit  gárvvesbiepmuid buvttačilgehusaid,  eandalii  dalle,  jos  má-nát  lea  hui  hearki.  Mielkejáfut,  málddis-cohkodat  jed.  sáhttet  leat  máŋggain dakkár  biebmoávdnasiin,  dego  riisa-  ja máissalasttain, main daid ii máhte oba eahpiditge.</p>
<p type="listitem">Biebmoallergiija ii bistte oba eallinagi. Earenoamážit  unnamánážiid  biebmoallergiijat buorránit  váldooasis  jo  stoahkanagi  rádjai.</p>
<p type="listitem">Lea  dárbbašlaš  geahččaladdat  biepmuid ain ođđasit vai borramušain ii duššiid dihte guđđojuvvo  eret  juoga  ávkkálaš  biebmoávdnasiid.</p>
<p type="listitem">Jos  mánná  stoahkanagis  dehe  dan  maŋŋel buohccá  suoidnenurvui,  son  sáhttá  oažžut allergalaš  dávdamearkkaid  maiddái  muhtin šaddosiin, ruohttasiin ja máistagiin.</p>
<p type="listitem">Buorre diehtit</p>
<p type="listitem">Go  borramušválljen  rievdá,  de  lea  áibbas dábálaš,  ahte  máná  čoali  doaibman  maiddái  rievdá. Iežas máná čoali doaibmama ii galgga  buohtastahttit  ránnjá  mánáid  čoali  doaibmamii:  mánáin  leat  stuorra  oktagaslaš  erohusat.  Gordnesáras  rievdada  álot  čoali  doaibmama.  Čoalit hárjánit sárrasii moatti vahkus.</p>
<p type="listitem">Infekšuvnnat  sáhttet  sehkket  dávdamearkkaid árvvoštallama. Ovdamearkka dihte nuorvvu ja  gosahaga  dagahit  dávjá  virusinfekšuvnnat,  eai  allergiijat.</p>
<p type="listitem">Ihttomat  leat  unna  mánážiin  oalle  dábálaččat.</p>
<p>Dušše unna oasáš ihttomiin gullá atohpalaš ihttomiidda.</p>
<p><em type="bold">Mielkeruoppit ja gávvaihttomat </em>Njuoratmánnán álgán atohpalaš ihtton, mielkeruob-bi, ráfehuvvá dávjá moattejahkásažžan. Juohke nuppi mielkeruobbemánás ihttomat vuhttojit vel stoahkan-agisnai. Dalle ihttomat šaddet ovddimustá gávaide. </p>
<p>Go mielkeruobbi ja gávvaihttomat leat buorránan, lea buorre muitit, ahte atopihkkármáná liiki lea ain goikkis ja dan lunddolaš suddjejeaddji dálgageardi ođasnuvvá njoazibut go olbmos, geas lea dearvvaš liiki. Danin máná ii galgga basadettiin ruvvet duššiid dihte garra bassanguobbariin iige dimisge gušttain.</p>
<p>Sihkkarastte, ahte bassanávnnas, maid geavahat, lea linis ja heive máná liikái. Máŋggat dábálaš golggus- ja bihttásáibbut jávkadit ilá beaktilit dálgga liikki nalde ja danin mánná maiddái ihtaluvvá hearkkibut.</p>
<p>Aptehka vuođđovuoidasiid sáhttá geavahit máná liikki buhtisteapmái sáibbu láhkai: ruvve vuođđovuoidasa liikái ja doidde eret loika čáziin.</p>
<p>Ovdamearkka dihte gieđaid bassamii leat moadde goikkanasa doarvái.</p>
<p>Čáhci dahká goitge buori earenoamážit skártás mielkeruobbeihttomii. Lea doarvái cirgguhit dan čáziin oanehis botta guktii beaivvis lihpariid molsuma oktavuođas.</p>
<p>Vuoidasiid ja čuovgga Máŋggat stoahkanagis šaddan atohpalaš ihttomat jávket rávásnuvvanagi rádjai. Daidda lea mihtilmas, ahte ihtton sáhttá bissut geasi áigge eret, go liiki oažžu beaivváža ja áimmu. Vearrámussan stoahkanahkásaččaid ihttomat leat giđđat ja čakčat.</p>
<p>Divššu vuođđun lea álot kortisonavuoiddas, mii doaktára bagadusa mielde geavahuvvo vahkus golmma vahkkui gaskkalduvakeahttá ja dihto áigodagaid vurrolagaid vuođđovuoidasiin. Dálkkasvuoidasa maŋŋel liiki dikšojuvvo vuođđovuoidasiin unnimustá logi beaivvi, ja dasto lea fas kortisonavuoidasa vuorru.</p>
<p>Jos vuoidasat eai veahket ihttomiidda, de veahkki gávdno dávjá čuovgadivššus, man doavttir mearrida.</p>
<p type="listitem">Buorre diehtit</p>
<p type="listitem">Liiki hárjána jođánit vuođđovuoidasii ja sáhttá eardut, jos seamma vuoiddas geavahuvvo olles  áigge.  Danin  gánnáha  geavahit  vurrolagaid  moatti sierralágan vuođđovuoidasa, maid lonohallá moatti vahku gaskkaid.</p>
<p type="listitem">Okta, eanemustá guokte vuoidangearddi beaivvis leat doarvái. Dađi dávjjit vuoidamis ii leat ávki.</p>
<p type="listitem">Vuollil 2-jahkásaš mánáid sakŋideaddji ihttoma dikšumis sáhttá njálmmi bokte váldojuvvon antihistamiidna veahkehit. Jos dikšu orru geahpideame  sakŋideami,  dan  sáhttá  joatkit  moadde  jagi doaktára geahčus.</p>
<p type="listitem">Appelsiidna,  sitruvdna,  mandariidna  ja  greipa nu varasnaga dego sáktannai dagahit máŋggaid  atopihkkármánáid ihttomiid vearrábun. Garvinlistui gánnáha maiddái lasihit šukuláda, kákao  ja varas eananmurjjiid, jos veháge eahpida, ahte liikeváttut vearránit justa daid dihte. Jos dávdamearkkat eai garvimis fuolakeahttá nuppástuva,  biebmoávdnasiid  sáhttá  váldit  ođđasit  atnui.  Dávdamearkakaleandara  sáhttá  geavahit  dás  veahkkin.</p>
<p><em type="bold">Suoidnenuorvu </em>Allergalaš nuorvu gullá mánnávuođaagi dábálea-mos dávddaide. Jo njuoratmánná sáhttá gillát das, ja jagiid mielde allergalaš nuorvu šaddá ain máŋgasit mánnái. Mo dasto earuhit allergalaš nuorvvu dábálaš nuorvvus, go buđđosuvvan njunni, gasttiheapmi, nju-ni sakŋideapmi ja njuni golgan leat oahpes, duollet dalle šaddi váivvit buohkaide? </p>
<p>Mánáid dábáleamos allergalaš nuorvu lea áigodatnuorvu dehe šaddogavjanuorvu. Dasa lea mihtilmas, ahte dat váivvida dušše dihto áigge jagis, giđđat sogiid lieđđunáigge dehe geasset, go suoidnešattut liđđot. Soahkeallergihkkár sáhttá šaddat allergalažžan maiddái leaibbi ja neahttamiestaga šaddogavjii, ja dalle nuorvoáigodat guhkku árragiđas álgogeassái.</p>
<p>Hearkkimusat sáhttet muhtun jagiid oažžut allergalaš reakšuvnnaid jo muohttaga áigge, jos biegga buktá lullin šaddogavjja gitta Supmii.</p>
<p>Muhtumat šaddet allergalažžan maiddái diehppelieđat šattuide, dego máronii ja gáskálassii, mat liđđot suinniid maŋŋel. Uvllorássi gullá diehppelieđagiidda. Dan šaddogavjjas ii leat mihkkege vahágiid, jos ii čoakke liđiid dehe viega uvllorássegiettis. Dušše liđiid duohtadallan ja dan maŋŋel čalmmiid ruvven sáhttet billistit máná olles beaivvi, ja uvllorássegierdu dakkára oaivvis, gii lea allergalaš diehppelieđagiidda, sáhttá čuohcat garrasit čalmmiide. Nu sáhttá váikkuhit maiddái heasta-gazzarásiid čoaggin giđđat.</p>
<p>Seamma sivas rásselihttelieđđin ii galgga atnit krysantema, báhpačehporasa iige astera. Garrahájat lieđit eardudit dávjá vuoigŋankanála.</p>
<p type="listitem">Buorre diehtit</p>
<p type="listitem">Gasttiheapmi  dehe  sakŋideapmi,  njuni buđđosuvvan  ja  golgan  soagi  dehe  suoinni  šaddogavjaáigge  gehččojuvvo  allergalažžan,  jos  dávdamearkkain  unnimustá  guokte  ihtet  máŋga beaivve maŋŋálaga ja bistet unnimustá  diimmu.</p>
<p type="listitem">Šaddogavjja  mearri  molsašuvvá  jagis  nubbái hui  olunai,  nu  ahte  gaskkas  sáhttet  leat  giđat,  goas allergiijaváivviin ii dárbbaš gillát ollenge.</p>
<p>Máná vuosttaš suoidnenuorvvu vánhemat eai lahkáge álot máhte jurddašit allergalaš suoidnenuorvun, eandalii, jos mánná lea allergalaš soagi šaddogavjii, mii givssida dušše giđđat moadde vahku.</p>
<p>Dearvvaš mánás lea nuorvu ja virusinfluensá nu dávjá, ahte golgi njunni ja sidjon čalmmit adnojuvvojit dávjá dušše feberkeahtes influenssá dávdamearkan. Jos dávdamearkkat ihtigohtet fas čuovvovaš giđa soagi gavjjadettiin, lea áigi doalvut máná dutkamušaide. Dain čielggaduvvo vuosttažettiin dat, ahte njunis ii leat mihkkege eará vigiid, mii gáibida divššu, ja de mearriduvvojit dutkamušat, main vejolaš allergiija čielgá.</p>
<p>Birrajagi bisti nuorvvu siva čielggadeapmi gái-bida detektiivva dáidduid iige dábálaččat lihkostuva vuosttaš doavttirdutkamušain. Nuorvováivviid sivvan sáhttet leat iežas, máttarvánhemiid dehe stoahkanolbmáid jiellateallit. Nuorvu sáhttá boahtit maiddái viessogavjjas, gavjaširráin, viesu čáhcevahágiin ja joba beaiveruovttu dehe eahketbeaiverieggá heajos sisáimmus. Dávjá gávdnojit máŋggat sivat, mat ovttas doalahit allergalaš dávdamearkkaid. Deháleamos dain lea duhpátsuovva, mii dagaha sihke dábálaš ja allergalaš nuorvvu vearrábun.</p>
<p><em type="bold">Birrajagi bisti nuorvu </em>Allergalaš nuorvvu čielggadeamis lea dárbu jearrat maiddái eará bearrašlahtuid nuorvováivviin ja gártet dárkilit máná eará vejolaš buohcuvuođaid, mat sáht-tet čujuhit nuorvvu sivaide. Lea vuorddehahtti, ahte nuorvvu sivvan lea allergiija, jos eará bearašlahtuin leat allergalaš buohcuvuođat. </p>
<p>Šliivvi golgan njillui, dávjá šaddi muohtoguovdnjevuolššit, gaskabealji, njielu ja guoggomasa vuolšumat, snurkan, oađđin njálbmi rabas, oađđinváttisvuođat, vuoigŋanváttisvuođat oađedettiin ja beaiveváibasat muitalit maiddái allergiija vejolašvuođas.</p>
<p>Nuorvvu gávnnaheapmi allergalažžan gáibida álot maiddái hearkivuođa dutkama liikečuggeniskosiin dehe varraiskosa, mas meroštallojuvvo ng. IgE-doallu. Liikečuggeniskosiid sáhttá dahkat buotahkásaš mánáide, ja buot dutkanvugiin justa dát leat hearkkimusat dovdát, leago jearaldat allergiijas. Unnit stoahkanahkásaččaid čuggen ii goitge álot lihkostuva. Nuba sin allergiija guorahallojuvvo dávjá dušše varračájanasas, mas beassat ovttain čuggemiin.</p>
<p>Dihto áigodagain boahtti nuorvvu dutkan liiketeasttaiguin ii leat vealtameahttun dalle, go seamma váivvit ihtet álot justa soagi dehe suinniid šaddogavjaáigge ja váivviide veahkeha antihistamiidna dehe oanehisáigge geavahuvvon njunnecirgganas.</p>
<p>Ii álot allergiija Guhká bisti nurvui ii leat álot sivvan allergiija. Njuni gaskaseainni šaddanvihki dehe polyhpat ja guopmerávssá liigešaddan leat mánáin oalle dábálaččat.</p>
<p>Jos mánás golgá snuolga dušše nubbi njuneráiggis, de dat muitala dábálaččat, ahte mánná lea coggan njunnái juoidá, mii earduda ja dagaha nuorvvu.</p>
<p>Dávdamearkkat eret Allergalaš nurvui ii leat doaisttážii hutkojuvvon buorideaddji dálkkasdikšu. Vuosttaš bargun lea geahččalit doallat buot allergenaid eret máná birra-sis. Váivviid geahpideapmái dárbbašuvvojit goitge maiddái dálkasat.</p>
<p>Dálkkodeapmi válljejuvvo álot pasientta dávdamearkkaid mielde. Maiddái pasientta ahki ja su doaladupmi dálkkodeapmái váikkuhit dálkasa válljemii. Buoremus vejolaš bohtosii beassan gáibida dávjá geahččalemiid sierralágan dikšunbuktagiiguin.</p>
<p>Dálkasiin leat sihke njunnái addojuvvon ja njálmmi bokte váldojuvvon molssaeavttut iešguđege dáhpáhusa mielde.</p>
<p>Njunnecirgganassan addojuvvon antihistamiinnat váikkuhit jođánepmosit: jo 15 minuhtas.</p>
<p>Tableahtaid váikkuhus álgá sullii diimmu geahčen.</p>
<p>Antihistamiinnat veahkehit eará njunneváivviide earret buđđosuvvamii. Daningo dat veahkehit dávjá maiddái atohpalaš ihttomii gullevaš sakŋideapmái, dat heivejit bures earenomážit nuoramus stoahkanahkásaččaide, main leat sihke ihttomat ja suoidnenuorvu.</p>
<p>Steroidat leat nubbi dábálaš allergalaš dávdamearkkaid dikšumii geavahuvvon dálkkasjoavku.</p>
<p>Daidnai oažžu sihke cirgganassan ja tableahttan.</p>
<p>Mánát dálkkoduvvojit dábálaččat cirgganasaiguin.</p>
<p>Kortikosteroidatableahtaide šaddá mánáid nuorvvu dikšumis dorvvastit hui hárve.</p>
<p>Cirgguhahtti stereoidat váikkuhit buot njunneváivviide, maiddái buđđosuvvamii ja nurvui gullevaš čalbmeváivviide. Steroidaid headjuvuohtan lea dat, ahte daid dálkkas váikkuhišgoahtá hui njozet: vuosttaš váikkuhusat dovdojit jándoris, muhto dievaslaš váikkuhus vuhtto easka vahku dehe guovtti geavaheami maŋŋel.</p>
<p>Jos mánnái leat ovddit šaddogavjaáigodagas ihtán ođđa dávdamearkkat, lea buorre mannat suinna oahpes doaktára luhtte jo dálvet ovdal šaddogavjaáigodaga álgima. Jos dilli lea bisson seammán, muitte sihtat doaktára ođasmahttit reseapttaid ja skáhppo dálkasiid ovddalgihtii!</p>
<p>Gánnáha čuovvut dieđihangaskaomiin addojuvvon šaddogavjadieđáhusaid ja álggahit steroida-dálkkodeami jo binnáš ovdal, go allergalaš reakšuvnnaid dagaheaddji šaddogavjaáigodat álgá, vai mánná ii duššiid dihte dárbbašivčče gillát váivviinis.</p>
<p type="listitem">Buorre diehtit</p>
<p type="listitem">Šaddogavja  lea  áimmus  unnán  arvás  ja njuoska  dálkin  sihke  árrat  iđđes  ja  maŋŋit  eahkes.  Beaivváš  ja  biegga  lasihit  áimmu  šaddogavjameari.</p>
<p type="listitem">Jos  mánás  leat  garra  allergalaš  reakšuvnnat, maidda dálkkodeapmi ii olus veahket, de biggohanlásaide ja -ventiillaide sáhttá ásahit silliid,  mat eastadit šaddogavjja beassamis sisa. Muhtun  viesuid  áibmobiggohanvuogádain  leat  gavjafilterat, mat suddjejit maiddái šaddogavjjas.</p>
<p type="listitem">Čáhcegáttiin  soagit  liđđot  maŋŋit  go  siseatnamis. Jos mánáin, gii gillá garrasit šaddogavjjas,  lea  vejolaš  mannat  hyttái  ded.  vearrámus  šaddogavjaáigodahkii,  dávdamearkkat  sáhttet  geahppanit mealgadii.</p>
<p type="listitem">Láhtiid ja lásagárpmaid sihkkun njuoskasiin unnida šaddogavjja meari lanjain. Noavkkuheapmi  sáhttá veháš áigái lasihit gavjameari viessoáimmus, daningo olggosbossunnáibmu girddihahttá  gavjjaid bajás.</p>
<p><em type="bold">Dávdamearkkat šaddosiin ja máistagiin </em>Allergalaš mánát sáhttet áiggi mielde reageregoahtit maiddái muhtin šattuide ja máistagiidda. Ii mange dain galgga goitge garvit, ovdalgo mánná biehkugoah-tá sakŋidemiin, ártegis čottabákčasiin dehe njálmmi bávččastemiin. Jos mánná fáhkkestaga ii šat mieđit borrat juoidá, man ovdal lea mielas borran, gánná-ha jáhkkit mánnái. Máŋggat biebmoávdnasat heivejit goitge borramuššan šaddogavjaallergihkkárii giksa-deami dehe goikkadeami maŋŋel. Albma biebmo-ávnnasallergiijas heivemeahttun biebmoávdnasiid giksadeapmi dehe miige earáge válmmaštanvugiid ii veahket. </p>
<p>Baksamiid, njálmmi dehe njielu sakŋideapmi dehe bohtaneapmi leat dábálaš allergalaš dávdamearkkat, seamma ládje beljiid sakŋideapmi ja lohkkašuvvan.</p>
<p>Ovdal dávdamearkkaid ihtima mánná lea soaitán borrat guoli, eananmurjjiid, tomáhta, skálžoealániid, sitrusšaddosiid, vuoncámoni, šukuláda, earttaid, eananneahtaid, bábuid dehe soijjá man nu hámis, vaikkoba soijalákcajieŋa dehe tofu.</p>
<p>Soahkái allergalaččat sáhttet reageret eappaliidda, bearaide, kirsamurjjiide, blumeniidda ja krihkoniidda, persihkaide, neahtaide dehe mándeliidda.</p>
<p>Maiddái varas rušpi, buđet ja náppoš dagahit muhtumin dávdamearkkaid, seamma ládje persiljá, seller, palstrenáhkká ja melovdna. Kanelanisoláibbáš sáhttá boaldit njálmmi, seamma ládje soames urtadeajain.</p>
<p>Honnetge ii álot heive, daningo das leat valjis sierra-lágan šaddogavjjat.</p>
<p>Eai dušši ráddjehusat Šaddosiid goikkadeapmi ja giksadeapmi dahket daid borrama vejolažžan maiddái dakkáriidda, geat reagerejit daidda, jos borret daid varasnaga. Eappalsáhppi ja faskkoduvvon rušpinai heivejit nu borramuššan.</p>
<p>Eappaliinnai leat erohusat. Máŋgasat sáhttet oa-djebas mielain borrat ruovttueatnan eappaliid, vaikko ruoná Granny Smith dagahivččii duođaid bahás reakšuvnna njálbmái ja njillui. Gánnáha diktit máná ieš geahččalit, mii sutnje heive. Eappalgáhkku lea lobálaš hersku.</p>
<p>Sellerii allergalaš ii goitge goassege oaččo borrat dan, daningo juoga sivas sellera allergenat girdet maiddái giksadeami. Seller lea ovdamearkka dihte gávppi galbmaáldása liepmaruohtasbussiin.</p>
<p><em type="bold">DEHÁLAŠ MUITIT LAHKÁGE </em></p>
<p><em type="bold">BUOT SOAHKEALLERGIHKKÁRAT EAI </em></p>
<p><em type="bold">REAGERE </em></p>
<p><em type="bold">BIEBMOÁVDNASIIDDA. DÁVJÁ DUŠŠE </em></p>
<p><em type="bold">MUHTIMAT </em></p>
<p><em type="bold">LISTTU ÁVDNASIIN EAI DUOĐAIDGE </em></p>
<p><em type="bold">HEIVE </em></p>
<p><em type="bold">MUHTO EARÁID SÁHTTÁ ATNIT DORVVOLAŠ </em></p>
<p><em type="bold">MIELAIN. GULDAL ÁLO MÁNÁ IEŽAS KOMMEANTTAID </em></p>
<p><em type="bold">JA </em></p>
<p><em type="bold">DIVTTE SU VÁLLJET. </em></p>
<p><em type="bold">Biras váikkuha </em>Duhpáhis lea mearkkašahtti rolla unna mánážiid vuoigŋankanálaváivviin. Váikkuhus álgá jo máná-goađis, daningo duhpáha borgguheaddji etniid mánáin leat jo riegádeami rájes unnit geahpesbohccit go borggukeahtes etniid mánáin. </p>
<p>Máŋggat dutkamušat leat maiddái čájehan, ahte ☞duhpátsuovas orrun lasiha máná riskka oažžut ástmá ja eará allergalaš dávdamearkkaid. Jos bearrašis lea atopiija, gánnáha nappo sihkkarastit, ahte mánná ii šatta beaivválaččat orrut duhpátsuovas. Duhpát lasiha máná vuoigŋankanálaváivviid maiddái bearrašiin, main ii leat atopiija. Borgguheapmi ii ávžžuhuvvo.</p>
<p>Jiellatealli vai ii? Vel moadde jagi dassá áššedovdit ledje dan oaivilis, ahte atopihkkármáná ruovttus eai oaččo leat jiellat-eallit. Ođđaseamos dutkamušat leat goitge čájehan, ahte dain oapmedoalu mánáin, geaid ruovttuin ledje eallit, lea unnit ealleallergiija ja ástmá go dain mánáin, geaid eallinbirrasis ruovttueallit eai lean.</p>
<p>Dutkamušat čujuhit dasa, ahte beana dehe bussá bearrašis sáhttá joba suddjet ástmás.</p>
<p>Dávdamearkkahis mánná ii mange namas dárbbaš ovdamearkka dihte garvit ruovttuelliid soames guossebáikkis. Allergiijaid eastadeami dihte ii nuppe dáfus leat dárbu ávžžuhit skáhppot ruovttuelliid juohke bearrašii. Jos soames bearraša lahtuin reagere elliide, de jiellatealli doallan ruovttus ii leat jierpmálaš.</p>
<p>Gavjjat eret Atopihkkárbearrašis lea dehálaš fuolahit jeavddalač-čat dábálaš čorgemis. Jos mánná das fuolakeahttá oažžu allergalaš reakšuvnnaid, sáhttá jurddahalla-goahtit dárkilit sanerema: geahččalit garvit duhpát-suova, boares guottáid, ullogokčasiid, lávlemáttáid ja guolga-, ullo ja eará láiggiin ráhkaduvvon assás láhtteránuid, ollesláhttemáttaid ja dušši gar-diinnaid ja flohka, kapohka ja juovkka sisttisdoalli viessogálvvuid. Viessogálvvuid livttes olggožat, mat maiddái girdet njuoskasiin sihkkuma, álkidahttet čorgenbarggu, seamma ládje dat, ahte gavjageassi bláđit, hearvadiŋggat jna. dollojuvvojit skábiin uvssaid duohken.</p>
<p>Gavjaširrá ii sáhte duššadit mirkkohemiin.</p>
<p>Oađđinsaji dehe seaŋgga gánnáha buhtistit gavjjain earenoamáš dárkilit, nappo biggohit oađđádagaid oktii vahkus ja njammat guottáid gavjanjammiin.</p>
<p>Seaŋgagavnnit galget maiddái gierdat bassama unni-mustá 60-gráđas. Divttis diŋggas dahkkon bolsttar- ja guoddaolggožat hehttejit muhtin veardde gavjaširráid beassamis daidda. Das, mas bolsttar lea dahkkon, ii dálá dieđuid mielde leat mihkkege mearkkašumiid.</p>
<p>Uvjabolsttar heive seamma bures go goanstafiiberis dahkkon bolsttar. Deháleamos lea, ahte bolstarat biggohuvvojit ja bassojuvvojit jeavddalaččat.</p>
<p>Ovdal lei vierrun addit juohke bearrašii seamma-lágan čavga sanerenrávvagiid. Dákkár meannudeapmái eai leat buorit ákkat. Sanerendárbu smihttojuvvo álo ovttaskas máná mielde ja ovttas bearrašiin. Árvvoštallamis váldojuvvo vuhtii, man váttes allergiija mánás dehe eará bearašlahtus lea ja mii lea su dálkkodandárbu.</p>
<p>Muhtumin beassat unnánaš nuppástusaiguin, muhto muhtun dáhpáhusain čavga ráddjehusat sáhttet leat dárbbašlaččat.</p>
<p><em type="bold">Allergiija ǥierddahandikšu </em>Jos allergiija dagaheddjiid saneren lagasbirrasis ja dálkkodeapmi eai doala allergiijaváivviid eret doar-vái bures, veahkki sáhttá gávdnot gierddahandivššus. </p>
<p>Doaisttážii gierddahandikšu addojuvvo dušše šaddogavja- ja ealleallergiijai. Allergalaš nuorvvus gierddahandikšu dievasmahttá eará divššuid ja geahpida dávdamearkkaid ja dálkkodandárbbu.</p>
<p>Áigodatnuorvvu dikšumis leat ožžon buriid bohtosiid suoidnešattuid šaddogavjjas dahkkon cohkodaga geavahemiin, ja lastamuorracohkodagain čađahuvvon gierddahandikšu orru datnai váikkuheame. Birrajagi bisti allergalaš nurvui gavjaširrácohkodat váikkuha oalle bures. Suomas gavjaširrá lea goitge oalle hárvenaš allergalaš nuorvvu dagaheaddji.</p>
<p>Gierddahandivššu dárbbu sáhttit guorahallat maiddái dalle, jos mánás lea ástmá ja son reagere ovdamearkka dihte mánáidgárddis eará mánáid biktasiid mielde johtán eallegavjii.</p>
<p>Guhká bisti ja gáibideaddji dikšu Buoremus vejolaš dikšunváikkuhusa olaheapmi gái-bida golbma jagi bisti čuggendivššu ja dan, ahte vánhemat ja mánná čatnasit dikšui.</p>
<p>Vuollil 5-jahkásaččaide gierddahandivššu álggaheapmi guorahallojuvvo dušše spiehkastatdáhpáhu-sain. Lea dieđus, ahte divššu váikkuhus bistá heaitima maŋŋel unnimustá golbma jagi ja dan váikkuhanáiggi lea dábálaččat álki joatkit gievrudandivššuin, mas oanehis áigge siste addojuvvon unnit meriiguin máhcahit divššu váikkuhanfámu.</p>
<p>Gierddahandivššu addá álot spesiáladoavttir. Ovdal divššu álggaheami vánhemiidda muitaluvvo, mo dikšu ollašuhttojuvvo ja mo das šaddi vejolaš siidováikkuhusaid galgá dikšut. Juohke pasientii addojuvvo gierddahandikšogoarta, mas leat dikšu doaktára ja divššára oktavuohtadieđut ja telefonnummar vejolaš vuosttašveahkkediliid várás.</p>
<p>Gierddahandikšu ii addojuvvo vuollil 5-jahká-saččaide iige goassige mánáide, geaid ástmá lea eahpestáđis dilis.</p>
<p><em type="bold">Ástmáin dikšui áiggebále </em>Ástmá lea mánáid dábáleamos guhkesáigge buozal-masvuohta. Lea dehálaš, ahte dat fuomášuvvo nu árrat go vejolaš vai beassat álggahit dasa bures váik-kuheaddji divššu. Rivttes ládje dikšojuvvon ástmás árvvoštallojuvvjit leat buorit buorránanvejolašvuođat: máŋggain mánáin dat buorrána jagiid mielde oalát. </p>
<p>Go ástmá dikšojuvvo nu, ahte dat bissu buori dikšundássedeattus, das buohcci mánná sáhttá eallit aivve dábálaš eallima.</p>
<p>Ástmá lea vuolšedávda, mii dikšojuvvo vuolšedálkasiiguin. Dohppehallandálkasat veahkehit nama-set mielde dušše ástmádohppehallama áigge. Dat eai buorit vuolšuma.</p>
<p>Váibadahttá, gosahahttá Ástmá bohtteha šliiveasiid. Dávjá ástmá gullogoahtánai vuosttažettiin njurgu olggosvuoigŋamis.</p>
<p>Ovtta gehppeslágan ástmádohppehallangearddis ii vel gánnát jierásnuvvat, muhto moatti dohppehallama maŋŋel máná gánnáha álot doalvut dutkamušaide, jos sus jo ovdal lea gávnnahuvvon miinu atohpalaš buozalmasvuođaid, dego mielkeruobbi, biebmoaller-giija dehe allergalaš čalbmevuolši ja nuorvu.</p>
<p>Lea buorre sivva vuolgit doavttirdutkamušaide, jos gosahat bistá mánus beannot mánnui ja váivvida juohke beaivve, ja eandalii, jos dat láve boktit ihkku ja mánnái lea seammás hui lossat vuoigŋat. Guhká bistán šliivevuohta ja vuoiŋŋahaga njurgunnai gái-bidit doaktáris mannama. Eatni ástmá orru muhtin veardde einnosteame máná hearkivuođa ástmái.</p>
<p>Smiehta ovddalgihtii! Doavttir hálida diehtit, goas dávdamearkkat leat ihtán, man váddásat dat leat ja leago ruovttus gávnnahuvvon, mat dahkkiid dagahit dávdamearkkaid vearrábun dehe mat dahkkiid veahkehit daidda. Doavttir lea beroštuvvan gullat maiddái lagas soga ástmá- ja allergiijaváivviin, seamma ládje birrasa allergenain ja eará vahágahtti dahkkiin, dego borgguheamis, vejolaš ruovttuelliin, ruovttus gávnnahuvvon guohpagavjjas jed.</p>
<p>Dávdamearkabeaivegirji lea buorre veahkkeneavvu maiddái ástmá dutkamis. Dasa merkejuvvo, man guhká dohppehallan lea bistán ja makkár dat lei sihke maiddái eará vejolaš dahkkit, mat leat leamaš váikkuheame ovdal dohppehallama. Jos dávdamearkabeaivegirji ii leat dahkkon jo ovdal doaktárii mannama, doavttir bivdá álggahit dan čállima dikšungeahččaleami áigge.</p>
<p>Máŋggalágan dutkamušat Vuollil skuvlaahkásaččaid ástmádiagnosa dahkkojuvvo spesiálabuohccedivššus, ii dearvvašvuohtaguovddážis. Divššus vástida mánáiddoavttir ovttas vánhemiiguin.</p>
<p>Máná vuoigŋama čuovvun, fiidnásit daddjon inspekšuvdna, sáhttá čájehit ástmái mihtilmas vuoigŋanvuogi. Geahppáid guldalettiin sáhttá gullat ástmái mihtilmas njurgu jiena. Dikšungeahččaleapmi geahpesbohcciid govddideaddji dálkasiin lea dehálaš. Rivttes dálkkasváldinteknihka, inhalašuvdnateknihka, gánnáha danin oahpahallat fuolalaččat, vai dálkkas beasašii váikkuhit beaktilepmosit. Jos dálkkodeapmi veahkeha dávdamearkkaide, dat nanne ástmádiagnosa.</p>
<p>Ng. PEF-mihtideapmi gullá vuođđodutkamušaide, mainna maiddái joatkadutkamušain árvvoštallo dálkkodanváikkuhus. PEF-apparáhta mihtida olggosvuoigŋama alimus áibmogolganmeari, mii ástmá-tihkkáriin lea unnit go dearvvas olbmuin. Vuosttaš mihtideamit dahkkojuvvojit doavttirdutkamuša oktavuođas, ja dalle maiddái oahpahuvvo apparáhta geavaheapmi ruovttus. PEF-mihttárii bosádeapmi gáibida rivttes teknihka, man oahpahallamii dárbbašuvvojit rávvagat. Daningo PEF-apparáhtain leat erohusat, lea dehálaš mihtidit árvvu álot seamma apparáhtain.</p>
<p>Viegahemiin dahkkojuvvon ražahanteasta, mas unnit stoahkanahkásaččain guldaluvvojit geahppát ja stuoribuidda dahkkojuvvo PEF-mihtideapmi ovdal ja maŋŋel viehkama, čujuha čielgasit, leago sáhka ást-más. Jos geahpesbohcciid govddideaddji dálkkas veahkeha njiedjan bosádanárvvuid badjáneapmái, dat sihkkarastá ástmáeahpádusaid.</p>
<p>Dálkkodeapmi ovttaskas máná mielde Go ástmádiagnosa lea sihkkarastojuvvon, heivvolaš dálkkodeami válljemii váikkuha dat, makkárat dávdamearkkat leat, man dávjá dat ihtet ja man ahkásaš mánná lea. Jos dohppehallamat eai iđe juohke vahku, sáhttit báhcit čuovvut dili ja geavahit dávdamearkkaid geahpideaddji, geahpesbohcciid govddideaddji dálkkodeami dárbbu mielde. Gavjasanerema dárbu smihttojuvvo.</p>
<p>Váldonjuolggadussan lea, ahte mađi eanet dávdamearkkat ja mađi unnit rahčamis dat šaddet ja mađi atohpalaččat ja allergalaččat mánná lea, dađi hearkkibut álggahit dikšut máná vuolšši buorideaddji dálkasiiguin, sisavuoiŋŋahahtti kortisonaiguin.</p>
<p>Dálkkodeami álggaheami bealušta maiddái dat, jos máná lagas sogas leat ástmábuohccit.</p>
<p>Dallego mánná váivašuvvá ástmás dušše vehá ja vel hárve, lea doarvái dikšut máná dálkasiiguin, mat geahpidit váivviid. Jos váivvit givssidit juohke vahku, álggahuvvo vuolšši jávkadeaddji, sisavuoiŋŋahahtti kortikosteroidadálkkodeapmi, man lea dehálaš váldit juohke beaivve.</p>
<p>Váttes ja dávjá falleheaddji dohppehallamat gái-bidit vuolšedálkkodeami doarjjan maiddái geahpes-bohcciid govddideaddji buktaga. Dákkár máŋggain dálkasiiguin dikšun ii dábálaččat lihkus dárbbašuvvo, muhto máná ástmái veahkehit kortikosteroidat ja dárbbu mielde geavahuvvon govddideaddji dálkasat.</p>
<p>Geahpesbohcciid govddideaddji dálkkas ii buorit ást-má, dat veahkeha dušše dohppehallama áigge.</p>
<p>Galgá maiddái sihkkarastot, ahte ástmápasientta allergiijat dikšojuvvojit doarvái bures. Dát sáhttá ovdamearkka dihte mearkkašit dan, ahte šaddogavja-allergiijas gillájeaddji mánná dálkkoduvvo olles šaddogavjaáigodaga áigge. Čalbme ja njunneváivviid dikšun lea maiddái dehálaš.</p>
<p><em type="bold">DEHÁLAŠ MUITIT </em></p>
<p><em type="bold">ÁSTMÁ LEA VUOLŠEDÁVDA. BURES DIKŠOJUVVON ÁSTMÁ </em></p>
<p><em type="bold">II HEHTTE MÁNÁ LEAHTU. </em></p>
<p><em type="bold">II ÁLOT ÁSTMÁ </em>Áibmokanálat sáhttet leat baskkit. Dalle dábálaš virusinfekšuvdna, mii bohtteha šliiveasiid ja lasiha šliivevuohčuma, sáhttá dagahit njurgu vuoiŋŋahaga. Lea dieđus, ahte vuollil golm-majahkásaččain sullii goalmmátoasis vuoiŋŋahat njurgu ain muhtumin dákkár diliin. Badjel bealli sis beassá agi mielde dán váivvis. Oassái mánáin dat sáhttá šaddat ástmán.☞ </p>
<p>NJOAMMU MÁNÁIDDÁVDDAT</p>
<p><em type="bold">Boahkuheamis ja boahkuin </em></p>
<p>Olles riikka gokči boahkuhanprográmma lea jávkadan Suomas máŋggaid várálaš njoammu dávddaid. Dákkárat leat ovdamearkka dihte difteriija, bárkodávda, polio ja spiidneboahkku. Boahkuhemiid ii goitge gánnáhivčče guođđit válddekeahttá, daningo máŋggain eará riikkain áššit eai leat seamma bures go Suomas: juohke jagi muhtun suopmelaččat buktet mielddiset njoammudávddaid olgoriikkain.</p>
<p>Buot njoammu mánáiddávddaid vuostá ii leat boahkuheapmi dehe dan ii gánnát addit go dušše daidda mánáide, geain lea juoga oppalaš gorutdili vuoimmehuhtti dávddaid. Njuoratmáná- ja párvoboahkku leat virusdávddat, maid vuostá ii boahkuhuvvo. Dollaboahku dehe ruksesfebera dagaha baktera, mii buorrána antibiohtaiguin. Dán áigge geavahuvvon sainnahatboahkku fas ii suddje dievaslaččat dávddas. Čáhceboahku vuostá lea gal ovddiduvvon boahkku, muhto dat geavahuvvo easka vuđolaš guorahallama maŋŋel.</p>
<p>Njuoratmánáboahkku Dego namma jo muitala, de njuoratmánáboahku mánát buhcet dábálaččat vuollil 2-jahkásažžan ja hui hárve dat lea šat golmmajahkásaččain ja dađi boarrásit mánáin.</p>
<p>Njuoratmánábohkkui gullá dábálaččat golmmas viđa beaivái bisti feber, mii sáhttá goargŋut lagabui 40 gráđii. Dat orru goitge dábálaččat váikkuheame viehka unnán máná veadjimii. Febera áigge máná njiellu sáhttá ruvssodit, čalbmerapmasat bohtanit ja niskki rávssát d. lymfačuolmmat soitet leat vehá sturron. Dávjá feber lea goitge áidna mearkan dávddas.</p>
<p>Feber luoitá hui jođánit, ja seamma áigge beljiid birrasii sáhttet ihtit vuosttaš ruvssodeaddji ihtton-dielkkut. Sturrodaga dáfus dat leat moatti millimehtaris beallesentii ja dat ihtet earenomážit niskái ja gorudii. Dielkkuide lea mihtilmas, ahte dat leat sturrodagaset dáfus máŋggaláganat ja sierra nuppiineaset. Ihttomat bistet dábálaččat oanehis áigge, joba dušše moadde diimmu ja eanemustáge dušše moadde jándora.</p>
<p>Njuoratmánáboahku dagaha okta herpesvirusiin.</p>
<p>Dego earátnai herpesdávddat, dat sáhttá leat hui bávččasteaddji. Danin lea buorre addit mánnái para-setamovlla, mii sihke geahpida bákčasiid ja vuolida maiddái febera.</p>
<p>Párvoboahkku Párvoboahkku lea virusdávda. Dat ilbmá dábálaččat giđđat, goas párvovirus dagaha unna epidemii-jaid. Unnit stoahkanáhkásaččain párvoboahkku lea hárvenaš. Dábálaččat dasa buohccájit badjel 5-jahkásaččat.</p>
<p>Dávdii gullet muođuin álgi, veháš liikegierragis állanasti ihttondielkkut. Ihttondielkkut bullet ruok-sadin muhto dat eai leat bákčasat iige mánnáge oro motge vuoimmehuvvan.</p>
<p>Ihtaluvvansadji viidu 1–4 jándora siste vuos giehtagierragiid olgoravddaide, dasto julggiide ja gorudii.</p>
<p>Giehta- ja juolgevuođuin dat ii dihtto. Álggos ihttomii gullet nákkit muhto maŋŋelis dat rievdá earenomážit julggiin ja gieđain viiddes ja ruvssodeaddji, liikegierragis állanasti dielkoihttomin. Ihttonmuddu bis-tá dábálaččat golmma beaivvis gitta vahkkui. Ii leat eahpedábálaš dátge, ahte ihttomat jávket ja ihtet vuot máŋga vahkunai áigge ain ođđasit.</p>
<p>Oassi mánáin buohccá ovdal ihttonmuttu feberis, oaive ja deahkkebákčasiin ja njiellovuolššis.</p>
<p>Parasetamovla geahpida bákčasiid ja vuolida febera.</p>
<p>Ihttonmuttus dávda ii šat njoamo nu álkit, nu ahte jos mánás ii leat feber ja son muđui veadjá bures, son sáhttá mannat beaivedikšui.</p>
<p><em type="bold">DEHÁLAŠ MUITIT </em></p>
<p><em type="bold">JOS IHTTONDIELKKUT BÁVČČASTIT JA MÁNNÁ ORRU BUOHCCI, SÁHTTÁ LEAT JEARALDAGAS BAKTERA </em></p>
<p><em type="bold">DAGAHAN </em></p>
<p><em type="bold">LIIKKEVUOLGOĐĐOSA VUOLŠUN, MII GÁIBIDA </em></p>
<p><em type="bold">DOAVTTIRDUTKAMUŠA </em></p>
<p><em type="bold">JA ANTIBIOHTADIVŠŠU. </em></p>
<p>Enteroboahkku Enteroboahku dagaha virus. Dat vuhtto ihttomiin, mat šaddet muođuide, njuokčamii ja alŋŋáid ☞šliiveasiide. Álggos liikái ihtet moatti millimehtera sturrosaš ruvssodeaddji dielkkut, maid gasku lea skoavhli. Skoavhlli beađđašuvvama maŋŋel sadjái báhcá hávvi.</p>
<p>Moatti beaivvi geahčen maiddái giehta- ja juolgevuođut skovhlot, dávjá skoavhllit ihtet maiddái čoarbbeliide ja muhtumin earánai sajiide. Muhtumin mánás lea feber, vuoigŋankanálaváivvit ja lužohat.</p>
<p>Loahppageassi ja čakča leat enteroboahku dábá-leamos ihtináiggit. Enteroboahkku njoammu álkit, ja njoammunáigi lea guhkki: dat álgá jo ovdal dávdamearkkaid ihtima ja joatkašuvvá vahkuid.</p>
<p>Infekšuvnnat mat eai váivvit eaige dovdo olbmos mange láhkai, leat dábálaččat, nu ahte pasientta ii dárbbaš sirret earáin iige dikšut motge, jos feber ii gáibit parasetamovladálkasa ja jos lužohat ii eastte máná mannamis beaivedikšui.</p>
<p>Čáhceboahkku Čáhceboahkku leavvá álkit riškkasnjoammumin ja das lea váttis suddjet iežas, daningo stuorimus njoammunvárra lea jo moadde jándora ovdal ihttomiid šaddama. Čáhceboahkku njoammu ihttonmuttusnai dassážii, go buot skoavhllit leat goikan.</p>
<p>Ihtton álgá nu, ahte gorudii, muođuide ja oaivenáhkkái ihtet ruvssodeaddji nákkit. Dat nuppástuvvet jođánit skoavhlin, mat beađđašuvvet ja ruobbu-gohtet moatti beaivvis. Čáhcebohkkui gullá justa dat, ahte liikkis leat seamma áigge sierra muttus leahkki nuppástusat. Dávdda dagaha váttisin datnai, go nákkit sakŋidit garrasit ja mánás lea dábálaččat maiddái feber.</p>
<p>Máná dilli buorrána, go feber vuoliduvvo para-setamovllain. Asetylasalisyvdnasivrra (Asperiinna,</p>
<p>Disperiinna) ii oaččo Reye syndroma dihte geavahit (gč. s. 149). Njálmmi bokte váldojuvvon antihista-niidna geahpida sakŋideami. Jos mánná ruohkká liikki ja dat vuolšu, galgá mannat doaktárii.</p>
<p><em type="bold">DEHÁLAŠ MUITIT </em></p>
<p><em type="bold">ČÁHCEBOAHKKU SÁHTTÁ LEAT VÁRÁLAŠ MÁNNÁI, GEAS </em></p>
<p><em type="bold">LEA JUOGA OPPALAŠVEADJIMA GARRASIT VUOIM- </em></p>
<p><em type="bold">MEHUHTTI </em></p>
<p><em type="bold">BUOZALMASVUODAID, ĐEGO LEUKEMIIJA. </em></p>
<p><em type="bold">JOS </em></p>
<p><em type="bold">IMMUNITEHTAVÁILLIS GILLÁJEADDJI MÁNNÁ </em></p>
<p><em type="bold">BUOHCCÁ </em></p>
<p><em type="bold">ČÁHCEBOHKKUI, SU FERTE DALÁNAGA </em></p>
<p><em type="bold">DOALVUT </em></p>
<p><em type="bold">BUOHCCEVISSUI. DIKŠUMIS GEAVAHUVVO </em></p>
<p><em type="bold">ASIKLOVIIRA. MÁNÁ SÁHTTÁ MAIDDÁI DIHTO DÁH- </em></p>
<p><em type="bold">PÁHUSAIN </em></p>
<p><em type="bold">BOAHKUHIT ČÁHCEBOAHKU VUOSTÁ. BOAH- </em></p>
<p><em type="bold">KUHEAMI </em></p>
<p><em type="bold">ADDIN SUODJI II GOITGE LEAT DIEVASLAŠ. </em></p>
<p>Čáhceboahkkobostta - ii nu garas mánáin Čáhceboahkkobostaga dagaha čáhceboahkkovirus.</p>
<p>Jos eadni lea áhpehisvuođaáigge buohcan čáhceboahku dehe jos mánná lea vuollil jagi boarisin buohcan čáhceboahku dakkárin, ahte dat ii leat oba fuomášuvvonge, mánná sáhttá maŋŋel buohccát čáhceboahkkobostagii. Streassa maid várra dagaha olbmo hearkkibun buohccát dán dávdii. Mánáin čáhceboahkkobostta ii leat nu garra dávda dego olles-olbmuin, geain dat lea dávjá hui bávččasteaddji.☞</p>
<p>Dollaboahkku d. ruksesfeber Dollaboahkku lea streptogohka dagahan bakteradávda, mii njoammu hui álkit ja dagaha viiddes epidemiijaid, jos dávdda njoammudeaddji ii gávdno dehe pasienta ii sirrejuvvo eará olbmuin. Dávda sáhttá njoammut maiddái biepmu mielde.</p>
<p>Dávdamearkan lea čottabávččas ja feber, njielu ruvssodeapmi ja njiellorávssáin sáhttet leat vilges dielkkut. Njuovčča lea šerresruoksat ja guomis ja guopmedávggis sáhttet leat unnit jápmavarat.</p>
<p>Dollabohkkui lea mihtilmas maiddái dat, ahte muođut ruvssodit dássidit ja njálbmebiras lea šoavkat.</p>
<p>Roavva ihttomat ihtet gorudii ja juolge ja giehtagávaide. Vahku dehe beannot geahčen dávdda ihti-mis liiki sáhttá ganastišgoahtit.</p>
<p>Dávda gávnnahuvvo njielloiskosis. Buohkat, geaid streptogohkkaiskkus lea positiivvalaš, dikšojuvvojit penisilliinnain dehe kefalosporiinnain. Dálkkodeapmi bistá 10 jándora, ja vuosttaš jándora áigge mánná galgá leat eret beaivedivššus njoammudanvára dihte. Muhtumin sáhttá leat maiddái dárbbašlaš dutkat earáidge máná bearrašii gullevaš olbmuid. Jos sis gávdno streptogohkkabaktera, de lea dárbu álggahit antobiohtadivššu.</p>
<p>Siedjaruobbedávda Muhtumin dollaboahkku gullá streptogohka dagahan siedjaruobbái. Siedjaruoppi sáhttá dagahit maiddái stafylogohkka. Dávdamearkan leat dávjá ruobbás ihttomat njunneráiggiid, njálbmečiegaid ja njálmmi birrasiin. Siedjaruobbi lea hui njoammul. Daningo dan dagaha baktera, dikšumii dárbbašuvvojit antibiohtat.</p>
<p><em type="bold">DEHÁLAŠ MUITIT </em></p>
<p><em type="bold">ALE GOASSIGE DIVŠŠO MÁNÁ RUOBBÁS IHTTOMA IEŠ MUHTO </em></p>
<p><em type="bold">DOALVVO MÁNÁ DOAKTÁRII. </em></p>
<p><em type="bold">Guovdnjespárttut ja spárttut </em>Guovdnjespártu d. molluska lea hui dábálaš mánáid virusnággi. Goikeliikkat atopihkkármánná oažžu guovdnjespárttuid hearkkibut go mánná, geas lea dearvvas liiki. Guovdnjespárttuid lea álki dovdat: dat állanit liikegierragis moatti millimehtera allagin ja daid gasku lea liikki siste ráigi, guovdnji. </p>
<p>Muhtumin guovdnjespárttut ihtet dušše moatti spárttu joavkun muhto muhtumin daid gávdná viidát-nai liikki nalde. Dat buorránit áiggi mielde iehčanassii.</p>
<p>Árvaluvvo, ahte guovdnjespárttuid vuostá šaddá immunitehta, nappo ođđasit dat eai šat boađe.</p>
<p>Doavttir sáhttá váldit guovdnjespárttuid eret earenoamáš pinseahtaiguin, náluin dehe guvssiin.</p>
<p>Dávjá gánnáha jámihit máná liikki ovdal spárttuid eretváldima. Jos guovdnjespárttut leat hui olu, daid eretválddiheapmi ii gánnát, iige dallege, jos mánná garrasit vuosttilda eretváldima. Áigi dikšu guovdnjespárttuid guođekeahttá hávvesajiid dehe earáge mearkkaid.☞</p>
<p><em type="bold">DEHÁLAŠ MUITIT </em></p>
<p><em type="bold">GUOVDNJESPÁRTTUT SÁHTTET LEAVVAT DAID RUOHK-KAMIIN. JOS MÁNÁS LEA GOIKKIS JA SAK </em>ŋ <em type="bold">IDEADDJI </em></p>
<p><em type="bold">ATOPIHKKÁRA </em></p>
<p><em type="bold">LIIKI DEHE EARÁ IHTTOMAT, LIIKKI </em></p>
<p><em type="bold">SÁHTTÁ </em></p>
<p><em type="bold">GUOVDNJESPÁRTTUIN FUOLAKEAHTTÁ DIK- </em></p>
<p><em type="bold">ŠUT </em></p>
<p><em type="bold">NUGO DÁBÁLAČČATGE VUOĐĐOVUOIDASIIN </em></p>
<p><em type="bold">DEHE </em></p>
<p><em type="bold">KORTISONAVUOIDASIIN. </em></p>
<p>Sitkadis spárttut Papillomavirusa dagahan <span type="quote">“dábálaš”</span> spárttut leat dábálaččat sihke mánáin ja ollesolbmuin. Daid njoam-muma ii sáhte eastit, muhto hárve dain leat mihkke-ge vahágiidge. Spárttuid vuostá leat fuomášuvvon máŋggat goansttat. Buoremus bohtosii, goas hávve-sajitge eai báze oidnosii, beassat goitge dalle, go spárttut besset buorránit iehčanassii. Spárttut eai nup-pástuva baháláganin.</p>
<p>Loasttar dehe salisyvdnasivra Mánáin spárttut leat dávjá suorpmain, main daid sáhttá jávkadit aptehkas reseaptta haga oažžu dálkkasbuktagiiguin dehe 40-proseantasaš salisyvdnasivrra sisttisdoalli loastariiguin. Spárttu ferte ovdal dálkasa dehe loastara bidjama luvvadit ja faskut juolgerásppain dehe govdugeđggiin. Divššu berre joatkit juohke eahket. Jeara ráđi aptehkas ja čuovo dálkkasbáhka rávvagiid!☞</p>
<p type="listitem">DEHÁLAŠ MUITIT</p>
<p type="listitem">SPÁRTTUID,  MAT  LEAT  MUOĐUIN  DEHE  JUOLGEVUOĐUIN, II GALGGA ÁLGIT IEŠ DIKŠUT. JOS</p>
<p><em type="bold">II </em></p>
<p><em type="bold">MÁŠA VUORDIT, AHTE LUONDU BUORIDA LIIKKI </em></p>
<p><em type="bold">DEHE </em></p>
<p><em type="bold">JOS SPÁRTU JUOGA LÁDJE VÁIVVIDA, GÁNNÁHA </em></p>
<p><em type="bold">MANNAT </em></p>
<p><em type="bold">DOAKTÁRIIN SMIEHTTAT BUOREMUS </em></p>
<p type="listitem">DIKŠUNVUOGI.</p>
<p type="listitem">DIKŠU  BISTÁ  GUHKÁ,  MUHTUMIN  JOBA  GOLBMA  MÁNU.☞</p>
<p>PARASIHTAT GIKSIN</p>
<p>Oaivedihkki, saŋášdihkki ja sakŋemáđut eai leat nu beare hárvenaččat dálá-Suomasge. Oaivedihkit leat lagamustá mánáid parasihtat, mat ovdamearkka dihte mánáidgárddiin sáhttet njoammut moatti vahkus goasii juohkehažžii. Sakŋemáđutnai givssidit eanemusat mánáid, muhto geavahagas lea buoremus dikšut olles bearraša, vai čivrosiin beassá oktanis eret. Saŋášdihkki darvána mánáid ja boaresolbmuid asehis liikái hearkkibut go ollesolbmo liikái. Dasnai beassá sihkkarepmosit nu, ahte dikšu seammás jo olles bearraša, maiddái daid, geain eai leat makkárge dávdamearkkat.</p>
<p>Parasihttanjoammumiidda ii veahket akto dušše dálkkodeapmi: persovnnalaš hygieniija galgá buoriduvvot ja galgá maiddái sihkkarastit, ahte seaŋggat ja biktasat leat ráidnasat. Muhtumin lea dárbbašlaš biggohit maiddái gardiinnaid.</p>
<p><em type="bold">Oaivedihkit </em>Go olbmot ovdalaš áigge orro gáržžibut, de lei maiddái oaivedihkki dábálaš parasihtta mánáin. </p>
<p>Dán áigge ii sáhte viessočujuhusa dehe viesu olgguldas dási vuođul árvádallat, sakŋidago máná oaivi čuoikaborrama geažil vai gávdnojitgo vuovttain dohkiid mielde čivrosat, oaivedihki monit. Oaivedihkit leat vuot šaddan dábálažžan.</p>
<p>Oaivedihkki dárbbaša olbmo lieggasa ja vara biebmun jeavddalaččat. Dábálepmosit dat njoammu njuolgga oaivvis nubbái, go mánnájoavku stoagada ovttas. Lea gal maiddái vejolaš, ahte oaivedihkki njoammu biktasiid ded. mielde, daningo oaivedihkki bissu jándora heakkas biktasiin, sihkaldagain ja vuoktagušttain ja -čohkumiin ja eará vejolaš vuoktadiŋggain. Go mánát mánáidgárddiin geahččaladdet guhtet guimmiideaset gahpiriid, de dihkiid njoammun lea eanet go jáhkkehahtti, jos dihkit leat dohko oktii ihtán.</p>
<p>Ollesšašattot oaivedihkki lea 2–3 millimehta-ra guhkki ja steaččas, das leat golbma juolgebára ja dat lea ránis, rukseslágan dehe čáhppat. Dat eallá oaivenáhki liikkis ja vuovttain ja gidde moniidis liimmalágan ávdnasiin vuoktamáddagii. Monit dehe čivrosat leat sullii millimehtera guhkkosaččat, guhkolashámagat ja čuvges čađačuovgi dehe ránes nys-terpmat, mat leat čavga gitta vuovttain.</p>
<p>Oaivedihkki liiko orrut dušše olbmos iige dat njoammut earenoamáš baktera- dehe virusdávddaid.</p>
<p>Ollesšattot dihkki eallá moadde vahku. Dat monne dan áigge stuora meari moniid, main 5–9 jándora siste čákŋet dihkit, mat šaddet lassánanahkái sullii guovtti vahkus.</p>
<p>Dihkkečohkun atnui Go mánná ruohkkagoahtá oaivvis, de gánnáha dárkkistišgoahtit, gávdnojitgo dihkit. Veahkkeneavvun dárbbašuvvo buorre stuoridanlása ja čohkun sihke albma buorre čuovga. Ealli dihkiid gávdná hárve, čivrosiid dan sadjái oalle dávjá. Sakŋideami dagaha ávnnas dihki čolggas.</p>
<p>Álkimus vuohki gávdnat dihkiid ja čivrosiid lea váldit suhkkes čohkuma ja čohkut vuovttaid nu, ahte vejolaš gávdnosat gahččet vilges báhpira nala, mas daid lea álki dutkat. Čivrosiid gánnáha ohcat hui lahká oaivenáhki ja álggahit beljiid bajábealde ja niskkis, mat leat dihkiid mielamiel orrunbáikkit.</p>
<p>Vuovttat šaddet sullii sentte mánus. Jos eahpiduvvon čivrosat gávdojit badjel sentte geahčen oaivenáhkis, dat leat jáhkkimis guoros garat, main dihkit leat vuolgán jo moadde vahku dassá.</p>
<p>Šhampoain álgui Oaivedihkit jávkaduvvojit dálkkasšhampoain bassamiin. Permetriinna sisttisdoalli Nix-šhampoa váikkuhus seailu vuovttain máŋga beaivvi. Vahku dehe guovtti geahčen vuovttaid gánnáha bassat vel ođđasit dálkkasšhampoain.</p>
<p>Jos vuovttaid šaddá máŋgii bassat ođđasit permetriinnain almmá, ahte dat veahkeha, gánnáha lonuhit šhampoa nubbin. Prioderm-šhampoa váikkuheaddji ávnnas lea malatiovdna. Goappašiid šhampoaid geavahettiin galgá fuolalaččat čuovvut dálkkasbáhka rávvagiid.</p>
<p><em type="bold">DEHÁLAŠ MUITIT </em></p>
<p><em type="bold">JOS II LEAT SIHKKAR, AHTE LEA JEARALDAT DIHK-KENJOAMMUMIS, DE II GÁNNÁT DIVŠŠODIŠGOAHTIT </em></p>
<p><em type="bold">DUŠŠE </em></p>
<p><em type="bold">SIHKKARVUOĐA DIHTE. LEA VEJOLAŠ, AHTE </em></p>
<p><em type="bold">DIHKIT </em></p>
<p><em type="bold">ŠADDADIT RESISDEANSSA DÁLKASIID VUOSTÁ, </em></p>
<p><em type="bold">MII </em></p>
<p><em type="bold">MÁKSÁ DAN, AHTE DUOHTA DILIS DÁLKKAS II </em></p>
<p><em type="bold">SOITTE </em></p>
<p><em type="bold">ŠAT VEAHKEHITGE. </em></p>
<p>Sihkkarvuohta buoremus Go mánás leat gávdnon dihkit, de gánnáha dávjá dikšut seammás jo olles bearraša, vaikko buohkain eai livččege vel makkárge mearkkat dihkiin. Divššu maŋŋel ferte daid seaŋggain váldit láhkaniid ja bolsttarolggožiid ja bassat daid nugo dábálaččatge. Dat lea doarvái jávkadit dain vejolaš dihkiid.</p>
<p>Dálvet guolgagahpirat ja earát váddásit basahahtti biktasiid sáhttá bidjat idjii olggos buollašii, gos dihkit jápmet. Moaddediibmosaš sávnnodeapmi 80 gráđa goike lieggasis veahkeha maiddái, seamma ládje biktasiid atnin báhkka goikkadanskábes.</p>
<p><em type="bold">Unna ja sitkadis sakŋemáhtu </em>Sakŋemáđut leat olbmuid dábáleamos parasih-tat. Dat njommot álkit olbmos nubbái jogo gieđaid dehe diŋggaid mielde. Njoammudeaddjin leat máđu monit, mat álggahit ođđa eallima biebmosuddadan-☞oalis. Árvvoštallojuvvo, ahte juohke viđát 4–10-jahkásaččas leat sakŋemáđut. </p>
<p>Máŋgasii dálá stoahkanahkásačča máttarvánhemiin máđuid vuostá dálkkodeapmi lea oahpes ášši.</p>
<p>Dasto diet giksi beasai gaskkas vajálduvvat eaige olbmot šat máhttán earuhit máđuid dagahan dávdamearkkaid ja danin eai máđuin gillájeaddji mánát dikšojuvvon. Sivvan soitá leat datnai, ahte stuorra oassi parasihttaguddiin ii oaččo máđuin makkárge váivviid. Semma ládje sivvan sáhttá leat dat, ahte gieđaid bassan adnojuvvo basadanvejolašvuođaid buorráneami maŋŋel nu beaivečielga áššin, ahte dat ii šat oahpahuvvo mánáide doarvái bures. Go máŋggat mánáid herskkuin, ovdamearkka dihte buđetlasttat, hamburgarat ja fránskkábuđehat, borrojuvvojit suorpmaiguin, vejolaš máđumoniin lea hui buorre dilálašvuohta beassat basakeahtes gieđaid mielde njálbmái.</p>
<p>Suorpmain njálbmái Sakŋemáđut leat vielgadat, árpobihtálágan guhkolasmáđut. Varrásat leat dušše 3–5 millimehtera guhkkosaččat, njiŋŋelasat vehá stuoribut, sullii 8–13 millimehtera guhkkosaččat. Njiŋŋelasmáđut njommot ihkku monnet bahtaráiggi birrasii, ja dat de dagaha dan hirbmat garra sakŋideami. Go mánná ruohkká iežas, darvánaddi šliivás monit darvánit suorpmaide ja gaccaid vuollai, gos dat gártet boradettiin dehe suorpmaid njamadettiin njálbmái ja čoliide.</p>
<p>Ovdamearkka dihte beaiveruovttus máđumonit darvánit stogadettiin maiddái gieđas gihtii. Šliivás monit darvánit álkit stoahkandiŋggaide ja maiddái uksageavjjaide, main dat jođánit gártet ođđa gieđaide, ja nu njoammudeapmi lea álgán.</p>
<p>Sáhppasis máđumoniin čálget ođđa máđut, mat jo moatti vahku geahčen leat gergosat lassánišgoahtit. Monit sáhttet seailluhit viessogavjjas njoammudahttinnávccaidis joba mánuid. Doppe dat sáhttet vuoigŋanáimmu mielde gártat njillui, ja dalle viššalisnai gieđaid bassi sáhttá njommohallat máđuide.</p>
<p>Sakŋideapmi ja bákčasat Dábáleamos dávdamearkan lea eahketija gullogoahtti sakŋideapmi bahtaráiggi birrasiin. Dat sáhttá boktit máná gaskan nahkáriid dehe mánná ii bálle nohkihit ođđasit. Sakŋideami sajis mánná sáhttá maiddái biehkut čoavje dehe bahtaráigebákčasiin, mii šaddá das, go maŋŋečoalli ain geassása čoahkkái máđuid dagahan givssálaš sakŋideami dihte.</p>
<p>Ruohkkan lea čielga čuovvumuš sakŋideamis.</p>
<p>Vuollegeahči sáhttá ruvssodit ja cissadettiin sáhttá spiiddistit. Diehtit sakŋemáđuid sáhttit maiddái dagahit olbmo hearkkibun buohccát gožžaoarreinfekšuvdnii.</p>
<p>Jos soapmásis lagasbirrasis leat sakŋemáđut, lea buorre sihkkarastit, ahte mánásge eai leat dat, vaikko son ii gillášege makkárge váivviin. Dávdda lea álki gávnnahit maiddái ruovttugoansttaiguin, jos sakŋemáđut oidnojit bahtaráiggi birrasiin dehe baikkas. Jos lagasbirrasis leat dihtton sakŋemáđut, dat lea ágga álggahit máđuid jávkadeami olles bearrašis.</p>
<p>Beaiveruovttus gánnáha dikšut olles mánnajoavkku, jos máđut gávdojit unnimustá goalmmátoasis mánáin.</p>
<p>Dálkasat ja ráinnasvuohta Sakŋemáđut dikšojuvvojit Pyrvin-tableahtaiguin, maid oažžu aptehkas reseaptta haga. Dálkkas báidná baikka ruoksadin, muhto durddit vulget álkit bassamiin. Jos máđut njommot ođđasit, seamma dálkkas váikkuha dábálaččat bures. Divššu sáhttá dahkat ođ-đasit guovtti vahku geahčen. Sitkadis dáhpáhusain lea vejolaš oažžut doaktára mearridan reseaptabukta-ga. Dábálaččat dasa ii leat dárbu.</p>
<p>Máhtodálkkodeapmi akto ii leat doarvái bisuhit sakŋemáđuid eret. Seaŋgagávnniid lea buorre molsut maŋit beaivve dálkasa váldimis, nu maiddái noavkkuhit seaŋgga ja biggohit guottá ja bolstara. Dan maŋŋel lea doarvái dábálaš vahkkosaš čorgen. Jos sakŋemáđut ihtet ain ođđasit, iige leat dieđus, ahte máđut livčče njommon ovdamearkka dihte beaiveruovttus, de gánnáha noavkkuhit dehe bassat maiddái gardiinnaid ja sihkkut fuolalaččat hivssega ja basadanlanja ránaid ja uksageavjjaid. Duhkorasaidnai bassan gánnáha, ja dat jiellatduhkorasat, mat eai gierdda bassama, galgá sihkkarvuođa dihte sirdit skábii moatti mánnui. Dán áigge vejolaš máđumonit jápmet dain.</p>
<p>Máná gaccat čuhppojuvvojit oanehažžan, vai unnidit nu olu go vejolaš moniid darváneami suorpmaide. Lea dehálaš, ahte olles bearaš gidde earenoamáš fuomášumi gieđaid bassamii, earenoamážit ovdal boradeami ja hivssegastima maŋŋel.</p>
<p>Buorre diehtit</p>
<p>Jos soapmásis bearrašis leat gávnnahuvvon sakŋemáđut, gánnáha seammás dikšut olles bearraša. Maiddái buohkaid seaŋgagávnniid gánnáha molsut maŋit beaivve dálkasa váldimis. Sakŋemáđut eai njoamo elliin. Dat leat olbmo parasihtat.</p>
<p><em type="bold">Saŋášdihkki </em>Saŋášdávdda leavvama álkidahttet gáržžes orrundi-lit. Dán áiggenai saŋášdávda ihtá epidemiijan oalle hárvvuid, sullii 5–8 jagi gaskkaid. Dalle saŋášdávda dávjá seaguhuvvo ovdamearkka dihte allergalaš iht-tomii. </p>
<p>Saŋášdihkki njoammu liikeguoskkaheamis, ovdamearkka dihte mánáid stoagadettiin gaskaneaset.</p>
<p>Mánáid ja boaresolbmuid asehis liikái saŋášdihkki njoammu álkibut go bargoagat olbmuid liikái. Lea goitge dábálaš, ahte bearraša siste dihkit njommot ollesolbmuin mánáide ja nuppegežiid.</p>
<p>Njiŋŋelasdihkki eallá liikegierraga jápmaasis, masa dat dahká moatti millimehtera guhkkosaš ma-nahaga. Biebmun saŋášdihkki geavaha jápmaasi seallaid. Manahagas leat njiŋŋelasdihki lassin dan baikkat ja monit, mat čálgama maŋŋel sirdašuvvet liikegierragii. Ođđa sohkabuolvva šaddan bistá 2–3 vahku.</p>
<p>Ihkku sakŋida Dábáleamos giksin lea sakŋideami, mii boahtá das, go liiki šaddá hearkin dihkkái ja dan vuohčagiidda.</p>
<p>Sakŋideapmi váivvida dávjá eanemusat ihkku, nappo dat heađušta máná oađđima. Mánná ruohkká iežas, ja ruohkkan goikkada liikki roavisin ja dat ruvssodiš-goahtá ja joba ihtaluvvagoahtá. Ihttomat sáhttet muhtumin vuolšut.</p>
<p>Bahámusat sakŋidit giehtasealggit, suorbma-gaskkat, juolge ja giehtagávat, čoavji, čoarbbealit ja juolgelábi ravddat.</p>
<p>Go lea juoga ákkaid eahpidit, ahte máná liikeváttuid dagaha saŋášdihkki, galgá vuolgit doaktárii, gos dutkojuvvo mii sakŋideapmái lea sivvan. Saŋášdihki jávkadeapmái lea dálkkas, mii vuidojuvvo fuolalaččat čeabehis vulosguvlui olles liikái. Vuoiddas oažžu váikkuhit sullii 8 diimmu, man maŋŋel dat bassojuvvo eret čáziin ja sáibbuin. Divššu galgá dahkat ođđasit vahku, maŋimustá guovtti geahčen. Stuorit mánáin saŋášdihkiid sáhttá jávkadit maiddái njálmmi bokte váldojuvvon dálkasiin. Vuollil 5-jahkásaččaide dat ii goitge heive.</p>
<p>Buot seamma viesus orru olbmot, fuolakeahttá leatgo sis dávdamearkkat vai eai, dikšojuvvojit pa-sienttain oktanaga. Dávdamearkkahis bearašlahtuide lea goitge doarvái váldit divššu dušše oktii.</p>
<p>Dehálaš ráinnasvuohta Saŋášdihkiidnai eastadeamis lea dehálaš molsut seaŋgagávnniid ja noavkkuhit ja biggohit gokčasiid, bolstariid ja guottáid. Daningo dihkit ellet tekstiillain sullii golbma jándora ovdalgo jápmet, sáhttá biktasiid, maid ii leat nu álki buhtistit, doallat geavakeahttá duon áiggi dehe addit daidda báhkka- dehe galbmadivššu seamma ládje go oaivedihkiid jávkadeamisnai dahkko.</p>
<p>Saŋášdihkki liiko orrut dušše fal olbmos.</p>
<p>Ruovttuelliid ja lottiid dihkit eai njoamo olbmuide, vaikko máŋggat dain sáhttetge dagahit sakŋideaddji ihttoma.</p>
<p>VÁRÁLAŠ DILÁLAŠVUOĐAT JA</p>
<p>VUOSTTAŠVEAHKKI</p>
<p><em type="bold">Váldde ovddalgihtii vuhtii várálas dilálašvuođaid </em></p>
<p>Dearvvas mánná lea sahkkii ja sus lea miella oahppat. Son ovtto hárjehahttá easkkabáliid oahppan dáidduidis ja hálida geahččalit buot vejolaš ja veadjemeahttun áššiid, goargŋu, sustá, máistá ja dutká. Ruovttubirrasa dorvvolašvuođa galgá gártegoahtit láhtteráji rájes millosit jo dalle, go mánná guokkardallagoahtá.</p>
<p>Vaikko iežas mielas lea ovddalgihtii váldán vuhtii buot várálaš diliid, de álot gánnáha geardduhit vuosttašveahkkedáidduidis ja -dieđuidis ja dievasmahttit dálkkasskábe vejolaš heahtediliid várás.</p>
<p>Duođalaš heahtedilis ii astta lohkat girjjiid iige oahpahallat vuosttašveahkkedáidduid. Gánnáha čađahit</p>
<p>SPR (Suoma Rukses Ruossa) lágidan vuosttaš-vahkkegurssa, jos ovdamearkka dihte bargosajis fállojuvvo dákkár vejolašvuohta.</p>
<p type="listitem">Láhtteráji rájes</p>
<p type="listitem">Mánná oahpahallá máilmmi birra iežas dásis. Elečuggestat  gullá  dávjá  vuosttaš  beroštumiide.</p>
<p type="listitem">Skáhppo suodjeculcciid daidda elečuggestagaide, mat eai leat geavahusas.</p>
<p type="listitem">Sihkarastte, ahte viessogálvvut, omman ja bassanmašiidna čužžot nannosit sajisteaset, vaikko mánná gorkŋošii daid mielde bajás dehe daid nala.</p>
<p type="listitem">Oahpat máná guokkardallat dorvvolaččat tráhpaid bajás ja boahtit daid vulos maŋosguvlui guokkardallamiin. Mánná liiko olu goargŋumii ja oahppá maiddái jođánit leat várrugas.</p>
<p type="listitem">Sáhtát maiddái bidjat tráhpadagaide dorvovearráhiid. Dalle lea várran dat, ahte vearrát vajálduvvá  rabas  ja  mánná  hárjehallagoahtá  goargŋuma iehčanassii. Dalle lea gal fas stuorit várra bártidit, jos mánná ii leat ollenge beassan hárjehallat tráhpain johtima.</p>
<p type="listitem">Sihkarastte, ahte lásain ja verándauvssain leat lohkat, maid mánná ii máhte čoavdit.</p>
<p type="listitem">Viđajahkásaš  máhttá  jo  dábálaččat  cahkkehit riššasákki.  Oahpahallabehket  ovttas  cahkkehit riššaid. Atte máná doallat buolli riššasákki gieđas ja bivdde jáddadit dan bossulemiin. Leage gearggus  veahkehit  ja  muital,  mo  sáhttá  geavvat,  jos buolli riššá bálkesta máttá dehe man nu eará buolli materiála nala. Fuolat das, ahte riššasákkit eai leat máná olamuttus. Lohpit, ahte sáhttibeahtti ovttas cahkkehit dola biisii, gintala jed.</p>
<p type="listitem">Ale guođe máná akto buolli gintaliin.</p>
<p>Mirkkohusdiehtoguovddáža pasientamateriála muitala, ahte dálkkasmirkkohuvvamat dáhpáhuvvet eanemus 1-2-jahkásaččaide. Dábálepmosit mirkkohusa dagaheaddjin leat ruovdedálkasat ja psykihkalaš buozalmasvuođaide dárkkuhuvvon dálkasat. Doala buot dálkasiid eret mánáid olamuttus ja muittut áššis maiddái áhkuid ja ádjáid!</p>
<p type="listitem">Alkohovla, bassanávdnasat ja bahtterat</p>
<p type="listitem">Loga buvttačilgehusa ja sirdde gievkkanskábes ja čorgenskábes  seailluhuvvon  lihttebassanmášen-ávdnasiid,  čorgemis  geavahuvvon  ávdnasiid  ja várálaš  kemikálaid  badjehilduide  dehe  lohkkaskábii.</p>
<p type="listitem">Unna  alkála-  dehe  eallisilbabahtter  čoavjjis  lea ágga doalvut máná doaktárii. Lego, stohkanbiilla riekkis ded. sáhttá darvánit čoddagii.</p>
<p type="listitem">Mánná  oažžu  unnánasge  alkohovlamearis  mirkkohusa  guovtti  sierra  siva  dihte:  mánná  deaddá kiloin unnán ja su vuoivvas ii bastte jávkadit alkohovlla  gorudis  seamma  ládje  go  ollesolbmo vuoivvas.  Gurre  danin  feasttaid  maŋŋel  báhcán viidneloahpaid  lásain  duolvačáhcebohccái  ja doalvvo bohttaliid, main lea alkohovla, skábii, vai iđđesárrat lihkkan mánná ii beasa daid máisttašit.</p>
<p type="listitem">Jávrečázi, mas leat alitdebbot, ii galgga geavahit sávnnis  dan  eanet  lievla-  go  basadančáhcinge.</p>
<p>Dieđut čujuhit dasa, ahte vuoigŋanorganismma bokte gorudii beassan alitdebbo mirku váikkuha eanet go ovdamearkka dihte unna mearri njálbmái gártan alitdebbo. Fuolat maiddái das, ahte mánná ii stoaga alidebbo nuoskkidan gáddečázis.</p>
<p><em type="bold">Bávččasteaddji čalbmi </em>Čalmmiid siedjun muitala, ahte čalmmi čanuscuoccas lea vuolšun. Dasa sáhttet leat máŋggat eará si-vat. Dábálepmosat leat bakteraid ja virusiid daga-han čanuscuozzavuolššit, mat buorránit vulšon saji dikšumiin. Maiddái hearkivuohta allergiijai sáhttá al-bmanit čalbmeváttuin. Muhtumin máná čalmmi sie-djun sáhttá leat áidna oinnolaš dávdamearka, muhto sus sáhttá seamma áigge leat maiddái bealljevuolši. </p>
<p>Máná čalbmevigiid ii galgga geahččalit dikšut ruovttus, muhto lea buoremus mannat doaktáris.</p>
<p>Bávččasteaddji čalmmi duogážis sáhttá leat várálašnai váddu.</p>
<p>Allergiija vai rihpa čalmmis? Allergiija lea viehka dábálaš sivva čalbmevigiide.</p>
<p>Vearrámus giksin lea sakŋideapmi: mánná ruvve čalmmiidis ja lea stáđuheapmi. Čalmmit ruvssodit ja sidjot. Dábálaččat čalmmiin ii leat goitge olu siedja.</p>
<p>Rihpa gártá mánánai čalbmái. Muhtumin rapma-sa vuolai šaddan riba oažžu eret, go čalmmi doidá doarvái guhká ráinnas čáziin. Čoarvecuoccas leahkki rihpa lea dávjá nu čavga gitta, ahte dan eretváldimii dárbbašuvvo doaktára veahkki.</p>
<p>Čalbmái báhcán rihpa sáhttá vuolšudit čalmmi.</p>
<p>Dan gánnáha eahpidit dalle, jos dušše nubbe čalbmi váivvida, ruvssoda ja siedju olu. Čalbmi ii buorrán, jos rihpa ii váldojuvvo eret.</p>
<p>Go rihpa lea váldojuvvon eret, čalmmi gánnáha dábálaččat gokčat jándorii čanussuokkamáhcastagain, vai mánná ii beasa ruvvet dan ja čalbmi beassá buorránit ráfis. Doavttir sáhttá maiddái mearridit antibiohtagoaikkanasaid joatkkadikšun.</p>
<p><em type="bold">DEHÁLAŠ MUITIT </em></p>
<p><em type="bold">JOS MÁNÁ ČALMMIT RUVSSODIT MUHTO EAI SIEJO, SON </em></p>
<p><em type="bold">LEA GUHKÁ BUOHCAN FEBERIS, RÁVSSÁT LEAT </em></p>
<p><em type="bold">STURRON </em></p>
<p><em type="bold">JA SUS LEAT IHTTOMAT, DE MÁNÁ GALGÁ </em></p>
<p><em type="bold">DALÁN </em></p>
<p><em type="bold">DOALVUT DOAKTÁRII. JEARALDAGAS SÁHTTÁ </em></p>
<p><em type="bold">LEAT </em></p>
<p><em type="bold">DÁVDA, MAN ČIELGGADEAPMI GÁIBIDA DUTKA- </em></p>
<p><em type="bold">MUŠAID </em></p>
<p><em type="bold">BUOHCCEVIESUS. </em></p>
<p>Jođánit veahki Jos čalbmái beassá juoga eardudeaddji dehe borri ávdnasiid, de lea dehálaš doidit čalmmi valjis čáziin nu jođánit go vejolaš. Doidima galgá joatkit unnimus-tá logi minuhta. Jos čalbmi vel doidima maŋŋel ruvssoda dehe jos mánná biehku, ahte čalbmi ii gierdda čuovgga, ferte vuolgit doaktárii.</p>
<p>Stogadettiin dehe buđaldettiin sáhttá čalbmái gir-dilit lássa- dehe metállamološ. Jos dákkára eahpida, de gánnáha dalán vuolgit buohccevissui, gos lea gohcci čalbmedoavttir. Buoremus livččii, jos mánná sáhtášii mátkki áigge leat veallut ja čalmmit gokčojuvvon.</p>
<p>Jos goappáge čalmmi gokčan baldá máná, de fertešii goitge bávččas čalmmi gokčat ráinnas suokkamáhcastagain, ráinnas njunneliinniin ded.☞</p>
<p>Jos čalbmái deaivá sbábba dehe juoga eará diŋggaid, de ferte mannat dárkkistuhttit čalmmi doaktárii, vaikko das ii bajiloaidnit vuhttoge miige vigiid. <em type="bold">Šlánta čoavjjis </em>Guovttejahkásaš sáhttá vel dutkat diŋggaid coggamiin daid njálbmái ja golmma- dehe njealjejahkásašnai sáhttá vahágis njielastit juoidá, man ii galggaše bor-rat. Boarrásit stohkanahkásaččat fas sáhttet geahččalit vaikkoba dan, makkár smáhkka lea lásii báhcán al-kohovllas. </p>
<p>Jos geavvá bures, mánná njieláda diŋgga njuolgga čoavjái ja doppe dat johtá lunddolaš geainnus mielde olggos. Vierrodiŋga sáhttá goitge darvánit čoddagii dehe liibmáiduvvat čoavjji šliiveassái. Muhtumin várran sáhttá leat mirkkohus dehe čoali borraluv-van. Lea álot jierpmálaš sihkkarastit, makkár máná badjelmearálaš <span type="quote">“nealgádat”</span> lei, vai dat ožžojuvvo, jos dárbu, jođánit eret.</p>
<p>Balddehahtti bahtterat Jos veháge eahpida, ahte mánná lea njielastan ealli-silbabahttera, su galgá dakkaviđe doalvut dearvvašvuohtaguovddážii dehe priváhta doaktárii, gii sádde su buohccevissui. Eallisilbabahttera galgá álot váldit eret. Jos bahtter beassá suddat čoavjjis, dat sáhttá dagahit várálaš eallisilbamirkkohusa. Unna jorba minialkálabahtteriidnai gánnáha dábálaččat maiddái váldit eret, eandalii jos diehtit, ahte dain lea vel valjis rávdnji geavakeahttá. Dalle dat hui hearkkit njammásit čoavjji šliiveassái, mii sáhttá bahuid borraluvvat.</p>
<p>Röntgengovva sihkkarvuođa dihte Gáhkku mánná dárbbaša álot dutkamuša buohcceviesus, gos váldojuvvo röntgengovva čeabehis, čoavjji birrasiin ja radderikkis. Jos mánás eai leat matge váttuid, muhto diehtit, ahte son lea njiellan ovdamearkka dihte lásabihtá, geađggi, legobihtá dehe eará plásttetdiŋgga, su sáhttá čuovvut dutkamuša maŋŋel ruovttus. Mielde addojuvvo dalle dávjá sihkkarvuođa dihte sáddenbábir buohccevissui dehe goitge bovdehus boahtit mannat kontrollas. Lássa, geađggit ja plastihkka eai oidno röntgengovain.</p>
<p>Go vierrodiŋga oidno čoddagis, dat galgá váldojuvvot eret ovttatmano buohcceviesus. Jos vierrodiŋga lea jo ollen vuoivvasnjárččá vuollegeahčái dehe dat ii oidno ollenge, lea unnán jáhkehahtti, ahte dat livččii várálaš. Jos diehtit, ahte njieláduvvon vierrodiŋga lea unni iige mánná reagere dasa motge, mánná beassá vánhemiiddisguin ruoktot, iige maŋŋelge leat dárbu makkárge kontrollii dákkár dáhpáhusas.</p>
<p>Ođđa röntgendutkamušat dárbbašuvvojit goitge vahku dehe guovtti geahčen, jos mánná lea njiellan juoga veháge stuorit diŋgga, dego stuora šlántta.</p>
<p>Stuorit diŋggat sáhttet báhcit čoavjái ja liibmáiduvvat dan šliiveassái.</p>
<p><em type="bold">Mirkkolašgo? Šattut eai nu bahát go begget </em>Ođđaseamos dutkamušat čujuhit, ahte máŋggat šaddomirkkohusaide gullan árbedieđut eai doala deaivása, vaikko máŋggat šattut sisttisdolletge olb-muide várálaš ávdnasiid. Dákkár šattu máisttašeapmi dehe joba borran ii dattetge álot dagat mirkkohuvva-ma, daningo mirku sáhttá leat hui unnán dehe dat lea dakkár hámis, ahte dat ii njammás biebmosuddada-noalis. </p>
<p>Ovdamearkka dihte muorjeguosa murjjiid čáppa-ruoksadin láddan siskkoš ii leat várálaš, muhto mur-jjiid siepmanat sisttisdollet mirkkolaš taksiinna. Jos mánná borrá murjjiid suoskkakeahttá daid siepma-niid cuovkkas, dat johtet dakkárin biebmosuddadanoali čađa, eaige dagat mirkkohuvvama.</p>
<p>Nuppe dáfus Suomas leat olu atnušattut, maid muhtun oasit leat mirkkolaččat dehe maid ii oaččo borrat, jos dat eai leat albma ládje giksaduvvon. Bu-đeha ja tomáhta ruoná oasit sisttisdollet mirkkolaš solatiinna, mii lea maiddái muhtun veardde ođđa bu-đehiin. Danin ii ávžžuhuvvo geavahit áibbas unna ođ-đa buđehiid borramuššan iige daid goit galgga addit unnamánáide. Muhtun buđetšlájaide ihtet lieđđuma maŋŋel unna tomáhtalágan muorjjit, mat sáhttet geasuhit mánáid. Daid máisttašeapmi lea várálaš.</p>
<p>Rabárber sisttisdoallá oksaláhtaid, mat leat mirkkolaččat. Earenoamáš olu dat leat šattu lasttain ja lastasolggis. Oksaláhtat leat maiddái gieganjuokčamis ja juomus. Daid máisttašeapmi ii goitge dagat mirkkohuvvama. Ii gánnát goitge borrat eanet go moadde lastta.</p>
<p>Máŋggat bábut sisttisdollet lektiinna, mii dagaha fáhkka ihtti mirkkohuvvanmearkkaid. Jos mánná borrá moadde luvvaduvvon muhto vuoššakeahtes bábu, de dat lea ágga riŋget Mirkkohusdiehtoguovddážii ja jearrat ráđi. Go bábut lea luvvaduvvon ja vuššon rávvagiid mielde, de dain ii leat lektiidna.</p>
<p>Muhtun šattut dagahit dávdamearkkaid muhtun sajiide njálbmái, biebmosuddadanoallái dehe čalmmiide. Ovdamearkka dihte geažutmiestaga máisttašeapmi sáhttá vuovssihit ja lužuhit garrasit.</p>
<p>Girjegálla borran máná njálbmi spiiddista ja šliiveasit bohtanit. Njálbmi orru bávččasteame.</p>
<p>Ii leat várálaš, jos mánná juhká čázi rásselihtis dehe máisttaša juovlanástti, mii hárve dagaha váivviid oba njálbmáige. Eanas oassi unnamánážiid šaddomirkkohusain sáhttá dikšojuvvot ruovttus.</p>
<p>Guobbarat Suomas leat sullii 50 mirkkolaš guobbara. Várálaš guopparmirkkohusat šaddet dábálaččat ollesolbmuide, geat borret mirkoguobbariid borramušguopparin.</p>
<p>Mánát máisttašit guobbariid dávjá, muhto nu unnánaš meriid, ahte dat hárve dagahit mirkkohusa.</p>
<p type="listitem">Dáid ii heive máisttašit</p>
<p type="listitem">Luonddušattuteaibmerássi,  eaibmegálla,  mirkoboska  ja mirkourttas</p>
<p type="listitem">Šilljošattutvarrasuorbmagoahti,  áhkaras  ja  čakčamirkoliljá</p>
<p type="listitem">Viessošattutoleánder ja risiinna siepmanat</p>
<p type="listitem">Guobbaratjuonalaščuroguoppar, bealljeguoppar varas-naga  (ii  duldestahtton),  vilgesčuroguoppar ja čohkamirkosieiddán</p>
<p>Vuosttašveahkki Go mánná lea máisttašan dehe borran šattus dehe guobbaris, ferte geahččalit čielggadit, mii dat lea leamaš šattuid dehe guobbariid. Jos mánná lea dušše vehá máisttašan das, vuosttašveahkkin lea dábálaččat doarvái doidit njálmmi. Galmmas veahkeha bákčasiidda, nu ahte lákcajieŋa borran dehe jiekŋabihtá njamman dábálaččat veahkeha, jos mánná lea máisttašan girjegállas dehe stoalpoeuforbiijas.</p>
<p>Galbma mielkkinai sáhttá fállat.</p>
<p>Lihttebassanmašenávdnasat nu luvusin go maiddái čuorbmashámis leat hui alkálat ja borret šliiveasiid.</p>
<p>Atte mánnái ovttatmano desilihttera veardde mielkki ja doaimmat su jođánit dikšui. Dálkkasčitna ii heive vuosttašveahkkin dalle, go mánná lea borran juoga borri ávdnasiid.</p>
<p>Jos mánná lea borran juoidá mirkkolaččaid, dego ollesolbmuide dárkkuhuvvon dálkasiid ded., de sutnje ferte dalán addit dálkkasčina dálkkasbáhka bagadusa mielde ja seaguhit dan ovdamearkka dihte mielkái dehe jogurtii. Dán maŋŋel gánnáha riŋget iežas dearvvašvuohtaguovddážii dehe Mirkkohusdiehtoguovddážii (09–471 977) ja jearrat joatkkarávvagiid. Goappáge báikkis háliidit diehtit dálkasa dehe mirkoávdnasa nama ja dan, man olu mánná lea árvvu mielde hahppehan dan borrat.</p>
<p>Borri ávnnas sáhttá vahágahttit čalmmi čoarvecuocca joba 15 sekunddas. Doidde čalmmiid dalán valjis loika čáziin unnimustá vihttanuppelohkái mi-nuhta ja váldde dasto oktavuođa doaktárii dehe</p>
<p>Mirkkohusdiehtoguovddážii.</p>
<p><em type="bold">DEHÁLAŠ MUITIT </em></p>
<p><em type="bold">DÁLKKASČITNA LEA EARENOMÁŠ BUORRE ÁVNNAS VUOSTTAŠVEAHKKIN </em></p>
<p><em type="bold">MÁŋGGAID MIRKKOHUVVAMIID- </em></p>
<p><em type="bold">DA. DAT VÁIKKUHA GOITGE OALLE HEJOT RUOV- </em></p>
<p><em type="bold">DE- JA FLUORABUKTAGIIDDA, ALKOHOVLII JA BORRI </em></p>
<p><em type="bold">ÁVDNASIIDDA, DEGO LIHTTEBASSANMÁŠENÁVDNA- </em></p>
<p><em type="bold">SIIDDA. BORRI IEŠVUOHTA LEA ÁLOT MERKEJUVVON </em></p>
<p><em type="bold">BORRI </em></p>
<p><em type="bold">ÁVDNASIID BUVTTABÁHKAIDE. </em></p>
<p><em type="bold">VAI DÁLKKASČITNA VEAHKEHA, DAN HÁVÁLIS AD-DOJUVVON </em></p>
<p><em type="bold">MEARIT LEAT STUORRÁT. MUITTE DIE- </em></p>
<p><em type="bold">VASMAHTTIT </em></p>
<p><em type="bold">DÁLKKASRÁJUID ÁIGGEBÁLE! </em></p>
<p><em type="bold">Vierrodiŋga vuoigŋankanálas </em>Jos mánná rohtte vuoiŋŋahahkii unna diŋggáža, gossagoahtá garrasit iige bastte albma láhkai vuoigŋat, de galgá doaibmat dakkaviđe: </p>
<p>Váldde máná askái ja jorgal su nana gieđaiguin vulosoaivvális nu, ahte máná gorut lea du iežat goruda vuostá ja ahte basttat doallat sus nuppiin gieđain čavga gitta. Spežže nuppiin gieđain máná ☞juolgevuođuide dehe hárduid gaskii. Dalle lossodatfápmu dábálaččat doaibmagoahtá ja diŋga luovvana. Dilli lea buoremus dáhpáhusas lihkolaččat meattá moatti sekunddas. Sáhtát spežžestit dárbbu mielde vel máŋgii ođđasit.</p>
<p>Jos diŋga ii velge luovvan, čohkket stullui, jor-gal máná čoavjjális iežat čippiid nala nu, ahte máná oaivi heŋgá roahkka vuollelis goruda ja spežže vihtta geardde beađbedávttiid gaskii oalle garrasit. Jos dátge ii veahket, de spežže vuoruid mielde vihtta geardde beađbedávttiid gaskii ja deattaš vihtta geardde mielgga vuolleoassái. Deattaš dušše nuppi gieđa goapmir-máddagiin, das lea doarvái fápmu stoahkanahkásačča mielgga deattašeapmái.</p>
<p><em type="italic">Vierrodiŋgga eretváldinvuoigŋankanálas </em></p>
<p><em type="bold">HÁRJEHALA SIHKKARVUOĐA DIHTE </em>Unna stoahkanahkásaččain sáhtát hárjehallat máná doallama suinna stoagadettiin, daningo mánát dábálaččat liikojit dádjumii: váldde máná askái, sugahala su álggos vaikko doarrás-ruoktot ask-kis, njuikkohahte gieđaiguin ja jorgal dasto oanehis boddii oaivvi vulosguvlui iežat goruda vuostá. </p>
<p>Ná beasat vehá hárjánišgoahtit dasa, maid galgá dahkat, jos mánná hahppeha rohttet juoidá vuoiŋ-ŋahahkii, itge duohta dilis jierásnuva.</p>
<p><em type="bold">DEHÁLAŠ MUITIT </em></p>
<p><em type="bold">ALE GEAHČČAL ROGGAT DI </em>ŋ <em type="bold">GGA ERET MÁNÁ NJIE-LUS </em></p>
<p><em type="bold">SUORPMAIGUIN. DAT SÁHTTÁ MANNAT AIN </em></p>
<p><em type="bold">ČIEKŋALEBBUI, ÁIGI GOLLÁ DUŠŠÁS, JIERÁSNUVAT JA </em></p>
<p><em type="bold">HEAĐÁSTUHTÁT </em></p>
<p><em type="bold">MAIDDÁI MÁNÁ, GII SÁHTTÁ HEAĐIS </em></p>
<p><em type="bold">ROHTTET </em></p>
<p><em type="bold">DI </em>ŋ <em type="bold">GGA AIN ČIEKŋALEBBUI NJILLUI. </em></p>
<p>Dehálaš Heimlich dollestat Jos mánná lea stuoris, su ii soaitte nagodit doallat šat nannosit čippiid nalde. Dalle vierrodiŋgga ferte geahččalit luvvet ng. Heimlich dollestagain. Vuohki lea čuovvovašlágan:</p>
<p>Mana máná duohkái (čippiidat nala) ja dolle su birra dainna lágiin, ahte du vuolit giehta lea čorpmas ja bajit gieđain doalat gitta čorbmagieđa giehtaruohttasis. Gieđat galget leat náhpečoali bajábealde.</p>
<p>Gaikkit dal gieđaid fámolaččat sihke iežat ja ba-jásguvlui nu, ahte áibmu johtá olggos máná geahppáin ja áimmu mielde vuoiŋŋahahkii šaddan eastta maid boahtá olggos. Dávjá vuosttaš gaikkiheapmi ii vel veahket.</p>
<p><em type="italic">Heimlich dollestat </em></p>
<p><em type="italic">Jos spežžemat beađbedávttiid gaskii eai veahket, dolle mánás Heimlich vugiin. Čárvvo gieđa čorbmii ja bija dan máná duogábealde su vuoivvasnjárččá nala (badječoavji nala), ja dohppe čorbmagihtii nuppiin gieđain. </em>☞ </p>
<p><em type="italic">Gaikkit guovtti čorpma dollestagain seammás sihke iežat ja bajás guvlui. Gaikkit dárbbu mielde ođđasit 5 geardde. Joatkke dárbbu mielde vurrolagaid 5 spežžemiin beađbedávttiid gaskii, 5 gaikkihemiin iežat ja bajás guvlui. </em></p>
<p><em type="italic">Jos mánná meanahuvvá, álggat jielluma bossun-deattašemiin. </em></p>
<p><em type="italic">Jiellunrytma lea 1 bosádeapmi, 5 deattašeami. </em></p>
<p>Spežže vuoruid mielde vihtta geardde beađbedávttiid gaskii ja vuoruid mielde dolle vihtta geardde</p>
<p>Heimlich vugiin. Jos mánná meanahuvvá, álggat jielluma bossundeattašemiin.</p>
<p><em type="bold">DEHÁLAŠ MUITIT </em></p>
<p><em type="bold">HEIMLICH DOLLESTAGA GÁNNÁHA SMIEHTTAT VÁLMMAŠIN </em></p>
<p><em type="bold">OVDDALGIHTII, MUHTO DAN II OAČČO </em></p>
<p><em type="bold">HÁRJEHALLAT, DANINGO DAT SÁHTTÁ LEAT VÁRÁ- </em></p>
<p><em type="bold">LAŠ. DUOĐALAŠ DILIS, JOS MÁNNÁ LEA LAHKÁ BOAK- </em></p>
<p><em type="bold">ČÁNIT, II UNNIT RISKA, OVDAMEARKKA DIHTE </em></p>
<p><em type="bold">ERTTETDÁVTTI </em></p>
<p><em type="bold">CUOVKANEAPMI, LEAT VÁRÁLAŠ. </em></p>
<p><em type="bold">DOLLESTAGA </em></p>
<p><em type="bold">EAI ÁVŽŽUT GEAVAHIT VUOLLIL OVTTA- </em></p>
<p><em type="bold">JAHKÁSAŠ </em></p>
<p><em type="bold">MÁNÁIDE. </em></p>
<p><em type="bold">Jiellun bossun-deattašemiin </em>Jos mánnái šaddá váttis ja lossat vuoigŋat, riŋge jođánit heahteguovddážii ja bivdde veahki. Ale vuoddjá iežat biillain buohccevissui dehe vuosttaš-veahkkepoliklinihkkii, muhto ráhkkan jiellugoahtit bossun-deattašemiin. Ná mánná oažžu buoremus ☞vuosttašveahki. </p>
<p>Jos leat akto mánáin ja fuobmát, ahte mánná heaitá vuoigŋamis, jiello su vuos minuhta ja de easka daga heahtealmmuhusa. Joatkke dasto jođánit jielluma.</p>
<p>Stoahkanahkásaš máná jiellun dáhpáhuvvá ná:</p>
<p>Stelle mánná veallut dássidis vuođu nala. Bosát vihtta ráfálaš bosastaga máná njálbmái. Dárkkis, ahte máná radderiggi loktana ja luoitá bosádeami mielde.</p>
<p>Deatte dasto mielgga vuolleoasi goapmirravddain golbmalot geardde. Bosát vihtta geardde ja de joatkke jielluma nu, ahte álo guovtte bosádeami maŋŋel bohtet golbmalot deattašeami. Heivvolaš deaddin-dávjodat lea 100–120 geardde minuhtas.</p>
<p>Muitte, ahte sáhtát bosádit maiddái njunnái.</p>
<p>Joatkke jielluma nu guhká, ahte ambulánsa olle báikki nala.</p>
<p><em type="italic">Jiellun bossun-deattašemiin </em></p>
<p><em type="bold">Heavvananváras </em>Lokte čázevuollai šaddan máná eret čázis ja buhtis jođánit su njálmmi. Álggat dasto jielluma bossun-deattašemiin ja daga dan ovtta minuhta ovdalgo da-gat heahtealmmuhusa. Joatkke jielluma dassái go ambulánsa boahtá. </p>
<p>Galbma čázis máná vuoiŋŋamaččat eai gillá nu olu oksygenaváillis go liegga čázis, daningo gorut-doaibman njoahcu galbmasis.</p>
<p><em type="bold">DEHÁLAŠ MUITIT </em></p>
<p><em type="bold">STOAHKANAHKÁSAŠ II IPMIR, MAN ČIEKŋALIS ČÁHCI </em></p>
<p><em type="bold">OVDAMEARKKA DIHTE VUOJADANÁLDÁSIS </em></p>
<p><em type="bold">LEA. GÁDDESTOHKOSIIN ANE ÁLOT ČALMMIS MÁ- </em></p>
<p><em type="bold">NÁ, GII II MÁHTE VEL VUODJAT ALEGE GUOĐE </em></p>
<p><em type="bold">SU </em></p>
<p><em type="bold">AKTO LÁVGGODANLIHTTÁIGE. SIHKKARASTTE, </em></p>
<p><em type="bold">AHTE </em></p>
<p><em type="bold">MÁNÁ STOAHKANBIRRASA GÁIVVUID JA </em></p>
<p><em type="bold">DUOLVAČÁHCEGÁIVVUID </em></p>
<p><em type="bold">LOHKIT LEAT ORTNEGIS. </em></p>
<p><em type="bold">MOATTEJAHKÁSAŠ </em></p>
<p><em type="bold">MÁNNÁ SÁHTTÁ HEAVVANIT </em></p>
<p><em type="bold">ÁIBBAS </em></p>
<p><em type="bold">COAGES GÁDDEČÁHCÁINAI. </em></p>
<p><em type="bold">Buollánhávvi </em>Buollánhávi mánnái dagaha dábálepmosit báhkka čáhci. Hárvenaččabut muhto dađi váráleappot leat elrávdnjebárttit dehe grilla cahkkehangolggus, mii buollá šloavggihemiin ja sáhttá dagahit heakkavárálaš geahpesvigi. Buoremus dikšu buollánháviide lea álot daid eastadeapmi ovddalgihtii. </p>
<p>Dat man bahá buollánhávvi lea, čuovvu das, makkár buolli kontákta lea leamaš ja man guhká dat lea geargan váikkuhit. 60–70 gráđa liekkas čáhci, ovdamearkka dihte máná nala stilččihan kákao dehe beavddis vulos gaikkihuvvon gáfegohppu, dagaha buollánhávi liikegierragii moatti sekunddas. Jos njuoskan ja báhkka biktasiid ii oaččo jođánit eret, hávvi čiekŋu 15–20 sekunddas liikki čađa čiekŋalis buollánhávvin. Buollánháviin leage eará háviid ektui váivves iešvuohta: dat čikŋot 24 diimmu áigge.</p>
<p>Mađi nuorat mánná lea, dađi hearkkibut buollán-☞hávi dihte gánnáha vuolgit vuosttašveahki maŋŋel doaktárii. Viidát liikki gokči ja hui várálaš buollánhávit gáibidit ámmátolbmo veahki nappo riŋgema heahteguovddážii, mii dárbbu mielde bivdá báikki nala vuosttašveahkkejoavkku. Dat álggaha divššu dakkaviđe ja fievrrida máná dorvvolaččat buohccevissui.</p>
<p>Golbma luohká Buollánhávit juhkkojuvvojit daid čiekŋalisvuođa mielde golmma luohkkái. Vuosttaš dási hávvi lea liikegierragis ja dan dagaha beaivváš dehe govttolaš báhkka čáhci. Dát hávvi váivvida nu, ahte liiki ruvssoda, binnáš bohtana ja bávččaga. Hávvi savvo moatti beaivvis mearkkaid guođekeahttá. Čoaska čáhci veahkeha bákčasiidda.</p>
<p>Nuppi dási hávvi sáhttá leat liikegierragis dehe čiekŋaleappos. Liikegierraga buollánhávis liiki ruvssodišgoahtá ja dasa ihtet asehisseainnat skohpa-lasat. Hávvesadji bávččasta ja dat vuohčuda moadde beaivvi hui olu golgosa.</p>
<p>Čiekŋalis hávi mánnái dagaha dábálaččat duoldi báhkka čáhci dehe dolla, muhtumin maiddái juoga borri ávdnasiid. Dákkár hávvi mánás lea álot ágga mannat doaktáris.</p>
<p>Goalmmát dási buollánhávi dikšun gullá álot doaktárii. Dan sáhttá oažžut báhkka sávdneommana vuostá suoibbudemiin, dollii gahččamiin dehe stoahkamiin suddjekeahtes eleneavvuiguin. Pasientta ferte oažžut buohccevissui nu jođánit go vejolaš.</p>
<p>Dehálaš vuosttašveahkki Buollánháviin jođánis vuosttašveahkki lea dehálaš.</p>
<p>Jos mánná leike iežas nala báhkka čázi, ale álgge nuollat báhkka suohkkobuvssaid, báiddi dehe eará biktasiid muhto doalvvo máná jođánit basadanlatnjii ja cirggut njuoskan saji čoaska čáziin máŋga minuhta. Dasto easka nuola máná biktasiid, gárvvot mánnái dan veardde biktasiid go cirgguheami dihte sáhtát – ovdamearkka dihte báiddi dehe buvssaid – ja joatkke cirgguheami goitge vel 10 minuhta. Čoaska čáhci váikkuha guovtte ládje: dat njoahcuda hávi čiekŋuma ja geahpida bákčasiid. Čoaskut dušše hávvesaji vai mánná ii galbmo bearehaga.</p>
<p>Jos liiki lea dearvvas muhto bávččas falleha ođđasit, de dan sáhttá geahpidit galbma giesaldagain.</p>
<p>Buorre goansta lea nahkkehit unna galmmihanbussežii ovdamearkka dihte njuoskaduvvon suokkamáhcas-taga ja bidjat dan galmmihanskábii galbmot. Sullii 15 minuhta geahčen dat lea čoskon muhto ii jikŋon.</p>
<p>Čana busse oktan máhcastagain hávi nala. Bávččas nohká čalbmeravkaleamis. Giesaldat lieggana sullii kvárttas. Váldde dan dalle eret ja geahča, leatgo liikái ihtán skoavhllit.</p>
<p>Unnitnai skoavhllás buollánhávvi vuohčuda golgosa moadde jándora ja vuolšu hearkkit. Danin lea dehálaš suddjet dan doarvái assás čanastagain. Bija hávi nala vuodjasuokkamáhcastaga, man govččat assás gerddiin goike suokkamáhcastagaid. Ane fuola, ahte mánná ii njuoskat gieđas ja ahte čanus bissu sajistis. Jos hávvi bávččasta, atte mánnái goit ija vuostá parasetamovlla.</p>
<p>Unna háváža joatkkadikšu Molsso čadnosa guovtti jándora geahčen ođđa vuodjasuoggamii ja suokkamáhcastagaide, maid ii šat dárbbaš bidjat nu assás geardin go divššu álggus. Vuodjasuokkamáhcastaga ferte molsut ođđasii golmma jándora gaskkaid, vai buorráneaddji liiki ii darván suoggamii iige suokka hávrugoađe.</p>
<p>Liikegierragis nuppi dási buollánhávi savvon bistá eanemustá guokte vahku. Dan maŋŋel lii-ki lea vel guhká asehaš ja dárbbaša láktadeaddji vuođđovuoidasa goitge moatte vahku. Beaivváža buollánhávvi ii gierdda sullii jahkái: dat buollá álkit.</p>
<p>Hearkkit doaktárii Maiddái unna skohpalasbuollánhávit buorránit ruovttugoansttaiguin, go fal dollojuvvojit buhtisin.</p>
<p>Jos buollahávvi lea stuorit go máná goapmir dehe jos hávvi šaddá muođuide, gieđaide dehe buođggaide, lea dorvvoleamos doalvut máná doaktárii vuosttašveahki maŋŋel.</p>
<p>Sávdneommana, duoldi čázi dehe šleađga-časkkástaga dagahan buollánhávi dikšun gullá álot doaktárii. Muitte das fuolakeahttá addit vuosttašveahki, nappo čoaskudit hávi čáziin.</p>
<p>Várut cahkkehangolgosa Stoahkanahkásačča oaivi lea dávjá seamma dásis go grilla. Ale goassege njoara hejot buolli hilaide cahkkehangolgosa. Das sáhttá liegga dálkin báhcit ái-bmui gássaluotta. Go hilat šloavggehit, de dolla šuviha gássaluotta mielde bohttalii, mii bávkkeha. Lahká leahkki mánná oažžu dalle geahppáidasas buolli gássa. Gohččo báikki nala vuosttašveahkkejoavkku ja bivdde heahteguovddážis vuosttašveahkkerávvagiid.</p>
<p>Dilli lea várálaš.</p>
<p><em type="bold">Hávit, árpašuvvamat ja gáskkástagat </em>Unna hávážiid, mat leat dušše liikegierragis, sáht-tá dábálaččat dikšut ruovttus, seamma ládje unna deađvašuvvamiid ja dakkár árppaid, maid sáhttá ruovttus buhtistit. Gáskkástat gáibida dábálaččat doaktáris mannama. Oaivvi ja čeabeha háviidnai gánnáha dávjá divššuhit doaktáris, jos ii leat sáhka dušše liikegierragii šaddan unnit nádjašuvvamis. </p>
<p>Nádjan dehe čuggen Jos hávvi vardá olu, de gánnáha dalán sihkkarastit, man stuoris ja čieŋal hávvi lea. Lássa, spelleravda dehe máhcastatniibi sáhttet dahkat nu čiekŋalis ja guhkes hávi, ahte dán dikšumii dárbbašuvvo doavttir.</p>
<p>Doidde hávi čoaska čáziin vai oainnát, makkár dat lea. Deatte hávi gitta vihtta minuhta ovdamearkka dihte ráinnas suokkamáhcastagain, vai dat heaittášii vardimis. Jos vardin geahppána dehe nohká oalát iige nádjanhávvi leat eanet go moadde sentte guhkki, sáhtát bidjat dan nala áibmoluoiti loastara dehe suokkamáhcastaga, man giddet hávveteaippain.</p>
<p>Jos hávvi vardá hui olu ja lea stuoris, govčča dan assás gerddiin suokkamáhcastagaid ja doalvvo máná vuosttašveahkkepoliklinikkii. Šlinceravddat hávi dikšun gullá álot doaktárii.</p>
<p>Fiinnaravddat nádjanhávvi savvo dábálaččat jođánit ja bures ruovttusnai dikšumiin. Doavttir gidde hávi dábálaččat earenomáš gođusliimmáin dehe teaippain, mainna hávi ravddaid oažžu bures bissot ovttas. Dalle jámiheapmáige ii leat dárbu. Máná háviid šaddá goarrut oalle hárve.</p>
<p>Árpašuvvamat ja deađvašuvvamat Garra leahtuin lea bahá jorralit ja čippit, gaigŋirat ja goapmirat árpašuvvet. Árpašuvvamiin vaháguvvá dábálaččat dušše liikegiera, muhto hávvi lea dávjá sáddonaga ja dievva unna geađggážiid ja muolddu.</p>
<p>Dikšumis leage deháleamos oažžut vaháguvvan saji ráinnasin.</p>
<p>Doidde hávi valjis čoaska čáziin ja geahččal oažžut das buot duolvvaid eret. Sáttočalmmiid eretváldimis geavat veahkkin ovdamearkka dihte pinseahtaid, maid leat duldehan čázis. Jos it oaččo vaháguvvan saji ráinnasin, de govčča dan suokkamáhcastagain ja doalvvo máná vuosttašveahkkái. Jos dárbbašuvvo, doppe lea vejolaš jámihit liikki ja buhtistit hávi al-bma ládje.</p>
<p>Jos árpašuvvama oažžu ráinnasin, dan sáhttá dikšut ruovttus: govčča dan vuodjamáhcastagain, man nala bijat moadde ráinnas suokkamáhcastaga.</p>
<p>Gidde suokkamáhcastaga gulmmiid buohta teaippain liikái. Ale geavat jođánisčanastagaid ja loastariid, mat sáhttet gillásuhttit vaháguvvan liikki.</p>
<p>Jos bávččas geahppána iige, mánnái šatta feber, liiki ii vuohčugoađe iige bávččas gullogoađe ođđasit, de diktit čadnosa leat sajis guokte jándora hávális ja de molsut ođđa seammaláganii ja nie joatkit nu guhká, go liiki buorrána. Vuosttaš idjii mánná soaitá dárbbašit dálkasa bákčasiid vuostá.</p>
<p>Deađvašuvvamat šaddet dábálepmosit oaivái. Dávjá lea buoremus mannat doaktárii. Unnit deađva-šuvvamat dikšojuvvojit dego árpašuvvamat. Dušše unna oasáš mánáid deađvašuvvamiin dárbbašit goa-rostagaid vai savvot fiidnát.</p>
<p>Njálmmi deađvašuvvanhávit buorránit dábálaččat hui bures iige daidda dárbbaš dahkat maidege. Jos goitge njuokčamii šaddá čiekŋalis hávvi, dan lea buorre čájehit doaktárii.</p>
<p>Lása dagahan čuggen- dehe nádjanhávi dikšun gullá vuosttašveahkkepoliklinihkkii, jos veháge eahpida, ahte lásabihtát leat soaitán báhcit hávvái.</p>
<p>Dat čielgá ultarajietnagovvemiin. Čiekŋalis nádjanhávvi sáhttá vahágahttit nearvagođđosa ja danin dan dikšun gullá álot doaktárii. Jierbmámus lea doalvut máná doaktárii maiddái dalle, jos son lea lávken spiikkárii dehe biikastreŋgii ded., mas juolgái lea šaddan čiekŋalis čuggenhávvi.</p>
<p>Jos hávvi lea duolvvas, sihkkarastte rávvehatgoarttas, goas mánná lea maŋimus boahkuhuvvon doaŋgegeasáhaga d. tetánusa vuostá.</p>
<p>Bussá, beana dehe olmmoš Mánát leat dábálaččat maiddái bahát gáskkáhallat, jogo ruovttueallái dehe stohkanolbmái. Gáskkástagat vulšot álkit. Jos mánná lea gáskkáhallan, su gánnáha doalvut doaktárii. Jos muođuid birrasis lea stuoritlagan gáskkástat, sáhttit dárbbašit joba plastihkkakirurgga.</p>
<p>Gáskkáhallanhávvi guđđojuvvo dábálaččat buhtis-teami maŋŋel rabas, vai dat ii vuolšugoađáše. Vádjit jándora geahčen doavttir dárkkista hávi ja goarru dan gitta. Antibiohtadikšunai sáhttá mearriduvvot.</p>
<p>Hávi dikšun Deháleamos hávi dikšumis lea doallat hávvesaji buhtisin ja goikkisin. Jos hávvi ii leat gorrojuvvon, dat savvo dábálaččat vádjit vahkus. Hávi liiki lea goitge guhká asehit go dábálaččat, ja danin dan ii oaččo ruvvet.</p>
<p>Jos hávvi gorrojuvvo, čanas dollojuvvo suodjin dasságo goarostagat váldojuvvojit eret. Čanastaga ferte molsut, jos dat njuoská dehe hávvi vuohčuda.</p>
<p>Hávi galgá dollat goikkisin guokte jándora, man maŋŋel mánná oažžu mannat riššus. Sávdnái ii goitge sáhte vel mannat. Goarostagaid eretválddiheami maŋŋel hávi ii oaččo njuoskadit jándorii.</p>
<p><em type="bold">DEHÁLAŠ MUITIT </em></p>
<p><em type="bold">FEBER, LASSÁNAN BOHTANEAPMI HÁVVESAJIS, HÁVI SIEDJUN </em></p>
<p><em type="bold">DEHE VARDIN LEAT ÁLOT ÁKKAT VÁLDIT </em></p>
<p><em type="bold">OKTAVUOĐA </em></p>
<p><em type="bold">DEARVVAŠVUOHTAGUOVDDÁŽII. </em>☞ <em type="bold">Čuoikkat, vieksát, muorradihkit ja eará givssit </em>Čuoikka čuggestat sáhttá giđđagease dagahit heark-kibuidda ruvssodeaddji ja guhká sakŋideaddji buo-guid. Muhtumin unna stoahkanahkásaš sáhttá oažžut máŋggain čuoikačuggestagain joba febera. Liikái sáhttá vuoidat láivves kortisonavuoidasa, ja febera dikšumii heive parasetamovla. Jos mánná lea ato-pihkkár ja doaktára divššus allergiijaváivviidis dihte, lea buorre riŋget doaktárii. </p>
<p>Muohkirat besset gáskit biktasiid vuollai, ja maiddái dat sáhttet dagahit máŋggaid vahkuid bis-ti buohkoreakšuvnna, muhtumin liiki joba bohtana báikkuid. Dalle máná galgá doalvut doaktárii.</p>
<p>Jos mánná lea dávjá ja ain ođđasit reageren eahpedábálaš garrasit čuoika- dehe muogirborramiidda, de sáhttá ságastallat doaktáriin antihistamiidnatableahtaid váldimis ovdal meahccereaissu dehe geassemátkki davás dehe eará sadjái, gos dáid vahágahttin gávnnahuvvon divrriid jáhkkimis deai-vá.</p>
<p>Boaru gáskkástat bávččagahttá. Bávččas váidu galbmasiin, vaikkoba doallamiin jiekŋabihtá gáskkestansaji nalde minuhta veardde.</p>
<p>Bahás čukkonat Mieđašeani, vieksá dehe uvllu báhčinsadji bávččasta garrasit ja bohtana. Heakkavárálaš anafyláktalaš reakšuvnnas ii dárbbaš ballat, jos dat lea máná vuosttaš bážáhallangeardi. Vieksá ja uvllu čukkon dehe báhčinsággi, ii luovvan divrris, go fas mieđašeani čukkon dan sadjái báhcá mirkobussiinis báhčinsadjái. Dan lea dehálaš oažžut hui jođánit eret, vai das ii beasa lasi mirkku liikki vuollai.</p>
<p>Buorre vuosttašveahkki lea jiekŋabihttá dehe gal-bma giesaldat. Jos mánná lea bahuid bážáhallan, su ferte čuovvut unnimustá diimmu ja sihkkarastit, ahte su dilli ii vearrán. Čeabehii deaivan báhčin sáhttá bohttehit čeabeha dehkiid nu olu, ahte šaddá váttis vuoigŋat. Dalle ferte dalán vuolgit doaktárii. Dákkár mánná gáibida earenoamáščuovvuma.</p>
<p>Várrugasvuohta buoremus Muorradihkit njoammudit borreliosa ja vuoiŋŋasvuolšši. Muorradihkit ellet suoidnečalmmiin.</p>
<p>Gávpogis orrun ii gájo muorradihkiin, daningo dat leat gávdnon ovdamearkka dihte Helssega</p>
<p>Seurasaaris. Teoriijas muorradihkki lea leavvan</p>
<p>Joensuu-Pietarsaari-linnjá lulábeallai. Diehtit muorra-dihkiid gávdnon jo gitta Oulusnai.</p>
<p>Buoremus eastadangoansta lea gárvvohit suoid-negiettis viegadeaddji mánnái buvssaid, maid guhkes buksaleakkat leat biddjon sáppáhiid sisa ja báiddi, mas leat guhkes soajit. Sulluin ja mearragáttis luomostalli dárkkista juohke eahket muorradihkkedili sihke alddis ja mánáin ja váldá eret biktasiid sisa vejolaččat láhppon divrri. Aptehkas oažžu dán dárkkuhussii heivvolaš doaŋggaid ja rávvagiid doaŋggaid geavaheames.</p>
<p>Muorradihkki liikki nalde ii leat hysteralaš reakšuvnna veara: dušše oassi muorradihkiin njoammudit borreliosa. Muhtin guovlluin Suomas borreliosa guoddá juohke logát muorradihkki, muhtin guovlluin jo juohke nubbi. Jos muorradihki lihkostuvvá oažžut jođánit eret, njoammunvárra ii leat stuoris. Gánnáha goitge čuovvut gáskkestansaji moadde vahku.</p>
<p>Gáskkástaga biras ruvssodišgoahtá gođđosiid ear-duma dihte. Ruvssodeapmi jávká moatti beaivvis. Jos dat bistá badjel vahku, dan gánnáha vuolgit čájehit doaktárii. Njoammumii čujuheaddji ihtton, Erythema migrans, ihtá dábálaččat sullii vahku geahčen gáskkáhallamis. Dat lea dábálaččat badjel vihtta sentte guhkkosaš dielku, mii viidu rieggáláganin gáskkes-tansaji birra. Álot ihtton ii šatta ollenge dehe dat sáhttá leat iešguđelágan, oktilaš stuorru dielku.</p>
<p>Jos gáskkestansadji ihtaluvvá, leažžá dal makkár beare ihttomiid, galgá máná doalvut doaktárii.</p>
<p>Borreliosa dikšojuvvo antibiohtaiguin.</p>
<p><em type="bold">Mirkoguvddiin ii ábut dádjut </em>Mirkoguovddi gáskkástat gáibida álot jođánis buohcceviessodivššu. Jo beare eahpádus mirkoguov-dái gáskkáhallamis lea ágga doalvut máná lagamus buohccevissui. Mirkoguovdi gáskkesta dávjjimu-sat gihtii dehe juolgái, man ferte fievrrideami áigái rávrat mainna beare, vaikko kartoŋggain, vai hehttet juolggi dehe gieđa lihkahallamis lađđasis. Mánná ii oaččo lihkadit ieš muhto su galgá guoddit. </p>
<p>Jos fievrridanmátki lea guhkki, gánnáha diŋgot ambulánssa ja muitalit diŋgodettiin, mas lea sáhka.</p>
<p>Ii leat ávki geahččalit oažžut mirkku eret njammamiin iige ábut geahččalit mange earáge iežas fuobmán divššu. Deháleamos lea oažžut máná buohccevissui nu jođánit go vejolaš.</p>
<p><em type="bold">Várrugasvuohta gánnáha </em>Jos mánná johtá guovllus, gos diehtit leat olu mirko-guvddiid, sutnje sáhttá oahpahit, ahte mirkoguovdi lea árgges ealli, mii ballá dánccadeamis ja ahte álot, go manná suoidnegieddái, gánnáha dánccadit garrasit vai mirkoguovddit báhtarit. </p>
<p>Ollesolbmo lea buorre muitit, ahte dávjjimus-at mirkoguovdi gáská loahppagease, goas dálki lea jo čoskkodišgoahtán iige mirkoguovdi šat lihkat nu lášmadit go báhkka dálkkiin.</p>
<p><em type="bold">Buorre diehtit dálkasiin </em>Mánná ii leat unna ollesolmmoš. Danin sutnje ii galg-ga addit ollesolbmuide dárkkuhuvvon dálkasiid, ii oba unnánašge meriid, daningo dálkkas sáhttá váik-kuhit mánnái eará ládje go ollesolbmui. </p>
<p>Gorut jávkada vierroávdnasiid váldooasis monnemaččaid čađa gožžii. Áhpehisvuođaáigge eatni vuossamátta fuolaha dán dehálaš doaimmas.</p>
<p>Váldá áiggi ovdalgo máná gorut láddá ja bastá jávka-dit gorudii vieris ávdnasiid, dego dálkasiid.</p>
<p>Dálkkasávdnasa beallaimannanáigi lea mánáin guhkit go ollesolbmuin, mii mearkkaša dan, ahte dálkkas jávká gorudis njozet. Ii oba mánáidege dárkkuhuvvon dálkasiid oaččo mange namas addit eanet go rávvagiin lea daddjon.</p>
<p>Buot dálkasiin leat maiddái vahágahtti váikkuhusat. Muhtun dálkasiin dat leat hui hárvenaččat, nuppiin dálkasiin fas oalle dábálaččat. Čuovo dárkilit rávvagiid buktagiid attusmearis, go geavahat aptehkas reseaptta haga oažžu dálkasiid ja jeara ráđi, go oasttát mánnái dálkasa reseaptta haga. Soaitá leat, ahte dálkkas, man ledjet oastime, ii heive ovdamearkka dihte vuollil 5-jahkásaččaide dehe das lea juoga eará, man lea buorre diehtit.</p>
<p type="listitem">Várut asetylasalisyvdnasivrra Ale atte ferbermánnái asetylasalisyvdnasivrra, <span type="quote">“aspi-riinna”</span>,  alege  mange  ovttastahtton  dálkkasbuktaga, mas lea asetylasalisyvdnasivra. Jos febera dagaheaddji deaivá leat influensá- dehe čáhceboahkkovirus, aspi-riidna sáhttá dagahit várálaš ng. Reye symdroma, mas vearrámus  dilis  sáhttet  vuoivvas  ja  vuoiŋŋamaččat  vaháguvvat.  Heivvoleamos  bávččasdálkkas  lea  pa-rasetamovla,  man  sáhttá  dárbbu  mielde  addit  3–4 geardde jándoris, nappo gávcci diimmu gaskkaid.</p>
<p type="listitem">Loga dálkkasbáhka bagadusaid fuolalaččat!</p>
<p>Ii bastemihtuin Dábálaččat árvvoštallat, ahte deadjabaste lea sullii 5 millilihttera. Deadjabasttiid sturrodat goitge molsašuvvá hui olu ja mihttolásain ja -basttiinnai sáhttet leat stuorra erohusat. Danin áidna luohtehahtti vuohki mihtidit dálkkasgolgosiid lea geavahit mihttocirggana, maid oažžu aptehkas. Mađi unnit mánás lea jearaldat, dađi dehálit lea mihtidit dálkkas-meari hui dárkilit.</p>
<p type="listitem">Ovdal  dálkasa  mihtideami  galgá  bohttala  muitit šluvggihit hui fuolalaččat, vai váikkuheaddji ávdnasat seahkanit dássidit golgosis.</p>
<p type="listitem">Čuovo  dálkkasbáhka  rávvagiid  agi  mielde mearriduvvon dálkkasmeriin!</p>
<p>Buorit goansttat veahkkin dálkkasváldimii Mánná ii máhte ovddalgihtii ballat vuosttaš dálkkas-váldingearddis. Máŋgasat stoahkanahkásaččain leat goitge šaddan jo váldit dálkasiid, maid smáhkkii eai álot liiko. Buoremusat dálkkas manná rivttes sadjái njuolga mihttocirgganis, mii stellejuvvo vitnjut njuokčama nala njálmmi maŋŋeoasi guvlui. Ná mánná ii rohtte dálkasa vuoiŋŋahahkii iige bastte čolgadit dan eret njálmmis.</p>
<p>Stoahkanahkásaš máhttá jo biehttalit dálkasa njiellamis. Dalle gánnáha geahččalit njávkkadangoanstta: njávkkat geahppasit máná čeabeha čoddagis vulosguvlui. Dáinna lágiin soaittát oažžut johtui máná njiellanrefleaksa.</p>
<p>Dánnai lea buorre muitit: jo vuollil 2-jahkásaš ipmirda bures, go sutnje ráfálaččat čilge, ahte dálkkas lea dárbbašlaš, vai son buorránivččii. Buoret lea geavahit olu áiggi čilgemii go moadde minuhta doarrumii. Čilgemiin beassá ovttain dehe guvttiin gerddiin, doarrut sáhttá šaddat máŋga jagi.</p>
<p>Njunni buhtisin Njunnegoaikkanasat eai váikkut albma ládje, jos njunni lea hui skártái. Aptehkas sáltečáhcegoaikkanasat veahkehit njuni doidimis. Sihke sáltečáhce ja dálkkasgoaikkanasaid lea buorre attostallat nu, ahte mánná veallá sealggális ja niskki vuollai stellejuvvo rullán gissojuvvon unna sihkaladagaš, mainna oaivi duvdojuvvo veháš maŋos, nu ahte má-ná gáibi čujuha bajásguvlui. Ná dálkkas ii golgga njillui. Dát lea ávkin guovtte ládje: dálkkas manná dohko, gosa galgáge iige dat hahppet bahčanjaddit máná njálmmis, mii fas veahkeha čuovvovaš dálkkasaddingeardde.</p>
<p>Njunnegoaikkanasaidnai addimis galgá unnamánážiiguin leat dárkil ja guođđit pipehttii dušše dan dálkkasmeari, mii rávvagiin mearriduvvo.</p>
<p><em type="bold">Mánnábearraša dálkkasskábe </em>- parasetamovla bákčasa ja febera geahpi-deapmái- febermihttár- loasttar- skárrit, pinseahtat, muorradihkkedoaŋggat- láivves kortisonavuoiddas duollet dalle šaddi ihttomiidda ja divrriid gáskkáhallamiidda- desinfierenluvus- steriila hávvesuoggamat- jámiheaddji bealljegoaikkanasat vuosttaš veahkkin gaskabealljevuolšái- sáltečáhceluvus njuni buhtisteapmái- bummolat- dálkkačitna- steriila vuodjačanus buollánhávi dikšumii- dálkkasbáhkka mirkoguovdegáskkáhallama vuostá </p>
<p><em type="bold">Dehálaš telofonnummarat </em>Dearvvašvuohtaguovddáš ............................. </p>
<p>Rávvehat .............................</p>
<p>Bátnedoavttir .............................</p>
<p>Almmolaš heahtenummar ..........................112</p>
<p>Mirkkohusdiehtoguovddáš ...........(09) 471 977</p>
</body></document>
