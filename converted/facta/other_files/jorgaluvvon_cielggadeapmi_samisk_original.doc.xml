<document xml:lang="sme" id="no_id"><header><title>Čielggadeapmi - sámi oahpahus olggobealde sámegiela hálddašanguovllu</title><genre code="facta"/><author><person firstname="Jon Eldar" lastname="Einejord" sex="m" born="" nationality="NO"/></author><wordcount>38121</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><multilingual><language xml:lang="nob"/></multilingual><origFileName>jorgaluvvon_cielggadeapmi_samisk_original.doc</origFileName><metadata><uncomplete/></metadata><version>XSLtemplate  1.14 ; file-specific xsl  $Revision: 1.1 $; common.xsl  $Revision$; </version></header><body><p>Čielggadeapmi - sámi oahpahus olggobealde sámegiela hálddašanguovllu -čoahkkáigeassu </p>
<p>Čielggadeapmi lea boađus Sámediggeráđi dahkan mearrádusas giđđat jagis 2000:</p>
<p>”Sámediggi álggaha čielggadeami mas áigumuššan lea geahčadit vuođđo- ja joatkkaskuvlla oahpahusfálaldaga ohppiide geain lea oahpahus sámegillii ja sámegielas, ja geat ásset olggobealde sámegiela hálddašanguovllu. Čielggadeapmi berre vuosttažettiin hukset eará čielggademiid, diehtogálduid, dutkamiid jna. vuođul. ” Sámedikki váldoláidestusat dárkilis mandáhta vuođul ledje ahte galgá kártet ja árvvoštallat oahpahusa iešguđetlágan beliid, ja evttohit doaibmabijuid. Čielggadanlávdegoddi nammaduvvui maŋŋil ja das ledje 7 áirasa dán njeallji sámegiela giellajoavkkus Norggas ja gávpotsámiin, ja bargu álggahuvvui čakčat jagis 2000.</p>
<p>Sámi oahpahus máŋggabealát suorgi, stivrejuvvo lágaid, láhkanjuolggadusaid ja oahppoplánaid bokte</p>
<p>Sámediggi lea dán mearrebarggu johtuibiddji. Muhto lávdegoddi atná áinnas deaŧalažžan ahte Girko-, oahpahus- ja dutkandepartemeanta vuostáiváldá čielggadeami, dan dihte go departemeanta rámmaidisguin bidjá sámi oahpahusa eavttuid.</p>
<p>Definišuvdna</p>
<p>”sámi</p>
<p>oahpahus"</p>
<p>Lávdegoddi lea mandáhta barggu dulkon oahpahuslága vuođul nu ahte dat gusto ”sámi oahpahussii” iige duššefal ”sámegiela oahpahussii", mii máksá oahpahus sihke sámegielas ja sámegillii ja oahpahus fágás sámi kultuvra ja servodateallin. Lávdegoddi čujuha ahte oahpahuslága ja oahppoplána vuođul galget maiddái ii-sámi oahppit Norggas oažžut máhtu sámi gielas, kultuvrras ja servodateallimis. Dán lágan gaskkusteapmi ii-sámi ohppiide addá mearkkašumi das makkár boahtteáigi sámi ohppiide lea Norggas.</p>
<p>Lávdegotti mielas dáhpáhuvai norgga skuvlahistorjjá nuppástus go addojuvvui oktagaslaš oahppái vuoigatvuohta oažžut oahpu sámegielas, dannego dát addá sámi ohppiide ávccá buori vejolašvuođa oažžut sámi oahpahusa skuvllas. ”Sámi distrikta” lea oahpahuslágas guovddáš doaba, mii muitala geográfalaš earu oktagaslaš vuoigatvuođa ja oktasaš vuoigatvuođa gaskka oažžut oahpahusa sámegillii (unnimusat 10 - 6 oahppi). Eanas oahppit sámegielas vuođđoskuvllas olggobealde sámegiela hálddašanguovllu ožžot sámi oahpahusa nubbingiellan dahje ožžot sámi giella ja kultuvra-fága oahpahusa. Maiddái fylkkagielddaid joatkkaskuvllain, gos leat seamma ollu oahppit sámegielas go Stáhta sámi joatkkaskuvllain Sis-Finnmárkkus, lea eanas ohppiin sámegiela fága nubbingiellan dahje B- dahje C-giellan.</p>
<p>Sámegiela nubbingiela mihttomearrin oahppoplánas lea doaibmi guovttegielatvuohta. Dát ovdeha pedagogalaš láhčima vai sámegiella sáhttá adnojuvvot oahpahusgiellan ollu fágain. Oahpahuslágas lea mearrádus dan birra ahte lea vuoigatvuohta oažžut oahpahusa sámegillii duššefal sámi distrivttain. Dát gáržžida mihttomeari ahte olahit doaibmi guovttegielatvuođa guovlluin mat eai leat mearriduvvon leat "sámi" distriktan. Lávdegoddi dattetge ovdandoallá ahte láhka galgá geavvadis dáhkidit unnimusmeari, iige hehtte guđege skuvlaoamasteaddji ovddideames sámi oahpahusfálaldaga mii manná viidábut, ja mii deavdá dan maid sámi váhnemat sávvet mánáidasaset.</p>
<p>Sámegiella</p>
<p>ovdaskuvlamánáin</p>
<p>Dát čielggadeapmi ii fátmmas sámi ovdaskuvlamánáid. Váhnemat leat ságastallamiin fuomášuhttán lávdegoddái sámi ovdaskuvlamánáid dilálašvuođaid. Lávdegoddi lea ovttaoaivilis váhnemiiguin geat hálidit ahte mánáid galgá árrat juo movttiidahttit geavahit sámegiela ruovttus ja mánáidgárddis. Dáinna lágiin lea buoret vejolašvuohta olahit dohkálaš gálggaid skuvllas sihke sámegielas ja dárogielas. Sámi mánáidgárddiid doarjjaortnega hálddašeapmi lea jagis 2001 sirdojuvvon Sámediggái. Lávdegoddi ávžžuha Sámedikki árvvoštallat movt doarjjaortnet lea duddjon sámi ovdaskuvlamánáide olggobealde sámegiela hálddašanguovllu. Dasa lassin ávžžuhuvvo Sámediggi oažžut čielgasa Stáhta ja gielddaid ovddasvástádusas sámi ovdaskuvlamánáid ektui oppalaččat. </p>
<p>Lávdegoddi oaidná dárbbašlažžan deattuhit ahte vuoigatvuohta sámegielas maiddái mielddisbuktá vuoigatvuođa válljet giellakategoriija sámegielas iežas eavttuid vuođul - ovdamearkka dihte sámegiella vuosttašgiellan - ja oažžut oahpahusa láhččojuvvot ohppiid ahkedási mielde ja movt oahppi ovdal lea ožžon oahpahusa fágas. Dát lea áigeguovdil dallego gielda šaddá oastit gáiddusoahpahusa sámegielas iežaset ásahusa olggobealde.</p>
<p>Sámi giella, kultuvra ja eallinvuohki lea máŋggalágan ja girjái</p>
<p>Norgga sámiin lea iešguđetlágan duogáš dasa mii guoská</p>
<p>geográfalaš ja ealáhuslaš gullevašvuhtii, ássanbáikái, kulturduogážii, ja sámegiela máhttui ja gálggaide. Lávdegoddi oaidná ahte stáhtalaš dási čielggademiin lea leamaš oppalaš sámi áigumuš, namalassii oahpahus Norgga sámiide, mii geavvadis eanas lea buktán konkrehta čuovvumušaid sámiide geat leat gullan dohko maid maŋit áiggis leat mearridan galgat leat sámegiela hálddašanguovlun ja erenoamážit Sis-Finnmárku. Stáhta lea dássážii čohkken iežas bargohužaid dán guovlui, dan bokte go lea juohkán sierra resursaid, omd. gielladoaibmabijuide, mediabargguide ja vuođđoskuvlii, ja Stáhta sámi joatkkaskuvllaid sajušteami bokte. Dát čielggadeapmi mii dál dahkko Sámedikki ovddas, lea nappo vuosttaš mii sierranasat čohkke fuomášumi sámi oahpahusa dárbbuide ja vejolašvuođaide olggobealde sámegiela hálddašanguovllu - ja mas lea sáhka ollislaš sámi perspektiivvas oahpahusas, mas vuhtii váldojuvvo sámi gielalaš, kultuvrralaš ja servodatlaš máŋggabealátvuohta. </p>
<p>Stáhta ja Sámediggi galget</p>
<p>čájehit seammá stuora beroštumi iešguđetlágan sámi duogážiidda</p>
<p>Lávdegoddi cuige ahte oahppit ja váhnemat geain lea iešguđetlágan </p>
<p>sámi duogáš, galget oažžut beroštumi seamma ollu Stáhta ja Sámedikki bealis, mii guoská duohtandahkat sámegiela oahpahusa oahpahuslága, láhkanjuolggadusaid ja oahppoplánaid vuođul, mat heivehuvvojit regiovnnalaš ja báikkálaš sámi dilálašvuođaide. </p>
<p>mihttostivren skuvllas</p>
<p>Lávdegoddi oaivvilda ahte skuvlla mihttostivren galgá sisdoallat dan ahte duohtandahkat oahpahuslága jurdaga buoremus lágis - nu ahte skuvlaoamasteaddjit olggobealde sámegiela hálddašanguovllu njuovžileamos lági mielde devdet váhnemiid ja ohppiid sávaldaga oažžut sámi oahpahusa </p>
<p>Sámi váhnemiid válljen-</p>
<p>vejolašvuohta</p>
<p>Lávdegoddi oaivvilda ahte stáhtii, gildii ja fylkkagildii berre leat dábálaš addit váhnemiidda vejolašvuođa válljet mánáid sámi oahpahusa sisdoalu, organiserema ja sajušteami.</p>
<p>Dustet ođđa hástalusaid ja leat mielas álggahit ja bidjat rahčamuša</p>
<p>Sámi oahpahusa rámmat leat mearriduvvon lágas ja njuolggadusain mat fátmmastit oahppi vuoigatvuođa, skuvlaoamasteaddji ekonomiija, oahpahusa sisdoalu, ja molssaevttuid makkár oahpahusvuogi geavaha sámi oahpahusas dallego dábálaš oahpahus, mas oahpaheaddji lea dan skuvllas, ii leat vejolaš. Lávdegoddi ovdandoalaha erenoamážit ahte sii, geaidda dát dokumeanta sáddejuvvo, omd. Stáhta oahppokantuvra, ja gielddat ja fylkkagielddat oktan sin skuvlajođiheddjiiguin ja oahpaheddjiiguin, ožžot movtta Girko-, oahpahus- ja dutkandepartemeanta johtočállosis geahččaladdan - ja ovddidanbarggu birra, man sii sáddejedje beaivvi maŋŋil go ođđa oahpahusláhka bođii fápmui. Das lei hástalus "dustet ođđa hástalusaid ja leat mielas álggahit ja bidjat rahčamuša ”.</p>
<p>Lávdegoddi hálida muittuhit ahte dát galgá gustot maiddái oahpahussii sámegielas, sámi kultuvrras ja servodateallimis ja oahpahussii sámegillii sámi ohppiide, ja buohkaid oahpahussii sámi giela, kultuvrra ja servodateallima birra skuvllas ja rávisolbmuidoahpahusas. Dat seamma galgá maiddái gustot departemeantta čilgejupmái našuvnnalaš IKT-nannemis.</p>
<p>Sámedikki barggut ja vejolašvuođat</p>
<p>Lávdegoddi oaidná duohtavuohtan ahte Sámedikkis lea dettolaš</p>
<p>ovddasvástádus sámi oahpahussii Norgga skuvllain, muhto siskkobealde departemeantta addán rámmaid. Lávdegoddi čuoččuha almmatge ahte Sámedikkis lea vejolašvuohta viiddidit sámi oahpahusa mearridanviidodaga olggobealde sámegiela hálddašanguovllu, dan bokte ahte geahččalit sirdit guovddášeiseválddiid "áidestoalppuid" , ee oažžut ođđasit čilget doahpaga "sámi distrikta". Evttohuvvo ahte Sámediggi árvvoštallá oažžut mearriduvvot oktagaslaš vuoigatvuođa oahpahussii sámi oahppoplána, O97 S, vuođul. Sámediggi sáhttá maiddái hobehit ovdáneami siskkáldas vuoruhemiiguin siskkobealde iežaset ekonomalaš rámmaid, vai sáhttá álggahit konkrehtalaš doaibmabijuid.</p>
<p>Sámi oahpahus - lea sorjavaš skuvllaid profešunálitehtii</p>
<p>sámi váhnemiid dilálašvuohta</p>
<p>Lávdegoddi lea gávnnahan ahte lágat ja oahppoplánat láhčet dili bures vai sámi oahpahus šaddá dásseárvosažžan dábálaš oahpahusain Norggas. Muhto lágaid ja oahppoplánaid jurdaga duohtandahkan galgá dahkkojuvvot skuvllain beaivválaš</p>
<p>dilis, skuvlaoamasteddjiid ja skuvlahovdejeddjiid, luohkkájođiheddjiid ja luohkkáoahpaheddjiid olis juohke skuvllas. Profešunálitehta skuvllaid siskkobealde dáhkida ohppiide ja váhnemiidda diehtojuohkima vuoigatvuođaid ja vejolašvuođaid birra, ja ahte oahpahus láhččojuvvo buori vuogi mielde. Lávdegoddi vásihii ságastallamiin ahte váhnemat, geat hálidit mánáidasaset addit sámi oahpahusa, dovddahedje ahte skuvllain lea hui iešguđetlágan profešunálitehta. Váhnemat vásihit váttisvuohtan go skuvlaetáhtaid ja ovttaskas skuvllaid hoavddat eai hálddaš fágaset ja bargguideaset duohtandahkat oahpahuslága sámi oahpahusa dáfus.</p>
<p>Dovdo vuolitárvosažžan go diehtojuohkin lea váilevaš dahje váilu ollásii, doaibmabijut ájihuvvojit ja čájehuvvo unnán dáhttu gávnnahit njuovžilis čovdosiid. Fas nuppiin báikkiin muitalit váhnemat ahte sin guovdu lea áibbas eará buoredáhttu ja veahkkáivuohta.</p>
<p>Mii leat sierra kapihtalii čohkken ja juohkán čuoggáid, mat bohte ovdan go ságastalaimet váhnemiiguin, oahpaheddjiiguin ja skuvlajođiheddjiiguin. Ovdanbuktimat govvejit sámi oahpahusa duohtadili Norggas, nu movt váhnemat vásihit dan.</p>
<p>ekonomalaš rámmaeavttut</p>
<p>Stáhtabušeahta doarjjaortnet, kap. 0221 Poasta 68 Sámi oahpahusguovlu, definere čielgasit doarjjajuohkima ulbmiliid ja mearriduvvon eavttuid. Skuvlaoamasteaddjit raporterejit ahte sii eai oaččo gokčojuvvot sámi oahpahusa duohta olggosgoluid. Lea erenoamáš divrras go skuvla ja skuvlaoamasteaddji sámegielafága oahpaheaddjeváillis ferte dorvvastit gáiddusoahpahussii. Sámi oahpahusa doarjjajuohkin dahkkojuvvo mihá maŋŋil go dábálaš resursat leat juhkkojuvvon, ja nu vádduda maŋit skuvlajagi plánema. Lávdegoddi evttoha gaskaboddosaš diibmojuohkima sámegielas, mas maŋŋil, go oahpahus lea ásahuvvon, refunderejuvvo duohta geavahusa vuođul. </p>
<p>Reáliseret vuoigat-</p>
<p>vuođa sámi oahpahussii</p>
<p>Sámi oahpahusa vuoigatvuohta gullá oktagaslaš oahppái, muhto sámi oahpahusa čađaheapmi gártá váttisin go fágas váilot sámegielat pedagogalaš bargit. Sámi oahpahusa dábálažžandahkat skuvllas gáibida ahte oahpaheaddjevirggiid almmuhettiin galgá sámegiella adnojuvvot seamma dásis go dárogiella ja árbevirolaš našuvnnalaš vierisgielat eŋgelasgiella, duiskkagiella ja fránskagiella. Lea dárbbašlaš geavahit čovdosiid main lea heivehanmunni, vai nagoda rekrutteret dahje bestet oahpaheddjiid sámegielas, ee geavahit sámi oahpaheddjiid lagas regiovnnain ránnjáriikkain.</p>
<p>Molssaevttolaš oahpahanvuogit</p>
<p>Ovddasvástádus sámi oahppi ovddas</p>
<p>Go oahppi ruovttuskuvllas váilot oahpaheaddjit sámegielas, de lea oahpahuslága ja láhkanjuolggadusaid vuođul vejolaš ásahit molssaevttolaš oahpahanvugiid. Gávpogiin sáhttá oahpahus sámegielas addojuvvot dakkár oahpahusvugiin mas go oahppi gaskkohagaid vázzá eará skuvllas - nu ahte guovllu oahppit čoahkkanit ovtta skuvlii sámi diimmuin. Muhto dávjá leat oahppit bieđgguid ovttaid ovttaid iešguđetge skuvllas regiovnnas, ja nu fertege ásahit gáiddusoahpahusa. Lávdegoddi gávnnahii dárbbašlažžan muittuhit ahte skuvlla profešunálalaš (fágalaš) bargui gullá ahte rektoris ja luohkkájođiheaddjis, dan skuvllas gosa oahppi lea sisačálihuvvon, lea ovddasvástádus váhnemiid ovddas maiddái sámi fágas. Vaikko livččii duššefal okta áidna oahppi geas lea sámegiella luohkás, galgá sámegiella rehkenastot oassin luohká ollislašbirrasis. </p>
<p>Čielggadeapmi ovdandoallá ahte dárbbašuvvo bidjat fuomášumi našuvnnalaš IKT-nannemii ja dárbui oažžut sámegielas gáiddusoahpahusa, dát sisttisodoallá teknihkalaš reaidduid, metodihka, oahpponeavvuid ja lávdaduvvon oahpaheaddjeoahpu sámegielas. Gáiddusoahpahussii sáhttet iešguhtetge gielddat oastit bálvalusaid iešguđetge skuvllain dahje resursaguovddážiin. Gáiddusoahpahus lea almmatge divrras ruđalaččat, go galgá háhkat ja geavahit ođđaáiggálaš biergasiid. Leat stuora erohusat goluin go oastá gáiddusoahpahusbálvalusaid.</p>
<p>Doaibmabijut golmma oasis</p>
<p>Loahppakapihttalii leat čohkkejuvvon dettolaččamus árvvoštallamat oktan evttohusaiguin maid departemeanta, Stáhta oahppokantuvrrat ja Sámediggi berrejit álggahit sierralagaid dahje ovttas. Lea sáhká dás:</p>
<p>Diehtojuohkin : - maid mielddisbuktá vuoigatvuohta oažžut oahpahusa sámegielas ja sámegillii, ja mii lea sisdoallu sámi oahpahusa vuoigatvuođas?</p>
<p>Ekonomiija: - stáhtalaš doarjjaortnegiid njuolggadusat sámi oahpahusguovllu dáfus</p>
<p>Organiseren: - oahppoplánat ja geavatlaš láhčin.</p>
<p>váldosaš:</p>
<p>váfistit njuolggadus-čuovvoleami kvalitehta</p>
<p>Sámegiella oassin oahpahusas, iige lasáhussan</p>
<p>Váldosaš lea evttohus ahte Girko-, oahpahus- ja dutkandepartemeanta váfista kvalitehta iežas njuolggadusain ja iežas čuovvoleamis Stáhta oahppokantuvrraid bokte, sámi oahpahusa várás.</p>
<p>Lávdegoddi oaidná duohtavuohtan ahte skuvllat dárbbašit diehtojuohkima</p>
<p>ja rávvagiid eatnagiid várás, vai jávkada boastudulkomiid ja vai hukse movttiidahttima, nu ahte olbmot geat barget skuvlagažaldagaiguin, ja skuvllaid jođiheaddjit, luohkkájođiheaddjit ja luohkkáoahpaheaddjit, barget dan ala vai šaddá buorre oahpahus maiddái sámi fágas. Dat omd. mearkkaša juoidá das man árvvus sámegiella adnojuvvo jus skuvllat organiserejit oahpahusáiggi ja diktet ohppiid, geat ožžot sámi oahpahusa, oažžut oahpahusa siskkobealde dábálaš ollislašdiibmologu, vai eanemus lágis garvá ohppiide addimis sámi oahpahusa olggobealde dábálaš skuvlaáiggi. Lávdegoddi evttoha čavget njuolggadusaid vai buot sámioahppit ožžot oahpahusa sámifágas siskkobealde luohká dábálaš diibmologu.</p>
<p>Lávdegoddi evttoha ráhkadit ovttalágan máksomeriid go oastá sámifága gáiddusoahpahusbálvalusaid. Lávdegoddi evttoha viidáseappot ahte Stáhta nanne doarjaga vai gokčá duohta olggosgoluid: juohkindiimmuid olggosgoluid, kompensašuvnna go gártá stuorát noađđi hálddatlaččat, gáiddusoahpahusbiergasiid háhkan, gáiddusoahpahusa kommunikašuvdna olggosgoluid, ja organiseren sihke elektrovnnalaš ja sosiála fierpmádaga ohppiide geat váldet sámi oahpahusa gáiddusoahpahussan.</p>
<p>Doaibmabijut rekrutteret dahje bestet sámi oahpaheddjiid</p>
<p>Vai buorida oahpaheaddjedili sámegielas olggobealde sámegiela hálddašanguovllu, evttoha lávdegoddi máŋggalágan doaibmabijuid - sisaváldingáibádusat oahpaheaddjeohppui vástideaddji gielaid várás skuvllain Norggas, ođđa báikkiide bidjat bistevaš dahje gaskaboddosaš oahpaheaddjeoahppobáikkiid sámegielas, lávdaduvvon oahppofálaldagat, bestenstipeanddat oahpaheaddjestudeanttaide geain lea sámegiella, buoret gilvoeavttut vai doalaha sámi oahpaheddjiid, deattuhit metodihka mii lea heivehuvvon sámegiela nubbingiela oahppoplánaide, sámi giella ja kultuvra, fágalasáhusválljengiella, B-/C-giella, ja liige áigeresursa mainna kompensere go váilot heivehuvvon oahpponeavvut mat dárbbašuvvojit regiovnnalaš dárbbuide.</p>
<p>Sáme- ja dárogiella duođas ovttadássásaš našuvnnalaš gielat</p>
<p>Lávdegoddi oaidná duohtavuohtan ahte sámegiella ja dárogiella leat ovttaárvosaš gielat Norggas, muhto oaidná maiddái ahte sámegiella ii leat dássálagaid dárogielain olggobealde sámegiela hálddašanguovllu. Duođalaš ovttaárvosašvuohta mearkkaša ahte sámegiella vuosttašgiellan dahje nubbingiellan oahpahusoktavuođas ii galgga leat nu movt dál lea, namalassii dušše buhttet nuppidárogiela giellahámi. Lávdegoddi evttoha buot normerejuvvon oahpahus sámegielas galgá leat ággan friddjaluvvet ohppiid eret nuppidárogiela oahpahusas. Jus ohppiin, geain ii leat nubbidárogiella, ležžet váttisvuođat olahit gálgagáibádusaid dálá oahppoplána mielde sámegiela nubbingielas, de sáhttá dát geahpeduvvot nu ahte sii baicca árvvoštallojuvvojit sámegielas sámi giela ja kultuvra-fága ektui vuođđoskuvlla oahppoplána mielde ja sámegiela B-/C-gielas joatkkaskuvllas. Go oahppi friddjaluvvejuvvo eret nuppidárogielas sámegiela normerejuvvon oahpahusa dihte, sáhttá dát movttiidahttit eambbogiid oahppagoahtit giela. Berre dásseduhttit poeŋggaid giellakategoriija mielde go studeanttaid sisaváldá alit ohppui sámegiela vuođul. </p>
<p>1 Mandáhtta, nammadeapmi ja čađaheapmi</p>
<p>1.1 Mandáhtta ja nammadeapmi </p>
<p>Sámediggeášši R44/2000</p>
<p>Sámediggeráđđi dagai čuovvovaš mearrádusa áššis R44/2000:</p>
<p>"Sámediggi álggaha čielggadeami mas áigumuššan lea geahčadit vuođđo- ja joatkkaskuvlla oahpahusfálaldaga ohppiide geain lea oahpahus sámegielas ja sámegillii, ja geat ásset olggobealde sámegiela hálddašanguovllu. Čielggadeapmi berre vuosttažettiin hukset eará čielggademiid, diehtogálduid, dutkama jna. vuođul.</p>
<p>Mandáhtta</p>
<p>Čielggadeami mandáhtta galgá leat čuovvovaš:</p>
<p>Historjjálaš ovdandivvun</p>
<p type="listitem">dán geográfalaš guovllu sámi oahpahusas oanehis historjjálaš</p>
<p>ovdandivvun</p>
<p>Láhkavuođđu ja riektedilli</p>
<p type="listitem">láhkavuođđu ja vuođđo- ja joatkkaskuvlla sámi oahpahusa riektedilli logahallojuvvo ohppiid várás geat orrot olggobealde sámegiela hálddašanguovllu.</p>
<p>oahppofálaldat</p>
<p type="listitem">kártet ja válddáhit oahpahusfálaldaga dálá-dili sámegielas ja sámegillii buot ohppiid várás geat orrot olggobealde sámegiela hálddašanguovllu.</p>
<p>Dáinna oaivvilduvvo kártet ja válddáhit ollislaš oahpahusfálaldaga vuođđoskuvllas dáid ohppiid várás (Ođastus 97) ja joatkkaskuvlaoahpahusas (Ođastus 94). Čielggadeapmi galgá maiddái válddáhit vuosttašgiela ohppiid ja nubbingielaohppiid dili ja ohppiid dili geat válljejit sámi giella ja kultuvra-fága. Man muddui oahpahus addojuvvo mii dávista O97S mielde, galgá maiddái kártejuvvot, ja jus ležžet iešguđetlágan oahpahusorganiserenvuogit, de galget dát ovdanbuktojuvvot.</p>
<p>kvalitehta ja viidodat</p>
<p type="listitem">Kártet, válddáhit ja árvvoštallat kvalitehta ja fálaldaga viidodaga, ee oahpahusfálaldaga organiserema, pedagogalaš láhčima, ja gáiddusoahpahusa geavaheami.</p>
<p>ekonomalaš</p>
<p>rámmat</p>
<p type="listitem">Válddáhit gielddaid ja fylkkagielddaid, mat addet oahpahusa sámegielas, ekonomalaš rámmaeavttuid vai sáhttá kártet ožžot go dát doarvái resursaid addit sámi oahpahusa.</p>
<p>Oahpaheaddjedilli ja oahpaheaddjeresursat</p>
<p type="listitem">Kártet oahpaheaddjedili ja oahpaheaddjeressursaid.</p>
<p>Árvvoštallat oahppováldinfálaldagaid, dat mearkkaša vuođđo-,</p>
<p>lasse- ja joatkkaoahpu, ja vejolaččat maiddái leago dárbu sierra ekonomalaš movttiidahttindoaibmabijuide.</p>
<p>Oahpponeavvut olamuttus</p>
<p type="listitem">Kártet ja válddáhit oahpponeavvodili.</p>
<p>Diehtojuohkin</p>
<p>Kártet man muddui olahuvvo diehtojuohkin vuoigatvuođaid birra; movt addojuvvo ja movt vuostáiváldet sámi oahppit diehtojuohkima vuoigatvuođaid birra mat leat fidnemis.</p>
<p>Hástalusat ja čuolbmagažaldagat</p>
<p type="listitem">cuiget makkár hástalusat ja čuolbmagažaldagat leat ovddabealde. Govvet dárbbuid, digaštallat, ja buktit evttohusaid.</p>
<p>referánsajoavku ja áigemearri</p>
<p>Sámediggeráđđi nammada fágalaš lávdegotti mas leat 7 miellahtu.</p>
<p>Bargu galgá válmmastuvvon miessemánu 1.beaivái 2001."</p>
<p>čielggadanresursa ja golut</p>
<p>Sámediggeráđđi várrii 400.000 kr bargui, ja várrii 1/3 jahkebarggu</p>
<p>čielggadeapmái</p>
<p>Vuođđodokumeanttat</p>
<p>Sámediggeráđi áššemeannudeami vuođđun ledje čuovvovaš</p>
<p>dokumeanttat:</p>
<p>- Disposišuvdnačálus dáhtonis 17.01.00 oahpahusossodaga</p>
<p>bušeahttaáigodat jahkái 2000</p>
<p>- Sámedikki oahpahuspolitihkalaš čilgehus (ášši R 3/2000).</p>
<p>- oahpahusláhka.</p>
<p>Sámediggi ášši R75/00:</p>
<p>bargojoavku</p>
<p>Sámediggeráđđi nammada čoahkkimis 14. - 16.06.2000, ášši R 75/00, čuovvovaš miellahtuid bargojovkui čielggadit sámi ohppiid oahpahusfálaldaga olggobealde sámi giellalága hálddašanguovllu:</p>
<p>Gávpotsámit: Berit Johnskareng</p>
<p>Lullisámegiella: Inge Even Danielsen</p>
<p>Julevsámegiella: Kirsti Knutsen, jođiheaddji</p>
<p>Nordlánda: Per Solli</p>
<p xml:lang="nob">Tromsa: Asbjørg Skåden</p>
<p>Finnmárku: Geir Liland</p>
<p>Nuortasámit: Børre Mathisen</p>
<p>čálli ja čielggadeaddji</p>
<p>Bargojoavkku čálli ja čielggadeaddji lei Jon Eldar Einejord,</p>
<p>oasseáiggis bargan (1/3 virggis) oahpahusossodaga ráđđeaddin.</p>
<p>1.2 Čađaheapmi </p>
<p>Bargu ja ovdandivvun</p>
<p>Lávdegotti vuosttaš čoahkkin lei golggotmánu 31. b 2000 Tromssas,</p>
<p>mas digaštallojuvvui movt galgá bargojuvvot ja ovdandivvut barggu:</p>
<p>Čielggadanbarggu bealit:</p>
<p>- teknihkalaš (duohtadieđut)</p>
<p>- politihkalaš (mihttomearit ja gaskaoamit)</p>
<p>- pedagogalaš (ovdandivvun oaivvilduvvon ulbmiljovkui)</p>
<p>Bargu:</p>
<p>- diehtočohkken (diehtočohkken: gulahallat iešguđetlágan</p>
<p>áššebeliiguin - ásahusat, váhnemat)</p>
<p>- dillečilgen ja dilleárvvoštallan</p>
<p>3 Árvvoštallamat:</p>
<p>- dárboválddáhus ja evttohus mandáhta ektui</p>
<p>sisdoallu, geográfalaš bieđgguid ássan, áššebealit ja áktevrrat,</p>
<p>bálvaluskvalitehta</p>
<p>Lávdegoddi definerii álggahettiin sisdoalu, áššebeliid ja áktevrraid,</p>
<p>geográfalaš bieđgguid ássama, ja sámegiela oahpahusa</p>
<p>bálvaluskvalitehta Norggas. Lávdegoddi navdá ahte sámi oahpahusa bálvaluskvalitehta lea gitta obbaetihkalaš ja ámmátetihkalaš miellaguottuin, mat leat áššebeliin ja stáhtas, gielddas, fylkkagielddas, Stáhta oahppokantuvrrain, Sámedikki oahpahusossodagas, ja skuvlajođiheddjiid áktevrrain, luohkkájođiheddjiin ja luohkkáoahpaheddjiin, sámi oahpaheddjiin.</p>
<p>Lávdegodde-</p>
<p>čoahkkimat</p>
<p>Kártenbargu</p>
<p>Lávdegoddi doalai 6 čoahkkima. Mii guoská kártenbargui sámi giela, kultuvrra ja servodatdiliid oahpahusa dáfus, mii oahpahuslágas gohčoduvvo sámi oahpahussan, válljii lávdegoddi bargovuogi</p>
<p>nu ahte jođiheaddji ja regiovnnalaš áirasat ovttas čálliin/ čielggadeddjiin deaivvadit váhnemiiguin, skuvlajođiheddjiiguin ja muhtin gielddaid skuvlaetáhtaiguin ja fylkkagielddaiguin gos leat sámi oahppit. Leat dollojuvvon regiovnnalaš čoahkkimat čuovvovaš báikkiin: Oslo, Tromsa, Mátta-Várjjat ja Čáhcesuolu, Alta, Narviika, Skánit, Harstáda, Divttasvuotna, Hábmir, Sálat, Budeajju, Mussir ja Snoasa, ja Plassje. Doppe leat leamaš buot lávdegotti miellahtut dahje muhtimat sis ja doallan sierra čoahkkimiid váhnemiiguin, skuvlajođiheddjiiguin, ja etáhttajođiheddjiiguin vuođđoskuvllain, joatkkaskuvllain ja oahpaheaddjeoahpuin, ja Stáhta oahppokantuvrra áirasiiguin ja departemeanttain.</p>
<p>Kárten lea ádjás bárgu, ja Sámediggeráđi álgosaš čielggadánáigemearri, mii lei seamma go 3,5 - 4 mánu olles áiggi virgi, čierastii guhkkelii.</p>
<p>2 Sisdoallu: Treanddat ja tearpmat. </p>
<p>Sámi giella ja kultuvra leat vásihan váldedolliid rievddalmas treanddaid dan rájes go álggahuvvui dihtomielalaš bargu jorgalahttit risttalašvuhtii sámiid, 1500-logu loahpas guovlluin gos ruošša cára oamastalai eatnama, ja 1600-logu álgguin guovlluin gos ruoŧagonagas čuoččuhii alccesis gullat eatnama, ja čuođi jagi maŋŋil guovlluin gos dánskagonagas oamastalai eatnama.</p>
<p>Assimilašuvdna</p>
<p>Segregašuvdna</p>
<p>Davviriikkain lea a ssimilašuvdna - namalassii oažžut unnitlogu váldit eanetlogu kultuvrra alccesis ja nu suddat oktii - leamaš treanda gitta dan golmma maŋemus logijahkái ovdal 2000. </p>
<p>Segregašuvdna- tendeansa - nappo čuoldin - bođii oidnosii ovdamearkka dihte Ruoŧa politihkas 1900-logu álggus sámiid ektui geat barge boazodoaluin, go eiseválddit ásahedje "goahteskuvllaid" namain ahte "Lapp skal være lapp (sámit galget bissut sápmin)". </p>
<p>Integrašuvdna</p>
<p>Našunála politihkka ja našunála boađus</p>
<p>Assimilašuvdna: dás oaivvilduvvo: sápmelaš galgá šaddat dáččan - lea almmolaččat heaittihuvvon Norggas politihkalaš treandan , ja dan sadjái lea integrašuvdna - namalassii unnitlogu kultuvra ja eanetlogu kultuvra galget eallit buohtalaga, ja ovttas dahkat našuvnnalaš ollisvuođa, lea dálá našunála ráđđejeaddji politihkka. Našunála boađus lea almmatge gitta das ahte velá go assimilašuvdna ain lea eallimin báikkálaš, regiovnnalaš dahje oktagaslaš miellaguoddun. </p>
<p>Ovttadássásaš-vuohta:</p>
<p>ovttaláganvuohta dahje</p>
<p>ovttaárvosaš-vuohta?</p>
<p>Erohus vejolašvuođaid ja eavttuid gaskka</p>
<p>Integrašuvdna siskkilda doahpagiid ovttaláganvuohta , ovttadássásašvuohta ja ovttaárvosašvuohta . Ovttaláganvuohta -doaba lea dihtomielalaččat dahje dieđuhisvuođas boastut adnojuvvon dan áddejumis ahte dat mearkkaša seamma go "identalašvuohta, ovttalágan vejolašvuođat ", muhto ii leat vuhtiiváldán eavttuid - ahte iešguđetlágan eavttut addet iešguđetlágan vejolašvuođaid. Oahpahusas gusto dát iešguđetlágan duogážii - návccaide ja birrasiidda. Integrašuvdna ovdeha ahte ovttadássásasvuohta olahuvvo ovttaárvosašvuođa bokte eambbo go ovttaláganvuođa bokte. Oahpahusas guoskkahuvvojit dát osiin nu movt giella, árbevierru, čearddalašvuohta dahje našunálitehta, sajušteapmi, beaivválašeallin, ealáhus. </p>
<p>Našuvnnalaš prinsihppa: máŋggakultuvrralaš Norga</p>
<p>Norgga dálá kulturpolitihkalaš prinsihppan lea ahte eanas norgalaččat, sámi álbmot, suomabeali našunála unnitlohku, ja dálá sisafárrejeaddjit ovttasráđiid galget dahkat našuvnnalaš ollisvuođa. Našuvnnalaš oahpahusas leage maiddái prinsihppan ahte ollu galgá leat oktasaš, muhto ii buot dárbbaš leat. Treanddat, mat gávdnojit čiekŋaleappos, sáhttet almmatge muhtin muddui sierranit iešguđetge guvlui. Joatkkaskuvlaoahpahusláhka mii 01.01.1976 bođii lága sadjái mii gustui reálskuvllaid ja gymnasaid várás ja fidnoskuvllaid várás, mielddisbuvttii ahte ásahuvvui Rådet for videregående opplæring (joatkkaskuvlaoahpahusráđđi), mii vástida seamma go Vuođđoskuvlaráđđi vuođđoskuvlla lága vuođul. Girko-, oahpahus- ja dutkandepartemeantta vuollásaš fágaráđiid heaittihuvvojedje 1980-logu loahpageahčen (earret Sámi oahpahusráđđi, ásahuvvon 1976), sávaldagain ahte beassat buorebut stivret politihkalaččat, ja čállingottit šadde departemeanttaid ámmáhiid oassin. Oanehaččat sáhttá dadjat ahte Ođastus 94 deattuhii eambbo oktasaš oahppohivvodaga ja bázahalai báikkálaš/regiovnnalaš deattuheapmi ja dárbbut oahpahusa heiveheamis (omd.: luonddufága báikkálašvuođa vuođul rievddai RVO áiggistis), muhto deattuhuvvojedje eambbo oktagaslaš dárbbut, omd erenoamášoahpahus.</p>
<p>Logu ja fámu dáfus unnitlohku</p>
<p>Dán čielggadeamis dárbbašuvvo maiddái geahčadit doahpagiid "unnitlohku - eanetlohku". Dalle go álggahedje dihtomielalaš vuolggahusdoaimma sámiid ektui, ledje sámit muhtin guovlluin olmmošlogu dáfus eanetlogus báikkálaččat ja regiovnnalaččat, muhto fámu dáfus ledje sii unnitlogus dannego cára dahje gonagasa bálvvát ja vuolggahusolbmát ja gávpeolbmát geavahedje cára dahje gonagasa giela stivremis ja hálddašeamis. Dađistaga šaddagođii cára dahje gonagasa giella máŋgga dáfus eanetlogugiellan buot dásiin. Hálddašangiela posišuvdna lea duogážin go Davviriikkaid eanetlogugielain ii nagot earuhit čuovvovačča: riikkagullevašvuohta - stáhtaboargárvuohta - ja gullevašvuohta giela, kultuvrra, čeardda vuođul . </p>
<p>Generalitehtas sirdása ovttašlájatvuođa bokte</p>
<p>ovttaláganvuhtii</p>
<p>Ovddeš ássimilašuvdnapolitihkka sáhttá dán áigái buoremus oaivilis gehččojuvvot dego buoredáhtolaš sávaldahkan ahte sámiide addit oasi oppalaš kultur- ja servodateallimis dássálaga eará boargáriiguin. Muhto boastutdulkojuvvon ovttaláganvuođajurdda ovddidii gielalaš ja kultuvrralaš ovttašlájatvuođa, ja vearrámusas gielalaš ja kultuvrralaš ovttaláganvuhtii. </p>
<p>Sámi iešárvu</p>
<p>Easka maŋŋil jagi 1950 álge Norggas váldit oaivila gažaldahkii ahte juobe veaháge čáhkket saji sierra sámivuhtii almmolaš oahpahusas. </p>
<p>Metoda</p>
<p>áigumuš</p>
<p>Sámi giella ja kultuvra ii lean almmatge ožžon iešárvvu, muhto galggai leat gaskaoapmin álkibut oahppat eanetlogu giela ja eanetlogu kultuvrra. Vuohki, mii adnui, lei hejohit sámi kultuvrra riikakultuvrra ektui. Norggas lei sámegiela lohpi geavahit skuvllas jagi 1898 rájes duššefal danin vai sámegielagat áddejit risttalašvuođa buorebut. Ulbmil go adde lobi álggahit álgooahpahusa sámegielas mánáidskuvllas easkka jagis 1967, leige nannet oahpahusa dárogielas. Dát lei fámus vuođđoskuvlla oahppoplánas velá jagis 1974 ge, muhto logi jagi maŋŋil lonuhuvvui eret, go ásahedje sierra sámi oahppoplánaid. </p>
<p>Dáhpáhusat ja dilit našuvnnalaš oahpahusas ja sámi oahpahusas</p>
<p>Dán čielggadeamis lea lunddolaš geahčadit leatgo dilálašvuođat ja dáhpáhusat mat dáhpahuvve dallego Norggas ovddiduvvui našuvnnalaš oahpahus sámiid oahpahusa ektui, gustojeaddji sámi oahpahusa ovddideamis siskkobealde sámegiela hálddašanguovllu, dan ektui go sámi oahpahus olg gobealde hálddašanguovllu. </p>
<p>3 Sámi oahpahusa čielggadanulbmil </p>
<p>Stáhtas leat dahkkon oalle ollu čielggadeamit mat guoskkahit sámi skuvlagažaldagaid maŋŋil go Stuoradiggi nammadii Sámekomiteá jagis 1956, mii ovddidii čielggadeami jagis 1959, ja gohčoduvvo "sámekomiteá čielggadeapmin".</p>
<p>Stáhta čielggademiid oppalaš ulbmil </p>
<p>Sámegiella oppalaččat:</p>
<p>Stáhta čielggademiid oppalaš ulbmil lea sámi áigumuš, namalassii oahpahus Norgga sámiide. Geavvadis leat čielggadeamit eanas addán konkrehtalaš čuovvumusaid sámiide geat geográfalaččat gullet Finnmárkui, ja eandalii Sis-Finnmárkui. Sivvan dasa lea go stáhtalaš barggut ovdal leat aivve čohkkejuvvon dohko, stáhta lea juohkán sierra resursaid vuođđoskuvlii, ja Stáhta sámi joatkkaskuvllaid leat dohko ceggen sámiid várás jagis 1969. Ovdal 1982/83, go fylkkagielddalaš joatkkaskuvllat smávvát fálle sámi oahpahusa, gárte ohccit olggobealde Finnmárkku, geat sávve sámi oahpahusa, čujuhuvvot dáidda stáhtaskuvllaide. Sis-Finnmárkku posišuvdna nannejuvvui velá eambbo jagis 1990 go ásahuvvui sámegiela hálddašanguovlu daid giellamearrádusaid vuođul mat leat Lágas Sámedikki birra ja eará sámi riektediliid birra - nudaddjon "sámelágas". Muhto nu gohčoduvvon "sámi giellaláhka", mii fátmmasta mearrádusaid sámegiela geavaheami birra almmolaš hálddahusain hálddašanguovllus, dagahii geográfalaš viiddideami go nama mielde mearridii gielddaid mat gullet hálddašanguvlui: Finnmárkkus Kárášjohka, Guovdageaidnu, Porsáŋgu, Deatnu, Unjárga ja Gáivuotna Romssa fylkkas. Go gielddaid nama mielde dadjá, dahká davvisámegiela almmolaš hálddašeami sámi almmolaš giellahápmin. </p>
<p>Davvisámegiella "finnmárkku sámegiellan"</p>
<p>Jagi 1959 Sámekomiteá čielggadeami boađusin lei ahte sámi giella, historjá ja kultuvra gárte dutkanfáddán Oslo Universitehtas jagis 1962. Addojuvvui dábálašoahpaheddjiide virgelohpi bálkkáin lohkat sámegiela almmá ovdalis váldon studeantaeksámena haga. Oahppofáddá "sámegiella" daddjojuvvui oahppokatalogas "finnmárkkusámegiellan", ja huksii Buolbmága, Kárášjoga ja Guovdageainnu sámegiela vuođul. Veahá vuođđočuvgehus addojuvvui julevsámegiela ja lullisámegiella birra.</p>
<p>Generalitehta ovdandoalaha</p>
<p>ovttašlájatvuođa</p>
<p>Iešguđetlágan duogáš ja sierralágan dárbbut</p>
<p>Go sámi dilálašvuođat leat čilgejuvvon oppalaččat, sáhttá dát dagahan dakkár gova ahte sámis lea kultuvrralaš ovttašlájatvuohta , vaikko sámi giella, kultuvra- ja eallindilit duohtadilis leat leamaš ja leat máŋggaláganat. Sámi oppalašvuođa ulbmil ii leat doarvái bures gokčan dárbbu Norgga sámiid iešguđetlágan duogáža dáfus, mii guoská eallineavttuide ja eallindiliide, sin </p>
<p>Geografiija ja ealáhusat</p>
<p>-geográfalaš ja ealáhuslaš gullevašvuođa vuođul, vuosttažettiin váhnemiid, muhto maiddái ovddit sohkabuolvvaid bokte maid vuođul sáhttet čálihuvvot Sámedikki jienastuslohkui.</p>
<p>Báikkálaš biras</p>
<p>samegielamáhttu</p>
<p>-dálá ássanbáikkis, báikkálaš birrasiin ja luondduin</p>
<p>-diehtu ja gálggat lullisámegielas dahje julevsámegielas,</p>
<p>dahje davvisámegielas riittuin ja siseatnamis Bállaga rájes gitta Báhčaveadjái, dahje nuortalaš sámegielas.</p>
<p>Vásedin iešvuođat</p>
<p>báikkálaš, regiovnnalaš ja nášuvnnalaš čielggademiin</p>
<p>Muhtin muddui gávdnojit báikkálaš čielggadeamit main leat vásedin </p>
<p>áigumušat. Dát čielggadepmi lea Sámedikki vuosttaš našuvnnalaš čielggadeapmi dán dáfus. Dát dáhpáhuvvá maiddái seamma áiggis go ođđa oaohpahusláhka bođii fápmui borgemánu 1.b. 1999, ja go Sámediggi válddii iežas ovddasvástádussan sámi oahpahusa ja oahpu ođđajagimánu 1.beaivvis 2000. Dat dahkkui go sirddihedje ekonomalaš ja hálddatlaš resursaid ja fágalaš bargguid Sámi oahpahusráđis Sámediggái, ja ásahusa namman šattai Sámediggi - oahpahusossodat. </p>
<p>Vásedin dárbbut oppalaš vejolašvuođaid ektui</p>
<p>Čielggadeamis leat čuovvovaš váldobarggut mandáhta vuođul:</p>
<p>-árvvoštallat konkrehta váikkuhusaid vásedin dárbbuid vuođul mat sámiin olggobealde sámegiela hálddašanguovllu leat, dihto NAČ-čielggademiid ektui mat gusket Norgga sámiid oahpahussii ; áigeguovdilis Stuoradiggedieđáhusat; Vuođđoskuvlla, joatkkaskuvlaoahpahusa ja rávisolbmuidoahpahusa oahppoplánat. Oppalaš oassi, fápmuduvvon borgemánu 1.b.1994; joatkkaskuvlla áigeguovdilis vásedinfágaid oahppoplánat, ja vuođđoskuvlla oahppoplánat L97 ja O97S. </p>
<p>Konkrehtalaš vejolašvuođat</p>
<p>-makkár konkrehta vejolašvuođat leat ođđa oktasašlágas vuođđoskuvlla, joatkkaskuvllaoahpahusa ja rávisolbmuidoahpahusa várás - mii bođii fápmui 1.b.borgemánus 1999.</p>
<p>Man olu barggu bidjet dása Stáhta, fylka, gielda, váhnemat ja oahppit</p>
<p>-maid fertejit áššebealit bargat, nu movt stáhta/fylka/gielda - váhnemat/oahppit oktonassii ja ovttas.</p>
<p>O97 ja O94</p>
<p>árvvoštallan</p>
<p>Lassin almmolaš čielggademiide mat fátmmastit sámi oahpahusáššiid, leat maiddái stuoradiggedieđáhusat ja -proposišuvnnat muhtin muddui guoskkahan dánlágan gažaldagaid. Go Ođastus 94 bođii joatkkaskuvlii ja Ođastus 97 bođii vuođđoskuvlii, leat dát váikkuhan sámi sisdoallográda oahpahusas. Ii leat árvvoštallojuvvon sierra movt Ođastus 97 lea čađahuvvon sámi perspektiivvas oahppoplánaid L97 ja O97S vuođul. Maŋŋil go riikkadásis árvvoštallojuvvui Ođastus 94, árvvoštallojuvvui das maŋŋil Ođastus 94 sámi oahpahusa ektui. Sámedikki oahpahusossodat ovdanbuvttii árvvoštallama</p>
<p>geassemánus 2000. Ođastus 94 olis lea dajaldat "sámi joatkkaskuvlaoahpahus" šaddan dábálažžan, dan sadjái go "joatkkaskuvlaoahpahus sámiide", mii lei joatkkaskuvlaoahpahuslágas ođđajagimánu 1.b.1976. Árvvoštallan lea lunddolaččat čohkken fuomášumi Stáhta sámi joatkkaskuvllaide.</p>
<p>4 Sámi oahpahus </p>
<p>4.1 Sámi oahpahus sámelága ja oahpahuslága vuođul </p>
<p>Faktoriid buohtastahttin</p>
<p>Go buohtastahttá fáktoriid "oahpahusláhka" ja "sámeláhka" dasa gullii "sámegiela hálddašanguovlluin", addá dát vuođu čuovvovaš čielggadeapmái:</p>
<p>Man muddui olahuvvojit oppalaš ulbmilat?</p>
<p>- man muddui olahuvvojit oahpahuslága oppalaš ulbmilat go geahččá man muddui duohtavuođas addojuvvo oahpahus sámi gielas, historjjás ja kultuvrras ja sámiid ealáhusdiliin? </p>
<p>Sierra vuoigatvuođat?</p>
<p>-addet go sámegiela hálddašanguovllu mearrádusat sierra vuoigatvuođa oahpahuslágas sámiide geat leat siskkobealde guovllu, oažžut oahpahusa sámi gielas, historjjás ja kultuvrras, ja sámiid ealáhusdiliin? </p>
<p>Eiseválddiid dulkomat</p>
<p>-man muddui lea našuvnnalaš, regiovnnalaš ja báikkálaš eiseválddiin cieggan millii danlágan govva vuođđun ahte sámiin olggobealde sámegiela hálddašanguovllu ii leat sullasaš vuoigatvuohta oahpahussii sámi gielas, historjjás ja kultuvrras, ja sámiid ealáhusdiliin, seamma ládjego sámiin geat orrot siskkobealde sámegiela hálddašanguovllu, ja leago dát dasto oahpahuslága ulbmiliiid mielde?</p>
<p>Ovttaárvosaš gielat</p>
<p>Ovttadássásaš gielat</p>
<p>4.2 Vuoigatvuohtaaddi láhkamearrádusat </p>
<p>Láhka geassemánu 12.b. 1987 nr. 56 Sámedikki ja eará sámi vuoigatvuođadiliid hárrái, oaččui lágain juovlamánu 21.b. 1990 nr. 78, lasáhusa § 1-5, Sámegiella: "sámegiella ja dárogiella leat ovttaárvosaččat. Dát galget leat dássálagaid 3. kapihttala mearrádusaid mielde. "Lágas juovlamánu 21.b. 1990 nr. 78, § 1-3 lea sámegiela hálddašanguovlu mearriduvvon galgat leat gielddat Kárášjohka, Guovdageaidnu, Unjárga, Porsáŋgu, Deatnu ja Gáivuotna.</p>
<p>Sámegiela geavahit guovtteguvlui gulahallamii</p>
<p>Sámelága giellanjuolggadusaid váldoášši lea v uoigatvuohta gulahallat sámegillii gaskal ovttaskas olbmo ja almmolaš ásahusa - stáhta, fylka ja gielda, ja vuoigatvuohta lea addojuvvon sidjiide geat ásset namuhuvvon gielddain, Kárášjogas, Guovdageainnus, Unjárggas, Porsáŋggus, Deanus ja Gáivuonas. </p>
<p>Sámegiela geavahit ovttaguvlui gulahallamii</p>
<p>Muhto § 3-2. Njuolggadusaid jorgaleapmi. Dieđáhusat ja skovit, das lea viidát perspektiiva 1. lađđasa paragráfas (sániid merkema leat mii dahkan): "Lágat ja njuolggadusat main lea hui stuora mearkkašupmi oppa sámi á lbmogii dahje osiide sámi álbmogis , galget jorgaluvvot sámegillii." </p>
<p>Sámi oahpahus</p>
<p>Oahpahus guoskkahuvvo lasáhusas lágas juovlamánu 21.b. 1990 nr 78, § 3-8.</p>
<p>Vuoigatvuohta oažžut oahpu sámegielas:</p>
<p>"Juohkehaččas lea vuoigatvuohta oažžut oahpu sámegielas. Gonagas sáhttá addit dárkileabbo njuolggadusaid dán mearrádusa čađaheami birra. Vuođđoskuvlla ja joatkkaskuvlla sámegiela ja sámegillii oahpaheami várás gustojit dat njuolggadusat mat leat vuođđoskuvlalágas ja joatkkaskuvlaoahpahuslágas, ja dat njuolggadusat mat leat daidda lágaide lassin."</p>
<p>Borgemánu 1.b.1999 rájes lea dáid lágaid sadjái boahtán oahpahusláhka, kapihttal 6, Oahpahus sámegielas:</p>
<p>"§ 6-1 Definišuvnnat </p>
<p>Dán lágas oaivvilduvvo</p>
<p>Sápmelaš</p>
<p>-sápmelaš: olmmoš gii sáhttá čálihuvvot sámi jienastuslohkui, gč, § 2-6 lágas geassemánu 12.b. 1987 nr. 56 Sámedikki ja eará sámiid vuoigatvuođaid hárrái (sámelágas), ja sin mánát geat sáhttet čálihuvvot jienastuslohkui</p>
<p>Sámegiella</p>
<p>-sámegiella: davvisámegiella, lullisámegiella ja julevsámegiella</p>
<p>Sámi distrikta</p>
<p>- sámi distrikta: 1) sámi hálddašanguovlu sámelága 3-1 mielde, 2) eará gielddat dahje gielddaoasit láhkanjuolggadusaid mielde maid gonagas attii stáhtaráđis, maŋŋil go Sámediggi ja eará gielddat ja fylkkagielddat, maidda gažaldat guoská, leat beassán cealkit áššái."</p>
<p>Oahpahus sámegielas ja sámegillii siskkobealde sámi distrivttaid </p>
<p>"§ 6-2. sámi oahpahus vuođđoskuvllas.</p>
<p>Sámi distrivttain lea buohkain vuođđoskuvlaagis vuoigatvuohta oažžut oahpahusa sámegielas ja sámegillii.</p>
<p>Oahpahus olggobealde sámi distrivttaid</p>
<p>Olggobealde sámi distrivtta, go gielddas leat unnimusat 10 oahppi, de lea sis vuoigatvuohta oažžut oahpahusa sámegielas ja sámegillii, go hálidit dan, nu guhká go leat unnimusat 6 oahppi velá joavkkus.</p>
<p>Gielda sáhttá mearridit oahpahusa sámegielas hukset ovtta dahje máŋgga skuvlii gielddas."</p>
<p>"Gielda sáhttá láhkanjuolggadusain mearridit ahte buot oahppit vuođđoskuvlaagis sámi distrivttain galget oažžut oahpahusa sámegielas.</p>
<p>Olggobealde sámi distrivttaid lea sámiin vuođđoskuvlaagis vuoigatvuohta oažžut oahpahusa sámegielas.</p>
<p>Molssaevttolaš oahpahusvuogit</p>
<p>Oahppi iežas válljemat</p>
<p>Departemeanta sáhttá mearridit njuolggadusain addit molssaevttolaš oahpahusvugiid go oahpahusa ii sáhte addit skuvlla siskkobealde skuvlla iežas oahpaheddjiiguin.</p>
<p>Oahppit mearridit ieža dáhttot go sii oahpahusa sámegielas ja sámegillii 8. luohká rájes, vuosttaš, nuppi ja viđát lađđasa mielde."</p>
<p>Vuoigatvuohta oahpahussii sámegielas </p>
<p>"§ 6-3. Sámi joatkkaskuvlaoahpahus </p>
<p>Sámiin joatkkaskuvlaoahpahusas lea vuoigatvuohta oažžut oahpahusa sámegielas. Departemeanta sáhttá mearridit njuolggadusain addit molssaevttolaš oahpahusvugiid go oahpahusa ii sáhte addit skuvlla siskkobealde skuvlla iežas oahpaheddjiiguin.</p>
<p>Oahpahus sámegielas dahje sámegillii dahje sámi fágain</p>
<p>Departemeanta sáhttá mearridit njuolggadusain ahte muhtin skuvllat, kurssat dahje luohkát galget fállat oahpahusa sámegielas ja sámegillii dahje sierra fágain joatkkaskuvlaoahpahusas.</p>
<p>Fylkkagielda sáhttá maiddái muđuige fállat dákkár oahpahusa."</p>
<p>Gohčus addit oahpahusa sámi dilálašvuođaid birra</p>
<p>"§ 6-4. Oahpahusa sisdoallu . </p>
<p>Oahppoplána láhkanjuolggadusaid § 2-3 ja § 3-4 vuođul galget addojuvvot gohččosat oahpahit sámi álbmoga birra ja dán álbmoga giela, kultuvrra ja servodateallima birra dain iešguđetge fágasurggiin.</p>
<p>Sámedikki láhkanjuolggadusat</p>
<p>Departemeantta addán rámmaid vuođul addá Sámediggi njuolggadusaid dákkár oahpahusa sisdoalu hárrái.</p>
<p>Sámediggi addá njuolggadusaid oahppoplánaid birra mat gusket oahpahussii sámegielas ja sámegillii vuođđoskuvllas ja joatkkaskuvlaoahpahusas, ja oahppoplánaid sierra sámi fágaide joatkkaskuvlaoahpahusas. Láhkanjuolggadusat galget leat siskkobealde departemeantta mearridan viidodat- ja resursarámmaid.</p>
<p>Departemeantta láhkanjuolggadusat</p>
<p>Departemeanta mearrida njuolggadusaid eará sierra oahppoplánaide oahpahussii sámi distrivttain ja ohppiide olggobealde sámi distrivttaid geat ožžot sámi oahpahusa. Sámediggi galgá ovttasráđiid departemeanttain ráhkadit njuolggadusevttohusa."</p>
<p>Gustonáigodat</p>
<p>"Fámus borgemánu 1. b. 1999, res. mielde skábmamánu 27 b 1998, nr 1096, muhto almmatge nu ahte vuođđoskuvlla ja joatkkaskuvlaoahpahusa gustojeaddji oahppoplánat jotkojuvvojit gitta dassážii go Sámediggi lea mearridan ođđasa."</p>
<p>Njuolggadusat oahpahusa birra</p>
<p>Girko-, oahpahus- ja dutkandepartemeantta njuolggadusat, sámi oahpahus, mearriduvvon geassemánu 28.b. 1999, lága vuođul geassemánu 17. b. 1998, nr 61 vuođđoskuvlla ja joatkkaskuvlaoahpahusa birra (oahpahusláhka) fátmmasta sámi oahpahusa 7.kapihttalis:</p>
<p>Molssaevttolaš oahpahusvuogit</p>
<p>"Kapihtal 7 Molssaevttolaš oahpahusvuogit sámegielas ja suomagielas.(Oahpahusláhka §§ 2-7 nubbi lađas, 6-2 viđát lađas ja 6-3 vuosttaš lađas)</p>
<p>§ 7-1 Molssaevttolaš oahpahusvuogit sámegielas ja suomagielas </p>
<p>Ohppiin geain lea vuoigatvuohta oažžut oahpahusa sámegielas ja/dahje suomagielas, lea vuoigatvuohta oažžut dán oahpahusa molssaevttolaš oahpahussan, jus oahpahus ii sáhte čađahuvvot skuvlla iežas oahpaheddjiid bokte skuvllas. Molssaevttolaš oahpahusvuogit sáhttet ee leat gáiddusoahpahus, leaktuduvvon oahpahus dahje sierra oahppováldin eará báikkis. Vuođđoskuvlla ohppiid molssaevttolaš oahpahusvuogit galget ráhkaduvvot ovttasráđiid váhnemiiguin.</p>
<p>Sámi oahpahusa ulbmiljoavku</p>
<p>4.3 Ulbmiljoavku </p>
<p>Sámi oahpahusa ulbmiljoavku čuovvu oahpahuslága 6.kapihttala;</p>
<p>§ 6-1. Definišuvnnat:</p>
<p>"-sápmelaš: olmmoš gii sáhttá čálihuvvot sámi jienastuslohkui, gč. § 2-6 lágas geassemánu 12.b. 1987 nr. 56 Sámedikki ja eará sámi vuoigatvuođadiliid birra (sámeláhka), ja sin mánát geat sáhttet čálihuvvot sisa."</p>
<p>Definišuvdna gii lea "sápmelaš"</p>
<p>Sámedikki jienastuslogu njuolggadusat definerejit "sápmelažžan":</p>
<p>"-buohkat geat julggaštit ahte sii atnet iežaset leat sápmelažžan, ja geain lea juogo sámegiella ruovttugiellan, dahje</p>
<p>leat dahje leat leamaš váhnemat, váhnenváhnemat dahje máttarváhnemat geain sámegiella lei ruovttugiellan, dahje</p>
<p>leat sin mánát geat leat dahje leat leamaš čálihuvvon sámi jienastuslohkui."</p>
<p>Sámi distrikta</p>
<p>Oahpahuslága §§ 6-1 definere "sámi distrivtta" guovtti dásis:</p>
<p>"-sámi distrikta: 1) sámi hálddašanguovlu sámelága 3-1 vuođul, 2) eará gielddat dahje oasit gielddain láhkanjuolggadusaid vuođul mat leat addojuvvon Gonagasas stáhtaráđis maŋŋil go Sámediggi ja dat gielddat ja fylkkagielddat maidda gažaldat gusto, leat cealkán áššis."</p>
<p>3 geográfalaš mearriduvvon vuoigatvuohtadási</p>
<p>Oahpahuslágas lea maiddái geavahuvvon sátnádupmi "olggobealde sámi distrivttaid", nu ahte addojit 3 geográfalaš mearriduvvon vuoigatvuohtadási. Danne atná lávdegoddi leat erenoamáš dettolažžan oažžut mearriduvvot guđet báikegottit ja gielddat galget fátmmastuvvot oahpahuslága nuppi lađđasis/oasis mii definere "sámi distrivttaid"</p>
<p>Gielddat ja báikegottit sámi distriktan</p>
<p>"- eará gielddat dahje oasit gielddain láhkanjuolggadusaid vuođul, maid Gonagas stáhtaráđis lea addán, maŋŋil go Sámediggi ja dat gielddat ja fylkkagielddat maidda gažaldat gusto, leat beassan cealkit áššis."</p>
<p>Gielddat gos lea dettolaš stuora sámi álbmot</p>
<p>Stáhtahálddašeamis adnojuvvo maiddái doaba "gielddat gos lea dettolaš stuora sámi álbmot". Ovdamearkka dihte Sosiál- ja dearvvašvuođadepartemeantta johtočállosis njukčamánu 22.b. 2000: Sámegiella ja kultuvra</p>
<p>čiekŋudeapmi johtočállosis I-1/2000, sátnádemiin mas daddjo "Mii váldit oktavuođa vuohččan vuos gielddaiguin gos lea dettolaš stuora sámi álbmot".</p>
<p>Earret dán vihtta gieldda sámegiela hálddašanguovllus, lea SHD čállán Finnmárkku gielddaide Deatnu, Alta, Fálesnuorri, Gaŋgaviika, Davvesiida ja Muosát. Romssa fylkkas leat fas čállán gielddaide Návuotna, Omasvuotna, Tromsa, Leaŋgáviika, Loabát, Skánit ja Nordlánddas fas gusto Evenášši, Narviika, Divttasvuotna ja Árbordi, ja fas Snoasai Davvi-Trøndelágas lea čállojuvvon. Gielddaid nammadeapmi namain ahte lea dettolaš stuora sámi álbmot , orru dahkkon soaittáhagas, danne go gielda, nu movt omd Mátta-Várjjat, gos leat álgosaš sámi gilisearvvit, ii leat váldon fárrui. </p>
<p>Etihkalaš gažaldat</p>
<p>Lávdegoddi gávnnaha ahte beakkohit muhtin gielddaid dakkár gieldan gos sámi álbmot lea "unni" dahje "stuoris", dan vuođul man oallugat dahje man stuora oassi gieldda olbmuin leat diktán iežaset čálihuvvot sámi jienastuslohkui Sámediggeválgga oktavuođas, ii dáidde leat doallevaš, ovdalgo lea čađahuvvon oktiilaš čuvgehusdoaibma ja kulturgaskkusteapmi ovddasvástideaddji báikkálaš, regiovnnalaš ja stáhtalaš eiseválddiid bokte.</p>
<p>4.4 Sámi oahpahusa vejolašvuođat ja ráddjejumit </p>
<p>Oahpahusláhka § 6-4. Oahpahusa sisdoallu addá vejolašvuođaid mat leat biddjojuvvon Sámedikki háldui ovddidit sámi oahpahusa, dainna ráddjejumiin mii lea departemeanta mearridan rámmain. Dain daddjo: </p>
<p>" Oahppoplánaid láhkanjuolggadusat § 2-3 ja § 3-4 addet gohččosa addit oahpahusa sámi álbmoga birra ja dán álbmoga giela, kultuvrra ja servodateallima birra daid iešguđetge fágasurggiid oktavuođas."</p>
<p>Sámedikki njuolggadusat</p>
<p>"Departemeantta rámmaid siskkobealde mearrida Sámediggi njuolggadusaid dán oahpahusa sisdoalu hárrái.</p>
<p>Sámediggi mearrida vuođđoskuvlla ja joatkkaskuvlaoahpahusa oahppoplánanjuolggadusaid sámi oahpahusa várás, ja addá maiddái sierra sámi fágaide oahppoplánanjuolggadusaid joatkkaskuvlaoahpahusas. Njuolggadusat galget leat siskkobealde departemeantta mearridan viidodat- ja resursarámmaid.</p>
<p>Departemeantta njuolggadusat</p>
<p>"Departemeanta mearrida njuolggadusaid eará vásedin oahppoplánaide mat gusket oahpahussii sámi distrivttain ja gusket ohppiide, geat ožžot sámi oahpahusa, olggobealde sámi distrivttaid. Sámediggi galgá ovttasráđiid departemeanttain ráhkadit njuolggadusevttohusa."</p>
<p>Sisdoallu ja viidodat</p>
<p>gaskkusteapmi</p>
<p>čiekŋudeapmi</p>
<p>Oahpahuslágas § 6-4. Oahpahusa sisdoallu, das adnojit dajaldagat "sisdoallu" ja "viidodat". Pedagogalaš oktavuođas, nu movt dán čielggadeamis, deattuhuvvo sisdoallu gustot "fáttáide ja gaskkusteapmái". Mii čujuhit ovdalis namuhuvvon gažaldahkii mii lea sámi oahpahus , ja das deattuhuvvo ahte viidodat gusto "oahpahussii sámegillii dahje dárogillii, temá/fáttáid ja fágaid lohkui, ja čiekŋudeapmái oahppohivvodaga dahje oahpahusdiibmologu vuođul". </p>
<p>Árvu</p>
<p>Miellaguottut</p>
<p>Sajádat</p>
<p>Lávdegoddi oaivvilda gaskkustemiin dan dilálašvuođa dalle go gaskkusta ohppiide - vuohki movt ovdandivvu oahppohivvodaga. Dás lea sáhka árvogask kusteamis mii galgá sámiide leat buoremusat ávkin, miellaguoddohábmemiin oahppogirjji bokte ja oahpaheaddji bokte, ja sajádaga gaskkusteapmi hálddahusa láhčima bokte </p>
<p>(diibmolohku, lanjat, reaiddut, ja bargiidpolitihkka).</p>
<p>Mii?</p>
<p>Movt?</p>
<p>Man ollu?</p>
<p>Oahpahuslága kap. 6. sámi oahpahus ráddje maiddái sámi oahpahusa Norggas dan ektui mii guoská čuovvovažžii:</p>
<p>- sisdoallu = fáttát ja gaskkusteapmi</p>
<p>-viidodat= temá-/fágahivvodat, čiekŋudeapmi ja giellageavaheapmi dan bokte go leat</p>
<p>Geografiija</p>
<p>geográfalaš rámmat: - sámi distrikta siskkobealde sámegiela hálddašanguovllu</p>
<p>- sámi distrikta olggobealde sámegiela hálddašanguovllu</p>
<p>- ii-sámi distrikta</p>
<p>Ekonomiija</p>
<p>-ekonomalaš rámmat (bargit, oahpponeavvut ja reaiddut, lanjat), namuhuvvon §:s 6-4 ja gohčoduvvon "departemeantta mearridan resursarámmat".</p>
<p>Skuvlašládja</p>
<p>Sámi oahpahus ráddjejuvvo maiddái skuvlašlája mielde. Sámi oahppit vuođđoskuvllas ja sámit vuođđoskuvlaagis, sáhttet daid sámiid ektui geat vázzet joatkkaskuvlaoahpahusas, ožžon stuorát vuoigatvuođaid oahpahussii sámegillii ja go sámi fáttát leat iešguđetge fágaide integrerejuvvon.</p>
<p>Sámi oahpahus sámi giela, kultuvrra ja servodateallima gaskkusteaddjin</p>
<p>4.5 Maid fátmmasta sámi oahpahus j a sámi kultuvra? </p>
<p>Mandáhta ektui definere dát čielggadeapmi sámi oahpahusa olggobealde sámegiela hálddašanguovllu gustot ná:</p>
<p>Oahpahus sámi gielas, kultuvrras ja servodateallimis, siskkobealde dábálaš oahpahusrámmaid mat gustojit riikkas (vrd. faktoraid kap.4.1).</p>
<p>Giella ja vuoiŋŋalašeallin</p>
<p>Lávdegoddi deattuha ahte "sámi oahpahus" mii " gaskkusta dieđu sámi kultuvrra birra ja ovddida gálggaid sámi kultuvrras , lea </p>
<p>- árbevirolaš ja dálááigásaš sámegiella ja vuoiŋŋalašeallin (girjjálašvuohta, musihkka, duodji ja govvadáidda, osku ja luondduáddejupmi)</p>
<p>Servodatortnet ja</p>
<p>serv. organisašuvdna</p>
<p>-servodatortnet (árbevierru, vierut ja mállet) ja servodatorganisašuvdna mii sámiin lei ovdal ja lea dál ( siida, sámi organisašuvnnat, formála ásahusat, eará álbmogiiguin servvoštallan)</p>
<p>Ealáhusvuogit</p>
<p>-ealáhusvuogit mat sámiin leat leamaš ja leat dál</p>
<p>4. 6 Man dássái lea vuoigatvuohta sámi oahpahussii </p>
<p>Lávdegoddi atná áigeguovdilin jearrat man dássái lea sámi oahpahusa vuoigatvuohta absoluhttalaš sidjiide geat devdet oahpahuslága eavttuid čuoččuhit alddiineaset dán vuoigatvuođa. Namuhuvvon teavsttas geardut:</p>
<p>Sámedikki ja eará sámi vuoigatvuođadiliid hárrái;</p>
<p>§ 3-8. Vuoigatvuohta oažžut oahpu sámegielas:</p>
<p>"Juohkehaččas lea vuoigatvuohta oažžut oahpu sámegielas. Gonagas sáhttá addit dárkileabbo njuolggadusaid dán mearrádusa čađaheami birra. Vuođđoskuvlla ja joatkkaskuvlla sámegiela ja sámegillii oahpahusa várás gustojit dat njuolggadusat mat leat vuođđoskuvlalágas ja joatkkaskuvlaoahpahuslágas, ja dat njuolggadusat mat leat daidda lágaide lassin."</p>
<p>Oahpahus sámegielas ja sámegillii dan suktii go oahpahus sámegielas</p>
<p>Kollektiivvalaš vuoigatvuohta</p>
<p>2. Oahpahusláhka; § 6-2. Sámi oahpahus vuođđoskuvllas:</p>
<p>Vuoigatvuohta oahpahussii sámegielas ja sámegillii lea addojuvvon buohkaide vuođđoskuvlaagis sámi distrivttain, muhto dát vuoigatvuohta lea veahá gáržžiduvvon olggobealde dáid distrivttaid, dannego lea kollektiivvalaš vuoigatvuohta: </p>
<p>"Olggobealde sámi distrivtta lea unnimusat logi oahppis gielddas, geat hálidit oahpahusa sámegielas ja sámegillii, vuoigatvuohta oažžut dákkár oahpahusa go velá leat báhcán unnimusat guhtta oahppi jovkui."</p>
<p>Oktagaslaš vuoigatvuohta</p>
<p>Oktagaslaš vuoigatvuohta oahpahussii sámegielas lea sátnáduvvon maiddái seamma absoluhttalažžan: </p>
<p>"Olggobealde sámi distrivttaid lea sámiin vuođđoskuvlaagis vuoigatvuohta oažžut oahpahusa sámegielas."</p>
<p>Seamma vuoigatvuohta sámi oahpahussii joatkkaskuvla-oahpahusas go vuođđoskuvllas</p>
<p>3. Oahpahusláhka; § 6-3. Sámi joatkkaskuvlaoahpahus:</p>
<p>Vuoigatvuohta oažžut oahpahusa sámegi elas oppalaččat joatkkaskuvlaoahpahusas Norggas lea sátnáduvvon seamma absoluhttalaččat go vuođđoskuvllain olggobealde sámi distrivtta: " Sámiin lea joatkkaskuvlaoahpahusas vuoigatvuohta oažžut oahpahusa sámegielas . " </p>
<p>Vai dáhkida sámi oahpahusa reáliserema, leat biddjon mearrádusat addit molssaevttolaš oahpahusvugiid go oahpahusa ii sáhte addit siskkobealde skuvlla iežas oahpaheddjiiguin skuvllas.</p>
<p>4. Oahpahusláhka; § 6-1. Definišuvnnat ...</p>
<p>dáhkidit geasa vuoigatvuohta duođas galgá gustot: "lágas oaivvilduvvo</p>
<p>- sápmelaš: olmmoš gii sáhttá čálihuvvot sámi jienastuslohkui, vrd § 2-6 lágas geassemánu 12.b 1987 nr. 56 Sámedikki ja eará sámi vuoigatvuođadiliid hárrái (sámeláhka), ja sin mánát geat sáhttet čálihuvvot sisa.</p>
<p>"sápmelaš" sámi jienastuslogu eavttuid vuođul</p>
<p>Sámi jienastuslogus gusto:</p>
<p>"Sámedikki jienasteami váldogáibádus lea ahte don deavddát 18 jagi válgajagis ja leat čálihuvvon jienastuslohkui. Go galggat beassat čálihit iežat jienastuslohkui, gusto ahte don:</p>
<p>ánát iežat leat sápmelažžan, ja</p>
<p>lea sámegiella ruovttugiellan dahje unnimusat nuppi váhnemis, váhnenváhnemis dahje máttarváhnemis lea dahje lea leamaš sámegiella ruovttugiellan, dahje ahte don leat dakkára mánná gii lea juo čálihuvvon jienastuslohkui. "</p>
<p>Suoma, ruoŧa dahje ruošša sámit</p>
<p>"Suoma ja ruoŧa sámit, geat leat čálihuvvon norggabeali álbmotregistarii njukčamánu 31.b.2001, sáhttet čálihuvvot sámi jienastuslohkui ja jienastit válggain čakčat. Dat seamma gusto maiddái ruošša sámiide geat leat leamaš registrerejuvvon Norgii 3 jagi."</p>
<p>Lávdegoddi ipmirda dan láhkai ahte go vuoigatvuohta oažžut oahpahusa sámegielas lea čadnojuvvon vuoigatvuhtii čálihit iežas sámi jienastuslohkui, de gártá nu ahte Ruoŧa, Suoma ja Ruošša sámiid vuoigatvuohta čálihit sámi jienastuslohkui, maiddái sáhttá doalvut dasa ahte lea vuoigatvuohta oažžut oahpahusa Norggas lullisámegielas, julevsámegielas dahje davvisámegielas. Muhto Suoma ja Ruošša sámiide sáhttá leat áigeguovdil maiddái nuortalaš sámi oahpahus - mii goittot ii leat čállojuvvon sámegiellan dahje suopmaniin oahpahuslágas. </p>
<p>Ovdáneapmi unnimus mearis maksimuma guvlui</p>
<p>Lávdegoddi oaidná duohtavuohtan ahte oahpahus juogo davvisámegielas dahje julevsámegielas dahje lullisámegielas lea mearriduvvon unnimus mearrin, ja oahpahus sámegillii lea biddjon dego viidásitlávkin, ja lea rahppon vejolašvuohta viiddidit geográfalaš rájiid dasa mii guoská sámi oahpahussii vuođđoskuvllas, ja ahte dihto skuvllat, kurssat dahje luohkát sáhttet fállat oahpahusa sámegillii dahje vásedin sámi fágain joatkkaskuvlaoahpahusas. </p>
<p>mi i sáhttá fállojuvvot? </p>
<p>mii ferte fállojuvvot? </p>
<p>Dákkár oktavuođas lea lávdegottis dat oaidnu ahte jus sámi oahpahus galgá šaddat lunddolaš oassin našuvnnalaš oahpahusas, de lea dat gitta das ahte skuvlaoamasteaddjit (Stáhta, gielddat ja fylkkagielddat) čohkkejit fuomášumi dasa mii sáhttá fállojuvvot oahpahuslága mearrádusaid vuođul, dan sadjái go geahččat mii ferte fállojuvvot , go lea sáhka resursavalljodagas ja resursageavaheamis. </p>
<p>Borgemánus 2000 sáddii Girko-, oahpahus- ja dutkandepartemeanta ovdamearkka dihte reivve muhtin fylkkagildii sámi oahpahusa resurssaid birra, mas departemeantta gávnnaha riektan muittuhit ahte doarjjaortnega ulbmil lea movttiidahttit skuvlaoamasteaddji. Muhto ulbmila mihttomearrin ii leat gokčat skuvlaoamasteaddji sámi oahpahusa olggosgoluid - vuosttažettiin giellaoahpahusa. Dás lea áddejupmi dan guvlui ahte sámi oahpahusa resurssaid galgá sáhttit váldit dain ruđain maid skuvlaoamasteaddji oažžu stáda rámmadoarjagiid bokte. </p>
<p>Giellahápmi ja giellakategoriija</p>
<p>Dárogiella, sámegiella ja vierisgiella</p>
<p>Lávdegoddi geavaha "sámi giellahápmi" dahje "sámi giellavariánta" vai earuha lullisámegiela, julevsámegiela, davvisámegiela ja nuortalašgiela, ja "sámi giellakategoriija" fas geavaha earuhit vuosttašgiela, nubbingiela ja oktagaslaš vierisgiela. Buohtalassan "vierisgiella"-namahussii lea "dárogiella"-namahus oktasašdoaba - mas "dárogielain" oaivvilda stáhtaborgárvuođa/riikkagullevašvuođa, ja kultuvrralaš/čearddalaš gullevašvuođa - muhto fas "vierisgiella"-namahus dábálaččat gokčá sihke našuvnnalaš statusa ja oahpahusa metodihka . </p>
<p>Ođđaáigásáš máilmmiservodagas lea muhtin oktavuođain dárbbašlaš earuhit doahpagiid "stáhtaborgárvuohta" ja "kultuvrralaš/čearddalaš gullevašvuohta" namahusain "dáčča" - seammaládje go doahpagiiguin "našuvnnalaš status" ja "oahpahusmetodihkka" dallego dát adno "vierisgiela"-namahusa oktavuođas. Sámi giellahámit eai leat našuvnnalaš statusa vuođul vierisgielat Norggas, muhto oahpahusmetodihka vuođul leat dát vierisgielat stuora oassái sámiide.</p>
<p>Danne earuha lávdegoddi gaskal našuvnnalaš vierisgiela ( omd. árbevirolaš - eŋgelas, duiskka ja fránska gielaid) ja oktagaslaš vierisgiela (sámegiella fágas sámi giella ja kultuvra, sámegiela B-/C-giella). </p>
<p>Vuoigatvuohta válljet giellakategoriija</p>
<p>Lávdegoddi oaidná ahte vuoigatvuohta válljet sámegiela ferte mielddisbuktit vuoigatvuođa válljet giellakategoriija - heivehuvvon giellamáhtu vuođul mii oahppis lea dalle go álgá oahpahusain. Okta dáin Stáhta oahppokantuvrrain lea, departemeantta ovddas barggadettiin, julggaštan čuovvovaš oktagaslaš vuoigatvuođa vuođđoskuvllas: "Son, geas lea vuoigatvuohta sámi oahpahussii, sáhttá válljet gaskal sámegiela vuosttašgiela, sámegiela nubbingiela dahje sámi giela ja kultuvrra."</p>
<p>Lávdegoddi lea almmatge fuobmán ahte dihto gielddat leat boastut dulkon ahte vuoigatvuohta oahpahuslága vuođul oažžut oahpahusa sámegielas ja sámegillii siskkobealde sámi distrivtta, gidde sámi oahpahusa vejolašvuođa vuosttašgielas ovttaskas ohppiide olggobealde hálddašanguovllu. </p>
<p>gielladássi</p>
<p>Lávdegoddi oaidná dárbbašlažžan čielggasmahttit ahte vuoigatvuohta maiddái gusto heivehuvvon gielladássái oahpahusas, lunddolaš progrešuvnna vuođul ahkeluohká ja áiggi dáfus goas oahppi lea ožžon sámi oahpahusa. </p>
<p>Sámivuođa duođaštit</p>
<p>4.7 Sámivuođa gažaldat sámi oahpahusa vuoigatvuođa ektui? </p>
<p>4.7.1.Sámivuođa julggašteapmi. </p>
<p>Lávdegoddi lea divvon gažaldaga ahte leago láhkaaddi bidjan vuođđun ahte son gii hálida sámi oahpahusa alccesis dahje mánáidasas, galgá duođaštit iežas sápmelažžan ovdalgo sáhttá čuoččuhit vuoigatvuođa sámi oahpahussii.</p>
<p>Reivves dáhtonis 20.11.2000, mas bajilčála lei " Ávžžuhus oažžut sámi oahpahusa", attii nappo muhtin riddoguovllu gielda Finnmárkkus dán vástádusa váhnenguoktái: " Mii čujuhit namuhuvvon reivii 07.11.00 ..... gielddas. Ovdalgo ..... gielda sáhttá váldit oaivila áššái ahte leago dudno mánás lága bokte gáibádus oažžut sámi oahpahusa oahpahuslága § 6.2 - 5.lađđasa vuođul, dárbbašit mii duođaštusa mii čájeha ahte dudno mánná lea sápmelaš.</p>
<p>Ot.prp. nr. 46 mearkkašumiid vuođul lea definišuvdna ; " sápmelaččat leat buohkat geat sáhttet čálihuvvot sámi jienastuslohkui ja sin mánát". "Mánát oaivvilduvvojit dás sihke biolo galaš mánát ja adopterejuvvon mánát". </p>
<p>Mii bivdit čálalaš duođaštusa, vai sáhttit dán váldit árvvoštallamii mielde ahte sáhttá go ....... gielda fállat sámi oahpahusa vai ii."</p>
<p>Dása dajai departemeantta 01.03.2001: " Oahpahuslága § 6-2, viđát lađđasa vuođul, lea sámiin vuođđoskuvlaagis olggobealde sámi distrivttaid vuoigatvuohta sámi oahpahussii. Sápmelašvuođa definišuvdna seamma lága § 6-1 vuođul, fátmmasta buohkaid geat sáhttet čálihuvvot sámi jienastuslohkui ja sin mánát. Dás ii leat makkárge gáibádus ahte son duođaid galgá leat registrerejuvvon sámi jienastuslohkui." </p>
<p>Sámivuođa julggaštus</p>
<p>Departemeanta čállá viidáseappot:</p>
<p>"Departemeanta dulko namuhuvvon láhkamearrádusaid nu ahte gielda sáhttá gáibidit duođaštusa sus, dan ahte dát olmmoš deavdá eavttuid beassat čálihuvvot sámi jienastuslohkui, jus gáibida sámi oahpahusa oahpahuslága § 6-2, viđát lađđasa vuođul. Gažaldahkan šaddá leago doarvái duođaštit njálmmálaččat, dahje sáhttá go gáibidit čálalaš duođaštusa. Oahpahuslágas ii daddjo mihkkege čálalaš gáibádusas. Lea doarvái ahte son deavdá gáibádusaid beassat čálihit iežas sámi jienastuslohkui, dat ii gáibiduvvo ahte son duohtavuođas lea čálihuvvon dása. Eará mearrádusat oahpahuslágas dadjet čielgasit jus gáibiduvvo čálalašvuohta. </p>
<p>čálalaš vai njálmmálaš julggaštus</p>
<p>Departemeanta oaivvilda dán vuođul ahte lea ovttaskasaid hálddus, geat gáibidit sámi oahpahusa ahte hálidit go sii duođaštit njálmmálaččat vai čálalaččat iežaset vuoigatvuođa čálihuvvot sámi jienastuslohkui sámelága § 2-6 vuođul. Dán lágan duođaštus sáhttá čihkkojuvvot eret almmolašvuođas almmolašlága § 5 a vuođul, vrd. Hálddašanlága § 13 nr 1.</p>
<p>Julggaštus ferte áddejuvvot ahte dat gullá olbmo persovnnalaš áššiide, ja dasto eai gusto hálddašanlága spiehkastusat §:s 13, nuppi lađđasis."</p>
<p>Ovttaskasa hálddus duođaštit sápmelašvuođa?</p>
<p>Lávdegotti loahppaboađus dás ferte leat, go departemeanta dás garvá atnimis deattuhusa " juogo njálmmálaš dahje čálaláš" iežas cealkámušastis, ahte addojuvvo dulkonvejolašvuohta, namalassii ahte son guhte hálida sámi oahpahusa juogo alccesis dahje mánnásis, sáhttá hilgut skuvlaoamasteaddji ávžžuhusa duođaštit sámivuođa: </p>
<p>"Dán vuođul oavvilda departemeanta ahte dat galgá leat ovttaskasa duohken gii gáibida sámi oahpahusa, addá go son duođaštusa."</p>
<p>Mihttostivren skuvllas</p>
<p>Muhto prinsihpalaččat oaivvilda lávdegoddi:</p>
<p>Skuvlla mihttostivrema sisdoallu galgá leat ahte reáliseret oahpahuslága ulbmiliid buoremus lágis. Dán oktavuođas galgá dát maiddái mearkkašit ahte njuovžileamos vugiin dustet sávaldaga oažžut sámi oahpahusa go váhnemat ja oahppit dáhttot dan skuvlaoamasteddjiin olggobealde sámegiela hálddašanguovllu. Mihttostivren dán prinsihpa mielde unnidivččii sakka skuvlaoamasteaddji dárbbu jearrat oahppi sámi duogáža go hálida sámi oahpahusa. </p>
<p>4. 7. 2 Subjektiivva laš ja objektiivvalaš eavttut ja vuoigatvuohta sámi oahpahussii </p>
<p>Departemeantta lea reivvestis, man sáddii muhtin Stáhta oahppokantuvrii 09.08.2001, árvvoštallan subjektiivvalaš ja objektiivvalaš eavttuid sámi oahpahusa vuoigatvuođa hárrái, ja dadjá reivves ná:</p>
<p>Sámelága ja oahpahuslága gaskavuohta</p>
<p>"Lea áigeguovdil maiddái sámelága iežas vuogádaga geahčadit, ulbmiliin ahte go eai leat mearrideaddji ákkat maiguin ákkastallá earáláhkái, lea lunddolaš bisánit dan áddejupmái mii dahká ahte oahpahusláhka buoremus lágis vástida sámelága prinsihpaide." </p>
<p>Vuoigatvuohta sámi oahpahussii váhnemiid sámivuođa julggaštusa vuođul</p>
<p>Go geahččá sámelága § 2-6 objektiivvalaš eavttuid, de lea čielggas ahte ii leat eaktu biddjon rávisolbmui beassat čálihuvvot jienastuslohkui dan mielde leatgo su váhnemat julggaštan dahje eará ládje čájehan iežaska sápmelažžan. Lea baicca doarvái ahte sus gii hálida čálihuvvot, ledje máttarváhnemat geain lei sámegiella ruovttugiellan. Dat ii gáibiduvvo nu ollu go galggat leat sápmelažžan dan hárrái ahte lea gáibádus čálihuvvot sámi jienastuslohkui. Dát doarju ahte maiddái oahpahusláhka berre áddejuvvot nu ahte mánná (go galgá adnot sápmelažžan dán lága vuođul) ii dárbbaš leat dan duohken ahte mánás leat váhnemat geat leat julggaštan ahte soai leaba sápmelaččat."</p>
<p>Objektiivvalaš eaktu nannosit go subjektiivvalaš eaktu</p>
<p>" Jus vuođđun atná ahte oahpahusláhka ii oaivvil seamma go sámeláhka, de sáhttá dát dagahit heajos váikkuhusaid mas muhtimat (badjel 18 jagi) sáhttet gáibidit iežaset sámi jienastuslohkui čálihuvvot - ja nu maiddái sáhttet válljejuvvot Sámediggái - dan seammas go oahpahusláhka sin skuvlavázzimis lei čuoldán sin eret sámi oahpahusa vuoigatvuođas (dákkár oahpahusa lea lunddolaš atnit deaŧalaš ovdehussan vai sáhttá fuolahit sin beroštumiid ja doaimmaid bures). Departemeanta leage dasto boahtán dan loahppaoidnui ahte mánná ii dárbbaš leat dan duohken ahte váhnemat devdet subjektiivvalaš eavttuid sámelágas jus mánná galgá adnojuvvot sápmelažžan oahpahuslága áddejumis."</p>
<p>Dán oktavuođas muittuha departemeanta ahte oahpahuslága § 6-2 vuođul sáhttá mánná ieš mearridit válljet sámegiela oahpahusa objeaktan.</p>
<p>Mearrideaddji: nuppi máttarváhnemis lei sámegiella ruovttugiellan</p>
<p>Lávdegoddi ovdangeassá departemeantta dajaldaga ahte ii leat eaktu biddjon rávisolbmui beassat čálihuvvot jienastuslohkui dan mielde leatgo su váhnemat julggaštan dahje eará ládje čájehan iežaska sápmelažžan. Lea baicca doarvái ahte sus gii hálida čálihuvvot, ledje máttarváhnemat geain lei sámegiella ruovttugiellan.</p>
<p>5 Sámedikki rolla </p>
<p>Sámedikkis golbma vejolašvuođa</p>
<p>Lávdegoddi ipmirda ahte oahpahusláhka addá Sámediggái vejolašvuođa ovddidit sámi oahpahusa sihke siskkobealde ja olggobealde sámegiela hálddašanguovllu, dainna ráddjejumiin maid departemeanta bidjá rámmaidisguin.</p>
<p>Lávdegoddi oaivvilda maiddái ahte Sámedikkis lea vejolaš váikkuhit rámmaid maid Stuoradiggi lea bidjan departemeanttaid háldui mearridit, das mii guoská sámi oahpahusa eavttuide juohke sajis Norggas, mii guoská duođalaš vuoigatvuođaide, sisdollui ja resurssaide. </p>
<p>Lávdegoddi cuige ahte Sámedikkis lea goalmmát vejolašvuohta. Hobehit sámi oahpahusa reáliserema olggobealde sámegiela hálddašanguovllu, dan bokte go ieš váikkuha, ja movt vuoruha ollislaš ekonomalaš ruđaid geavaheami maid Stuoradiggi addá Sámediggái. </p>
<p>Ovddasvástideaddjit:</p>
<p>Skuvlaoamasteaddji, skuvlajođiheaddjit, bargiid ja ovttaskas oahpaheaddjit</p>
<p>6 Oahppoplánat ja oahpahus sámegielas ja sámegillii ja sámi gielas, kultuvrras ja servodateallimis. </p>
<p>6. 1 Oahppoplánat </p>
<p>Departemeanta lea mearridan oahppoplána lága vuođul, ja das čilge oahpahusa ulbmiliid ja prinsihpaid. 10-jagi skuvlla oahppoplána ovdasánis addá departemeanta dihtosii ahte " gielddain, skuvlla jođiheddjiin ja bargiin, okto dahje ovttas, lea ovddasvástádus das ahte oahpahus dahkko oahppoplánaid mielde."</p>
<p>Dat seamma gusto maiddái joatkkaskuvlaoahpahussii, mas fylkkagielda lea skuvlaoamasteaddji.</p>
<p>Oppalaš oassi</p>
<p>Prinsihpat ja njuolggadusat</p>
<p>10-jagi vuođđoskuvlla oahppoplánain leat guokte variántta, mearriduvvon jagis 1996 ovdal Ođastusa 97: L97 ja Sámi oahppoplánat 97 (O97S) , ja leat golbma váldooasi:</p>
<p>- vuođđoskuvlla, joatkkaskuvlaoahpahusa ja rávisolbmuidoahpahusa oahppoplánat;</p>
<p>Oppalaš oassi (mearriduvvon jagis 1993, ovdal joatkkaskuvlaoahpahusa Ođastus 94), mas leat bajimus ulbmilat man guvlui oahpahus galgá bargat</p>
<p>-prinsihpat ja njuolggadusat vuođđoskuvlla oahpahussii, mii departemeantta mielas "lea šaldin oahppoplánaid oppalaš oasi ja fágaid oahppoplánaid gaskka"</p>
<p>Fágaid oahppoplánaid</p>
<p>-ovttaskas fágaid oahppoplánat</p>
<p>Sámi skuvla</p>
<p>"Sámi skuvla" mearkkaša oahppoplánas " luohkáid, skuvllaid ja gielddaid mat čuvvot sámi oahppoplánaid. Departemeanta dadjá ahte Sámi oahppoplánat 97 lea dan várás ahte " dáhkidit dakkár vuođđoskuvlaoahpahusa sámi ohppiide mii bisuha ja ovddida sámi giela, kultuvrra ja servodateallima".</p>
<p>Gohčus oahpahit sámi diliid birra</p>
<p>6.2 Buohkaide oahpahus sámi giela, kultuvrra ja servodateallima birra </p>
<p>Kapihttalis 4.2 Vuoigatvuohtaaddi láhkamearrádusat, das geardduhuvvo oahpahuslága § 6-4 Oahpahusa sisdoallu , mas daddjo ahte oahppoplána njuolggadusat galget § 2-3 ja § 3-4 vuođul addit gohččosa oahpahit sámi álbmoga birra ja dán álbmoga giela, kultuvrra ja servodateallima iešguđetge fágasurggiin. </p>
<p>čuvgehus sámi kultuvrras buohkaide</p>
<p>Oahppoplánain vuođđoskuvlla oahpahusas, joatkkaskuvlaoahpahusas ja rávisolbmuidoahpahusas;</p>
<p>Oppalaš oasis guoská sámi kultuvrra birra čuvgehus buohkaide geat ožžot oahpahusa Norggas: "Oahpahus galgá bisuhit ja nannet ohppiid dovddiideami našuvnnalaš ja báikkálaš árbevieruid hárrái - ruovttuguovllu historjjá ja min erenoamášvuođaid hárrái mat leat riggodahkan máilmmi kultuvrralaš girjáivuhtii.</p>
<p>Sámegiella ja kultuvra leat oasit dán oktasaš árbbis ja Norggas ja Davviriikkain leage erenoamáš ovddasvástádus sámegiela ja sámi kultuvrra suodjalit. Dát árbi galgá viidásit ovdánahttojuvvot skuvllain gos leat sámi oahppit, vai dat nanne sámi identitehta ja min oktasaš máhtu sámi kultuvrras."</p>
<p>Sámi kultuvra oktasaš kulturárbbi oassin</p>
<p>Sámi sisdoallu iešguđetge fágas</p>
<p>Oahppoplánas L 97, kapihttalis Vuođđoárvvut, kulturárbi ja identitehta - "Sámi kultuvra ja servodateallin" - das daddjo ahte "Sámi kultuvra ja servodateallin leat deaŧalaš oassin min oktasaš kulturárbbis man birra buot vuođđoskuvlla ohppiin galgá leat diehtu. Danne leatge sámi kultuvra, giella, historjá ja servodateallin oassin oktasaš oahppohivvodagas iešguđetge fágas. Sámi ohppiid oahppan galgá dáhkidit sidjiide vuođu ja dorvvolašvuođa iežaset kultuvrras ja ovddidit sámi giela ja identitehta. Seammas galgá oahpahus addit sámi ohppiide vejolašvuođa aktiivvalaččat oassálastit servodagas ja háhkat oahpuid juohke dásis."</p>
<p>Sámi kulturmáhttu joatkkaskuvlaoahpa-</p>
<p>husas</p>
<p>Mii lea min našuvnnalaš kulturárbi?</p>
<p>Girko-, oahpahus- ja dutkandepartemeanta dohkkehii borgemánu 9.b.1999 sámi kulturmáhtto-oahppoplána našuvnnalaš válljenfágan , ja oahppoplána sámi kulturmáhtus oahpposuorgefágan joatkkaskuvlaoahpahusas. Álggahusas čujuhuvvo ovdalis namuhuvvon sániide oahppoplána oppalaš oasis mas daddjo ahte sámi kulturmáhttofágas lea erenoamáš deaŧalaš smiehtadit vuđolaččat maid "min našuvnnalaš kulturárbi" sisttisdoallá. Das muittuhuvvo maiddái ahte eavttuid mielde mat leat čálihuvvot Sámedikki jienastuslohkui, sáhttet buot skuvllat Norggas oažžut sámi ohppiid. </p>
<p>Prinsihpat ja njuolggadusat</p>
<p>6.3 Prinsihpat ja njuolggadusat vuođđoskuvlla oahpahussii </p>
<p>Kapihttal " L97 Prinsihpat ja njuolggadusat vuođđoskuvlla oahpahussii" álggaha ná:</p>
<p>" Oahpahus vuođđoskuvllas galgá addit vuođđomáhtuid, ealasin dahkat kulturárbbi, movttiidahttit váldit atnui báikkálaš kultuvrra ja addit mánáide ja nuoraide movtta hutkat ja aktiivvalaččat doaibmat.</p>
<p>Mánát ja nuorat bajásšaddet servodahkii dan bokte go ohppet giela ja govastagaid, árvvuid ja norpmaid, máhtuid ja gálggaid. Juohke buolva galgá oažžut dan oahpu ja daid gálggaid maid dárbbaša go galgá váldit vára iežas eallimis, nákcet bargguid ovttas earáiguin ja váldit ovddasvástádusa ruovttus ja servodagas. Oktasaš skuvla galgá sihkkarastit ovttaárvosaš oahpahusa ja leat mielde addime positiivvalaš identitehtaovddideami.</p>
<p>Identitehta ja gullevašvuohta</p>
<p>Identitehta ja gullevašvuohta ovdána earret eará dalle go olmmoš dovdagoahtá servodaga dábiid, norpmaid ja ovdanbuktinvugiid - go oamasta máhtuid, árvvuid ja miellaguottuid ja ieš ovddidišgoahtá dáid.</p>
<p>Bajásšaddan mearkkaša ahte olmmoš šaddá oassálažžan oktasaš kultuvrii, seammas go olmmoš ovddida iežas iešlági ja iešvuođa. Dát addá ovttaskas olbmui coavcci ja oadjebasvuođa kultuvrras ja árbevierus. Oktasaš referánsarámmat leat deaŧalaš vuođđun olbmuid gaskasaš gulahallamii ja vai sáhttit oassálastit aktiivvalaččat demokráhtalaš servodagas.</p>
<p>Skuvla sámi kultuvrra guoddin</p>
<p>Oktasaš referánsarámmat addet vejolašvuođa gulahallat kultuvrralaš ja geográfalaš rájiid rastá. Danne galgá skuvla guoddit sihke našuvnnalaš kultuvrra ja riikkaidgaskasaš diehtokultuvrra. Sámivuohta lea oassin norgga oktasaš kultuvrras masa buot oahppit galgat oahpásnuvvat. Máŋggakultuvrralaš skuvllas galgá oktasaš oahppohivvodat fátmmastit viidát - nu maid eará kultuvrraid ja oskkoldagaid. Máilmmiviidosaš mediakultuvrra deaddin lassána. Vásáhusat, mat ovdal ledje báikkálaččat, gaskkustuvvojit ja juogaduvvojit dál našuvnnaid ja kontineanttaid miehtá. Oktasaš referánsarámmat šaddet vel deaŧalaččabun go kultuvrrat gártet riikkaidgaskasaš kultuvran.</p>
<p>Ovttaárvosaš - ii juoga mii lea juo, muhto juoga man ieš duddjo</p>
<p>Ovttaárvosašvuohta sisttisdoallá dan ahte olbmuin leat oktavuođat gaskaneaset. Ovttaárvosašvuohta leage dan prinsihpa vuođđun ahte buohkain lea ovttalágan vuoigatvuohta oažžut oahpahusa oktasaš skuvllas beroškeahttá olbmo duogážis dahje eavttuin. Ovttaárvosašvuohta ii leat juoga mii lea juo - dat lea juoga man olmmoš duddjo. Danne galgá ge skuvla ovddidit, čilget ja duohtandahkat geavvadis servvolašvuođa ja heiveheami ja ovddidit sohkabeliid ovttaárvosašvuođa ja solidaritehta joavkkuid ja rájiid rastá.</p>
<p>Skuvlla ja bearraša, lagasbirrasa ja servodaga vásáhusat</p>
<p>Oahppan skuvllas dáhpáhuvvá buoremusat go oahppan dievasmahttá, systematisere ja čielggasmahttá vásáhusaid maid olmmoš oažžu bearrašis, lagasbirrasis ja servodagas. Skuvla galgá ovddidit geavatlaš árjjaid birget iešguđetlágan dilálašvuođain ja addit áddejumi das movt áššit laktásit oktii. Bargun ii dárbbaš njulgestaga dat ahte addit rievttes vástádusaid, baicca hárjehit sin jearrat gažaldagaid ja álohii leat diehtoáŋgirin.</p>
<p>Skuvlla ovddasvástádus</p>
<p>Skuvllas lea mieldeovddasvástádus duddjot mánáide ja nuoraide buori bajásšaddanbirrasa. Dan galgá skuvla hukset daid árvvuid vuođul maidda skuvla lea huksejuvvon, ja váhnemat galget leat deaŧalaš ovttasbargoguoibmin. Skuvllas lea ollásii fágalaš ja pedagogalaš ovddasvástádus oahpahusas, ja galgá hukset máŋggašlájat ja movttiidahtti oahppanbirrasa mii ovddida valljugas oahppanbuktaga.</p>
<p>ahtanuššan ja eallju beroškeahttá erohusain</p>
<p>Mánáid ja nuoraid ovdáneapmi muitala midjiide movt skuvlla berre organiseret ja movt oahppama sáhttá buoremusat láhčit iešguđetge ahkejovkui. "</p>
<p>Oktasaš skuvlla birra daddjo ná " Oktasaš skuvla galgá fátmmastit ohppiidjoavkkuid geain leat máŋggalágan eavttut ja ovddidit sin ahtanuššama beroškeahttá erohusain."</p>
<p>Dán maŋemus dajaldaga dás ovdalis áigu lávdegoddi čuoččuhit ahte dát galgá leat álgosaš dovddasteapmi sámi ohppiid ektui sámegiela hálddašanguovllu olggobealde:</p>
<p>- nuppi bealis leat oahppis, geas lea sámi identitehta ja duogáš sámi gielas, kultuvrras ja servodateallimis, earálágan eavttut go dábálaš dáčča oahppis</p>
<p>-ja fas nuppi bealis leat oahppis, geas lea duogáš sámi gielas, kultuvrras ja servodaeallimis muhto ássá guovlluin olggobealde sámegiela hálddašanguovllu, fas earálágan eavttut go sámi ohppiin geat ásset siskkobealde hálddašanguovllu.</p>
<p>Ovdamearkan dán maŋibui lea go daddjojuvvo ahte muhtomin leat oahppit heaitán sámegiela nubbingielain nuoraidskuvlla áiggis. Sivvan sáhttá leat go sámegiela nubbingielas vuođđoskuvllas ii leat oktilašvuohta ulbmiliid, diibmologu ja oahpponeavvuid gaskka.</p>
<p>Lávdegoddi čujuha joatkkaskuvlaoahpahusa árvvoštallanraportii 1999-2000 Ođastusa 94 vuođul, departemeantta ja Sámi Oahpahusráđi olis, mas bođii ovdan ahte máhtto- ja gálgagáibádusat sámegiela nubbingielas sáhttet leat biddjon liiggás alla dássái dan ektui maid ollu oahppit máhttet go álget ohppui.</p>
<p>6. 4 Oahppoplána duogáš </p>
<p>Departemeanta čilge dán láhkái vuođđoskuvlla oahppoplána duogážá:</p>
<p>" Čuovvovaš oppalaš ulbmilat ja prinsihpat leat vuođđun vuođđoskuvlla viidásit ovdáneamis:</p>
<p>Ovttalágan vuoigatvuohta beroškeahttá čearddalaš gullevašvuođas</p>
<p>-ovttalágan vuoigatvuohta oahpahussii beroškeahtta ássanbáikkis, sohkabealis, sosiála duogážis, čearddalaš gullevašvuođas dahje doaibmannávccain.</p>
<p>-oahpahus mii duddjo oktasaš máhtto-, árvo- ja kulturvuođu álbmogii, ja fuolaha ovttaskasa ja servodaga gelbbolašvuođadárbbu.</p>
<p>-oahpahus mii fágalaš sisdoalu, huksehusa, bargovugiid ja ovddasmorraša bokte dáhkida ahte nu ollu mánát ja nuorat go vejolaš besset atnit iežaset árjjaid ja attáldagaid, movttiidahttojuvvojit áŋggirdit ja ožžot beroštumi oahppat eambbo</p>
<p>Báikkálaš dilálašvuođat</p>
<p>-oahpahus mii buoremusat lea heivehuvvon oahppi eavttuide ja báikegotti dilálašvuođaide</p>
<p>Oktavuohta mánáidgárddi, vuođđoskuvlla ja joatkkaskuvlaoahpahusa gaskka</p>
<p>-oahpahus mii bures addá fágalaš ja pedagogalaš oktavuođa mánáidgárddi, vuođđoskuvlla ja joatkkaskuvlaoahpahusa gaskka</p>
<p>-skuvla mii addá buori vejolašvuođa báikkálaččat heivehit bargovugiid, oahpahusa organiserema ja skuvlaastoáiggeortnega</p>
<p>-skuvla mii lágida oktilaš ja ollislaš barggu mánáid oahppan- ja bajásšaddanbirrasa dáfus</p>
<p>-skuvla mii váldá mieldeovddasvástádusa mánáid bajásšaddanbirrasis ja fállá mánáide gaskal 6-9 jagi ovddasmorraša ja geahču maŋŋil skuvlaáiggi ja skuvlajagis dalle go mánát ja váhnemat dáhttot ja dárbbašit dan - mas skuvlaastoáiggeortnet maiddái addá doaibmahehttejuvvon mánáide ja sosiálalaččat váttisdilát mánáide vejolašvuođa oassálastit earáiguin ovttas</p>
<p>-skuvla mii lágida vai resurssaid geavaheamis lea heivehanmunni ja sáhttá ovdánit guovddáš kulturásahussan lágasbirrasis go ovttasráđiid váhnemiiguin hukse ovttasbarggu gielddalaš etáhtaiguin, kulturásahusaiguin, lagasbirrasiin ja eaktudáhtolaš organisašuvnnaiguin."</p>
<p>Lávdegoddi atná hástalussan sisagođđit sámivuođa báikkálaš ja regiovnnalaš skuvllaide olggobealde sámegiela hálddašanguovllu.</p>
<p>6.5 Guovttegielatvuohta olggobealde sámegiela hálddašanguovllu - sámegiella reaidogiellan </p>
<p>Olggobealde sámegiela hálddašanguovllu lea eanas sámi ohppiin vuođđoskuvllas sámegiella nubbingiellan dahje sis lea sámi giella ja kultuvra-faga. Lávdegoddi cuige viidáseappot man deaŧalaš lea skuvllas, ruovttus ja báikkálaš servodagas doarjut sámi oahpahusa ja geavahit giela maiddái olggobealde sámi diimmuid.</p>
<p>Sámegiela nubbingiela oahppoplána álggahusas muitaluvvo sámegiela sádji skuvllas ja báikkálaš servodagas:</p>
<p>" Sámegiela nubbingiellan oahpaheami váldoulbmil lea doaibmi guovttegielatvuohta. Oahppit galget lassin iežaset eatnigillii máhttit sámegiela nu bures ahte nagodit aktiivvalaččat váldit oasi sámi servodagain.</p>
<p>Ohppiin sáhttá leat hui iešguđetlágan giellagelbbolašvuohta go álget skuvlii. Muhtimat máhttet unnán sámegiela, ja fas earát máhttet giela buorebut. Skuvllas lea erenoamáš ovddasvástádus láhčit vai oahppit bisuhit ja ovddidit goappaš gielaid. Dát guoská sihke ohppiide geat máhttet guokte giela go álget skuvlii, ja ohppiide geat leat ovttagielagat go álget skuvlii. Ohppiidjoavku, mii dađistaga lea lassánan, leat sii geain sihke sámegiella ja dárogiella lea ruovttugiellan. Dát oahppit berrejit oažžut heivehuvvon oahpahusa mii buoremusat ovddida goappaš gielaid.</p>
<p>Buorit gálggat sámegielas leat deatalaš eaktun go galgá váldit oasi sámi kultur- ja servodateallimis. Sámi giela ja girjjálašvuođa oahpásnuvvamiin besset oahppit viiddidit iežaset áddejumi sámi servodagaid kultuvrralaš girjáivuođas, ja seammas ovdána sin máŋggakultuvrralaš gelbbolašvuohta. Giellamáhttu ja giellaáddejupmi ovdána buoremusat go geavaha giela aktiivvalaččat. Vai oahppit šaddet oadjebassan sámegielain, fertejit sii movttiidahttojuvvot geavahit giela sihke skuvllas ja lagasbirrasis. Danne berre sámegiella adnojuvvot aktiivvalaččat oahpahusas lassin dárogillii. Lea deaŧalaš sámegiela geavahit reaidogiellan/oahpahusgiellan maiddái eará fágain."</p>
<p>Vejolašvuohta ja reáliseren</p>
<p>Sámediggi - stáhta hálddašanorgána</p>
<p>6.6. Sámi oahpahus geahččaladdan- ja ovddidanbargun </p>
<p>Kapihttalis 3.1 gehččojuvvojit Norggas sámi oahpahusa oppalaš vejolašvuođat sámi oahpahusa vásedin dárbbuide olggobealde sámegiela hálddašanguovllu. Dát gusto dasa maid lágat ja njuolggadusat dadjet, maiddái mii daddjo vuođđoskuvlla, joatkkaskuvlaoahpahusa ja rávisolbmuidoahpahusa oahppoplánain , eavttuid ektui mat leat go galgá sáhttit reáliseret ulbmiliid. Leat máŋggabealát dilit mat mearridit man muddui ulbmilat duohtandahkkojit. Dát govviduvvo gažaldagain man ollu návccaid ja makkár doaibmabijuid bidjet dat iešguđetge áššebealit okto dahje ovttas , namalassii stáhta, fylka, gielda, ovttaskas skuvllat sin jođiheddjiiguin ja oahpaheddjiiguin, váhnemat ja oahppit. Sámediggi lea dán oktavuođas Norgga stáhta hálddašanorgána. </p>
<p>Sámi oahpahus lea geahččaladdan - ja ovddidanbargu</p>
<p>Sámi oahpahusa doalahit ja ovddidit olggobealde sámegiela hálddašanguovllu, maŋŋil go oahpahusláhka sisafievrriduvvui borgemánu 1.b.1999, sáhttá hui álkit gohčodit geahččaladdan- ja ovddidanbargun vuođđoskuvllas, joatkkaskuvlaoahpahusas ja rávisolbmuidoahpahusas. </p>
<p>Girko-, oahpahus- ja dutkandepartemeanta sáddii johtočállosa 058/99 dáhtonis 02.08.1999 geahččaladdan- ja ovddidanbarggu birra gielddaide, fylkkagielddaide, Stáhta oahppokantuvrraide, universitehtaide ja allaskuvllaide. Ávžžuhus namuhuvvon ásahusaide ja nuppi vuorus maiddái servodahkii - ássiide, váhnemiidda ja ohppiide, studeanttaide - lei ahte dustet ođđa hástalusaid ja leat mielas álggahit ja bidjat rahčamuša , ja dat galggai leat álgun vai álggahuvvojit ja ovddiduvvojit fálaldagat olggobealde sámegiela hálddašanguovllu, mas sámi giella, kultuvra ja servodat leat integrerejuvvon oppalaš oahpahussii. </p>
<p>Stuoradiggedieđáhus</p>
<p xml:lang="nob">nr. 28 (1998-99)</p>
<p>ovddideapmi juohke dásis</p>
<p>kvalitehtaovddideapmi</p>
<p>Departemeanta dadjá álggahusas:</p>
<p>"St. dieđ. nr. 28 (1998-99) Mot rikare mål deattuha geahččaladdan- ja ovddidanbarggu guovddáš váikkuhangaskaoapmin gealboovdáneapmái sihke vuođđoskuvllas ja joatkkaskuvlaoahpahusas. Oahpahusvuogádat ferte dađistaga ovdánahttojuvvot, vai nagoda dustet dálá ja boahttevaš hástalusaid. Vai dán oažžu doaibmat, hálida departemeanta govdadit digaštallat báikkálaččat buori skuvlla vai dát buorre skuvla sáhttá leat mielde oažžut rievdadusaid ja kvalitehtaovddideami dain surggiin mat sáhttet ja berrejit buorránit.</p>
<p>Oahppankvalitehta</p>
<p>Ođđajurddašeapmi ja ođđafuomášupmi</p>
<p>Dárbbašuvvojit eambbo geahččaladdan- ja ovddidanbarggut, vai diehttágoahtá makkár bealit váikkuhit oahppankvalitehta eanemusat. Geahččaladdan- ja ovddidanbarggut berrejit movttiidahttit skuvllaid jurddašit ođđavugiin ja hutkáivuođa atnit skuvllain. Dát lea erenoamáš deaŧalaš dan ektui movt báikkálaš doaibmafriddjavuohta sáhttá adnot ávkin buorebut ja fuobmát ođđaid. Báikkálaš doaibmafriddjavuođas han hástalusat vásihuvvojit árgabeaivvis, ja doppe han čovdosat buoremusat gávdnojit. Danne hástala departemeantta nannet báikkálaš rahčamusa, ođđajurddašeami ja ođđafuomášumi.</p>
<p>Ođđa ja molssaevttolaš čovdosat</p>
<p>Departemeanta hálida ahte oahpahuslága § 1-4 geahččaladdandoaibma sáhtášii movttiidahttit báikkálaš prošeaktaideáid ulbmilin ahte viiddidit báikkálaš doaibmafriddjavuođa vai ihtet ođđa ja molssaevttolaš čovdosat. Johtočállosis addá departemeanta eambbo diehtojuohkima oahpahuslága § 1-4 geahččaladdanláhkávuođu geavaheamis, jus dárbbaša spiehkastit njuolggadusain.</p>
<p>Ovddidanbargu</p>
<p>Ovddidanbargguin oaivvilduvvo dás ahte álggaha ulbmillaš ja plánejuvvon doaibmabijuid maiguin buorida oahpahusa siskkobealde láhkarámmaid, oahppoplánaid ja eará láhkanjuolggadusaid. Go áigu geahččaladdat ođđa ortnegiid ja doaibmabijuid, galgá álggos árvvoštallat sáhttá go dáid čađahit dábálaš rámmáid siskkobealde.</p>
<p>skuvlaoamasteddjiid ja ovttaskas skuvllaid joatkevaš ovddasvástádus</p>
<p>Ovddidanbargu lea gielddaid, fylkkagielddaid ja ovttaskas skuvllaid joatkevaš ovddasvástádus. Go oahpahusláhka ja guoskevaš láhkanjuolggadus leat fámus, de lea váldohástalussan báikkálaččat áŋggirdit ovddidanbargguiguin, vai njuolggadusaid ulbmilat reáliserejuvvojit.</p>
<p xml:lang="nob">Heivehanmunni</p>
<p>Báikkálaš girjáivuohta</p>
<p>hutkáivuohta</p>
<p>Dát mielddisbuktá dan seammas ahte njuolggadusaid vuođul báikkálaččat geahččala doaibmafriddjavuođa ja heivehanmuni atnit ávkin, ulbmiliin ahte gávdnat buriid, heivehuvvon báikkálaš čovdosiid ja oažžut nu buori skuvlla go sáhttá. Go movttiidahttá gávnnahit čovdosiid báikkálaš eavttuid vuođul, de láhčá ovddidanbargu saji báikkálaš girjáivuhtii ja bohciidahttá báikkálaš hutkáivuođa."</p>
<p>Ovddidit sámi oahpahusa dálá rámmaid ja njuolggadusaid siskkobealde</p>
<p>Johtočálus muittuha ná: "Ii galgga ohcat departemeanttas ovddidanbargguid mat sáhttet dahkkojuvvot dálá njuolggadusrámmáiguin." Dát gusto sihke sisdollui ja ekonomiijii. Departemeanta čujuha ahte gielddaid ja fylkkagielddaid rámmaruđain leat mielde ruđat ee ovddidanbargguide. Muhto stádadoarjja sáhttá leat áigeguovdilin báikkálaš geahččaladdamiidda siskkobealde rámmaid maid departemeanta hálida vuoruhit, omd. ođđa diibmojuohkinmodealla.</p>
<p>Organisatuvrralaš ovddideapmi</p>
<p>Departemeanta muittuha maiddái ahte láhka fátmmasta organisatuvra-šlájat geahččaladdamiid. Min teavsttas leat deattastan sániid, jurdagiin ahte heivehit diibmoplána jna. ovttaskas ohppiide geat galget oažžut sámi oahpahusa , ja eará oahpahusa dábálaš skuvlaluohkás. Skuvlaoamasteaddji ja skuvla, oahppit ja váhnemat berrejit áinnas mearkkašit čuovvovaš oasi: </p>
<p>Eaktu: vuoigatvuođalaš oahpahus oahppái</p>
<p>"Departemeanta lea rabasmielas dasa ahte sáhttá spiehkastit oahppoplánain dahje oahpahushuksehusas jus liikká fuolahuvvojit ohppiid vuoigatvuođat ja ovttaárvosaš oahpahusfálaldat. Goittotge lea čielga eaktun ahte oahppit ožžot oahpahusa masa sis lea vuoigatvuohta."</p>
<p>Jurdda ja duohtandahkan</p>
<p>6. 7 Lávdegotti árvvvoštallamat </p>
<p>Lávdegoddi konstatere ahte riikkaeiseválddit Girko-, oahpahus- ja dutkandepartemeanta bokte oahppoplánainis, leat láhčán dili vai sámi oahpahus oažžu duohta saji skuvllas Norggas. Lávdegoddi oaidná ahte oahppoplána juo oppalaš jurddavuođus addá saji sámi árvvuide ja rahčamuša ovddidit pos itiivvalaš miellaguottuid sámi giela, kultuvrra ja servodateallima hárrái . Dat mii oahppoplánas sierra daddjo sámi sisdoalu birra, duddjo rievtti mielde muittuhussan dasa ahte sámivuohta lea oassin skuvllas Norggas. </p>
<p>Ideealla vuođu geahččat duohtadili ektui</p>
<p>Danne oaivvilda lávdegoddi ahte oahppoplána prinsihpat dábálaš oahpahussii Norggas, leat ulbmállaččat sámi ohppiide olggobealde sámegiela hálddašanguovllu. Muhto dát eaktuda ahte prinsihpat - dat ideealla jurddašeapmi - reáliserejuvvo árgabeaivvi dilis skuvllain ja gielddaid ja fylkkaid oahpahushovdemis, go smiehttá dáid mánáid sámi duogáža ja Norgga sámi duogáža. </p>
<p>Movttiidahttin, bagadallan ja čuovvoleapmi</p>
<p>Lávdegoddi oaidná ahte go galgá reáliseret ideealla ulbmila sámi giela, kultuvrra ja servodateallima árvvu dáfus, de lea dát sorjavaš konkrehtalaš movttiidahttimis, bagadallamis ja čuovvoleamis ovddasvastideddjiid bealis, geat galget fuolahit vai oahpahus čuovvu oahppoplánaid, namalassii gielddat, fylkkagielddat, skuvllaid hovdejeaddjit ja bargit, okto ja ovttas. Lávdegoddi dovddaha ahte sámi giela, kultuvrra ja servodateallima árvu servodagas oppalaččat lea sorjavaš skuvllaid árvvuide ja miellaguottuide dahje movt sidjiide láhččojuvvo vejolašvuohta vai nákcejit gaskkustit dán geavvadis. Muhtin eaktu lea addit skuvllaide doarvái ekonomalaš doaibmafriddjavuođa. </p>
<p>Movttiidahttin ja bagadallan berre álggahuvvot alimus dásis</p>
<p>Lávdegoddi lea registreren ahte eiseválddit áinnas nannejit iešguđetlágan dahkosiid skuvllas, ovdamearkka dihte vuosttildit nállevealaheami dahje guhkálmashárdima dahje mobbema, mas oahppit leat doaibmabiju váldosaš ulbmiljoavkun, muhto skuvlajođiheaddjit ja oahpaheaddjit eai soaitte dahkosa čađaheamis bidjat duođi eanet beroštumi bargui dahje eai ane persovnnalaš ovddasvástádussan.</p>
<p>Danne oaivvilda lávdegoddi ná: go Girko-, oahpahus- ja dutkandepartemeanta nu ovttageardánit bidjá skuvlaoamasteaddjái ja skuvllaid hovdengoddái ja oahpaheddjiide ovddasvástádusa oahppoplána prinsihpaid ja njuolggadusaid duohtandahkat, mat nuppivuorus dahje njulgestaga guoskkahit sámi giela, kultuvrra ja servodateallima árvvu skuvllas ja báikkálaš servodagas, de berre departemeanta álggos vuoruhit movttiidahttit ja bagadallat skuvlaoamasteddjiid ja skuvllaid hovdengotti. Das maŋŋil sáhttá čuovvolit vugiiguin maiguin oahpaha oahpaheddjiid dahkat oahppodahkosiid main ulbmil lea bajásčuvget ohppiid. </p>
<p>Metodalaš bagadusat</p>
<p>Girko-, oahpahus- ja dutkandepartemeanta mearrida maiddái ahte iešguđet fágaide ja surggiide galgá ráhkadit metodalaš bagadusaid. Go smiehttá Norgga sámi duogáža, nu movt oahppoplána geassá dan ovdan, de oaivvilda lávdegoddi ná: oahppoplána oppalaš oasi prinsihpaid ja njuolggadusaid ja oahppoplána L97 sámi fáttáid berre departemeanta čuovvolit ja ráhkadit metodalaš bagadusaid, vai sisagođđá sámi giela, kultuvrra ja servodateallima guoskevaš fágaide. </p>
<p>Fágaidgaskasašvuohta - máhtu laktit oktii</p>
<p>Ođastusas 94 ja Ođastusas 97 ávžžuhuvvo fágaidgaskasašvuhtii. Dán gohčoda oahppoplána "máhtu laktit" sámi kulturmáhtto-fágas našuvnnalaš válljenfágan ja sámi kulturmáhtus oahpposuorgefágan joatkkaskuvlaoahpahusas, man departemeanta mearridii 09.08.1999, dakka maŋŋil go ođđa oahpahusláhka bođii fápmui.</p>
<p>Sámi perspektiiva oahpahusas</p>
<p>Sámi kulturmáhtu birra daddjo ná:</p>
<p>" Fága galgá ovddidit ohppiid eavttuid vai sáhttet buohtastahttit ja geahččat oktii dan maid ohppet eará gielain, girjjálašvuođas, historjjás, servodatmáhtus, geografiijas, oskkoldagas ja estehtalaš fágain. Servodatoahppofágas leat dát oppalaš fáttat: kulturáddejupmi, ovttaseallin - indiviida - servodat, bargu ja ealáhusat, politihkalaš vuogádat ja riikkaidgaskasaš servodat. Sámi kulturmáhttu váldá ovdan daid seamma dahje lagas fáttáid, ábaida sámi servodaga ja dálá áiggi birra. Go sámi kulturmáhtu ja áigeguovdilis fágaid máhtu laktá , de sáhttá oppalaš dieđu dievasmahttit sámi osiiguin dahje bidjat sámi perspektiivii. " </p>
<p>Mii lea sámi perspektiiva</p>
<p>Sámi perspektiiva oahpahusas mearkkaša ahte váldit ovdan dáhpáhusaid ja mannolagaid main leat erenoamáš váikkuhusat sámiide, dahje leat guoskkahan dahje guoskkahit sin ja sin giela, kultuvrra ja servodateallima. Sámi perspektiiva oahpahusas lea dávjá maiddái regiovnnalaš perspektiiva. Ovdamearkka dihte sáhttá máilmmihistorjjás mas lea sámi perspektiiva - "sámi máilmmihistorjá" - jus danin dadjá, jearrat maid dat dagahii sámiide ja Davvi-Norgii go Vasco da Gama jagis 1498 gávnnai geainnu ábi mielde Indiái birra Afrihkká Cap Horn:a? Sullasaš láhkái sáhttá "sámi Norgga-historjjáin" hárjehallat bidjat gažaldagaid, omd manne Guovdageainnu-stuimmit ledje jagis 1852, seamma jagi go Thrane-lihkadus, sosiálisttalaš sisdoaluin, vuoittahalai.</p>
<p>Oppastuhttin: sámi ovttašlájatvuohta dan sadjái go sámi girjáivuohta</p>
<p>Sámi servodat dahje sámi servodagat </p>
<p>7 Oahpa hus sámi gielas, kultuvrras ja servodateallimis ja sámi giela, kultuvrra ja servodateallima birra olggobealde sámegiela hálddašanguovllu </p>
<p>7.1 Ollislaš sámi perspektiiva </p>
<p>Lávdegoddi ovdandoalai álggahettiin ahte bajáshuksedettiin sámi oahpahusa Norggas, de lea sámivuohta oppastuvvon dahje generaliserejuvvon. Dat sáhttá dagahan dakkár gova ahte sámit leat ovttašlájagat. Lea gal leamaš dihtosis ahte leat lullisámit, julevsámit ja davvisámit, muhto ii leat duođi eambbo jurddašuvvon dán golmma joavkku siskkáldas variášuvnnaid hárrái, áššiin nu movt luondu- ja eallinbiras, eallinvuohki (ealáhusat) ja eallindilli - dajažat dán eallinvuogi "sámi" dahje "dábálaš" eallinvuohkin. Oppastus dahje generaliseren doalvu dasa ahte ollislaš sámi perspektiiva dábálaš oahppoplánain ja vásedin sámi oahppoplánain ii duohtandahkkojuvvo dahje reáliserejuvvo. Boađusin šaddá dasto ahte oahpponeavvuid ja oahpaheddjiid oahpaheami sisdoalu bokte sáhttá jávkásit sámi girjáivuohta. </p>
<p>Dán sáhttá govvidit dan bokte go adno namahus "sámi servodat" oallut čielggademiin Sámedikkis siskkáldasat ja olggobealde, iige dát leat dárkileappot daddjon mii " sámi servodat" dasto lea. Go smiehttá sámi girjáivuođa, de lea duohtavuođas sáhka "sámi servodagain" - ja dat doaba leage adnojuvvon sámegiela nubbingiela oahppoplána álgahusas.</p>
<p>Sámi máhtus variášuvnnat</p>
<p>Vuođđoskuvlla oahppoplána dárogielas nubbingiellan gielalaš unnitloguid várás, dálá sisafárrejeddjiid várás, válddáha sin máhtu, ja dat máhttu vástida sámimáhttui mii lea hui ollugiin sis, geat oahpahuslága eavttuid vuođul leat sámit. Dás vuollelis ovdanbuktit dán teavstta, ja mii leat "dárogiella"-sáni ja "vierisgiella"-sáni lonuhan "sámegielain" ja "sápmelaččain": "Leat stuora erohusat das man bures sámi oahppit máhttet sámegiela go álget skuvlii. Muhtin oahppit eai máhte giela, muhtimat leat aiddo oahppagoahtán sámegiela, muhtimat birgejit dihto gielladilálašvuođas, ja muhtimat máhttet sámegiela buorebut, muhto sis váilu dat giellamáhttu mii adno vai sáhttá oassálastit aktiivvalaččat eará fágain sámegillii."</p>
<p>Vaikko vel našuvnnalaš status leage iešguđetlágan, válddáhuvvo "Fága skuvllas"-oasi álggus dárogiela nubbingiela oahppoplánas, mii lea gielalaš unnitloguid várás, dili ja ulbmiliid mat heivejit maiddái eanas sámi ohppiide olggobealde sámegiela hálddašanguovllu. Oasit mat namuhuvvojit teavsttas vulobealde, leat čielggadanbarggu lasáhusat kursiivahámis, ja ruođuid siste čájehuvvot oasit mat álgoteavsttas lea guđđojuvvon:</p>
<p>Giella identitehtamearkan</p>
<p>"Giella lea olbmo stuorámus iešvuohta, juohke olbmo deaŧalaš identitehta ja buot servodagaid dovdomearka. Riikaservodagas (min servodagas) lea dárogiella oktasašgiellan gulahallamii ja ovttasdoaibmamii. Vuođđoskuvlla oahpahus galgá addit sámi ohppiide (gielalaš unnitloguide) vejolašvuođaid ovddidit nana gálggaid sámegielas ja dárogielas vuođđun viidásit oahppamii, bargui ja aktiivvalaš servodatoassálastimii." </p>
<p>Lávdegoddi oaivvilda ahte beroškeahttá státusis man lea válljen sámegiela dahje dárogiela oahpahusas, de lea ideeallalaččat eaktun dáid gielaid oahpahusa geahččat oktilaččat, nu movt maiddái daddjo dárogiela nubbingiela oahppoplána álggahusas gielalaš unnitloguid várás:</p>
<p>"L97 giellafágat huksejit oktasaš áddejupmái ahte giellaoahpahus ii leat aivvefal gálggaid hárjehallan, muhto maiddái hábmejupmi, sosiáliseren ja gielalaš- ja kulturdiđolašvuođa ovddideapmi. Dárogiela nubbingiela oahppoplána lea heivehuvvon ohppiide geat álget skuvlii eará gielalaš ja kultuvrralaš duogážin go oahppit geain lea gielalaš ja kultuvrralaš eatnigielagelbbolašvuohta duššefal dárogielas. Ohppiide geat ožžot oahpahusa sámegielas (eatnigielasteaset), galgá sámi oahpahus (eatnigiela oahpahus) ja dárogiela oahpahus (dárogiella nubbingiellan) gehččojuvvot oktilaččat. </p>
<p>Oahppoplána sámegielas (dárogiella nubbingiellan) deattuha ahte giella ovdána go ovttasdoaibmá earáiguin. Dan seammas deattuha oahppoplána bargat njálmmálaš ja čálalaš gálggaid hárjehemiin systemalaš ja joatkevaš barggu bokte, mat addet vuođu aktiivvalaš oahppamii ja árjjalašvuhtii. Go bargá girjjálašvuođain oahpahusas, ožžot oahppit vásáhusaid, máhtu ja áddejumi iežaset ja earáid kultuvrras.</p>
<p>Máhttu, kultuvra ja árvovuođđu</p>
<p>Fága galgá veahkkin addit ohppiide áddejumi servodaga máhtto-, kultur- ja árvovuođus ja veahkehit ohppiid ipmirdit movt giella ja kultuvra rivdet áiggi mielde.</p>
<p>Fága galgá maiddái addit ohppiide vejolašvuođa bidjat sániid, ja gieđahallat iežaset vásáhusaid leahket sápmelažžan (gielalaš unnitlohkun) dáru servodagas - sihke oassin iežaset identitehtaláddamis ja vai oahppit aktiivvalaččat galget sáhttit buktit vásáhusaideaset servvolašvuhtii." </p>
<p>Sámegiella váikkuhan</p>
<p>dárogiela</p>
<p>Sámi oahppit olggobealde sámegiela hálddašanguovllu, sáhttet seammaládje go gielalaš unnitlogut, vásihit unohasvuođaid - vuostemiela dasa ahte sin giella ja kultuvrra dahkko oainnusin báikkálaš servodagas. Muhto lassin našuvnnalaš státusa erohussii Norggas, de lea gielalaš unnitloguin sin iežaset gielalaš ja kultuvrralaš ruovtturiika, gos olbmot, geat hupmet sin eatnigiela, dávjá leat mihá eambbogat go sámit oba máilmmis ja dárogielagat Norggas. Muhto sámi oahppit olggobealde sámegiela hálddašanguovllu, gullet dávjá báikegottiide mat liikká leat váikkuhuvvon sámi gielas ja kultuvrras - sihke miellaguottuiguin ja vieruiguin, ja vuhtto sámegiella beaivválaš gielas ja báikenamain. Danne galggašii gielalaš báidnin gaskal dárogiela ja sámegiela erenoamážit ovdangessojuvvot maiddái dárogiela oahpahusas.</p>
<p>Našuvnnalaš árvu</p>
<p>7.2 Sámegiela sadji skuvllas sámegiela našuvnnalaš árvvu ektui </p>
<p>Sámiin lea Vuođđolága § *110A vuođul eamiálbmot árvu, dan sadjái go kveanat geat leat našuvnnalaš unnitlohku , ja dálá áiggi sisafárrejeaddjit leat gielalaš unnitlohku . </p>
<p>*dárogielas čuožžu 10 A, lea boastut</p>
<p>Riikagiella ja boaittogiella</p>
<p>Girjegiella ja ođđadárogiella</p>
<p>Sámegiella dárogiela váldogiela sadjái dahje nuppidárogiela sadjái</p>
<p>Vuosttašgiella ja nubbingiella</p>
<p>Oktasaš oahppoplánat dárogielas</p>
<p>1. ja 2. vierisgiella</p>
<p>Norgii šadde guokte almmolaš dárogiela suopmanmálle 1884 rájes, maid maŋŋil gohčodedje "girjegiellan" ja "ođđadárogiellan". Lágas 1964 gymnásaid ja reálskuvllaid birra bođii sámegiella mielde go mearriduvvui ahte sáhttá válljet sámegiela nuppidárogiela sadjái, iige dárbbašan válljet ođđadárogiela. Ja go reformgymnása bođii lei 1974 rájes vejolaš váldit sámegiela váldogiellan, ja dát ortnet čađahuvvui vuođđoskuvllas. Jagis 1982 rievdaduvvui sámegiela ja dárogiela namahus, mii lei "váldogiella" ja "nubbi giella" ja dat rievddai "vuosttašgiellan" ja "nubbingiellan". Joatkkaskuvlaoahpahusa Ođastusas 94 bođii oktasaš oahppoplána dárogielas, mas leat modulat oppalaš ja ekonomalaš oahpposuorgái ja fidnofágalaš oahpposurggiide. Bođii maiddái oktasaš oahppoplána dárogielas ohppiide geain lea sámegiella, dan sadjái go ovdalis "fágaplánat" dárogielas vuosttašgiellan ja dárogielas nubbingiellan. Go bođii láhka joatkkaskuvlaoahpahusa várás ođđajagimánus 1.b. 1976, bođii sámegiella maiddái 2.vierisgiellan, C- dahje B-giellan, mas engelasgiella lea A-giella, 1.vierisgiella/geatnegahtton vierisgiella, muhto fas C-giella álgá álgooaohpahusas, ja B-giella lea vierisgiella mii joatká vuođđoskuvlla nuoraidskuvladásis.</p>
<p>Sámegiella eatnigiella ja sámegiella vierisgiella</p>
<p>nuppidárogiela sadjái linjagymnásas</p>
<p>Ođđa hámádat</p>
<p>Rievdaduvvon hámádat</p>
<p>Go sámegiella fievrriduvvui nubbingiellan linjagymnásii go Kárášjoga gymnásluohkát ásahuvvojedje jagis 1969 (Kárášjoga gymnasluohkát sámegielain 1972 rájes ja Sámi joatkkaskuvla Kárášjogas 1976 rájes), de lei sámegiella sihke eatnigiellan ja vierisgiellan dohkkehuvvon nubbi giellan, ja dat lei oktiisoahpevaš dokumeanttain "Innstilling om gymnas med samisk (Čielggadeapmi gymnásaid birra main lea sámegiella)", mearriduvvon Geahččalanráđis ja Gymnasráđis guovvamánu 1968. Ortnet ii jotkojuvvon ođđa hámádagas dalle go láhka fidnofágalašskuvllaid ja gymnásiid ja reálskuvllaid lága sadjái bođii ođđa láhka, namalassii joatkkaskuvlaoahpahusláhka ođđajagimánu 1.b.1976, ja iige rievdaduvvon hámádagas ge oppalaš fágaid oahpposuorggis 1984 rájes. </p>
<p>Ovttaárvosaš dahje ovttadássásaš gielat</p>
<p>Lávdegoddi konstatere ahte sámi giellahámit ja dárogiella almmolaččat leat ovttaárvosaš gielat Norggas, ja fas davvisámegiella ja dárogiella leat ovttadássásaš gielat sámegiela hálddašanguovllus. Dat mearkkaša ahte gielat galget leat ovttadássásaččat almmolaš hálddašeamis - oktagaslaš olbmo ja almmolaš ásahusa gaskasaš gulahallamis. </p>
<p>Lávdegoddi oaidná ášši dainna lágiin ahte jus sámegiella ja dárogiella galget leat ovttaárvosaš gielat Norggas, de ii galgga sámegiella šat doaibmat dárogiela seaibin našuvnnalaš vuogádagas váldogiela ja nuppigiela ortnega oktavuođas, ja mas dálá dilis gáibiduvvo sámegiela árvu leat vuosttašgiellan dahje nubbingiellan ovdalgo addá friddjabeassama nuppidárogiela oahpahusas.</p>
<p>Sámegiella individuálalaš vierisgiellan dan sadjái go nubbi dárogiella</p>
<p>Lávdegoddi ipmirda ahte ii báljo leat reálistalaš goit buoril vuordit ahte sámegiella šaddá ovttadássásažžan dárogielain riikkadásis. Muhto vai olaha buorebut ovttaárvosašvuođa sámegiela ja dárogiela gaskka, gielaid siskkáldas árvogaskavuođa dáfus, de evttoha lávdegoddi ahte buot normerejuvvon oahpahus sámegielas galgá addit vuođu friddjabeassat nuppidárogie las . </p>
<p>Sámegiella individuálalaš vierisgiellan eanas sámiide</p>
<p>Riikahistorjjálaš duogážiid dovddasteami vuođul lea dilli nu ahte eanas sámit Norggas fertejit, oahpahuslága eavttuid vuođul, dálá dilis oahpahallat guoskevaš giellahámiid, mat leat gullan sin sámijovkui, dego individuálalaš vierisgiellan.</p>
<p>Lávdegoddi čielggasmahttá ahte "normerejuvvon oahpahusain" oaivvildit loahppadási:</p>
<p>- 10. jagi vuođđoskuvllas oahppoplánaid vuođul mat gullet dása: sámegiella vuosttašgiellan, sámegiella nubbingiellan ja sámi giella ja kultuvra, dahje ođđa oahppoplána sámegielas fágalasáhusválljenfágan nuoraidskuvllas.</p>
<p>- 3. jagi joatkkaskuvlaoahpahusas oahppoplánaid vuođul mat gullet dása: sámegiella vuosttašgiellan dahje nubbingiellan, dahje sámegiella B- dahje C-giellan olles lohkanmeriin.</p>
<p>Ohppiid válljen lea sámegiela láddanproseassa</p>
<p>Oktagaslaš leaktodássi</p>
<p>Lávdegoddi registrere ahte lea persovnnalaš láddama duohken man ollu sámi oahppit ain leat. Danne ferte skuvla dohkkehit ahte gártá oktagaslaš leaktu kurssas dahje leaktodássi sámi oahpahusas, mas muhtimat dárbbašit oanehit áiggi go earát joksat normerejuvvon máhtu ja gálgadási. Danne lea dárbbašlaš ahte skuvla láhčá dili vai muhtin oahppit sáhttet sámi fágain álgit máŋŋelis skuvlavázzináiggis, muhto nu ahte sii jokset normerejuvvon loahppadási oanehit áiggis go dábálaččat vuođđoskuvlla dahje joatkkaskuvlaoahpahusa skuvlavázzimis. Lávdegoddi oaivvilda danne ahte galget ráhkaduvvot bagadusat ja vásedin veahkke-/oahpponeavvut ohppiide, geat álget sámegielain maŋŋil sin skuvlavázzináiggis, nu ahte jokset normerejuvvon loahppadási fágas.</p>
<p>Alit loahppadási bálkášuhttit</p>
<p>Sámi joatkkaskuvlaoahpahusa Ođastusa 94 árvvoštallamis bođii ovdan ahte muhtin sámegielagat, geain sámegiella lea eatnigiella, ja vázze Stáda sámi joatkkaskuvllaid, válljejedje sámegiela nubbingiellan dan sadjái go vuosttašgiellan - vedjet danne vai ožžot buoret árvosáni sámegielas. Danne berre bálkášuhttit alit oahppodási sámegielas, nu ahte bálkášuvvo eanet sisaváldinpoeŋggaiguin alit oahpu sisaváldimis, go vuolit dásis. Muhtimat leat ballan ahte friddjabeassan nuppidárogielas normerejuvvon sámi oahpahusa geažil, dagaha ahte oahppit geat hálddašit sámegiela nubbingieladásis, válljejit sámegiela individuálaš vierisgiellan. Dán atná lávdegoddi ákkahis ballun.</p>
<p>Vuosttašgiella + nubbingiella ovttaárvosaččat váldogielain ja nuppi gielain + eará vierisgielain</p>
<p>Našuvnnalaš immatrikulerenráđđi dohkkehii jagis 1984 sisaváldima alit ohppui mas sámegiella ja dárogiella, juogo leat vuosttašgiellan ja nubbingiellan dássálaga dárogiela váldogielain ja nuppiindárogielain, oktan 2. vierisgiela vuođđokurssain, dohkkehuvvui dannego diibmolohku oktiibuot lea seamma ollu. Ortnet, mas addo friddjabeassan geatnegahtton 2.vierisgielas, jotkojuvvui ođđa ortnega oahpposuorggis oppalaš, ekonomalaš ja hálddatlaš fágat, mii bođii Ođastusas 94. Dát addá ohppiide, geain lea vuosttašgiella ja nubbingiella, sullasaš vejolašvuođa go ohppiide geain lea váldogiella ja nubbigiella, válljet čiekŋudanfága 2. ja 3. jagis. Dás lea mearkkašupmi vai sáhttá ohcat dihto profešuvdnaoahpuide.</p>
<p>8 Ekonomiija </p>
<p>8.1 Stáhta refušunortnet </p>
<p>8.1.1 Ulbmil ja hálddašeapmi </p>
<p>Stáhtabušeahta kap 0221 Poasta 68 Sámi oahpahusguovlu čilgehusas álggaha ná:</p>
<p>Stáhta doarjjaortnega ulbmil</p>
<p>" 1 Doarjjaortnega ulbmil </p>
<p>Doarjjaortnega ulbmil lea gokčat eambbogoluid oahpaheaddjebálkkáide mii gielddain lea oahpahussii sámegielas ja sámegillii, ja nannet sámi oahpaheddjiid gelbbolašvuođa sámegielas.</p>
<p>Skuvlaoamasteaddji lea stáda doarjaga vuostáiváldi</p>
<p>2. Doarjaga v uostáiváldit </p>
<p>Doarjja olggosmáksojuvvo gielddaide mat čuvvot Sámi oahppoplána 97, ja main leat sierra skuvllat mat addet oahpahusa sámegielas ja sámegillii dahje sámegiela nubbingiellan L97 vuođul.</p>
<p>Departemeantta barggut</p>
<p>3. doarjjaortnega hálddašanovddas vástádus </p>
<p>Doarjjaortnega hálddašanovddasvástádus lea juogaduvvon gaskal Girko-, oahpahus- ja dutkandepartemeantta vuođđoskuvlaossodaga ja Stáhta oahppokantuvrraid Nordlánddas, Tromssas ja Finnmárkkus. "</p>
<p>Dasa lassin čuvgejuvvo 3. čuoggás ahte departemeantta ovddasvástádus lea:</p>
<p>-defineret ja mearridit geat ožžot doarjaga</p>
<p>-johtočállosiid hábmet</p>
<p>-juogadaneavttut (ja rutiinnat movt raporteret ekonomiija ja bohtosiid, rehketdoallodárkkistusa duođaštus ja bearráigeahččovuogit)</p>
<p>-loahppaárvvoštallan</p>
<p>Stáhta oahppokantuvrraid barggut</p>
<p>Nordlándda, Tromssa ja Finnmárkku oahppokantuvrraid barggut leat:</p>
<p>-áššemeannudeapmi (ja rehketdoallu, reskontročállin, attesteren, ánvisen ja doarjaga olggosmáksin iežaset fylkka gielddaide)</p>
<p>-almmuhit ja čađahit bearráigeahču</p>
<p xml:lang="nob">-raporteren</p>
<p>Stáhta oahppokantuvra Finnmárkkus lea ožžon ovddasvástádusa meannudit ohcamiid mat bohtet gielddain lullelis Nordlándda fylkka.</p>
<p>Deaŧalaš:</p>
<p>Raporta ja loahppa-árvvoštallan</p>
<p>8.1.2 Sámi oahpahusa doarjja iešguđet dásiin </p>
<p>Lávdegoddi oaidná ahte departemeantta "loahppaárvvoštallan"-bargu mii dahkko stáhta oahppokantuvrraid "Raporterema" vuođul, lea erenoamáš deaŧalaš, vai fuomáša lea go eahpedássetvuohta gaskal dan mat nuppi bealis leat sámi oahpahusa ulbmilat oahpahuslágas ja doarjjaortnega definerejuvvon mihttomearit, ja nuppi bealis fas dánlágan oahpahusa ekonomalaš ja geavatlaš láhčin gielddain, fylkkagielddain ja stáhtalaš ásahusain.</p>
<p>2. čuoggás. Doarjjavuostáiváldit: das lea unnimusgáibádussan biddjon ahte skuvlaoamasteaddji "addá sámi oahpahusa nubbingiellan L97 vuođul". Stáhta oahppokantuvra Finnmárkkus lea johtočállosis</p>
<p>10 /2001, beaiváduvvon 13.02.2001, bealistis čállán: Diimmut sámi oahpahussii skuvlajagis 2001/02 olggobealde Davvi-Norgga, ahte " Oahpahuslága § 6-2 vuođul addojit vuoigatvuođat ohppiide geat dáhttot sámi oahpahusa." Olggobealde sámi distrivttaid lea sámiin geat leat vuođđoskuvlaagis, vuoigatvuohta sámi oahpahussii. " Dát vuoigatvuohta lea individuealla."</p>
<p>Čujuhettiin Sámi oahppoplánii 97 leat molssaeavttut ná logahallon johtočállosis:</p>
<p>sámegiella vuosttašgiellan</p>
<p>sámegiella nubbingiellan</p>
<p>sámi giella ja kultuvra</p>
<p>Johtočálus lea sáddejuvvon oahppokantuvrraide olggobealde Davvi-Norgga, ávžžuhusain gilvit dán dieđu gielddaide ja vuođđoskuvllaide.</p>
<p>Movttiidus</p>
<p>skuvlaoamasteaddjái</p>
<p>Departemeanta dadjá muđuige johtočállosis F-18-2000, beaiváduvvon 24.02.2000, sierra gielalaš oahpahusdoarjaga ektui joatkkaskuvlaoahpahusas, ahte ulbmilin lea movttiidahttit skuvlaoamasteddjiid addit liige giellaoahpahusa: </p>
<p>"Ulbmil</p>
<p>Ortnega ulbmil lea movttiidahttit skuvlaoamasteddjiid addit liige giellaoahpahusa gielalaš unnitloguide, sámiide ja kveanaide joatkkaskuvllas. Dán oktavuođas leat gielalaš unnitlogut oahppit/fágaoahppit geain lea eará eatnigiella go dárogiella, ruoŧagiella ja dánskagiella. Ortnet fátmmasta maiddái sámiid ja kveanaid."</p>
<p>Sámi oahpahus sámiide almmá ovdalis sámi eatnigiela</p>
<p>Lávdegoddi oaidná ahte departemeantta sátnádeapmi eatnigiela birra maŋemus oasis, vahágis livččii sáhttán addit vejolašvuođa hehttet sámi oahpahusa movttiidahttima eanas sámiide Norggas, geain riikapolitihkalaš sivaid geažil ii leat iežaset álbmoga giella geavatlaš eatnigiellan dálá áiggis, muhto fertejit dan oahppat individuálalaš vierisgiellan. Muhto johtočállosis gal čielggasmahttojuvvo maŋŋelis, oasis Doarjjajuohkima eavttut, ja daddjo: "Sámiin lea vuoigatvuohta sámi oahpahussii, vrd. oahpahuslága § 65-3. Sámiide adnojuvvo doarjja sámi oahpahussii." </p>
<p>Čielggasmahttojuvvo Ohcan ja bearráigeahčču-oasis ahte doarjja gusto ná:</p>
<p>- sámegiella vuosttašgiellan</p>
<p>- sámegiella nubbingiellan</p>
<p>- sámegiella B-giellan</p>
<p>-sámegiella C-giellan</p>
<p>Ruovttugiela - eatnigiela gaskavuohta namuhuvvo Ot. Prp. 33 (1986-87):</p>
<p>Ruovttugiella ja eatnigiella</p>
<p>"Ruovttugielain oaivvilduvvo giella man olmmoš lea geavahan ruovttus bajásšattadettiin. Dávjá adnojuvvo namahusain eatnigiella. Jus olmmoš lea geavahan eambbo gielaid ruovttus bajásšattadettiin, lea doarvái ahte sámegiella lea leamaš okta dáin gielain, jus fal sámegiella ii leat leamaš áibbas vuollásaš."</p>
<p>Johtočálus čuvge maiddái: "Kveanaide adnojuvvo doarjja suomagiela nubbingiela oahpahussii. Unnitlogugielain sáhttá doarjja adnojuvvot dárogiela, eatnigiela ja eŋgelasgiela doarjjaoahpahussii."</p>
<p>Doarjja gokčat eambbogoluid</p>
<p>8.2 Sámi oahpahusa doarjjajuohkinea vttut </p>
<p>8.2.1 Maid gokčá doarjja? </p>
<p>Čuokkis 6. Eavttut doarjaga juohkimii ja meroštannjuolggadusat čuvgejit ahte doarjja geavahuvvo njealljelágan olggosgoluide:</p>
<p>-eambbogolut luohkkájuohkimii ja joavkojuohkimii go leat iešguđetlágan giellamolssaeavttut Sámi oahppoplánas 97. Dát guoská sámi hálddašanguovllus</p>
<p>-eambbogolut sierra skuvllaide (sámi luohkáide ásahuvvon oahpahuslága § 6-2 vuođul, dahje iešálgaga vuođul )</p>
<p>-eambbogolut ovttaskas ohppiid oahpahussii oahpahuslága § 6-2 vuođul</p>
<p>-eambbogolut konverterendiimmuide go addo oahpahus sámegielas ja sámegillii</p>
<p>Doarjja oahppovirgelohpái</p>
<p>Dasa lassin lea vejolaš oažžut doarjaga oahppovirgelobiide go váldá joatkkaoahpu sámegielas</p>
<p>8.2.2 Eavttut </p>
<p>Doarjaga oažžu go deavdá ovtta dáin čuovvovaš eavttuin.</p>
<p>-gielda galgá čuovvut Sámi oahppoplána 97. Guoská gielddaide siskkobealde sámi hálddašanguovllu</p>
<p>-gielda galgá ásahit sierra skuvllaid/luohkáid oahpahussii sámegielas ja sámegillii, ásahuvvon oahpahuslága § 6-2 vuođul, dahje iešálgaga vuođul</p>
<p>-gielddas galget leat skuvllat main addet sámegiela nubbingiela oahpahusa L97 vuođul</p>
<p>Iešálgaga vuođul</p>
<p>Lávdegoddi fuomáša ahte sátnádeapmi "dahje iešálgaga vuođul" sáhtášii skuvlaoamasteddjiide geográfalaš mearrikeahtes guovllus, nudaddjon "sámi distrivttain olggobealde sámegiela hálddašanguovllu" leat ávžžuhus mannat viidábut go oahpahuslága unnimusmearrádusat dadjet individuálalaš vuoigatvuođa birra sámi oahpahusa hárrái.</p>
<p>8.2.3 Doarjjarámmat </p>
<p>Mearrádusat bustávain b ja c, čuokkis 6. Eavttut doarjaga juohkimii ja meroštallamat guoskkahit njuolgut dán čielggadeami guovllu:</p>
<p>Oahpahus sámegielas ja sámegillii</p>
<p>"b) Skuvla/luohkát main lea sámi oahpahus olggobealde sámi hálddašanguovllu</p>
<p>Gielddain, main leat skuvllat ásahuvvon § 3 vuođul, dahje leat sierra luohkát sámegielas ja sámegillii oahpahusa várás, mearriduvvojit doarjjavuoigadis diimmut gieldda luohkkáloguid netto lássaneami vuođul, mii dahkko skuvlla/luohká ásaheami vuođul.</p>
<p>Oahpahus sámegielas nubbingiellan</p>
<p>c) oahpahus sámegielas nubbingiellan olggobealde sámi hálddašanguovllu.</p>
<p>Gielddaide minddar mat addet sámegielas oahpahusa, gártet doarjjavuoigadis dimmut mearriduvvot dan mielde galle joavkku ožžot oahpahusa sámegielas ja ohppiid ahkecehkiid mielde."</p>
<p>Mearrádusat bustáva a mielde eai leat nu áigeguovdilat go čielggada sámi oahpahusa olggobealde sámegiela hálddašanguovllu, muhto váldojuvvojit almmatge mielde dás. Ovdamearkan namuhit ahte Tromssa sámeskuvla čuovvu Sámi oahppoplána 97, vaikko skuvla leage olggobealde sámegiela hálddašanguovllu. Skuvla oažžu stádas sierra doarjaga, muhto lea ruovttugieldda vuollásaš:</p>
<p>"a) Gielddat mat čuvvot Sámi oahppoplána 97</p>
<p>Doarjjavuoigaduvvon diibmologu mearrida departemeanta dan vuođul movt guoskevaš gielddaid skuvllat dáhtonis 01.09 ovddit jagi juhket ohppiid luohkkácehkiide ja giellamolssaeavttuide. Diibmologu mearrideami eaktun lea ahte skuvllat gehččojuvvojit goabbat skuvlan go geavaha luohkkájuohkinnjuolggadusaid dain dáhpáhusain go skuvllas leat sihke oahppit geain sámegiella lea vuosttašgiellan, ja oahppit geain lea okta dahje máŋga eará giellamolssaeavttu. Viidáseappot lea eaktun ahte dat oassi skuvllas mas ii leat sámegiella vuosttašgiellan, juhkkojuvvo dain diimmuin go oahpahuvvo sámegielas/dárogielas, vai buot joavkkut ožžot oahpahusa iežaset válljen giellamolssaeavttu mielde. Dasa lassin sáhttet Finnmárkku ja Tromssa oahppokantuvrrat jahkásaš juohkinreivve bokte oažžut vejolašvuohta juohkit diimmuid liige joavkojuohkimii árvvošteami vuođul."</p>
<p>Doarjjamearri oahpahusdiimmuid mielde</p>
<p>8.2.4 Doarjjavuohki </p>
<p>Čilgehusas kap 0221 poasta 68 Sámi oahpahusguovlu, de addojuvvo doarjja meari mielde mii dahkko oahpahusdiimmuid vuođul, mii čuožžu juohkinreivves man oahppokantuvra sádde.</p>
<p>Stáhta oahppokantuvrra rámmat johtočállosis:</p>
<p>Fágamolssa-</p>
<p>eavttut</p>
<p>1.-4. luohkká</p>
<p>5.-7. luohkká</p>
<p>8.-10. luohkká</p>
<p>Oktiibuot</p>
<p>Sámeg. 1.giellan</p>
<p xml:lang="nob">572</p>
<p xml:lang="nob">534</p>
<p xml:lang="nob">414</p>
<p xml:lang="nob">1520</p>
<p>Sámeg. 2.giellan</p>
<p xml:lang="nob">432</p>
<p xml:lang="nob">417</p>
<p xml:lang="nob">262</p>
<p xml:lang="nob">1111</p>
<p>Sámi giella ja kultuvra</p>
<p xml:lang="nob">230</p>
<p xml:lang="nob">268</p>
<p xml:lang="nob">224</p>
<p xml:lang="nob">722</p>
<p>Johtočállosis F-18-01 lea máksomearri seamma go johtočállosis 2000: "Doarjja sámiide ja kveanaide meroštallojuvvo seamma máksomeari mielde go ovdal, kr 285/diibmui. Ohppiide/fágaohppiide geat ožžot sámegiela dahje suomagiela oahpahusa nubbingiellan, addojuvvo 67 diimmu ovddas doarjja jahkái daid 20 vuosttaš oahppi/fágaoahppi várás. Go ohppiid lohku lea badjel 20, de addojuvvo 33 diimmu ovddas doarjja jahkái."</p>
<p>8.2.5 Áigerámmat </p>
<p>Vuođđoskuvllat galget juohke skuvlla ovddas sáddet devdojuvvon skovi boahtte skuvlajahkái ášševuodjingeainnu bokte, ja gielda sádde dasto skoviid iežas oahppokantuvrii maŋemusat njukčamánu 31.b.</p>
<p>Joatkkaskuvlaoahpahussii almmuhuvvo johtočállosis F-18-01, beaiváduvvon 09.02.2001: "Lohkandáhton ja áigemearit 2001</p>
<p>Unnitlogugielagat, sámi ja kveana oahppit/fágaoahppit geat ožžot liige giellaoahpahusa mearriduvvon lohkandáhtonis cuoŋománu 1.b ja golgg otmánu 1.b. , ožžot doarjaga dán ortnegis. </p>
<p>Skuvlaoamasteaddji áigemearri ohcat doarjaga lea cuoŋománu 13.b ja golggotmánu 12.b , ohcama sádde Stáhta oahppokantuvrii. Ohcanskovvi lea mielddusin dán johtočállosis. </p>
<p>Maŋŋil go lea guorahallan ja dárkkistan ohppiidlisttuid ja doarjjaohcama, lea oahppokantuvrraid áigemearri miessemánu 4.b ja skábmamánu 2.b sisasáddet departemeantii. </p>
<p>Doarjjaortnega birra leat eambbo dieđut johtočállosis F-018-00."</p>
<p>Individuálalaš ohppiidčuvgehusat</p>
<p>Namuhuvvon ohcanskovis lea rubrihkka masa bidjá individuálalaš čuvgehusaid: oahppi namma, riegádanbeaivi, ja makkár fálaldaga oahppi oažžu.</p>
<p>8.2.6 Doarjja joatkkaohppui sámegielas </p>
<p>Dát oassi meannuduvvo bustávas d čuokkis 6. Eavttut juohkit doarjaga ja meroštallamat čilgehusas kap. 0221 poasttas 68 Sámi oahpahusguovlu:</p>
<p>Oahpahusdiimmut eará bargguide</p>
<p>"Doarjjavuoigadis diibmolohku fátmmasta maiddái diimmuid mat leat konverterejuvvon bargguide mat leat erenoamážat dán šlájat oahpahusas. Konverterejuvvon lohkangeatnegasvuođa meroštallama galgá dahkat departemeantta addán njuolggadusaid vuođul.</p>
<p>Geográfalaš ráddjejupmi</p>
<p>Doarjja joatkkaohppui sámegiela gelbbolašvuođa nannemii addojuvvo oahppovirgelobiin. Doarjaga ožžot duššefal Nordlándda, Tromssa ja Finnmárkku gielddat. Dábálaččat sáhttá ovtta jahkái oažžut oahppovirgelobi. Dallego oahppokantuvra gávnnaha heivvolažžan, sáhttá addojuvvot oahppovirgelohpi oanehit áigái.</p>
<p>Eaktun go gielddat galget oažžut doarjaga, lea ahte joatkkaoahppu addá gelbbolašvuođa sámegielas ja ahte oahpaheaddji lea geatnegahttojuvvon oahpahit sámegielas dahje sámegillii giellaseaguhusdistrivttain guokte jagi maŋŋil go oahppováldin lea ollašuvvan. Čatnanáiggi sáhttá oanidit gorrelaččat, jus virgelohpi lea bistán oanehit áiggi go jagi, muhto ii almmatge nu ahte čatnanáigi gártá oanehit go jagi. Gielddat sáhttet maiddái ohcat doarjaga oahpaheddjiide go lea addojuvvon doarjja oahppovirgelohpái ovdal. Nuppehávi doarjja lea oktiigullevaš joatkkaoahpu čađahemiin, man ovddit addojuvvon doarjja govččai ja das ahte leago velá dárbu joatkkaohppui.</p>
<p>Ii refunderejuvvo duohta bálkágollu</p>
<p>Doarjja man gielddat ožžot, galgá gokčat oahpaheddjiid vuođđobálkká."</p>
<p>Buohtastahttin doarjagiin mii addo ođđa sisafárrejeddjiid-</p>
<p>gielaide</p>
<p>8.3 Buohtastahttin ođđa sisafárrejeddjiid gielaid doarjja ortnegiin </p>
<p>Stáhtabušeahtta kap. 231 poasta 65 Doarjja liige giellaoahpahussii gielalaš unnitloguid várás fátmmasta sihke eamiálbmoga , nappo sámiid, ja našuvnnalaš unnitlogu , nappo kveanaid, seamma ládje go dálá áiggi gielalaš unnitloguid , nappo sisafárrejeddjiid. GOD ( KUF) johtočállosis F-019-2001 3.03.2001: </p>
<p>Doarjja liige giellaoahpahussii unnitlogugielagiidda geain lea eará eatnigiella go sámegiella ja suomagiella - skuvlajahkái 2001-2002, dás váldo maiddái oasáš mielde, mii lea áigeguovdil, vai sáhttá buohtastahttit prisihpalaš rámmaid: </p>
<p>Guovttegielat fágaoaohpahus</p>
<p>Sámi oahpahusa iešguđetge dásiid ektui lea miellagiddevaš guovttegielatvuođa-perspektiiva lađđasis 2.3 , dannego lassin doarjagii mii addojuvvo eatnigiela oahpahussii, de addojuvvo maiddái doarjja guovttegielat fágaoahpahussii eatnigielas ja dárogielas, dat mearkkaša addojuvvo oahpahus mas sihke oahppi eatnigiella ja dárogiella geavahuvvojit (departemeantta deattuhus teavsttas). Viidáseappot daddjo ahte "doarjja galgá leat veahkkin gokčat gieldda goluid dán oahpahussii, ja eaktun lea ain ahte gielda lea mielde ruhtadeame dán oahpahusfálaldaga. Doarjja sáhttá addojuvvot maiddái priváhta skuvllaide." </p>
<p>Sierragoluid vuhtiiváldin</p>
<p>Sámi oahpahusa doarjjarámmaid ektui lea erenoamáš miellagiddevaš dat nubbi oassi 2, lađđasis 2.4 Meroštallan Doarjjavuoigadis diimmuid: "Go mearrida doarjjavuoigadis diibmologu, váldá vuhtii ahte golut juohke oahppi nammii leat</p>
<p>- stuorábut gielddain ja priváhta skuvllain gos leat unnán doarjjavuoigadis oahppit, go dain gielddain ja priváhta skuvllain gos leat ollu doarjjavuoigadis oahppit</p>
<p>- stuorábut skuvllain gos leat unnán oahppit geat ožžot sierra dárogielaoahpahusa go dain skuvllain gos leat ollu oahppit geat ožžot sierra dárogielaoahpahusa</p>
<p>- stuorábut gielddain ja priváhta skuvllain gos leat unnán eatnigielatoahppit juohke giela ektui go dain gielddain ja priváhta skuvllain gos leat ollu eatnigielatoahppit juohke gielas."</p>
<p>Eambbo gielat addet eambbo diimmuid</p>
<p>Johtočálus almmuha viidáseappot: " eatnigielaoahpahussii ja guovttegielat fágaoahpahussii meroštallojuvvo doarjja gielddadásis dan mielde man ollu oahppit ožžot dán oahpahusa ja man ollu gielaide oahpahuvvo. Eaktun go eatnigielaoahppit galget oažžut doarjaga lea ahte maiddái ožžot sierra dárogielaoahpahusa. Jus eatnigielaoahppit juohkásit ollu gielaide, luvve dát eambbo diimmuid juohke oahppi nammii, go dalle jus oahppit juohkásit hárvvet gielaide."</p>
<p>Erohus sámi doarjjaortnegis</p>
<p>Buohtastahttima dihte fuomášit dás ahte prinsihppa " eambbo gielat luvvejit eambbo diimmuid" ii gusto iešalddis johtočállosa F-018-01 (09.02.2001) vuođul dakkár gildii dahje fylkkagildii mii addá oahpahusa davvisámegielas, julevsámegielas dahje lullisámegielas, jus buot diimmut rehkenastojit oktasašdoahpagiin "sámegiella".</p>
<p>Unnimusmeari doarjja lea ná mearriduvvon: " Galgá sisafievrriduvvot unnimusdiibmolohku 60,8 diimmu jahkái juohke oahppái. Dat mearkkaša ahte jus meroštallannjuolggadusa mielde gártá ollislaš diibmolohku unnit (sierra dárogielaoahpahus + eatnigieloahpahus+guovttegielat fágaoahpahus) juohke doarjjavuoigadis oahppái go 60,8 jahkái, de mákso goittotge doarjja 60,8 jahkái juohke oahppi nammii."</p>
<p>Erohus movt meroštallá unnimusmeari doarjaga</p>
<p>Buohtastahttin orru čájeheamen ahte sámioahpahusa unnimusmeari doarjja gielddas rehkenasto vuosttaš oahppi rájes gii oažžu oahpahusa sámegielas, diibmologuin mii lea fága oahppoplánas. Ja sámegielas galget leat 20 oahppi vai ožžot gitta 67 diimmu rádjái: " Ohppiid/fágaohppiid vuođul, geat ožžot sámegiela dahje suomagiela nubbingiela oahpahusa, addojuvvo doarjja 67 diimmu ovddas jahkái dan vuosttaš 20 oahppi/fágaoahppi nammii. Go ohppiidlohku lea badjel 20, de addo doarjja 33 diimmu jahkái."</p>
<p>Lea nu ahte sámioahpahussii addojuvvon doarjja ollislaš ohppiidlogu vuođul geat ožžot dán oahpahusa gielddas dahje fylkkagielddas, de gusto dát doarjja ohppiide geain ii leat sámegiella iige dárogiella eatnigiellan: Doarjja sierra dárogielaoahpahussii meroštallojuvvo sierra juohke skuvlii gielddas. Skuvllaide, gos leat unnán oahppit geat ožžot sierra dárogielaoahpahusa, luvvejuvvojit eambbo diimmut juohke oahppái go skuvllaide gos leat eambbo oahppit."</p>
<p>Ovddidit vai goahcat sámi oahpahusa ovdáneami? </p>
<p>8.4 Lávdegotti árvvoštallan </p>
<p>Lávdegoddi oaidná ahte Stáhta doarjjaortnet galgá ovddidit sámi oahpahusa, muhto gávnnaha liikká skuvlaoamasteddjiid čuvgehusaid dihte dárbbu jearrat: Addet go dálá refunderennjuolggadusat vejolašvuođa goahcat sámi oahpahusa ovdáneami olggobealde sámegiela hálddašanguovllu? </p>
<p>Lávdegoddi konstatere ahte dál addojuvvo oahpahus sámegielas olggobealde sámegiela hálddašanguovllu eanas duššefal ovtta ovttaskas oahppái dahje smávit jovkui ovtta dahje dušše moatti skuvllas gielddain dahje fylkkagielddas. Danne lávdegoddi cuige ahte ovdalis namuhuvvon diibmo- ja ohppiidlohkorámmat (8.2.5 Doarjjaortnet) dahket ahte skuvlaoamasteaddji, gii addá oahpahusa sámegielas bie đgguid máŋgga skuvllas , sáhttá gártat dan dillái ahte ii oaččo buot goluid refunderejuvvot oahpaheaddjebálkkáide sámioahpahusas. Skuvlaoamasteaddjit leat lávdegoddái ovdandivvon ahte dat mii guoská oahpaheaddjebálkái , de lea ortnet heivvolaččamus gildii dahje fylkkagildii jus buot oahppit geat ožžot skuvlaoamasteaddjis sámioahpahusa, ožžot dán oahpahusa seamma dásis ja čohkkejuvvo ovtta sadjái ja ovtta luohkkái. </p>
<p>Refušuvdnamávssu ja oahpaheaddji duohta bálkká erohus</p>
<p>Lávdegoddi lea vásihan go lea ságastallan gielddaid ja fylkkagielddaid skuvlaetáhtaiguin:</p>
<p>-erohus refušuvdnamávssu ja oahpaheaddji duohta bálkká gaskka sáhttá gártat eahpegovttolaš stuorisin</p>
<p>-juohkinvuohki ja juohkináigodat berre heivehuvvot geavatlaš dárbbuide.</p>
<p>Gielddat mat addet sámi oahpahusa oahppi ruovttuskuvllas oahpaheddjiid bokte dahje lagas skuvllas, sáhttet čájehit man stuora earru lea refušuvdnamávssus ja duohta diibmobálkkás. Dát rievddada oahpaheaddji oahpu ja bálvalusáiggi mielde. Ná daddjui muhtin gielddas:</p>
<p>"Oahpaheaddji bálká muddehuvvo juohke jagi, muhto refušuvdnamáksu heivehuvvo juohke goalmmát jagi buoremusas."</p>
<p>Gaskaboddosaš juohkin heivehuvvon duohta geavaheapmái</p>
<p>Go juohkin dahkkojuvvo easka lagabuidda ođđa skuvlajagi álggu, dahká dát eahpesihkarvuođa. Sávahahtti livččii oažžut resursarámma sámi oahpahussii seamma áiggis go dábálaš oahpahusa resurssat addojit. Refušuvdna - loahppa - juohkin - berrejit muddehuvvot maŋŋil ja duohta geavahusa vuođul lohkandáhtonis golggotmánu 1.b.</p>
<p>Gielddat ja fylkkagielddat, mat fertejit fállat oahpahusa gáiddusoahpahussan, sidjiide bohtet velá lassin kommunikašuvd nagolut - golut jietna-/govvalonohallamiidda, interneahtta e-poasttain ja laktáseapmi - ja dat lasiha velá refušuvdnamávssu ja goluid erohusa mat gártet juohke oahpahusdiimmus. </p>
<p>sámegiella ja dárogiella dássálaga vuosttašgiellan</p>
<p>Ovdamearkan govvida Finnmárkku fylkkaoahpahusetáhtta dákkár dilálašvuođa:</p>
<p>" Finnmárkkus lea sámegiella ja dárogiella dássálaga vuosttašgiellan. Sámi oahpahus addojuvvo fidnofágas ja oppalaš fágain ja juohke luohkás --- mearriduvvon diibmologuin. Dát dahká váttisin časkit oktii luohkáid mas ulbmilin lea unnimus lágis luohkát ja joavkkut."</p>
<p>"Maŋemus jagiid lea oahpahus sámegielas, suomagielas ja vierisgielain lassánan ja lassána ain ovddasguvlui. Stádadoarjja ii govčča fylkkagieldda duohtagoluid dán oahpahussii. Danne ferte fylkkagielda gokčat stuora oasi dáin goluin iežas ruđaiguin."</p>
<p>Girko-, oahpahus- ja dutkandepartemeanta čálii 28.02.2000 Finnmárkku fylkkagildii ná " Departemeanta áigu guorahallat ja árvvoštallat movt ođđa njuolggadusat váikkuhit maŋŋil go dat leat doaibman ovtta jagi. Departemeanta váldá fárrui Finnmárkku fylkkagieldda oaiviliid dán barggus."</p>
<p>Movttiidahttit fylkkagieldda liige giellaoahpahussii</p>
<p>Lávdegoddi mearkkaša čuovvovačča:</p>
<p>"Departemeanta gávnnaha almmatge vuogasin muittuhit ahte doarjjaortnega ulbmilin lea movttiidahttit fylkkagieldda addit liige giellaoahpahusa. Ortnega ulbmil ii leat gokčat dán oahpahusa goluid."</p>
<p>Lávdegoddi oaivvilda ahte jus departemeanta hálida nannet vejolašvuođa oažžut oahpahuslága ulbmila ollašuvvat sámi oahpahusa dáfus, de berrejit sii čielggasmahttit dán oaivila buot gielddaid ja fylkkagielddaid skuvlaoamasteddjiide. Muhto dasa lassin berre departemeanta heivehit doarjjaortnega dan mielde mii duohtavuođas lea dárbbašlaš, dassážii go sámi oahpahus Norgga skuvllain lea šaddan dábálažžan . </p>
<p>Doarjja sámi oahpahussii gaskaoapmin ovddidit sámegiela nubbingiellan</p>
<p>Lávdegoddi hálida čájehit buohtastahttima sámi oahpahusa doarjjaortnega gaskka ja doarjjaortnega gaskka mii addo ohppiid oahpahussii geain lea eará eatnigiella go dárogiella, sámegiella dahje kveanagiella (vrd 3 maŋemus oasi kap. 8.3): Oppalaš oahpahusa dárogielas ja dárogillii ožžot oahppit geain lea sámegiella dan dábálaš oahpahusas olggobealde sámegiela hálddašanguovllu. Muhto vuohki movt sámi oahpahusa diimmuid meroštallá doarjjajuohkimis, berre rievdaduvvot nu sullii movt doarjja addo sisafárrejeddjiid oahpahussii, vai lea vejolašvuohta geavahit daid bargovugiid maid oahppoplána čilge sámegiela nubbingiela oktavuođas. Dát nanne sámegiela reaidogiellan ohppiide geain lea sámegiella nubbingiellan, ja geat leat olggobealde sámegiela hálddašanguovllu. Dát galgá duddjot kompensašuvdnan dannego dáid ohppiid lagasbirrasa sámi giella, kultuvra ja servodateallin eai oaččo dálá ortnegis doarvái fuomášumi Stáhta ortnegis sámegielat radio- ja tv dáfus, ja unnán maiddái Stáhta ja Sámedikki doarjjaortnegiin sámegielat preassii.</p>
<p>Diehtojuohkima ja bagadallama bealit</p>
<p>9 Stáhta oahppokantuvrraid bargu čuovvolit sámi oahpahusa oahpahuslága ektui </p>
<p>Gielddaid ja fylkkagielddaid etáhttajođiheaddjit sáhttet dárbbašit bagadallama ja čuovvoleami čuovvovaš áššiin:</p>
<p>- diehtojuohkin das maid oahpahus sámegielas ja sámegillii mielddisbuktá, sámegiela oahpahusa birra, ja mii sámegiela oahpahus lea. </p>
<p>-áigerámmat, ja sámi oahpahusa goluid gokčan</p>
<p>-oahpaheaddjedárbbu gokčan ja molssaevttolaš oahpahusvugiid geavaheapmi</p>
<p>-oahppostoffa sámi gielas, kultuvrras ja servodateallimis, ja dan gaskkusteapmi dálá oahppoplánaid mielde sámi ja ii-sámi ohppiide.</p>
<p>Erenoamáš deaŧalaš bargosuorggit</p>
<p>Sámi oahpahusa ovdáneapmi borgemánu 1.b.1999 oahpahuslága ulbmila vuođul, lea sorjavaš govdadis diehtojuohkimis, ja dárbbašuvvojit ainnas guovtti ovddidansuorggis álggahuvvot barggut Stáhta oahppokantuvrra bealis:</p>
<p>Geahččaladdan - ja ovddidanbarggut</p>
<p>GOD sáddii johtočállosa 058/99 dahtonis 02.08. 1999, geahččaladdan- ja ovddidanbargguid birrra Stáhta oahppokantuvrraide , lassin gielddaide, fylkkagielddaide, universitehtaide ja allaskuvllaide. Ávžžuhus johtočállosa vuostáiváldiide ahte "dustet ođđa hástalusaid ja leat mielas álggahit ja bidjat rahčamuša " galgá maiddái guoskat oahpahussii sámi gielas, kultuvrras ja servodateallimis ja oahpahussii sámegillii sámi ohppiide, ja sámi giela, kultuvrra ja servodatealllima birra buohkaide earáide skuvllain ja rávisolbmuidoahpahusas. </p>
<p>Ovddidit IKT geavaheami sámi oahpahusas</p>
<p>Stáhta oahppokantuvrraid IKT-ovddideapmi skuvllas sáhttá leat mielde váikkuheamen ahte Stáhta IKT-nannen nanne sámi oahpahusa oppalaččat ja sámioahpahusa erenoamážit, dannego IKT geavaheapmi veahkeha duogŋat almmuhuvvon oahppogirjjiid ja oahpponeavvuid váilevašvuođa, ja ábaida oahpaheaddjeváilli olggobealde sámegiela hálddašanguovllu.</p>
<p>GOD dahkosa vuođul Stáhta IKT-nannema hárrái skuvllas, lea Stáhta oahppokantuvrraid ovddasvástádus bagadallat ja diehtojuohkima addit gielddaide ja fylkkagielddaide, koordineret oahppodásiid gaskka, ee koordineret báikkálaš ovddidanprošeavttaid, raporteremiid ja bearráigeahču dáfus. Dán oktavuođas gullá maiddái čuovvoleapmi, dasa mii guoská oastit ja organiseret rusttegiid ja prográmmagálvvuid, virgáibidjat vejolaš IKT-bagadalliid ja olbmuid geain lea systemaovddasvástádus, lasseoahppu, bagadeapmi, báikkálaš oahpponeavvobargu, báikkálaš ja regiovnnalaš ovttasbargu ja fierpmádatorganiseren jna. </p>
<p>Ekonomalaš gažaldagat</p>
<p>Dasa lassin lea Nordlándda, Tromssa ja Finmmárkku Stáhta oahppokantuvrraid liigebargun, ovttasráđiid GOD vuođđoskuvlaossodagain, hálddašit doarjjaortnega stádabušeahtas, kap 0221 Poasta 68 Sámi oahpahusguovlu. Departemeanta galgá defineret ulbmiliid, mearridit gii oažžu doarjaga, hábmet johtočállosiid, mearridit juohkineavttuid, fuolahit raporterema ekonomiija ja bohtosa birra ja loahppaárvvoštallat. Dán golmma fylkka oahppokantuvrrat galget fas bealisteaset áššemeannudit, máksit doarjaga, almmuhit, dárkkistit ja raporteret. Finnmárkku kantuvra meannuda dasa lassin doarjagiid gielddaide olggobealde Davvi-Norgga.</p>
<p>Kártet ja raporteret goluid</p>
<p>Lávdegoddái lea vuođđogažaldahkan: Movt sáhttá dán golmma Stáhta oahppokantuvrraid raporteren leat veahkin váikkuheamen departemeantta loahppaárvvoštallama nu ahte addá vuođu heivehit doarjjaortnega sámi oahpahusguvlui duohta dilálašvuođaid ja duohta dárbbuid vuođul?</p>
<p>Okta oahppokantuvra lea čállán váhnemiidda: "Gieldda geatnegasvuođat fátmmastit viidát. Nu movt ortnet doaibmá dál, de gokčá gielda liigegoluid mat čuvvot molssaevttolaš oahpahusvugiid. Stáhta gokčá dárbbašlaš oahpahusdiimmuid. Muhtin molssaevttolaš vugiid golut leat eahpegovttolaččat. Finnmárkku oahppokantuvra lea departemeanttain váldán ovdan váttisvuođa ahte leago govttolaš ahte gielddat galget gokčat dáid eambbogoluid."</p>
<p>sámi oahpahusa doarjjahálddašeami sajušteapmi</p>
<p>Lávdegoddi lea árvvoštallan livččii go sámi oahpahusa doarjjaortnet- hálddašeami galgan sirdit Stáda oahppokantuvrrain Sámediggái. Lávdegoddi deattuha integrašuvnna ja sámi oahpahusa dábálažžandahkama skuvllain olggobealde sámegiela hálddašanguovllu. Ja dasto lea Stáhta oahppokantuvrraid bargu čuovvut mielde ja čuovvolit oahpahusa iežaset fylkkas, maiddái sámi oahpahusa. Danne oaivvilda lávdegoddi ahte Stáhta oahppokantuvrrat galget hálddašit sámi oahpahusa iežaset geográfalaš guovlluin. Dát lea oassin oppalaš ulbmiliid čuovvoleamis sámi oahpahusa dáfus, ja sámi oahppoplánaid ulbmiliid mielde. (Lávdegoddelahttu Berit Johnskareng geassádii das ahte Stáhta oahppokantuvrrat galget hálddašit doarjjaortnega.)</p>
<p>Molssaevttolaš oahpahusvuohki lea subsidiára</p>
<p>10 Sámi oahpahussii molssaevttolaš oahpahusvuogit </p>
<p>10.1 Goas leat molssaevttolaš oahpahusvuogit áigeguovdilat? </p>
<p>Oahpahuslágas daddjo čielgasit ahte molssaevttolaš oahpahusvuogit sámegielas leat subsidiárat ja dát oahpahusvuohki lea áigeguovdil easka dalle go ii leat oahpaheaddji olamuttus báikkis. Girko-, oahpahus- ja dutkandepartemeantta njuolggadusat, mearriduvvon geassemánu 28.b.1999, leat ná sátnáduvvon: </p>
<p>"§ 7-1 molssaevttolaš oahpahusvuogit sámegielas ja suomagielas </p>
<p>Ohppiin, geain lea vuoigatvuohta oažžut oahpahusa sámegielas ja/dahje suomagielas, lea vuoigatvuohta oažžut molssaevttolaš oahpahusa go oahpahus ii sáhte addojuvvot skuvlla iežaset oahpaheaddjis skuvllas. Molssaevttolaš oahpahusvuogit sáhttet ee leat gáiddusoahpahus, leaktuduvvon oahpahus dahje oahppováldimat sierra oahppobáikkis. Vuođđoskuvlla ohppiid molssaevttolaš oahpahusvuohki galgá ásahuvvot ovttasráđiid váhnemiiguin."</p>
<p>Lávdegoddi atná ahte molssaevttolaš oahpahusvuohki sáhttá maiddái doaibmat lassin báikkálaš oahpaheaddji oahpahussii.</p>
<p>Subsidiára oahpahusvuohki biddjo primára vuohkin</p>
<p>Vaikko velá molssaevttolaš oahpahusvuogit njuolggadusaid sátnádusa vuođul leatge oaivvilduvvon leat subsidiára - go ii leat oahpaheaddji bidjat oahppi sámi oahpahussii báikkálaš skuvllas, Stáhta refunderejuvvon bálkkáin - de lea lávdegoddi registreren ahte muhtin skuvlajođiheaddjit almmatge orrot plánemen molssaevttolaš oahpahusa primára čoavddusin. Čájehuvvo dárbbašlažžan muittuhit muhtin rektoriid ja skuvlaoamasteddjiid ahte formálalaš gelbbolaš sámi oahpaheaddji sáhttá dan seammas leat formálaččat gelbbolaš - fágalaččat ja pedagogalaččat - oahpahit maiddái eará fágain. Dávjá dahkko namalassii nu ahte sámi oahpaheaddjevirgi almmuhuvvo oassevirgin, diibmooahpaheaddjevirgin, dávjá ovttas sisafárrejeddjiid gielaid diibmooahpaheaddjevirggiin, ja muhtin háviid aiddo ovdalaš skuvlaálggaheami dahje maŋŋil go eará oahpahus lea álggahuvvon. </p>
<p>oahpahusresurssaid juohkin</p>
<p>Ággan adnojuvvo dávjá ahte skuvla ii dieđe áigge bále ožžot go sii sámegielat oahppi ja goluid gokčan lea eahpevissis. Muhto go gáiddusoahpahus ferte láhččojuvvot ákkain ahte " ii gávnna oahpaheaddji", de gártet skuvlaoamasteaddji golut dáinna lágiin sakka eambbo go bálkágolut šattašedje jus virgáibidjá oahpaheaddji ruovttuskuvlii.</p>
<p>Ovttaárvosaš prinsihppa sámegiela ja dárogiela gaskka</p>
<p>Lávdegoddi čuoččuha: Sámi oahpahusa hálddatlaš ja pedagogalaš láhčin galgá leat skuvllas lunddolaš ja normála oassin plánemis olggobealde sámegiela hálddašanguovllu. Dát galgá leat seamma ládje go dárogielas ja eará árbevirolaš gielain, vuosttažettiin gielddain gos ovdalaš áiggis lea sámi álbmot ássan - ee nu movt guovddáš eiseválddit gohčodit " gielddat gos leat dettolaš ollu sámit" (namuhuvvon ovdalis). Muhtin gielda gos lea sámi oahpahus dál, lea omd bidjan sámi oahpahusa bargguid sisafárrejeddjiid konsuleantta háldui. </p>
<p>Dássejuohkin giellakategoriija ja ahkeluohká mielde</p>
<p>Ovttaárvosašvuohta sámi oahpahusa ja dárogiela oahpahusa gaskka (dárogiella váldogiella ja nubbidárogiella, dárogiella sámegielat ohppiide, dárogiella vierisgielagiidda), eaktuda dássejuohkima sámegielas ahkeluohkáid ja giellakategoriijaid mielde ( sámegiella vuosttašgiellan, sámegiella nubbingiellan, sámi giella ja kultuvra, sámegiella C-giella, sámegiella B-giella). Unnimusat berret vuordit ahte skuvla ja vuođđoskuvlla skuvlaoamasteaddji atnet sámi oahpahusa seamma ládje go dárogiela oahpahusa dakkár skuvllas mas luohkát eai leat juhkkojuvvon ohppiid ahkecehkiid vuođul dahje lea juogikeahttá skuvla . Muhtin dáhpáhusas jagis 2001 lea okta dáin Stáhta oahppokantuvrrain boahtán dan bohtosii ahte ášši lei "čovdojuvvon", go okta áidna gielda váhnemiid deattu dihte vissa lei ásahan gáiddusoahpahusa sámegielas, muhto addui oktasašoahpahussan vuosttašgielatoahppái 6.luohkás ja nubbingielaohppiide 1. luohkás. </p>
<p>Váilevaš profešunálalašvuohta</p>
<p>Lávdegoddi atná namuhuvvon dáhpáhusa ovdamearkan ahte skuvllas váilu profešunálalašvuohta.</p>
<p>Árbevirolaččas ođđaáigásaš gáiddusoahpahussii</p>
<p>10.2 Gáiddusoahpahus </p>
<p>10.2.1 Oppalaš dárbbut </p>
<p>Gáiddusoahpahus sámegielas ja suomagielas joatkkaskuvlaoahpahusas lea čađahuvvon poastta ja telefovnna bokte Kárášjogas, máŋŋil go joatkkaskuvlaoahpahusláhka bođii ođđajagimánu 1.b.1976. Oahpahus sámegielas lea ovdal 1990 čađahuvvon jietna- ja govvalonohallamiin Guovdageainnus ja maŋŋil Kárášjogas. Ođas dás lea ahte</p>
<p>-maŋemus 5 jagis lea Internett e-poasttain šaddan dábálažžan</p>
<p>-sámi giellaguovddážat ja priváhtat lassin ovttaskas skuvllaide fállet sámi giellahámiid gáiddusoahpahusa</p>
<p>-guovddážat leat huksemin govdabaddeteknologiija mii leaktudahttá kommunikašuvnna</p>
<p>-oahpahusláhka 1.b borgemánu 1999 dahká oahpahusa sámegielas ja suomagielas dábálažžan vuođđoskuvllas ja joatkkaskuvlaoahpahusas</p>
<p>-láhka áigeguovdilastá oahpahusa sámi gielas, kultuvrras ja servodateallimis buot sámiide ja dáid oahpahusfáttáid birra ii-sámiide vuođđoskuvllas, joatkkaskuvlaoahpahusas ja rávisolbmuidoahpahusas.</p>
<p>ođđaáigásaš gáiddusoahpahusa eavttut sámegielas ja sámegillii</p>
<p>Gáiddusoahpahus sámegielas ja sámegillii ja sámi giela, kultuvrra ja servodatgeallima birra, ferte dál ásahuvvot ođđaseamos diehtojuohkin- ja kommunikašuvdnateknologiija vuođul, oassin našuvnnalaš IKT-nannemis, man namuhit maŋŋelis dokumeanttas. Dát guoská rusttegiid geavaheapmái mat addet buoremus vejolaš jietna- ja govvalonohallama gaskal oahpaheaddji ja oahppi/ohppiid. Dasa lassin maiddái jođáneamos internett ja e-poasta goallosteami, ja heivehuvvon elektrovnnalaš oahpponeavvuid, maid oahpaheaddjit ja oahppit dađistaga oahpahuvvojit geavahit. </p>
<p>IKT-nannemii velá eambbo dárbu</p>
<p>Dál váilot oppalaččat oahpaheaddjit geain lea formála ja reála gelbbolašvuohta oahpahit sámi kultuvrras ja servodateallimis, ja erenoamážit sámi oahpahusa addit. Dán vuođul oaivvilda lávdegoddi ahte našuvnnalaš IKT-nannema olis lea erenoamáš dettolaš álggahit doaibmabijuid sámi oahpahusa nanusmahttima várás oahpahuslága ulbmila mielde.</p>
<p>Velá eambbo vealaheaddjin</p>
<p>Dán oktavuođas ballá lávdegoddi ahte go váilot vejolašvuođat geavahit govdabáddeteknologiija olggobealde olmmoščoahkážiid, gáiddusoahpahusas sámegielas , sámegillii ja sámi giela, kultuvrra ja servodateallima birra , de dát dovdo velá eambbo vealaheaddjin sámi ja ii-sámi ohppiide, geat orrot bieđgguid boaittobeliin Norggas, daid ohppiid ektui geat leat dábálaš oahpahusdilis. Danne oaivvilda lávdegoddi, vai garvvášii vealaheami oahpahusas sámegielas, sámegillii ja sámi gielas, kultuvrras ja servodateallimis oahpahuslága vuođul, de galgá Stáhta fuolahit vai našuvnnalaš IKT-nannemiin šaddá vejolažžan geavahit buoremus kommunikašuvdnateknologiija mii gávdnoš gáiddusoahpahusas maiddái olggobealde olmmošguovddážiid. </p>
<p>Našuvnnalaš IKT-ovddideapmi maiddái sámi giela, kultuvrra ja servodateallima oahpahusas</p>
<p>Dán čielggadeamis jearrá lávdegoddi:</p>
<p>-makkár vejolašvuođat addojit sámi oahpahussii IKT-nannemis stáda, fylkkagielddaid ja gielddaid olis? </p>
<p>-makkár vejolašvuođaid sáhttá Sámediggi ieš váldit oahpahuslága vuođul, vai láhčá saji sámi oahpahussii vuođđoskuvllas, joatkkaskuvlaoahpahusas ja rávisolbmuidoahpahusas, našuvnnalaš, regiovnnalaš ja báikkálaš IKT-ovddideamis?</p>
<p>Sámi ohppiid lohku siskkobealde ja olggobealde sámegiela hálddašanguovllu</p>
<p>Stáhta oahppokantuvrraid rehkegiid mielde vázzet eanas sámi vuođđoskuvlaoahppit gielddalaš skuvllain siskkobealde hálddašanguovllu. Joatkkaskuvlaoahpahusas leat seamma ollu oahppit sámegielas fylkkagielddaid skuvllain go Stáhta sámi joatkkaskuvllain, mat gávdnojit siskkobealde sámegiela hálddašanguovllu. Dán guovtti skuvlla ollislaš fágafálaldat mearrida ja lea dan duohken man ollu addojit resursat Stáhtas, gii lea skuvllaidoamasteaddji. Eanemus sámegiela vuosttašgielat oahppit leat stáda sámi joatkkaskuvllain. Riikadásis manná sámegiela vuosttašgielat ohppiid lohku maŋás vuođđoskuvllas. Omd Alttá gielda almmuha ahte jahkái 2001/02 leat golbma vuosttašgielat oahppi ollislaš ohppiidlogus, mii lea 242, ja geain lea sámegiella vuosttašgiellan, sámegiela nubbingiellan dahje sámi giella ja kultuvra. Lávdegoddi navdá ahte oahpahuslága "sápmelaš"-definišuvnna vuođul sáhttet olggobealde sámegiela hálddašanguovllu leat mihá eambbo vejolaš oahppit sámegielas buot kategoriijain. </p>
<p>Iešguđetge skuvlla golut sámi oahpahussii gártet stuorábun mađi eambbo oahpahusa biđge giellakategoriija ja ahkecehkiid mielde. Maiddái gielddaid ja fylkkagielddaid skuvlaoamasteddjiid golut sturrot mađi eambbo oahppit biđgejuvvojit báikkálaš dahje regiovnnalaš skuvllaide.</p>
<p>Dás geardduhit daddjojuvvon sániid: " "Go máksá 800 - 1000 kr diibmui ovtta áidna gáiddusoahpahusdiimmus, ja skuvlaoamasteaddji oažžu 289 kr oahpaheaddjebálkái, de gártá hálbbibun doallat oahpaheaddji ruovttuskuvllas. Muhto gos gávdná dákkáriid?"</p>
<p>Ekonomalaš eavttut</p>
<p>Lávdegoddi oaivvilda ahte go Stáhta lea oahpahuseaktudeaddji, de lea maiddái dat gii dahká vejolažžan deavdit sámi oahpahusa eavttuid, ee go geavaha gáiddusoahpahusa. Dili oaidná čilgehusas man muhtin Stáhta oahppokantuvra attii muhtin gildii iežas fylkkas: " Dálá ortnega vuođul gokčá gielda liigegoluid mat čuvvot molssaevttolaš oahpahusvugiid. Stáda gokčá dárbbašlaš oahpahusdiimmuid."</p>
<p>Dárbbašlaš oahpahusdiimmut</p>
<p>Lávdegoddi cuige ahte "dárbbašlaš oahpahusdiimmut" refušuvnna oktavuođas rievtti mielde galget ipmirduvvot nu ahte leat seamma ollu oahpahusdiimmut go oahppoplánas muitala.</p>
<p>Reealla našuvnnalaš IKT-nannen</p>
<p>Lávdegotti prinsihpalaš oaivil lea ahte Stáhta berre addit reealla doarjaga - mii vástida duohta dillái , duohta goluid gokčat - olggobealde sámegiela hálddašanguovllu, áššiide mat gusket sámi sisdollui skuvllas sámi ohppiid várás, ja sámi fáttát ii-sámi ohppiide. Dát lea lávdegotti oaivila mielde deaŧalaš, dannego bureslágiduvvon čuvgehus ii-sámi ohppiide sámi dilálašvuođaid birra, lea mávssolaš sámi ohppiide dego sápmelažžan riikkas. </p>
<p>Kommunikašuvdna-goluid gokčan</p>
<p>Lávdegoddi evttoha, vai joksá duohta našuvnnalaš IKT-nannema, ođastit ee Stáhta refušuvdnaortnega vai dat maiddái gokčá ollislaš kommunikašuvdnagoluid , dalle go dárbbaša ásahit gáiddusoahpahusa sámi gielas, kultuvrras ja servodatdiliin, dahje sámegillii, sámi ohppiide, ja fáttáid čuvgehusa ii-sámi ohppiide. </p>
<p>Lávdegoddi oaidná Stáhta IKT-nannema sáhttit leat mielde váikkuheamen vai lea álkit olahit mihttomeari ahte buot sámit Norggas galget oažžut nu buriid go vejolaš gilvalánárjaniid gokčat virggiid ja bargat virggiin main gáibiduvvo sámegiella ja kultuvrralaš gelbbolašvuohta. Muhto eaktun dása lea ahte oahppit sámegielas ožžot oahpahusa mii lea heivehuvvon sin gielladássái.</p>
<p>Ruđaid várret vásedin</p>
<p>Lávdegoddi evttoha ahte Stáhta várre dihto ruđaid našuvnnalaš IKT-nannemis dasa ahte hukset ja ovddidit gáiddusoahpahusa sámegielas. Lávdegoddi čielggasmahttá ahte sámi oahpahusa metodihkka olggobealde sámegiela hálddašanguovllu galgá leat máŋggabealát, ja:</p>
<p>-heivehuvvot sámegielaid dillái olggobealde sámegiela hálddašanguovllu, njeljiin sámegielasuopmaniin mat gullet Norgii</p>
<p>-heivehuvvot sámegielagiid dillái olggobealde sámegiela hálddašanguovllu, mas dárbbašuvvo oahpahuvvot sámegielas nubbingiellan ja oktagaslaš vierisgiellan.</p>
<p>-heivehuvvot dillái ahte sámi oahpahus ferte addot gáiddusoahpahussan vai duhtada vuoigatvuođa sámi oahpahussii gos ihkkinassii Norggas.</p>
<p>10.2.2 Sierra dárbbut - lagasvuohta gáiddusoahpahusas </p>
<p>Lagasvuohta deatalaš gáiddusoahpahusas</p>
<p>Lagasvuohta:</p>
<p>Servvolašvuohta ja oahpisvuohta</p>
<p>Elektrovnnalaš fierpmádat ja sosiála fierpmádat</p>
<p>Lávdegoddi oaivvilda ahte sámi gáiddusoahpahussii galgá lassin ásahit sosiáliserendoaibmabijuid ja sierranas oahppováldimiid eará oahppobáikkis - nu movt lávdegoddi lea ádden váhnemiin - ja oahpaheddjiin: Lagasvuohta lea deaŧalaš go lea gáiddusoahpahus . Dat seamma berre maiddái gustot sámi kultuvrra ja servodateallima gáiddusoahpahusas. "Lagasvuohta" gáiddusoahpahusas galga gustot seamma ládje dalle go lea oahpaheaddji, ja servvolašvuohta eará ohppiiguin geat leat seamma gielladilis, go dalle go beassá oaidnit iežas birrasa birra oahpponeavvuin ja oahpahusdiimmuin. Elektrovnnalaš fierpmádat mas oahppi/oahppit ja oahpaheaddji soames háve besset deaivvadit čalmmát joavkun dahje luohkkán. </p>
<p>Neahttaluohkká</p>
<p>Guovddášjoavku</p>
<p>Oalášskuvla</p>
<p>lágidanluohkká</p>
<p>Muitaluvvo ahte gártá okto bargat go lea gáiddusoahpahusoahppi sámegielas. Maŋŋel go váhnemat iešguđetge regiovnnain leat dieđihan, de lea lávdegoddi gávnnahan ahte neahttaluohkáid ferte gáiddusoahpahusas eambbo geavahit - mas ovttaskas oahppi dahje iešguđetge skuvllaid oahppijoavkkut leat mielde - geat ožžot gáiddusoahpahusa ovttas. Stuorát sámijoavku muhtin skuvllas sáhtášii doaibmat guovddášjoavkun. Jus sámioahpahus fállojuvvo gáiddusoahpahussan muhtin oalášskuvllas, de sáhttá dihto joavku/luohkká dan skuvllas doaibmat lágidanluohkkán regiovnna eará skuvllaid ohppiide, geat ožžot oahpahusa singuin ovttas, ja sis galgá leat jietna- ja govvaoktavuohta. Sii sáhttet muhtomin čoahkkanit ja ovttas oažžut sámi oahpahusa ja maiddái sosiálalaš servvoštallama. Eaktun lea ahte skuvllat, maidda oahpaheapmi guoská, šihttet oktasaš áigodatplánaid, termiidnaplánaid ja skuvlaruvttuid. </p>
<p>Sámegiela gáiddusoahpahusas, erenoamážit smávimus ohppiide, lea vuohkkaseamos jus ruovttuskuvla vállje vásedin bargi, vuosttažettiin luohkkájođiheaddji dahje dihto oahpaheaddji dahje veahkkeoahpaheaddji, gii veahkeha rusttegiiguin ja doaibmá gulahallanolmmožin báikkálaččat. Čielggademiin, maidda mii čujuhit maŋŋelis, daddjo ahte gáiddusoahpahusrusttegat galget gierdat ohppiid gieđahallama. Muhtin veahkeoahpaheaddji lohká: ”Ii mihkke sáhte deavdit oahpaheaddji saji, gii lea das gos oahppit leat. Mun lean das veahkeheamen rusttegiiguin ja neahttagoallostemiin, ja hálidivččen dieđusge máhttit sámegiela vai sáhtášin veahkehit buorebut. Unnimusoahppit dárbbašit olbmo das lahkosiin. Sii atnet rusttegiid duhkkorassan.” </p>
<p>Gii rektoriid lea rektor gáiddusoahppái dahje oahppái gii gaskkohagaid váldá oahpahusa eará skuvllas? </p>
<p>Lávdegoddi lea ságastallan váhnemiiguin geain leat mánát sámi gáiddusoahpahusas dahje dakkár oahpahusas mas oahppi gaskkohagaid lea oahpahusas eará skuvllas (borteelev) - ja lávdegotti mielas lea nu ahte go sámi oahpahus čađahuvvo gielddas eará skuvllas - de lea lávdegotti mielas gáiddusoahpahusas ja dakkár oahpahusas, mas oahppi gaskkohagaid lea oahpahusas eará skuvllas, dettolaš ahte ruovttuskuvlla rektor, gean vuollásaš ovttaskas sámi gáiddusoahppi dahje oahppi gii gaskkohagaid vázzá eará skuvllas , lea dihtomielalaš dasa ahte son lea ieš dán oahppi rektorin ja váhnemiidda maiddái sámegielafágas ja fágasurggiin sámi kultuvra ja servodateallin. </p>
<p>Sámi giella, kultuvra ja servodateallin "dáru" luohkás gos ovtta oahppis lea sámegiella</p>
<p>Oppalaš virgenjuolggadusaid vuođul lea ruovttuskuvlla rektor gii galgá ovddasvástidit oahpahusa sámegielas ja sámegillii oahppái, váhnemiidda ja skuvlaoamasteaddjái, dain luohkáin main ovtta oahppis lea sámi oahpahus.</p>
<p>Dat lea ruovttuskuvlla rektor, skuvllas gos sámi oahpahusa gáiddusoahppi vázzá dahje oahppi gii gaskkohagaid vázzá eárá skuvllas, gii galgá fuolahit ahte luohkkájođiheaddji ja luohkkáoahpaheaddjit leat diđolaččat das ahte sámivuohta man oahppi ovddasta, lea oassin luohká oppalaš fágalaš ja sosiálalaš doaimmain , vaikko oahpaheapmi lea olggobealde sin skuvlavisttiid. Go luohkás gávdno oahppi geas lea sámegiella, de berre sámi giella, kultuvra ja servodateallin guoskat ain eambbo luohkkájođiheaddjái ja luohkkáoahpaheddjiide, oahpahuslága ulbmiliid mielde, dan ektui ahte gaskkustit sámi giela, kultuvrra ja servodateallima buohkaide. </p>
<p>IKT stáhtabušeahtas</p>
<p>10.3 IKT - informašuvdna- ja kommunikašuvdnateknologiija </p>
<p>10.3.1 Stáda vuoruheapmi </p>
<p>Girko-, oahpahus- ja dutkandepartemeanta dieđiha interneahttadieđáhusastis Stáda vuoruheami IKT-nannemis skuvllas (Poasta 49 Stádabušeahtas): ”Jagi 2000 Stádabušeahtas almmuhuvvui doaibmapáhkka skuvlii mii sisttisdoalai badjel njeallje jagáš nana IKT nannema oahpahussuorggis. IKT-oasi doaibmapáhka ekonomalaš rámma lea jahkásaččat 150 mill. kr. njeallje jahkái. Dát lea lassin daidda IKT ruđaide mat juo ledje ovddit plánaáigodaga bušeahta siste. Jahkái 2000 sisttisdoallá dát 39,3 mill. kr. Nu leage IKT-plána ekonomalaš rámma oktiibuot 757 mill. kr. dán njeallje jagi áigodahkii. Lassin dása bohtet vel eará IKT-ruđat mat juohke jagi juolluduvvojit iešguđetge fágakapihtaliidda. Doaibmaplána čuovvoluvvo jahkášas plánaiguin.”</p>
<p>geavahanviidodat</p>
<p>Departemeanta čuvge ahte IKT- ruđat juolluduvvojit</p>
<p>- ovddidit oahpaheddjiid gelbbolašvuođa</p>
<p>- IKT ektui oahpaheaddjeoahpus</p>
<p>- elektrovnnalaš oahpponeavvuide</p>
<p>- dutkan- ja ovddidanbargui</p>
<p>- vuođđostruktuvrii</p>
<p>Teaksta ja namahusat das máŋŋelis bájuhuvvon Girko-, oahpahus- ja dutkandepartemeanta dieđáhusas:</p>
<p>Gielddaid ja fylkkagielddaid ovddasvástádus</p>
<p>10.3.2 Barggut gieldda ja fylkagieldda dasis. </p>
<p>”Stuoradiggedieđ. nr. 24 deattuha ahte gielddat ja fylkagielddat ovddasvástidit našuvnnalaš ulbmiliid konkrehta hálddašeami ja čuovvoleami iešguđetge surggiin gustovaš lágaid, láhkaásahusaid ja eará rámmaid vuođul mat mearridit doaimma. Evttohuvvo čuovvovaš IKT ovddasvástádus gielddaide ja fylkagielddaide:</p>
<p>- rusttegiid ja prográmmagálvvuid oastin ja hálddašeapmi</p>
<p>- virgáibidjat IKT-bagadalliid ja olbmuid geat ovddasvástidit systema</p>
<p>- lasseoahppu</p>
<p>- bagadallan</p>
<p>- báikkálaš oahppoplánabargu</p>
<p>- báikkálaš ja regiovnnalaš ovttasbargu ja fierpmádatorganiseren jna.”</p>
<p>Stáhta ovddasvástádus</p>
<p>Našuvnnalaš oahpponeavvo-guovddáš</p>
<p>10.3.3 Barggu stáhta dásis </p>
<p>”Stuoradiggedieđ.. 28 (1998-1999) Mot rikare mål 94 evttoha Ráđđehus álggahit stáhtalaš ovddidanguovddáža, mii ee. galgá ovddasvástidit</p>
<p>- dutkama - guovddášdásis álggahuvvon geahččaladdan -ja ovddidanbargu</p>
<p>- diehtojuohkin</p>
<p>- oahppoplánabarggut</p>
<p>- eksámenbarggut</p>
<p>Dasa lassin galget barggut, mat lea Našuvnnalaš oahpponeavvoguovddážis (NLS), čohkkejuvvot ođđa ovddidanguovddážii. Našuvnnalaš oahpponeavvoguovddážis leat čuovvovaš IKT ovddasvástádussuorggit:</p>
<p>- vuovdin ja prográmmagálvojuogadeapmi</p>
<p>- geavahandoarjja ja informašuvdna skuvllaide departemeantta olis ovddiduvvon prográmmagálvvuid birra</p>
<p>- pedagogalaš prográmmaid ođđaovddideamit ja viidásitovddideapmi vuoruhuvvon surggiin</p>
<p>- vuođđostruktuvra ja neahtta-oktavuohta</p>
<p>- internašuvnnalaš IKT-suorggi ovttasbargu</p>
<p>- elektrovnnalaš oahpponeavvut</p>
<p>- Skuvlaneahta ovdáneapmi</p>
<p>- ovddidit neahttavuđđosaš bagadallanfierpmi</p>
<p>Stáhta oahppokantuvrrat</p>
<p>Stáda oahppokantuvrrain lea čuovvovaš ovddasvástádus:</p>
<p>- bagadallan ja diehtojuohkin gielddaide ja fylkagielddaide</p>
<p>- oahpahusdásiid koordineren, dása gullá maiddái koordineret báikkálaš ovddidanprošeavttaid</p>
<p xml:lang="nob">- raporteren</p>
<p>- bearráigeahčču</p>
<p>- dilleárvvoštallan</p>
<p>Erenoamáš-pedagogalaš gelbbolašvuođa-guovddážat</p>
<p>Stáhtalaš erenoamášpedagogalaš gelbbolašvuođaguovddážiin leat deaŧalaš barggut mat gusket prográmmagálvvuide ja oahppoplánaide erenoamášpedagogalaš suorggis.</p>
<p>Universitehtat ja allaskuvllat</p>
<p>Universitehtat ja allaskuvllat gealbudit kandidáhtaid geain lea dárbbašlaš IKT-gelbbolašvuohta mii dárbbašuvvo oahpahussuorggis. Ásahusain lea lasse- ja joatkkaoahpuid ovddasvástádus. Universitehtat ja allaskuvllat galget láhčit lágiduvvon lasseoahpu kandidáhtaide ja earáide geat atnet IKT skuvllas ja geat dovdet dárbbu varasnuhtttit iežaset máhtu ja dieđu.</p>
<p>IT oahpahusa (ITO) dutkan- ja gelbbolašvuođafierpmádat Oslo universitehtas galgá, ovddidanprošeavttaid dutkamiin ja oassálastimiin, leat veahkkin vai oahppit, studeanttat ja oahpaheaddjit atnigohtet IKT persovnnalaččat ja nu maiddái ovddidit IKT geavaheami pedagogalaš perspektiivvas.</p>
<p>Oahpaheaddjeoahppoinstitušuvnnain lea erenoamáš ovddasvástádus loktet oahpaheddjiid gelbbolašvuođa.”</p>
<p>Áktevrraide bagadallan</p>
<p>10.3.4 Stáhta stivrengaskaoamit </p>
<p>”Stáda atná iešguđetlágan gaskaomiid váfistit ahte gielddat ja fylkagielddat olahit stáda bidjan gáibádusaid doaimmaide. IKT doaibmaplána oahpahusas ii leat njulgestaga stivrengaskaoapmi gielddaid ja fylkagielddaid ektui, muhto doaibmá rávvejeaddji dokumeantan čuvget dán suorggi áktevrraide departemeantta bidjan ulbmiliid ja doaibmabijuid IKT geavaheamis. Plána láidesta dasa makkár nannensurggiid departemeantta oppalaččat bidjá suorgái dán áigodagas. Dát leage dasto departemeantta IKT suorgestivrema vuođđun boahttevaš njeallje jagis.”</p>
<p>Dárbbut</p>
<p>10.3.5 Sámedikki barggut našuvnnalaš IKT-nannemis </p>
<p>Lávdegoddi oaivvilda ahte Sámediggi galgá dárkilit bearráigeahččat ahte sámi oahpahusa dárbbut ja vejolašvuođat vuhtiiváldojit našuvnnalaš IKT-nannemis, ulbmiliin ahte</p>
<p>- evttohit Girko-, oahpahus- ja dutkandepartemeantii ja fylkkaide ja gielddaide ahte oppalaččat ollistit sámi oahpahusa našuvnnalaš, regiovnnalaš ja báikkálaš dásis, informašuvdna- ja kommunikašuvdnateknologiija ovddideamis, áššáigullevaš čuoggáid vuođul maid departemeantta govvida, namuhuvvon ovdalis.</p>
<p>- álggahit sierra doaibmabijuid mat kvantitatiivvalaččat ja kvalitatiivvalaččat buoridit vejolašvuođaid ja sisdoalu sámegielas ja sámegillii oahpahusas, ja oahpahusas sámi gielas, kultuvrras ja servodateallimis vuođđoskuvllas, joatkkaskuvlaoahpahusas ja rávisolbmuidoahpahusas olggobealde sámi hálddašanguovllu. </p>
<p>Goziheapmi</p>
<p>Álgagiid bidjan</p>
<p>čuovvoleapmi</p>
<p>Lávdegoddi oaivvilda ahte jus galgá joksat funkšuvnna guovddušteami ja bargui vuodjudeami, de sáhttá leat ulbmállaš čuovvovaš bargguid čohkket vásedin bálvalussii, mii lea vuollásaš lávdaduvvon Sámediggevuogádagas,</p>
<p>- áimmahuššat vai sámi oahpahus oažžu saji stáhtalaš, fylkkagielddalaš ja gielddalaš IKT-ovddideamis</p>
<p>- álgagiid bidjan</p>
<p>- čuovvoleapmi</p>
<p>čuovvoleapmi váilu</p>
<p>Ovdamearkka dihte namuhit ahte go oahppoplánaevttohusas evttohuvvui sámi kulturmáhttofágas 2-diibmosaš našuvnnalaš válljenfágan joatkkaskuvlaoahpahusas, ja 8-diibmosaš oahpposuorgefágan dábálaš, ekonomalaš ja hálddatlaš fágaid oahpposuorggis, de attii oahppoplánajoavku njukčamánus 1999 bienalaš govastaga bargoálggaheaddjái, mii lei Girko-, oahpahus-, ja dutkandepartemeanta, ja dan ráđđeaddi orgánii Sámi oahpahusráđđái, movt buot joatkkaskuvllat Norggas galget sáhttit atnit gáiddusoahpahusa ávkin, omd. Tromssa universitehta/Tromssa museá fágalaš ja pedagogalaš gelbbolašvuođa sámi kulturmáhtto-fágas. Čájehuvvo ahte govastaga ovddideami eai leat duođi eambbo čuovvolan.</p>
<p>10.4 IKT gáiddusoahpahusas </p>
<p>10.4.1 IKT geavaheami dárbbut sámi oahpahusas </p>
<p>Davvisámi gáiddusoahpahus</p>
<p>Lullisámegiella ruovttuskuvllas</p>
<p>Julevsámi gáiddusoahpahus</p>
<p>Lávdegoddi čujuha vuollelis Girko-, oahpahus- ja dutkandepartemeantta guovtti čielggadeapmái, nubbi Stáhta oahppokantuvrra olis Finnmárkkus: ”Prošeakta hálddašit ja láhčit IKT geavaheami davvisámegielat gáiddusoahpahusas”, ja nubbi stádaoahppokantuvrras Nordlánddas: ”Lullisámi oahpahus ruovttubáikki skuvllas”. Dasa lassin geavahit Árran julevsáme kulturguovddáža Divttasvuonas, gáiddusoahpahus-ossodaga ovdandivvuma, mii ovddasta julevsámi oahpahusa, ja gaska-Norgga Sámeskuvllas, Arborddis, mii molssaevttolaš oahpahusas lullisámi gielas ja kultuvrras maiddái lea ovddiđan fálaldagaid ohppiidjoavkkuide maid skuvla gohčoda ”integrerenoahppit” ja ”hospiterenoahppit”. </p>
<p>Molssaevttolaš sámi oahpahus eambbogiidda go beare sámiide</p>
<p>Dát govvideamit čájehit bienaid mat čuvgejit makkár doaibmabijut našuvnnalaš IKT-nannemis - stádas, gielddain ja fylkagielddain sáhttet nannet sámi oahpahusa olggobealde sámegiela hálddašanguovllu. Sámi oahpahusa molssolaš oahpaheapmin oaivvilda lávdegoddi maiddái fálaldagaid mat addet buot Norgga ohppiide vejolašvuođa oahppat sami giela, kultuvrra ja servodateallima birra , nu movt dat lea daddjon joatkkaskuvlla oahppoplánas sámegiela kulturmáhtto-fágas našuvnnalaš válljenfágan, ja maiddái báikkálaš fálaldagat nu movt omd. dahkko Engerdal gielddas Elgå bajásšaddanguovddážis, mii fálla eará skuvllaide ja mánáidgárddiide gielddas sámi fágabeivviid. </p>
<p>čielggadandárbbut</p>
<p>Stáda oahppokantuvra Finnmárkkus biddjui 1999/2000 jahkemolsumis hálddašit ja láhčit IKT-vuđđosaš gáiddusoahpahusa davvisámegielas vuođđoskuvlla ohppiide, ja...</p>
<p>- ovddidit ja čohkket dieđuid ulbmállaš oahpahanvugiide</p>
<p>- guorahallat neahttavuđđosaš oahpahanvugiid</p>
<p>- geahčadit dáidda guoski ekonomalaš eavttuid</p>
<p>- ásahit fágalaš bagadalliid geat sáhttet čuovvolit ohppiid ja gulahallat oahpaheddjiiguin ohppiid ruovttuskuvllain</p>
<p>- lágidit geavaheddjiid olamuddui IKT-gelbbolaš ásahusaid</p>
<p>IKT oahpahusa ovddideapmi</p>
<p>Miessemánu loahpas jagis 2000 garvánii raporta IKT geavaheami hálddatlaš láhčima birra davvisámegiela gáiddusoahpahusas. Álggahusas čujuhuvvo ahte internašuvnnalaččat ovddiduvvo jođánit ođđaáigásaš teknologigeavaheapmi oahpahusas, maiddái distánsa- ja gáiddusoahpahusas, muhto Norggas álggahuvvojit hui hárve diekkár prošeavttat vuođđoskuvladásis.</p>
<p>Neahttavuđđosaš oahpahus</p>
<p>Raporttas boahtá ovdan ahte mandáhtas láidestuvvo dan guvlui ahte neahttavuđđosaš oahpahus berre leat oassin loahpalaš rávvejumis. Daddjo ahte čielggadeapmi eambbo doalahuvvo gáiddusoahpahussii davvisámegiela nubbingielas, eambbo go davvisamegiela vuosttašgielas dahje fágas sámi giella ja kultuvra, muhto ”Gáiddusoahpahusvuogit ja čovdosat mat rávvejuvvojit dán loahpalaš raporttas sáhttet prinsihpalaččat adnot buot oahpahusfálaldagaide.”</p>
<p>Girko-, oahpahus- ja dutkandepartemeanta (GOD) lea Nordlándda Stáda oahppokantuvrra bidjan hálddašit lullisámi oahpahusa ovddidanbargguid St. prp. nr. 1 (1998-99) vuođul, mas daddjo: ”Departemeantta áigu ovttasráđiid guoskevaš oahppokantuvrraguin ja Sámi oahpahusráđiin veahkkin ovddidit molssaeavttuid lullisámi vuođđoskuvlaoahpahussii internáhttaskuvllain. Ruovttubáikeskuvllat galget nu guhkás go vejolaš heivehuvvot ovddasvástideaddjin lullisámegiela oahpahusas. Áigumuš lea ovddidit IT-vuđđosaš gáiddusoahpahusa sámegielas ruovttobáikeskuvllain lullisámi ohppiide, atnit johtti oahpaheddjiid ja geavatlaččat geahččaladdat giellalávgumiid. Eaktun dása lea lagas ovttasbargu ruovttubáikeskuvllain ja internáhttaskuvllain.”</p>
<p>Ávžžuhus heivehit</p>
<p>Departemeanta ávžžuhii guoskevaš oahppokantuvrraid heivehit gáiddusoahpahusa lullisámegielas, mas IKT, johtti oahpaheaddji ja giellalávgun adnojuvvo.</p>
<p>Ollislaččat gustojeaddji vuogit ja čovdosat</p>
<p>Seamma ladje go daddjo Finnmárkku raporttas ahte gáiddusoahpahusmálle oktan evttohuvvon čovdosiiguin, prinsihpalaččat sáhttá adnot buot oahpahusfálaldagaide , de daddjo fas dán raporttas ahte lullisámi oahpahusa ovddidandoaibmabijuid maiddái sáhttá geahččat riikkaviidosa š perspektiivvas . </p>
<p>Váilot oahpaheaddjit lullisámegielas</p>
<p>Go prošeakta álggahuvvui, govviduvvui dilálašvuohta ná:</p>
<p>”Dilálašvuođa dovdomearka lea ahte lullisámi oahppit leat bieđganan viidát. Danne leat sii dábálaččat čielga unnitlogus ruovttubáikeskuvllain. Dáin skuvllain leat unnán oahpaheaddjit dárbbašlaš gelbbolašvuođain lullisámi gielas, servodatdilis, kultuvrras ja ealahusain. Iige leat oba reálistalaš ge dál geahččalit hukset gelbbolašvuođa buot dáidda skuvllaide. Internáhttaskuvllain lea buhtes lullisámebiras, mii orro leamen deaŧalaš sámi identitehta ovddideapmái. Lea almmatge deaŧalaš cuiget ahte eai dátge skuvllat gielalaččat leat lullisámi birrasat. Dat bealli deattasta ahte lullisámegiella lea áitojuvvon giella.”</p>
<p>Ovdandollojuvvo maiddái ahte deaŧalaš vuolggabáikin lea hukset lullisámegielas fálaldaga mii bidjá giela dássálaga kultuvrrain ja identitehtain. Go ulbmil lea ásahit fálaldaga ovttaskas oahppái, de lea deaŧalaš</p>
<p>- válljet álkis čovdosiid seammás go ovttaskas oahppi oažžu válljenvejolašvuođa</p>
<p>- láhčit vejolašvuođa rievdadit ja heivehit fálaldaga dađistaga sihke dálle go plánejuvvo ja dalle go čađahuvvo</p>
<p>- loahppaárvvoštallat ja muddet fálaldaga dađistaga</p>
<p>Govvatelefovdna ja neahttaskuvla</p>
<p>10.4.2 IKT gea vaheami momeanttat molssaevttolaš oahpahusas </p>
<p>Čielggadeamis Finnmárkkus daddjo ahte gáiddusoahpahus govvatelefovnna ja neahttaskuvlaoahpahusa bokte gáibida ođđaáigásaš teknologiija, ja ahte ”dát guokte molssaevttolaš oahpahusvuogi geavahit teknologiija iešguđetládje.” Lávdegoddi, mii čielggada sámi oahpahusa olggobealde sámegiela hálddašanguovllu, oaidná almmatge maiddái govvatelefovnna ja neahttaskuvlla ovttasgeavaheami , duššefal dego okta dáin molssaevttolaš oahpahusvugiin sámi gielas, kultuvrras ja servodateallimis. </p>
<p>Erohus neahttaskuvllas ja elektrovnnalaš luohkkálanjas</p>
<p>vuolggasadji</p>
<p>Go raporttas daddjo oahpahusa govvatelefovnnain, de oaivvilda iešalddis oahpahusdiimmu , mas oahppi/ oahppit ja oahpaheaddji oidnet ”luohkkálanja” suojusgovas dahje šearpmas - guhtet guoimmiiset, girjjiid ja modeallaid, čuovgagovaid ja - čuovgaárkkaid: Sii sáhttet maiddái gulahallet gaskaneaset allajienat telefovnnain, ja neahttaskuvla lea ges heivehuvvon ovdalaš breavalonuhusskuvlla sadjái teknihkalaš ja oahppama (didáktalaš) várás interneahtain ja e-poasttain: </p>
<p>”Muhtin oasit neahttačovdosis sáhttet leat rahpasat buohkaide go rahpet álgosiiddu, seammas go eará osiid geavaheapmi gáržžiduvvo čoavddasániin. Dainna lágiin sáhttá lotnolasat čađahit oktasaš oahpahushivvodaga ja dasto oahpahusa mii heivehuvvo ovttaskas ohppiide. Oktasaš oahpahushivvodaga ovdamearkan sáhttet mahká leat oahpponeavvut ja diehtobásat, ja fas ovttaskas oahppi oahpahushivvodahkii galgá adnojuvvot čoavddasátni beassat bárgogirjjiide ja vahkkoplánaide.”</p>
<p>Laktinvejolašvuođat</p>
<p>Láktinvejolašvuohtan namuhuvvojit:</p>
<p>- elektrovnnalaš oahpponeavvut (omd. elektrovnnalaš girjjit, vásahusspeallu, sátnemuitinprográmma)</p>
<p>- sagastansadji (neahttaohppiid gaskkas / neahttaoahppi ja lágidanluohká gaskkas, ovttaskas oahppit /fágaoahpaheaddjit ja ruovttuskuvlaoahpaheaddji gaskkas, fágaoahpaheddjiid gaskkas, koordináhtoris fágaoahpaheddjiide, jna.)</p>
<p>- neahttagirjerádjosat (elektrovnnalaš ohcangirji, liŋkkat áššáigullevaš siidduide ja diehtovuođut jnv.)</p>
<p>- čoavddasániin gáržžiduvvon birrasis čoavdit bihtáid</p>
<p>- e-poasta</p>
<p>- prošeaktasiiddut</p>
<p>- skuvlaaviisa</p>
<p>- buohtalas visuála sirddiheapmi rusttegiiguin nu movt web-govvenápparáhtain, elektrovnnalaš dávval, elektrovnnalaš luohkkálatnja, videokonferánsarusttegat dahje eará.</p>
<p>Dárbu árbevirolaš oahpponeavvuide</p>
<p>Lávdegoddi oaivvilda almmatge ahte vuođđooahpponeavvun galget leat čállojuvvon/deaddeluvvon oahpponeavvut, maid sáhttá geavahit almmá teknihkalaš rusttegiid haga.</p>
<p>Ovddidit gáiddusoahpahusa lullisámegielas</p>
<p>Lullisámiguovllu prošeaktabarggus leat mii váldán osiid mat gusket gáiddusoahpahusa materiálii ja málliide . Prošeakta lea lullisámegiela gáiddusoahpahusa láhčima birra skuvllain main ii leat sámi oahpaheaddji, ja gos lagamus fágalaš doarjja lea guhkkin. Go IKT geavaheapmi gáiddusoahpahusas lea ođas, ja unnán geahččaluvvon, de galgá ulbmiliin leat ahte </p>
<p>- ovddidit gáiddusoahpaheami oahpahusmálliid</p>
<p>- heivehit oahpahusa ohppiide máŋgga luohkkáceahkis</p>
<p>- gávnnahit vuogas meari gaskal neahttaoahpahusa ja johtti oahpaheaddji</p>
<p>- lágidit ohppiidčoagganemiid (meahcceskuvlla, giellalávguma, integrerema dahje hospiterema)</p>
<p>Daddjo maid ahte neahttavuđđosaš oahpahus sáhttá addit oahppái hui buori vejolašvuođa ieš bargat doaimmalaččat. Siskkáldasneahttačoavddus (intranett) rahpá olu vejolašvuođaid. Almmatge gáibida gáiddusoahpahus olu rusttegiid, oahpponeavvuid ja málle mii deattuha njálmmálaš sámegiela, mii lea lullisámegielas deaŧalaš oahpahusoassi, erenoamážit smávvaskuvllas.</p>
<p>Doaibmabijut molssaevttolaš oahpahusvugiid oktavuođas</p>
<p>10.5 Gáiddusoahpahusa organiseren go IKT geavahuvvo molssaevttolaš oahpahusvuohkin </p>
<p>Prošeakta, man ovddastii Stáhta oahppokantuvrra Finnmárkkus, čohkkii fuomášumi IKT geavaheapmái gáiddusoahpahusas, ja fas prošeakta, mii gullá Stáhta oahppokantuvrii Nordlánddas, lea viidát. Das geahčaduvvojit iešguđetgelágan doaibmabijut sámegiela molssaevttolaš oahpahusvugiid oktavuođas. Dasa lassin namuhuvvojit lullisámegiela ja julevsámegiela gáiddusoahpahusa vásáhusat. Das leat deaŧalaš momeanttat mat sáhttet doaibmat ideágáldon.</p>
<p>Oktavuohta giellahárjáneapmái ja gullevašvuođadovddu várás</p>
<p>Meahcceskuvla/giellalávgun/integreren </p>
<p>Prošeavttas daddjo ahte meahcceskuvllaid-/ giellalávgumiid-/ integrerendoaibmabijut heivejit bures sámi skuvllaide dahje vuođđoskuvllaide, gos sámi oahppitjoavkkut leat stuorrát. Duogážin dasa lea go deattuhuvvo ohppiid ja ohppiidgulahallanolbmo gaskavuohta, mii veahkeha movttiidahttit giellahárjáneapmái, ja nanne sosiála oktavuođa ja ovttas eará seamma ahkásaččaiguin nanne gullevašvuođadovddu sámivuhtii. Vai oahppit ja ovddasteaddjit šaddet oadjebasat, ja movttáskit giellaoahppama čađahit ruovttus, de livččii ovdamunnin ahte ovttaskas ohppiid ovddasteaddjit maiddái besset leat mielde dákkár doaibmabijuin, erenoamážit nuoramus ohppiid.</p>
<p>Johtti oahpaheaddji ja neahttaoahpaheaddji</p>
<p>Johtti oahpaheaddji </p>
<p>Johtti oahpaheaddji vuođđobáiki lea dábálaččat dan institušuvnnas mii jođiha gáiddusoahpahusa (resursaguovddáš, sámi skuvla jna.). Johtti oahpaheaddji lea ”neahttaoahpaheaddji” gii oahppaladdá ovttaskas ”neahttaohppiid” sin ruovttuskuvllain. Vai ovttaskas ohppiid sáhttá buoremusat čuovvolit, de berre maiddái fágaovddasvástideaddji oahpaheaddji johtit skuvllaide. Dan berre ainnas dahkat skuvlajagi álggus, ja ságastallat ohppiiguin/ovddasteddjiiguin, ruovttuskuvlla stivrengottiin, ohppiid luohkkájođiheddjiiguin ja luohkkáoahpaheddjiiguin, geat skuvllain leat. Dát oahpaheaddji sáhttá maiddái biddjot lágidit ja jođihit ohppiid čoagganemiid.</p>
<p>Doarjjafunkšuvdna</p>
<p>Oahpaheaddjeassistenta </p>
<p>Oahpaheaddjeassistenta galgá vuostažettiin veahkehit ja movttiidahttit oahppi ruovttuskuvllas, muhto sus ii galgga leat oahpahusa fágalaš ovddasvástádus. Lassin dasa ahte leat oahppi fárus neahttavuđđosaš oahpahusas, sáhttá oahpaheaddjeassistenta maiddái leat mielde giellalávgunmátkkiin.</p>
<p>Oahpahusreaiddut</p>
<p>Ovddasvástádus </p>
<p>Gielddas lea ovddasvástádus háhkat dárbbašlaš oahpponeavvuid ja teknihkalaš rusttegiid vuođđoskuvlla oahpahussii. Gielda galgá fuolahit skuvllaide, mat ožžot ovtta dahje eanet ohppiid geat dáhttot lullisámi oahpahusa, čuovvovaš neavvuid ja teknihkalaš rusttegiid:</p>
<p>- dárbbašlaš oahpponeavvuid (oahppogirjjiid, jietnabáttiid jna.)</p>
<p>- PC interneahttaoktavuođain neahttavuđđosaš gáiddusoahpahusa várás</p>
<p>- videokonferánsarusttegat (govvatelefovdna)</p>
<p>- liigegoluid ruhtadit mat gielddaid skuvllain leat čađahit lullisámi gáiddusoahpahusa</p>
<p>- bálká oahpaheaddjeassistentii neahttavuđđosaš gáiddusoahpahusa várás</p>
<p>- diehtofievrredangolut gáiddusoahpahusas (telefonlaktima golut)</p>
<p>- ruhtadit giellalávgungoluid, dahje integreren- ja hospiterenorrumiid (mátki ja orrun)</p>
<p>- ruhtadit bálvalusoastimiid instánssain mat fállet gelbbolaš gáiddusoahpahusa</p>
<p>Movttiidahttin doarjalusain ja dilálašvuođa láhčimiin</p>
<p>Ruovttuskuv la </p>
<p>Vuosttažettiin galgá ruovttuskuvla čuovvolit ”oahppi válljema ahte čuovvut gáiddusoahpahusa sámegielas, ja heivehit diibmo- ja vahkkoplána sámi oahpahusain ja várret bargiid skuvlla čuovvoleapmái. Buori organiseremii gullá buorre vuođđostruktuvra neahttaoahpahusa čađaheapmái. Lávdegoddi dulko dajaldaga ”oahppi válljemat” dainna lágiin ahte skuvla maiddái galgá movttiidahttit oahppi válljet fága.</p>
<p>Teknihkalaš rusttegat galget láhččojuvvon, vai:</p>
<p>- oahppái lea ráfi oahpahusas (ii dihtorlatnjas gos earát maid čohkkájit)</p>
<p>- oahppái gávdno PC mas lea interneahtta-oktavuohta maiddái dalle go ii leat oahpahus.</p>
<p>- oahppis lea dihto latnja skuvllas gos leat dárbbašlaš rusttegat.</p>
<p>- skuvllas galget leat teknihkalaš rusttegiid dárbbašlaš geavahan- ja doaibmagelbbolašvuohta</p>
<p>Searvečoahkkimat:</p>
<p>Váhnemat, luohkkájođiheaddjit, neahtta-</p>
<p>oahpaheaddji /johtti ja oahpaheaddjeassisteanta</p>
<p>Ovddasteaddjit </p>
<p>Prošeaktabarggus ovdandoalahuvvojit oahpahuslága njuolggadusat, main daddjo ahte molsaevttolaš oahpahusfálaldagat galget ovddiduvvot ovttasráđiid ovttaskas ohppiiguin ja váhnemiiguin, ja ahte vuođđoskuvlla ohppiide lea váttis čađahit molssaevttolaš oahpahusa, jus váhnemat eai atte doarjaga ja čuovvol oahppi beaivválaš dilis. Váhnemat berrejit beassat čoahkkimastit luohkkájođiheddjiin, oahpaheddjiin, neahttaoahpaheddjiin/ johtti oahpaheddjiin ja vejolaš oahpaheaddjeassisteanttain ovtta ja seamma čoahkkimis.</p>
<p>Váhnemat mielde ohppiiddeaivvademiin</p>
<p>Prošeavttas Finnmárkkus namuhuvvo ahte gaskariikkalaččat ovdána neahttaoahpahus hui leahtuin. Lullisámeguovllu prošeakta bájoha vásáhusaid Austrálias, mas adnojit ohppiiddeaivvadeamit lassin dábálaš gáiddusoahpahussii, ja muhtin deaivvademiin oassálastet maiddái váhnemat, erenoamážit skuvlajagi vuosttaš deaivvadeamis, ja áinnas nuoramus ohppiide.</p>
<p>sámi oahpahusa hospitánttat</p>
<p>sámi integrerenoahppit</p>
<p>Integreren ja hospiteren </p>
<p>Čuovvovaš mállet ja vásáhusat bohtet Gaska-Norgga sámeskuvllas, Árborddis.</p>
<p>Hospitánttat leat sámeskuvllas 1 vahku čakcat ja 1 vahku giđđat. Fáttát leat omd. duodji ja meahcásteapmi.</p>
<p>Integrerenoahppit leat skuvllas 1 vahku mánus. Sii ožžot oahpahusa fáttáid mielde sámi oahppoplána vuođul. Vahkuid fáttát sáhttet omd. leat sámi vierut ja dábit, muhtin vahku lea dipmáduodji čakčat ja ovtta vahku garraduodji dálvet dahje meahcástanvahku fáddán lea máhttit dovdat elliid luottaid ja gárdut. Muhtin integrerenohppiin lea gáiddusoahpahus lullisámegiela nubbingielas oahppoplána vuođul. Gáiddusoahpahus fállojuvvo dál 5. jahkái. Moanaid skuvllain váilot gáiddusoahpahusrusttegat, seammas go fas muhtin skuvllain leat maiddái oahpaheaddjeassisteanttat.</p>
<p>Gáiddusoahpahusa diibmomodealla</p>
<p>Gáiddusoahpahusa dahje johtti oahpaheaddji diibmomodealla ovtta dahje eanet ohppiid diibmo-/ vahkkoplána mielde: 3 diimmu lullisámegiella, 2 diimmu oahpaheddjiin ja 1 integreremii.</p>
<p>Integrerenáigodagas: ruovttuskuvlla lohkanplána</p>
<p>Oahppit váldet mielde ruovttuskuvlla vahkkoplána ja diibmoplána, maid Sámeskuvla čuovvolahttá, maiddái ruovttubargguid bearráigeahčuin.</p>
<p>Skuvla sáhtosta ohppiid ruoktot ovdan, ja ruovttugielda máksá goluid. Sámeskuvla lea gielddaide fállan oahpahusa ja orruma internáhtas fásta haddái juohke oahppái.</p>
<p>Skuvllas lea giellaealáskahttinprošeakta-ovttasbargu Sámi Instituhta olis mottiin skuvllain Davvi Ruoŧas ja Davvi Suomas. Dát skuvllat sáhttet heaittihuvvot bieđgguid ja maŋásmanni ássama geažil. Ulbmilin lea doallat čállin- ja lohkankurssaid, kommunikatiiva giellaoahpahusain, 12 vahku juohke jagi, oahpaheddjiide ja earáide geat hálidit oahppat sámegiela.</p>
<p>Unnimusmeari oahpahus:</p>
<p>Tearpmat ja frásat</p>
<p>Vásáhusat dássážii:</p>
<p>Giellaoahpahus 1 vahkkui lea ilá unnán, das oahppá duššefal tearpmaid ja frásaid. Go mánát máhccet ruovttoluotta golmma vahku geahčen, leat sii vajáldahttán maid leat oahppan lullisámegielas.</p>
<p>Gáiddusohppiid sisaváldinlohku lea gáržžiduvvon</p>
<p>Sámeskuvla ii dieđe čakcat go skuvla álgá, galle oahppi oažžu dan skuvlajagis. Čavčča mielde sáhttet jearáhišgoahtit sámi oahpahusa, muhto go oahppaheaddjevirggit leat geavahuvvon ja diibmoplána mearriduvvon, de ii sáhte šat váldit eambbo gáiddusohppiid.</p>
<p>Soames oahppit ádjánit mátkkoštit njeallje-vihtta diimmu. Go ná gártá mátkkoštit, de sáhttá sosiála eallin háddjánit, go omd. oappážat/vieljažat fertejit earránaddat. Dát guoská moanat guđajahkásaččaide, omd. mátkkošta okta guđajahkášas akto Stavangeris skuvlii ja ruovttoluotta.</p>
<p>Ruovttuskuvlla ovddasvástádus</p>
<p>Sámeskuvllas lea hui buorre ovttasbargu muhtin skuvllaiguin, eará skuvllat leat fas hejot organiseren sámi oahpahusa. Muhtin skuvllain, mat sáddejit ohppiid skuvlii, doaibmá vahkkoplánaordnet hejot. Sámeskuvla sáhttá maiddái vásihit ahte oahppi ii boađe dalle go galgá, danne go ruovttuskuvllas leat eará doaibmabijut seamma vahku, nu movt dállobargu dahje spabbačiekčan.</p>
<p>Persovnnalaš ja gielddalaš bálvalus-miellaguoddu</p>
<p>Cuigejuvvo ahte árbevirolaš lullisámeguovlluin galggašii ruovttugieldda ovttasvástádus čuvgehusaid addit váhnemiidda ahte gávdno vejolašvuohta oažžut lullisámi oahpahusa. Leat maiddái stuora erohusat Norgga gielddain main leat lullisámi oahppit. Soames gielddain doaibmá bures, earáin fas lossadit ja muhtin gielddain manná váddásit. Skuvla geažuha ahte gielddalaš byråkrahtat dárbbašit kurssaid, vai sin bálvalusmiellaguoddu ovdána. Ovtta áidna gielddas Trøndelagas heivehuvvo buot integrerenohppiide lullisámegielas, go ohppiid ruovttuskuvlla rektor ja luohkkájođiheaddji leaba systemalaččat suokkardan áigumušaid ja erohusaid. Ja soames gielddas lulli-Vestlánddas leat ovtta guđajahkásačča váhnemat ožžon virgelobi bálkkáin, ja mátkkoštandoarjaga gielddas, vai beassaba oassálastit iežaska guđajahkásačča vuosttaš vahkosaš deaivvadeamis. </p>
<p>Dáhttu ieš bargat ja álbmogassii bargat</p>
<p>Skuvla čuvgeha ahte gáiddusohppiiguin, integrerenohppiiguin ja hospitánttaiguin lea sidjiide šaddan mihá stuorát bárgoviidodat ja eambbo doaimmat go dábálašskuvllas, dannego skuvla galgá maiddái hálddašit gáiddusoahpahusa, integrerema ja hospiterema, ja meahcceskuvllaid giellalávgumiid. Lea dárbu álbmogassii bargat, deattuha skuvla - lassin stuorát virgeresursaide.</p>
<p>Sajuštit fágalaš gelbbolašvuođa ja koordineret resurssaid</p>
<p>Bargoveahka: Giellakonsuleanta</p>
<p>Giellaoahpaheaddji</p>
<p>IKT-konsuleanta</p>
<p>10.6 Gelbbolašvuođa-/resurssaguovddážat oahpahussii sámi gielas, kultuvrras ja servodateallimis </p>
<p>10.6.1 Barggut ja bálvalus </p>
<p>Prošeaktačielggadeamis lullisámegiela várás daddjo ahte jus galgá olahit buori joatkevašvuođa ja vai eai aivvestassii dárbbaš leat okta dahje eanet áŋggirdeaddji sielu geat doalahit bistevaš oahpahusfálaldaga, de lea deaŧalaš hukset doaibmevaš resursaguovddážiid. Guovddážat galget leat dakkár sadjin gosa huksejuvvo fágalaš gelbbolašvuohta ja koordineren. Resursaguovddažiidda berre álgobáliid bidjat 3 fágaolbmo, geat muhtin muddui ollistit guhtet guoimmiiset rollaid. Sii galget maiddái sáhttit doarjut guhtet guoimmiiset fágalaččat ja váfistit joatkevašvuođa: Giellakonsuleanta (giellaoahpaheaddji), giellaoahpaheaddji (johtti oahpaheaddji) ja IKT-konsuleanta.</p>
<p>Resursaguovddážiid barggut</p>
<p>Resursaguovddážiid bargun biddjojit:</p>
<p>Vuođđostruktuvra ja didáktalaš gelbbolašvuohta lullisámegiela gáiddusoahpahusas ruovttuskuvllaid ohppiide, vai sáhttá</p>
<p>- čađahit IKT-vuđđosaš gáiddusoahpahusa lullisámegielas ovttasráđiid ruovttuskuvllaid oahpaheddjiiguin ja ovttaskas ohppiid váhnemiiguin</p>
<p>- organiserejit ja jođihit lullisámi ohppiid deaivvademiid</p>
<p>- leat ruovttuskuvllaid gelbbolašvuođahuksema fágalaš resursavuođđun</p>
<p>- organiserejit kurssaid ja ovddasmannat fierpmádathuksema áigeguovdilis skuvllaid gaskka</p>
<p>- leat fágalaš ovddasvástideaddjin ja ovddasmannin báikkálaš giellaoahpaheddjiid skuvlemis</p>
<p>- gelbbolašvuohta ja organiseret fálaldagaid johtti oahpaheddjiide doarjjan lullisámi oahpahusas, mii čađahuvvo ruovttuskuvllaid olis.</p>
<p>Oahppoguovddáš-modealla</p>
<p>Čuovvovaš modeallat ja vásáhusat leat Árran julevsámi kulturguovddáža oahppoguovddážis, mii lea Ájluovttas Divttasvuonas. Doppe barget gáiddusoahpahusain julevsámegielas ja sii ovddidit fágalaš resursaid julevsámi oahpahusas, ja seammas ovddidit oahpahusneavvuid.</p>
<p>Julevsámegiella vuosttaš-, nubbin- ja vierisgiellan</p>
<p>Oahpahusbálvalusaid vuovdin</p>
<p>Julevsámi oahpahusa jearahit dađistaga eambbo. Árran oahppoguovddáš addá gáiddusoahpahusa julevsámegielas vuosttašgiellan, nubbingiellan, C-giellan ja maiddái B-giellan. Oahppoguovddáš sáhttá oahpahišgoahtit sámi kulturdieđus bihtáid mielde. Julevsámegiela gáiddusoahpahusa oahpahusbálvalus lágiduvvo vuovdinbálvalussan gielddaide ja fylkkaide, mas bálvalusviidodaga haddi šihttojuvvo - máksu juohke oahpahusdiimmus, mas vuođđun lea jági diibmolohku fágaid oahppoplánaid vuođul, ja sáhttá addojuvvot jietna-/govvafievrredemiin dahje dan haga. Dát dahkko dan vuođul movt vuostáiváldi máksá, njuolgá vai váldá go buot mielde oastinšiehtadussii man dahká oahppoguovddážiin, ja mátkkiid, borademiid ja orrumiid oahpaheaddjegalledemiin ja ohppiiddeaivvademiin. Oahppoguovddáš finada buot skuvllain main lea oahppi dahje leat oahppit, geain lea julevsámegiela gáiddusoahpahus, ja buot oahppit čoagganit maid giđđajahkebealis.</p>
<p>Oahppoguovddáža jođiheaddji lea olles virggis ja ovddasta bálvalusa. Das leat maiddái 2 olles oahpaheaddjevirggi, ja diibmooahpaheaddjit bálkáhuvvojit sierra. Dasa lassin geavahuvvojit maiddái kulturguovddáža giellakonsuleanta ja IT-vástideaddji, ja dasa lassin prošeaktamielbargi, go lea sierra ruhtadeapmi dasa. Lea maiddái ásahuvvon formáliserejuvvon ovttasbargu Budeajju allaskuvllain ja Sámi allaskuvllain ja Divttasvuona gieldaiin.</p>
<p>Bálddalas oahpahus moanaid skuvllain</p>
<p>Vásáhusat:</p>
<p>Lea ovdamunnin go lea bálddalas oahpahus máŋgga skuvlii ja ohppiide oktanis. Gáiddusoahpahus doaibmá buoremusat stuorát ohppiide. Dárbbašuvvo buorre ovttasbargu gaskal ruovttuskuvlla ja oahppoguovddáža, ja organiseret erenoamážit go oahppit leat nuorabut. Skuvllat galget dasa lassin ieža lágidit báikkálaš oahpaheaddjeassisteantta dahjege olbmo, gii praktihkalaččat ofelastá ohppiid skuvladiimmuin, erenoamážit smávit ohppiid ektui.</p>
<p>Soames gielddaid ja fylkkaid skuvlahálddahusat leat miehtemielalaččat ja profešoneallat sámi oahpahusa hárrái. Muhto muhtin skuvllat jearáhišgohtet gáiddusoahpahusa easka čakčamánus- golggotmánus.</p>
<p>Buorebut bearráigeahččat rutiiinnaid</p>
<p>Orro leamen ahte skuvlajođiheaddjit berrejit váldigoahtit stuorát ovttasvástádusa ja šaddat profešoneallabun sámi oahpahusa dáfus. Skuvlaoamasteaddjit berrejit maiddái buorebut bearráigeahččat hálddatlaš rutiinnaid sámi gáiddusoahpahusa ektui. Oahppoguovddáš lea gártan muittuhit muhtin skuvllaid rektoriid ahte gáiddusoahpahusa hálddatlaš ovttasvástádus lea skuvlahovdengottis, muhto pedagogalaš ovttasvástádus lea gáiddusoahpahusguovddážis. Dát guoská omd. eksámena dieđiheapmái ja organiseremii.</p>
<p>Áigeguovdilis ásahusat</p>
<p>10.6.2 Sámioahpahusa bálválusguovddážat regiovnnain olggobealde sámegiela hálddašanguovlu </p>
<p>Gáiddusoahpahus iešguđetlágan dásis ja iešguđetlágan geavaheaddjejoavkkuide sámi gielas, kultuvrras ja servodateallimis, sáhttá addojuvvot moanat institušuvnnain: muhtin gielddaskuvllain ja fylkkagielddaid skuvllain, Stáda sámi joatkkaskuvllain Kárášjogas ja Guovdageainnus, Tromssa Universitehtas oktan Tromssa dávvirvuorkkáin ja Sámi Guovddážiin, Sámi Allaskuvllas Guovdageainnus, Finnmárkku Allaskuvllas ja Allaskuvllat Budeajjus ja Levangeris, dahje erenoamáš giellaguovddážiin dahje gelbbolašvuođa-/ resursa-/oahppoguovddážiin.</p>
<p>Guovddášlaš vai regiovnnalaš ásahusat - skuvla vai eará ásahus?</p>
<p>Lea lunddolaš jearrat:</p>
<p>- gálget go vejolaš gelbbolašvuođaguovddážat gáiddusoahpahussii leat guovddášlaččat vai regiovnnalaččat sámi oktavuođas?</p>
<p>- galgá go resursaguovddášdoaibma biddjot dihto skuvllaide dahje eará oahppoinstitušuvnnaide, vai biddjot bođu ásahusaide?</p>
<p>Resursaguovddážat oassin regiovnnalaš sámi ovddideamis</p>
<p>Lávdegoddi oaivvilda ahte gelbbolašvuođa- ja resursaguovddážiid ulbmilin sámi gáiddusoahpahusa dáfus galgá leat ahte dát doibmet báikkálaš ja regiovnnalaš gaskaoapmin sámi ovdáneamis. Guovddážat galget earret eará geahpedit váhnemiid rahčamušaid duohtandahkat sámi oahpahusa mánáidasaset. Lávdegoddi oaivvilda ahte ulbmil dainna ahte galgá geavahit gelbbolašvuođaguovddážiid sámi oahpahusas, lea ahte dát galget leat mielde nannemin sámi dihtomielalašvuođa, ovddidit sámi oktavuođadovddu, ja ovddidit sámi kultuvrra viidáseappot dálá áiggis, sin geográfalaš guovlluin, ja nu ollu báikkálaš birrasiin go vejolaš. Danne galget guovddážat leat regiovnnalaččat. Dán oaivila doarju maiddái dat áddejupmi ahte lagasvuohta lea deaŧalaš gáiddusoahpahusas, ja ahte elektrovnnalaš fierpmádaga bálddas galgá lassin leat sosiála fierpmádat.</p>
<p>Ulbmiljoavkku dárbbut vuostemužžan mihttostivremis</p>
<p>Álggálaš mihttostivren čájeha dán oktavuođas ahte geavaheaddjejoavkku dárbu galgá deattuhuvvot, vai vejolaš vuollásaš deasttat dáhppohallet, jus sámi oahpahus olggobealde sámegiela hálddašanguovllu galgá duohtandahkkot oahppoplána ulbmiliid mielde. Vuollásaš deasttat sáhttet omd. leat ahte ulbmil lea nannet ásahusaid mat juo leat doaimmas, dahje váfistit bargosajiid siskkobeale sámegiela hálddašanguovllu, dainna lágiin ahte dáidda bidjat ođđa doaimmaid bálvalusa ektui mii galgá olahit olggobeallái hálddašanguovllu.</p>
<p>Regiovnnalaš deattuheapmi</p>
<p>Lea guoskevaš guovlluid deattuheami duohken, nappo ahte deattuhit go oppalaš sámi kulturdoaimmaid vai pedagogalaš doaimmaid guovddážiidda, ja dat deattuheapmi berre ge dasto leat mearrideaddjin dasa ahte galgá go vuoruhit ásahit kultur-/giellaguovddážiid, mat ovddiduvvojit regiovnnalaš oahpahusa gelbbolašvuođaguovddážin sámi fáddásuorggis, vai galgá go vuoruhit ovtta dahje ovttaskas skuvllaid gos leat olu oahppit sámi oahpahusas, ja dasto dáid ovddidit bálvalusguovddážin iešguđetge guovlluin. Lávdegoddi oaidná ahte dihto dávvirvuorkkát sáhttet leat profešunealla mieldeváikkuheaddjit sámi kultuvrra ja servodateallima oahpahusas, ja mat álkit sáhttet ovddiduvvot vuođđun dahje lassin sámi kulturdieđu gáiddusoahpahusas sámiide ja ii-sámiide skuvllain ja rávisolbmuidoahpahusain. Muhto jus áiggoš geavahit lágidanluohká man vuođul ovddida sosiála fierpmádaga lassin elektrovnnalaš fierpmádahkii, eaktuda dát lagas ovttasbarggu vásedin skuvllain mii válljejuvvo dán ulbmilii.</p>
<p>julevsámegiella</p>
<p>Julevsámegiela dáfus leat Árran julevsámi kulturguovddážis juo ásahišgoahtán gáiddusoahpahusa gelbbolašvuođaguovddážin, mii sáhttá viidásit ásahuvvot bálvalusguovddážin ovttasráđiid báikkálaš skuvllain ja lagamus joatkkaskuvllain.</p>
<p>lullisámegiella</p>
<p>Árbevirolaš lullisámeguovllu golmma regiovnnas, de lea dan prošeaktabarggus lullisámi oahpahusa oahppi hárrái ruovttuskuvllas, dássážii jurddašuvvon ahte ” koordineren ja fágalaš guovddážin heivejit ásahusat, mat sáhttet vuostáiváldit ohppiid deaivvademiide, vai dakko bokte sáhttet ee. vuhtiiváldit lullisámi giela, kultuvrra ja identitehta”. Namuhuvvon leat Gaske-Norjen Saemienskovle/Gaska-Norgga Sámeskuvla Árborddis, Åarjel Saemiej Skuvle/ Snoasa sámeskuvla, ja Brekken bajásšaddan- ja báikkálašguovddáš Brekkebygd nammasaš báikkis Plassje gielddas. Lávdegoddi oaidná ahte maiddái Elgå bajásšaddanguovddážis lea vejolašvuohta doaimmahit lullisámi resursaguovddášfunkšuvnna Hedmárkkus ja das lulás. Seamma guoská Plassje joatkkaskuvlii ovttas iežaset resursaguovddážiin Røros Resurs. Sis lea sámi oktavuođas guhkes bargohárjáneapmi lullisámi oahpahusas rávisolbmuide ja lagas- ja gáiddusoahpahusas joatkkaskuvlaoahpahusa dásis.</p>
<p>Resursaguovddáža molssaeaktun lullisámi giella ja kultuvra oahpahusas dan lulimus lullisámi regiovnnas leage dasto bidjat bálvalusaid koordinerema dán resursaguovddážii. Dán málle mielde galgá resursaguovddážii dasto leat vejolaš oastit gáiddusoahpahusdiimmuid lullisámegielas ja sámi kultuvrras Brekken ja Elgå bajásšaddanguovddážiin regiovnna vuođđoskuvllaid várás, ja joatkkaskuvlaoahpahusaid ja rávisolbmuidoahpahusa várás skuvllaide ja olbmuide miehtá riikka Plassje joatkkaskuvllas. </p>
<p>Oktasaš oahpahus sámi gielas, kultuvrras ja servodateallimis moanat guovddážiin</p>
<p>Lávdegoddi lea maiddái fuomášuhttán ahte molssaevttolaš oahpahusmállet maiddái sáhttet doaibmat lassin oahpahussii mas lea oahpaheaddji das báikkis. De veadjá leat vuogas, jus skuvllat julevsámi ja davvisámi guovlluin dievasmahttit iežaset oahpahusa sámi gielas, kultuvrras ja servodateallimis gáiddusoahpahusain lullisámeguovllus, ja nuppe ládje. Go jurdda lea nannet ollislaš sámi perspektiivva, de sáhttá omd. oahpahus sámi kulturdieđus našuvnnalaš válljenfágan joatkkaskuvlaoahpahusas ja ravisolbmuidoahpahusas juogaduvvot gaskal resursaguovddážiid iešguđetge sámi guovlluin. </p>
<p>Ásahusat davvisámi guovllus</p>
<p>Davvisámi guovlu olggobealde sámegiela hálddašanguovllu lea viiddis guovlu geográfalaččat, eaige doppe leat resursaguovddážat ja ásahusat mat bálvalit earenoamažit dán regiovnna. Gáivuona ja Porsáŋggu giellaguovddážat, nu movt soames vuođđoskuvllat, sáhtášedje gaskkustit dábálaš gáiddusoahpahusa sámegielas guovlluide dakko lahkosiin, mat leat olggobealde sámegiela hálddašanguovllu. Seamma guoská Stáda sámi joatkkaskuvllaide, mat sáhttet bálvalit olles riikka gáiddusoahpahusain davvisámegielas ja davvisámegillii, ja sámi kultuvrras ja servodateallimis sámegillii dahje darogillii.</p>
<p>Nuorta-Finnmárku</p>
<p>Čuoggáid vuođul maid lávdegoddi lea refereren, oaidná lávdegoddi ahte sáhttá ovddiduvvot regiovnnalaš koordinerenásahus Nuortá-Finnmárkui. Dat sáhttá organiseret sámi oahpahusa gáiddusoahpahussan dahje lassin ohppiid ruovttuskuvllaid oahpahussii. Lávdegoddi oaidná guokte molssaeavttu:</p>
<p>- primára: Vuođđoskuvlla oahpahussii - geavahit sámi fágalaš ja pedagogalaš gelbbolašvuođa Unjárgga gielddas, mii lea siskkobeale sámegiela hálddašanguovllu. Ee. gávdno sámi kulturfágalaš gelbbolašvuohta Várjjat mearrasámi museás.</p>
<p>- sekundára: Čohkket Mátta-Várjjaga oahppoguovddážii - erenoamáš áicilvuohta nuortalašsámegillii</p>
<p>Dát ii almmatge galgga duvdit maŋŋelii ”guosseohppiid” ortnega sámegielas, maid muhtin riddogielddat Finnmárkkus mat leat olggobealde sámegiela hálddašanguovllu, juo leat álggahan ovttasráđiid gielddaiguin mat leat siskkobeale sámegiela hálddašanguovllu. Guosseohppiin sámegielas leat duollet dálle vahkosaš skuvlavázzimat muhtin válljejuvvon skuvllain gos lea sámi biras. Dát ortnet sulastahttá ”integrerenohppiid” ortnega lullisámi guovllus.</p>
<p>Oarje-Finnmárku</p>
<p>Altá lea sierralágan dilis daid gielddaid gaskkas mat leat olggobealde sámegiela hálddašanguovllu, danne go buot sámioahpahus gieldda skuvllain, 242 oahppái skuvlajagis 2001/2002, dáhpáhuvvá nu ahte oahpaheaddji lea das gos oahppit- vaikko muhtomin oahpahus čađahuvvo eará skuvllas go oahppi ruovttuskuvllas. Oarjeregiovnna ohppiide, geain ii leat sámi oahpaheaddji ruovttuskuvllas, lea vejolašvuohta ahte sámi gáiddusoahpahusa oastit dan skuvllas Alttá gielddas mii bajásšaddanetáhta mielas lea guhkimussii ollen ovddideamis sámi oahpahusa.</p>
<p>Sámegiella joatkkaskuvla-oahpahusas</p>
<p>Jus sámi oahpahus fylkkagielddalaš joatkkaskuvllain Finnmárkkus galgá addojuvvot molssaevttolaš oahpahusmálle bokte, de berre leat lunddolaš geavahit resursaid mat sáhttet gaskkustuvvot resursaguovddážiin Stáda sámi joatkkaskuvllain Kárášjogas ja Guovdageainnus.</p>
<p>Davvi-Tromsa</p>
<p>Tromssa fylkkas lea fylkkagielda juo ovddidišgoahtán Ráissa joatkkaskuvlla sámegiela gáiddusoahpahusa bálvalusguovddážin fylkkagielddalaš joatkkaskuvllaide. Lávdegoddi oaidná ahte Ája sámi giellaguovddáš Gáivuonas lea lunddolaš evttohus resursaguovddážin sámi oahpahussii regiovnna vuođđoskuvllaide, vaikko guovddáš leage siskkobeale sámegiela hálddašanguovllu.</p>
<p>Tromssa-regiovdna</p>
<p>Erenoamáš sámi resursaguovddážat dárbbašuvvojit eanemusat guovlluin gos stáda ii leat álggahan sierra sámeskuvllaid. Tromsa lea gielda gos sáhttet leat ollu sámi oahppit, ja gos gávdnojit valljit fágaolbmot geat sáhttet oahpahit sámi gielas, kultuvrras ja servodateallimis. Sii leat omd. universitehtas, dávvirvuorkkás dahje allaskuvllain. Lea maiddáige lunddolaš atnit gelbbolašvuođa mii doppe gávdno, sámi kultuvradieđu gáiddusoahpahussii miehtá riikka. Tromssa gielddas lea vejolaš ovddidit ovtta sin vuođđoskuvllain resursaguovddážin sámegiela gáiddusoahpahusa várás, ja eará sámi oahpahussii skuvllain gávpotbirrasis, dahje gáiddusoahpahussii skuvllaide olles gielddas. Dat sáhtášii maiddái bálvalit eará skuvllaid guovllus, go dat eai nagot oažžut sámi oahpaheaddji.</p>
<p>Lulimus davvisámi guovlu</p>
<p>Lulimus davvisámi guovllus, gos gielas gávdnojit erohusat davvisámegiela girjegielain, sáhttá Várdobáiki sámi giellaguovddáš Lulli-Tromsii ja Davvi-Nordlándii leat koordináhtorin. Dat sáhttá ovttasbargat muhtin vuođđoskuvllain mas leat máŋga sámi oahppi ja Skánit joatkkaskuvllain, ja leat vejolaš resursaguovddážin sámi gáiddus- dahje dakkár oahpahusas mas oahppi gaskkohagaid vázzá eará skuvllas ja eará sámi oahpahusas regiovnnas.</p>
<p>Oslo-regiovdna</p>
<p>Osloregiovdnii ges evttohit sullasaš čovdosa go Tromsii, namalassii ovddidit ovtta guovddáš skuvlla ruovttuoahpahusa, dakkár oahpahusa mas oahppi gaskkohagaid vázzá eará skuvllas ja gáiddusoahpahusa várás sámegiela váriánttain ja kategoriijain mat gávdnojit skuvllas, ja omd. sáhttet dávvirvuorkkát, main leat sámi guoskevaš čoakkáldagat, geavahuvvot resursaásahussan.</p>
<p>Ovdalis oahpaheaddjeoahput</p>
<p>Tromssa oahpaheaddjeoahppu</p>
<p>Oahpaheaddjeoahppu Alttás</p>
<p>Sámi allaskuvla:</p>
<p>Oahpaheaddjeoahppu davvisámegiela vuosttašgielain</p>
<p>11 Oahpaheaddjebesten, oahppoplánat ja oahpponeavvut </p>
<p>11.1 Oahpaheaddjeoahppu mas lea sámegiella </p>
<p>Daláš áiggi oahpaheaddjeoahppu sámi guovlluid várás álggahuvvui olggobealde dan mii dál daddjo sámegiela hálddašanguovlun, seminárain mii biddjui Trondenes stiftii jagis 1826. Seminára sirdui Tromsii jagis 1848, ja loahpalaččat šattai Tromssa oahpaheaddjeskuvlan, gos oahpaheaddjeoahppit áiggi mielde leat beassan válljet ovtta lassikurssa finnmárkkusámegielas. Sámegiela vuođđofága álggahuvvui Oslo Universitehtas jagis 1962, ja oahpaheaddjit ožžo virgelobi bálkkáin, vai sáhtte sámegiela váldit 1-jagáš lasseoahppun, nu movt Sámekomiteá čielggadeapmi evttohii jagis 1959. Fágasuorgi sámi gielat gávdnui čuođi jagi Oslo Universitehtas, ja heaittihuvvui dasto go Tromssa Universitehta huksejuvvui. Go dievaslaš oahpaheaddjeoahppu álggahuvvui Altái jagis 1974, de ásahuvvui dábálašoahpaheaddjeohppui viidát sámi perspektiiva ja eambbo sámi oahpahus. Oahpaheaddjeoahppu davvisámegielain, mii lei dálá Finnmárkku allaskuvllas, sirdojuvvui Guovdageidnui jagis 1989, go Sámi allaskuvla ásahuvvui.</p>
<p>Dáinna sirdimiin gáržžiduvvui vejolašvuohta beassat sisa davvisámegielat oahpaheaddjeohppui, jus studeanttas ii leat formálalaš lohkangelbbolašvuohta davvisámegielas vuosttašgiellan dábálaš fágaid oahpposuorggis, dahje eará sullasaččain. </p>
<p>Oahpaheaddjeoahppu lullisámegielain ja julevsámegielain</p>
<p>Levangera allaskuvla lea ožžon lullisámegielat oahpaheaddjeoahpu ovddasvástádusa, seammás go Budeajju allaskuvla lea ožžon julevsámegielat oahpaheaddjeoahpu ovddasvástádusa. Sámi allaskuvlii lea biddjon sámi oahpaheaddjeoahpu guovddášdoaibma. Sámi allaskuvla čujuha ahte buohtastahttima dihte sáhttá namuhit ahte leat 26 allaskuvlla ja njeallje universitehta mat ovddastit ”dárogielat” oahpaheaddjeoahpuid.</p>
<p>Ođđasit almmolaš čielggadeamit</p>
<p>Sámi oahpaheaddjeoahppu lea maŋemus jagiid čielggaduvvon Nergaard-lávdegottis (NAČ 2000:3 Sámi oahpaheaddjeoahppu - iešguđetlágan máhttovieruid gaskkas) ja Mjøs-lávdegottis (NAČ 2000:14 Frihet med ansvar (Friddjavuohta ovddasvástádusain)). Sámi allaskuvla atná 1985 rámmaplána dan botta go vuordá Nergaard-čielggadeami meannudeami. Allaskuvla čuvge ahte sii leat vuosttaš 11 jagi huksen ásahusa fágalaš gelbbolašvuođa. Leat addojuvvon stipeanddat váldofágii ja doavttergrádii. Dán oktavuođas leage Sámi allaskuvllas lagas ovttasbargu Tromssa universitehtain. Čielggademiin evttohuvvo 10-jagáš prográmma bajáshukset ja ovddidit sámi dutkama. Dán evttohusa olis oaidná Sámi allaskuvla vejolašvuođa sáhttit fállat sámi váldofágaoahpu.</p>
<p>Sámi allaskuvllas leat dál golbma profešuvdnaoahpu,</p>
<p>dábálašoahpaheaddjeoahppu, ovdaskuvlaoahpaheaddjeoahppu ja journalistaoahppu. Skuvllas lea sámegiella váldogiellan - okta sisaváldingáibádus lea sámegiella vuosttašgiellan. Ohccit, geain lea sámegiella nubbingiellan, sáhttet oažžut fálaldaga čađahit leaktuduvvon ovdakurssa. Oahpaheaddjestudeanttaid bargohárjehallan čađahuvvo davvisámegielat guovlluin Norggas, Ruoŧas ja Suomas.</p>
<p>Guovttegielatvuođa pedagogihkka ja máŋggakultuvrralaš áddejupmi</p>
<p>Oahppováldin sámegielain</p>
<p>Allaskuvla addá dovdosii ahte guovttegielatvuođa pedagogihkka ja máŋggakultuvrralaš áddejupmi leat deaŧalaš suorggit: Máŋggakultuvrralaš áddejupmi fállojuvvo gáiddusoahppun. Guovtte-jagát lávdaduvvon sámegielaoahppu lei biddjon Gáivutnii. Lávdegoddái lea Sámi allaskuvla ovddidan dán višuvnna:</p>
<p>- oahppu sámegielain iešguđetlágan profešuvnnaide ja dásiide </p>
<p>- besten davvisámegielat guovlluin olggobealde davvisámegiela hálddašanguovllu</p>
<p>- modulavuđđosaš kurssat sámegiela nubbingielas gitta váldofága rádjái</p>
<p>- lea positiivvalaš jus eará allaskuvllat fállet sámegiela</p>
<p>Oahpaheaddjeoahppu oahpahan várás sámegiela nubbingielas</p>
<p>Finnmárkku allaskuvla lea lávdegoddái geažuhan beroštumi ovddidit davvisámegielat oahppofálaldagaid maid studeanttat iešguđetge profešuvdnaoahpuin sáhttet válljet, ja mii ee. ealáskahttá čihkkojuvvon sámimáhtu mii gávdno olbmuin Finnmárkku vuonain, ja muđuige davvisámegielat guovlluin olggobealde sámegiela hálddašanguovllu.</p>
<p>Dát sáhttáge dasto šaddat oassin oahpaheaddjeohppui oahpahit oahppoplána ektui sámegiela nubbingielas ja sámi gielas ja kultuvrras - maiddái gáiddusoahpahusa várás ođđamállet vugiiguin ja dálá teknologiijain.</p>
<p>Gáiddusoahpahus oahpaheaddjeoahpus</p>
<p>Sámi dilálašvuođaid fágalaččat nannet</p>
<p>Lávdegoddi oaidná dárbbu dasa ahte eará oahpaheaddjeoahppoásahusaid studeanttat ja oahpaheaddjit, geat hálidit váldit joatkkaoahpu, maiddái ožžot dákkár kursafálaldagaid, gáiddusoahpahusa bokte namuhuvon allaskuvllaid olis davvisámegielat guovllus ja dán guovtti allaskuvllas main lea oahpaheaddjeoahppu julev- ja lullisámegillii. Heivehuvvon joatkka- ja lasseoahppokurssat sáhttet maiddái nanosmahttit Norgga skuvllaid dábálašoahpaheddjiid fágalaš vuođu vai sii buorebut sáhttet gaskkustit dieđuid sámi giela, kultuvrra ja servodateallima birra. </p>
<p>11.2 Oahpaheaddjebesten </p>
<p>Sámeskuvllain, gielddain ja fylkkagielddain muitaluvvo ahte lea váttis gávdnat olbmuid almmuhuvvon oahpaheaddjevirggiide sámegielas. Muhtin gielddas daddjo ahte ”sis ii leat šat ráđđi almmuhit duššiid dihte”.</p>
<p>Lávdegoddi oaidná ahte sámi oahpaheaddjebesten olggobealde sámegiela hálddašanguovllu lea oahppogažaldat , muhto maiddái gilvogažaldat guovlluin, mat eai leat siskkobealde Finnmárkku ja Davvi-Tromssa stáhtalaš váikkuhangaskaoapme-doaibmabijuid. </p>
<p>Vuosttaš gažaldagas lea sáhka ahte gávdnojit go sámegielat oahpaheaddjit, ja duogáš lea čuovvovaš:</p>
<p>- sisabeassanláhki oahpaheaddjestudeantan sámegielain dahje joatkkaoahppostudeantan sámegielas - namalassii sisaváldineavttut</p>
<p>- báikkis - sajuštit ovtta báikái (dal Guovdageainnus) dahje sajuštit molssolaš báikkiide, ja vel lassin lávdaduvvon oahppun</p>
<p>- vejolašvuohta cehkiid mielde hukset dábálašoahpaheaddjegelbbolašvuođa reálagelbbolašvuođa vuođul, ee. sámegielas.</p>
<p>Lávdegotti oaivila mielde sáhttá geahččalit buoridit oahpaheaddjedilálašvuođa olggobealde sámegiela hálddašanguovllu čuovvovaš vugiin:</p>
<p>- lágidit dábálašoahpaheaddjeoahpu sámegielain mas mihttomearrin lea oahpahit sámi gielas, kultuvrras ja servodateallimis olggobealde sámegiela hálddašanguovllu, mas sisdoallu ja metodihkka lea sámegiela nubbingiela, sámi giela ja kultuvrra, ja sámegiela B-/C-giela oahppoplánaid vuođul </p>
<p>- heivehit dán oahpu sámegiela sisaváldingáibádusa gáibádusaid ektui mat leat beassat lohkat eará gielaid Norggas, das maiddái galgá leat vejolašvuohta sisabeassat sámegiela reálagelbbolašvuođain</p>
<p>- válljet guovddáš báikkiid davvisámegielat guovllus olggobealde sámegiela hálddašanguovllu, julevsámeguovllus ja lullisámeguovllus, gosa ásaha bistevaš dahje gaskaboddosaš oahppofálaldagaid</p>
<p>- ovddidit lávdaduvvon oahpaheaddjeoahpu sámegielain ja joatkkaoahppofálaldaga sámegielas, mas gáiddusoahpahusmetodihkka lea oassin</p>
<p>- ásahit systemapáhka vai nanne oahpahusa sámegielas olggobealde sámegiela hálddašanguovllu - bestenstipeanddat studeanttaide geat vuoruhit dán oahpu, ja geahpádusa addit oahppoloanas / lassi bálkáceahki, vai oažžu virgáibiddjot fágaoahppan sámioahpaheddjiid ja vai doalaha sin skuvllas.</p>
<p>Vuosttašgiella, nubbingiella ja vierisgiella</p>
<p>11.3 Oahppoplánat sámi gielas, kultuvrras ja servodateallimis </p>
<p>Sámioahpahussii 13-jagáš skuvlavázzimii Norggas leat oahppoplánat čuovvovaš dásiide:</p>
<p>vuođđoskuvla joatkkaskuvlaoahpahus </p>
<p>sámegielas vuosttašgiellan sámegielas vuosttašgiellan</p>
<p>sámegielas nubbingiellan sámegielas nubbingiellan</p>
<p>sámi gielas ja kultuvrras</p>
<p>Váilevašvuođat:</p>
<p>fágalasáhusválljengiella nuoraidskuvllas (nubbi vierisgiella)</p>
<p>B-giella (joatká dainna mii lei nuoraidskuvllas)</p>
<p>C-giela (álgooahpahus)</p>
<p>Sámegiella fágalasáhusválljen-giella ja B- ja C-giella</p>
<p>Oahppoplánat dárogielas</p>
<p>Norgga joatkkaskuvlaoahpahusas lea oahpahuvvon sámegielas B- ja C- giellan 1976 rájes, oppalas njuolggadusaid mielde mat gusket dáidda gielaide, muhto ain dál váilot sierra oahppoplánat sámegiela C-gielas ja B-gielas. Sámegiella B-giella joatkkaskuvlaoahpahusa dásis sáhttá doaibmat joatkkan vuođđoskuvlla fágii sámi giella ja kultuvra.</p>
<p>Lávdegoddi oaivvilda ahte go sámi oahpahusa oahppofálaldaga galgá dábálažžandahkat Norggas, de berre maiddái sámegiella fátmmastuvvon fágalasáhusválljenfágan nuoraidskuvlla dásis, seamma dásis go omd. duiskkagiella ja fránskagiella leat dál. Ođđaáigášas gáiddusoahpahus dahká maiddái sámegiela áigeguovdilin adnojuvvot molssaevttolaš nubbingiellan nuoraidskuvlla ja joatkkaskuvlaoahpahusa ohppiide. Vuođđoskuvlla oahppit, geain lea sámegiella, ožžot dárogielas oahpahusa dábálaš oahppoplána mielde dahje dárogiela oahppoplána mielde ohppiide geain lea sámegiella vuosttašgiellan, muhto joatkkaskuvllaoahpahusas, maŋŋil Ođastusa 94, adnojuvvo oahppoplána dárogiela váldogielas ja nuppidárogielas, dahje dárogiela oahppoplána ohppiide geain lea sámegiella vuosttaš- dahje nubbingiellan. Namahus ”nubbingiella” adnojuvvo maiddái dárogiela várás - dárogiela nubbingiela oahppoplánas gielalaš unnitloguide "- dálá sisafárrejeaddjit. </p>
<p>Gáibádus sámegiela nubbingielas</p>
<p>Eahpedássetvuohta plána ja duohtadili gaskka?</p>
<p>Váhnemat ja oahpaheaddjit leat ovdanbuktán ahte sámegiela nubbingiela oahppoplánas sáhttet ilá sakka vuođđun bidjan gielladilálašvuođa siskkobealde sámegiela hálddáhusguovllu. Doppe leat sámegielat guovddášbáikkit ja stuora oassi báikkálaš álbmogis geavahit sámegiela beaivválaš giellan. Lávdegoddi oaivvilda ahte alla gálggagáibádusat sámegiela nubbingiela oahppoplánás sáhttet leat čadnojuvvon čuovvovaš beliide: </p>
<p>- sávaldat oažžut ohppiid, geain ii leat sámegiella vuosttašgiellan, doaibmi guovttegielagiin - ainnas vai gulahallet sámegielain váldogiellan ovdalisnamuhuvvon báikkálaš servodagain.</p>
<p>- go leat guokte dárogiela giellavariántta, mas earru gaskal dárogiela váldogiela ja nuppidárogiela leat nu olu smávibut go gaskal dárogiela ja sámegiela vuosttašgiellan ja nubbingiellan.</p>
<p>Ilá stuora gáibádusat sámegiela nubbingielas</p>
<p>Sámi joatkkaskuvlaoahpahusa árvvoštallanraporttas maŋŋil Ođastusa 94 konstaterejuvvui maiddái ahte sámegiela nubbingiela gáibádusat leat ilá badjin. Dát sáhttá maiddái guoskat muhtin ohppiide dávvisámegiela nubbingielas Stáda sámi joatkkaskuvllain Kárášjogas ja Guovdageainnus.</p>
<p>Oahppoplána julevsámegielas ja lullisámegielas</p>
<p>Seamma árvvostallanraportas daddjo maiddái ahte sámegiela vuosttašgiela oahppoplána galgá heivehuvvot julevsámegiela ja lullisámegiela várás.</p>
<p>Sámi sisdoallu vuođđoskuvllas ja joatkkaskuvlaoahpahusas</p>
<p>Sisagođđit sámi dilálašvuođaid</p>
<p>ilbmanemiid</p>
<p>Seammas go vuođđoskuvllas lea sierra sámi oahppoplána, O97 Sámegiella, de leat joatkkaskuvllaoahpahusas maŋŋil Ođastusa 94 soames sámi oasit váldojuvvon mielde muhtin fágaid oahppoplánaid oahpahusmihtuide - fágaid mat siskkildit dáid fágaid: servodateallin, historjá, geografiija, oskkoldagat ja dáidda. Fidnofágain boazodoallu ja duodji leat áigahaš oahppoplánat, ja fas easka borgemánu 9. beaivve 1999 bođii dohkkehuvvon oahppoplána sámekulturdieđus, našuvnnalaš válljenfágan guvttiin vahkkodiimmuin ja gávcciin vahkkodiimmuin oahpposuorgefágan dábálašfágaid oahpposuorggis. Stáda sámi joatkkaskuvllain leat sámi fáttát gođđojuvvon sisa historjjá-, servodatoahpu-, geografiija-, oskkoldaga- ja dárogielafágaide, nugo lihtoduvvon”Čielggadeapmi gymnásaid birra main lea sámegiella”, mii bođii jagis 1968, ja dasto Forsøksrådet for skoleverket og Gymnasrådet. Muhto eai leat ráhkaduvvon sierra oahppoplánat, main sámi fáttát, dilálašvuođat ja ilbmaneamit leat sisagođđojuvvon.</p>
<p>Sámi biebmokultuvra, huksemállet, terminologiija, luonddudoallu, luondduáddejupmi, osku</p>
<p>Sámi joatkkaskuvlaoahpahusa árvvostallanraporta maŋŋil Ođastusa 94 ovdandoallá ahte eanas plánat mat gávdnojit oahpahussii sámi dilalašvuođaid birra, leat láivvit sámi perspektiivvaid dahje heiveheami dáfus sámi dilálašvuođaide - nugo omd. sámi biebmokultuvra, sámi huksenmállet, sámi terminologiija iešđguđetge surggiin, sámi luonddudoallu ja luondduáddejupmi, sámi servodatdilálašvuođat, sámi oskkoldat.</p>
<p>Boahtá ovdan ahte go ovdalaš vuođđokursa duojis heaittihuvvui, ja álggahuvvui oktasaš hábmenfága vuođđokurssas, de láivudii dát sámi mihtilmasvuođaid vuođu hábmenfágain. Jerrojuvvo ahte leatgo teorehtalaš gáibádusat liiggás čavgadat boazodoallofága geavatlaš oasi ektui maŋŋil Ođastusa 94, ja galgá čielggadit lotnolasvuođa gaskal bargo- ja lohkangelbbolašvuođa.</p>
<p>Friddjaluvvet nuppidárogielas ja 2.vierisgielas</p>
<p>Nuppidárogiela oahpahusas besset dál friddjaluvvejuvvojit duššefal oahppit, geat ožžot oahpahusa sámegielas vuosttašgiellan dahje nubbingiellan vuođđoskuvllas ja joatkkaskuvlaoahpahusas. Našuvnnalaš immatrikulerenráđđi attii jagis 1985 ohppiide, geain sámegiella ja dárogiella leat vuosttašgiellan ja nubbingiellan, vejolašvuođa friddjaluvvejuvvot geatnegahtton 2. vierisgielas oahpposuorggis dábálaš, ekonomalaš ja hálddatlaš fágat, sivas diibmologus mii lea seamma go váldogielas ja nuppidárogielas ja velá 2. vierisgielas. Áddojit poeaŋggat sisaváldimis alit ohppui go lea ollašuhttán ja ceavzán sámegiela vuosttašgiela dahje nubbingiela. Sámi joatkaskuvlaoahpahusa árvvostallanraporta maŋŋil Ođastusa 94 dadjá loahppacealkámuššan ahte ohccit geain sámegiella lea vuosttašgiellan, berrejit oažžut eambbo sisaváldinpoeaŋggaid go ohccit geain sámegiella lea nubbingiellan (kap. 7.2). </p>
<p>Nubbingiela ja individuála vierisgiela gaskavuohta</p>
<p>Lávdegoddi oaivvilda ahte dilálašvuođa vuođul man Norgga eiseválddit - ovttasráđiid Sámedikkiin - leat luoitán ovdánit olggobealde sámegiela hálddašanguovllu sámegiela dáfus dan oktavuođas ahte oažžut sámegiela olamuddui ja ovddidit sámegiela báikkálaš ja regiovnnalaš skuvllain ja servodateallimis, de lea sámiid ektui, geain sámegiella lea nubbingiellan, guokte čuovvovaš molssaeavttu:</p>
<p>- juogo rievdadit sámegiela nubbingiela oahppoplána vuođđoskuvllas ja joatkkaskuvlaoahpahusas duohta gielladilalašvuođa ektui olggobealde sámegiela hálddašangouvllu</p>
<p>- dahje sámegiella individuála vierisgiellan šaddá dásseárvosažžan sámegiela nubbingielain, dan bokte ahte oahppi friddjaluvvejuvvo eret nuppidárogielas buot normerejuvvon sámi oahpahusa vuođul (geahča kap. 7.2).</p>
<p>Sámegiella nubbingiellan galgá oahppoplána mielde ovddiduvvot reaidogiellan, mas mihttomearrin lea measta doaibmevaš guovttegielatvuohta.</p>
<p>Danne rávve lávdegoddi primáralaččat dan molssaeavttu ahte sámegiella individuála vierisgiellan biddjo dásseárvosažžan sámegiela nubbingielain, dan bokte ahte oahppi friddjaluvvejuvvo eret nuppidárogiela oahpahusas buot normerejuvvon sámi oahpahusa vuođul - dan sadjái go rievdadišgoahtit oahppoplána ja vuolidit oahppanulbmiliid. Go jurddaša eallinagi oahppama ektui, de oaidná lávdegoddi ahte sii, geat vuosttašmužžan geahččalit oahppat ja oažžut gálggaid sámegielas 2. vierisgielladásis, áiggi mielde ja maŋŋil eallimis sáhttet oažžut sámi gálggaid nu ahte giella šaddá doaibmi nubbingiellan ja reaidogiellan.</p>
<p>Oahppoplánat ja metodalaš bagadallan</p>
<p>Lávdegoddi oaidná ahte dárbbaša ovddidit čuovvovačča:</p>
<p>- berrejit ráhkaduvvot oahppoplánat oahpahussii sámegielas fágalasáhusválljengiellan seamma go álgodásis nuoraidskuvllas ja B- ja C- giellan joatkkaskuvlaoahpahussii. Dát lea áigeguovdil maiddái rávisolbmuidoahpahusas.</p>
<p>- oahppoplánat sámegielas galget farggamusat heivehuvvot buot sámi suopmaniidda Norggas - maiddái nuortalašsámegiela várás.</p>
<p>- jus eai galgga ráhkaduvvot sierra oahppoplánat main sámi sisdoallu lea sisagođđojuvvon fágaide servodateallin ja historjá, geográfiija, oskkoldat ja dáidda, de berre ráhkadit metodalaš bagadusa ja fáddágihppagiid veahkkin go galgá oahpahuvvot oppalaš oahppoplána, L97 vuođul, ja vástideaddji fágain joatkkaskuvlaoahpahusas.</p>
<p>Sámi oahppoplána-ráhkadeapmi dárbbuid ja ekonomiija vuođul</p>
<p>11.4 Sámi giela, kultuvrra ja servodateallima oahpponeavvut </p>
<p>Lágádusaid ja Sámedikki oahpahusossodaga bajilgovat čájehit ahte Stáda ja Sámediggi vuoruhit oahpponeavvobuvttadeami sámi oahpahussii. Sáhttá čuoččuhit ahte biddjojit ollu ruđat dán bargui, jus buohtastahte samiohppiid loguin, geat ožžot oahpahusa L97 vuođul dahje Sámi oahppoplána 97 vuođul. Muhto sámi oahpahusa ollislaš govččakeahtes dárbbuid ektui lea vuoruheapmi vuos unnán.</p>
<p>Hivvodat ja váilevašvuođat</p>
<p>Lávdegoddi sáhttá guovtti čuoggái čoahkkáigeassit váhnemiid ja oahpaheddjiid áddejumi oahpponeavvodilálašvuođa hárrái:</p>
<p>- leat ilá unnán oahpponeavvut sámegielas, ja beare unnan oahpponeavvut sámegillii ja dárogillii sámi kultuvrras ja servodateallimis</p>
<p>- oahpponeavvut mat gávdnojit guovddášlaš dási olis, leat dábálaččat Sis-Finnmárkku dilálašvuođaid dahje davvisámi boazodoallokultuvrra birra.</p>
<p>Oasáš váhnemiid ja oahpaheddjiid čuoččuhusain lea ná:</p>
<p>- sápmelaččat dáčča skuvllain leat váidalan skuvllaid eaidadeaddji oahpponeavvuid, muhto go viimmat ilbmet sámi oahpponeavvut, de leat dat seamma eaiddadeaddjit midjiide geat leat mearrasámit dahje orrut gávpogis. Dannego oahpahusas ii vuhtiiváldo pedagogalaš váikkuhus iešguđetlágan duogážis - nu movt identitehta ja biras: Eanas sámi oahpponeavvuin lea sáhka Sis-Finnmárkku sámiid ja boazosámiid birra, ja skuvllas eai váldde vuhtii ahte sámi mánát leat sápmelaččat maiddái dalle go oahpahus dahkko dáččaiguin ovttas. </p>
<p>- sámi oahpahusa galgá maiddái luohkástit dahje differensieret - galgá maiddái min sápmelaš- eallimii láhččojuvvot sadji - eallin mearragáttis ja dállodoalus, ja min giehtaduodjái ja duodjái: bargun lea čatnat sámi kultuvrra ja giela oktii - galgá juobe unnimus oasášge min suopmanis gávdnot sámi oahpponeavvuin </p>
<p>- dárbbašuvvo láhčit báikkálaš giellaheiveheami ja maiddái heivehit oahpponeavvuid báikkálaččat ja oahpaheaddji dáfus</p>
<p>- báikkálaš heiveheapmi deattuhuvvo unnán dálá sámioahpaheddjiid oahpus - sámioahpaheaddjestudeanttat galget beassat oahppat eambbo sámi kultuvrra ja giela máŋggabealatvuođas</p>
<p>- midjiide, geat ieža maid galgat oahppat sámegiela vai sáhttit oahpahit sámegiela, šaddá meastta veadjetmeahttun oahpahit sámegillii, go oahpaheaddjebagadusat sámi oahpahusa várás eai leat ráhkaduvvon maiddái dárogillii</p>
<p>- eai gávdno omd. makkárge oahpponeavvut nuortalaš sámegillii - sii geat galggašedje oahpahit nuortalaš sámegiela, galget dál máhttit ruoššagiela</p>
<p>Ođasmahttit plánaid ja oahpponeavvuid</p>
<p>Lávdegoddi, ja namuhuvvon geavaheaddjitge, ipmirdit ahte oahpponeavvut mat vásedin ráhkaduvvojit sámegiela vuosttašgiela oahpahussii ja sámegillii iešguđetge agi ohppiide, sáhttet unnit eanet maiddái leat ávkkálaččat buot sámi oahpahusoktavuođain. Almmatge doarju lávdegoddi váhnemiid ja oahpaheddjiid čuovvovaš sávaldagaid: </p>
<p>- Sámi oahpahusa oahpponeavvuid, maid Stáda ja Sámediggi ruhtadit, galgá ođasmahttit ja siskkildit ollislaš sámi perspektiivva oahpponeavvuide, mas vuhtiiváldá giela, kultuvrra ja servodagaid ja ealahusaid buot báikkiin Norggas gos sámit dál orrot</p>
<p>- oahpponeavvut sámegiela nubbingielas dahje individuálalaš vierisgielas galget maiddái ođasmahttojuvvot áigeguovdilis beroštusjoavkkuid várás.</p>
<p>Bajilgovva gos sámi oahpahus lea</p>
<p>Sámeskuvllat,</p>
<p>Lullisámi bajásšaddanguovddážat</p>
<p>Sámi joatkkaskuvlaoahpahus</p>
<p>12 Ásahusat ja institušuvnnat mat addet sámi oahpahusa </p>
<p>Mielddus čájeha vuođđoskuvllaid ja gielddaid ja maiddái joatkkaskuvllaid ja fylkkagielddaid mat addet sámi oahpahusa vuosttaš jagi maŋŋil go oahpahusláhka doaibmagođii borgemánu 1. beaivvi 1999 rájes. Dát čielggadeapmi fátmmasta vuostamuččat sámegielaoahpahusa ja eará sámi oahpahusa vuođđoskuvllas. Dát kapihtal lea vuođđoskuvllaid birra olggobealde sámegiela hálddašanguovllu, ja main lea sierra ruhtajuolludeapmi Stádas namahusain ”sámeskuvllat”. Refererejuvvojit maiddái bajásšaddanguovddážat lulimus lullisámeguovllus ja sámi oahpahus fylkkagielddalaš joatkkaskuvllain, erenoamážit fylkkain gos Stáda oahppokantuvrras lea ovddasvástádus hálddašit doarjjaortnega stádabušeahtas, kap. 221 poasta 68: Sámi oahpahusguovlu - Nordlánda, Tromsa ja Finnmárkku.</p>
<p>Muhto earret eará Trøndelága fylkkat ja Oslo leat áigá ja ovdal Ođastusa ja ođđa oahpahuslága addán oahpahusa sámegielas. Lulli-Trøndelága fylkkagielda lea jagis 2001 maiddái ohcan departemeanttas ruhtadoarjaga sámi oahpahusprográmmii. </p>
<p>Lávdegoddi lea gulahallan sámeskuvllaiguin, soames gielddaiguin ja joatkkaskuvllaiguin - dat guđet vuostáiválde bovdejumi ságastallamii - ja fylkkaoahpahusetáhtaiguin davimus fylkkain. Lávdegoddi lea oktasaš vugiin jearahallan sámeskuvllaid, gielddaid, joatkkaskuvllaid ja namuhuvvon fylkkagielddaid, muhto čuvgehusaid oažžumat ledje iešguđetge ládje.</p>
<p>Integrašuvdna dahje segregašuvdna sámi oahpahusas</p>
<p>12.1 Sámi oahpahusa b áikki válljen </p>
<p>Lávdegoddi registrere ahte geavaheaddjejoavkkus, mas leat sámi váhnemat, leat iešguđetlágan miellaguottut go lea sáhka galgágo sámi ohppiide vuođđoskuvllas oahpahus sámegielas ja samegillii ja sámi kultuvrras ja servodateallimis integrerejuvvot dábálaš skuvlii, šaddat oassin oahppi ruovttuskuvlla oahpahusas, vai galgágo dat segrerejuvvot sierra luohkáide vai sierra sámeskuvlii.</p>
<p>Reealla válljenmunni sámi ohppiide</p>
<p>váhnemiidda</p>
<p>Lávdegoddi oaivvilda ahte sámi váhnemat prinsihpalaččat galget beassat válljet gosa sámi oahpahus sin mánáide galgá sajuštuvvat. Soames váhnemat hálidit mánáidasaset galgat sámi oahpahusa addit sierra sámi luohkás dahje sámeskuvllas, muhto fas earát hálidit ahte sin mánát galget beassat ruovttuskuvllas vázzit čađat gaskka, ja doppe oažžut sámi oahpahusa, dahje oahpahussan, eará skuvllas gaskaboddosaččat, dahje gáiddusoahpahussan dahje juo lotnolasčoavddusin.</p>
<p>Sámi oahpahus internáhttaskuvllas dahje ruovttuskuvllas</p>
<p>Váhnemat galget maiddái oažžut vejolašvuođa smiehtadit beliid go mánát gártet orrut earásajis go ruovttus, sáhttu ja mátkkoštánáigi. Ovdamearka dihte deattuha dat prošeakta, mas čielggadit lullisámegiela oahpahusa ruovttuskuvllas, ahte mánná ii galggaše dárbbašit orrut eret ruovttus go oažžu oahpahusa sámegielas vuođđoskuvllas. Molssoevttolaš oahpahusvugiid čielggadeamis čuoččuha lávdegoddi ahte sámegiella galgá leat lunddolaš ja normála oassin hálddatlaš ja pedagogalaš láhčimis skuvllas olggobealde sámegiela hálddašanguovllu. Ovdamearkka dihte lea váhnenbárra, geain lea boazodoallu Davit Nordlánddas lohkan ahte ruovttugieldda gearggohisvuohta láhčit sámi oahpahusa dagahii ahte soai váljiiga sáddet mánáska lagamus sámeskuvlii. </p>
<p>Lávdegoddi registrere ahte omd. sámi váhnemat, geain lea Finnmárkoduogáš, ja geat eai leat boazudoalus, unnán geavahit Tromssa Sámeskuvla. Dan oaidninbealis eai leat Tromssa olggutguovlluid boazodoallit skuvlla geavaheaddjit. Lávdegoddi deattuha ahte oahppit ja váhnemat, geain lea iešguđetlágan sámi duogáš, galget Stádás ja Sámedikkis oaččut seamma ollu fuomášumi ja beroštumi. </p>
<p>Sámi luohkká vai sámeskuvla - nannejupmi</p>
<p>láivudeapmi?</p>
<p>Lávdegoddi oaidná ahte sámi luohkká skuvllas dáhje sámeskuvla gielddas dahje regiovnnas sáhttá gieldda dahje regiovnna sápmelaččaid sámi giela, kultuvrra ja servodateallima erenoamážit nannet, jus maiddái báikkálaš dahje regiovnnalaš sámi giella, kultuvra ja servodateallin oažžu saji oahpahusas. Muhto nuppeguvlui sáhttá váikkuhit, jus nu dahká ahte ruoktu ja váhnemat bidjet visot sámivuođa ovddideami sámeluohká dáhje sámeskuvlla háldui.</p>
<p>Sámeskuvllaid aspeavttat</p>
<p>12.2 Sámeskuvllat ja sámi oahpahus </p>
<p>Lávdegoddi registrere čuovvovaš dilálašvuođaid:</p>
<p>Ekonomiija ja kulturaspeakta </p>
<p>Stáda doarjja sámeskuvllaide ákkastallojuvvo sámi giela ja kultuvrra nannemiin:</p>
<p>- ealáhusbealli, oahpahus ohppiide geaid váhnemat leat boazodoalus, lea leamaš hui oidnosis</p>
<p>- Sámeskuvla Loabágis lea dat áidna almmá sierra internáhta haga, ja gos ohppiid váhnemiin álgosaččat ii leat boazodoallu ealahussan.</p>
<p>Hálddašeapmi </p>
<p>Earret Gaska-Norgga Sámeskuvla (Árborddis), leat sámeskuvllat mat ožžot stádas sierra ruhtadoarjaga, báikkálaš gielddaid hálddašeami vuollásaččat. Loabága Sámeskuvla hálddašuvvo dasa lassin vel gielddalaš guovddášskuvlla olis.</p>
<p>Geográfiija ja sisdoallu </p>
<p>Davvisámi ja lullisámi guovllut leat goegráfalaččat viidát, seammas go julevsámiguovlu lea viehka čoahkis</p>
<p>- vuosttaš sámeskuvla ásahuvvui 50 jagi áigi lullisámeguovllus, seammas go sámeskuvllat davvisámeguovlluin leat ilbman maŋemus moattilogi jagis</p>
<p>- geográfalaš čoahkes julevsámiguovllus ja lulimus lullisámeguovllus leat ges fas gielddalaš vuođđoskuvllat ásahuvvon sámeskuvlan</p>
<p>- muhtin gielddalaš skuvllat davvisámeguovllus ovdandoalahit ahte leat ”guhkás ollen sámi oahpahusain”</p>
<p>Oahppivuođđu </p>
<p>Oahppivuođđu sámeskuvllain main lea internáhtta, manná maŋás guovtti sivas:</p>
<p>- váhnemat, geain álggu rájes lei gullevašvuohta skuvlii, boarásnuvvet, eaige šat oaččo mánáid</p>
<p>- stuorát sávaldat doalahit mánáid r0ouvttus bajásšattadettiin, go ovdánit oahpahus mas oahppi gaskkohagaid vázzá eará skuvllas ja gáiddusoahpahus sámis</p>
<p>Lávdegoddi navdá ahte stádadoarjja priváhtaskuvllaide mat fállet molssaevttolaš oahpahusa, maiddái sáhttá leat olamuttus priváhta sámeskuvllaide main lea erenoamáš pedagogalaš láhčin. Dábálaččat gokčá Stáda 85 % doaibmagoluin. </p>
<p>12.3 Sámeskuvllat ja sámi bajásšaddanguovddážat </p>
<p>Tromssa Sámeskuvla, Málatvuomis</p>
<p>Tromssa Sámeskuvla álggahuvvui jagis 1983 Haraldvollen meahcceskuvllas Málatvuomis, stádadoarjagiin skuvlii ja internáhttii, ja biddjui Málátvuomi gieldda vuollásažžan. Skuvllat eai loga leat váttisvuođa doaibmabušeahtain. Jagis 1996 gárvanedje skuvlii sierra visttit. Tromssa Sámeskuvla čuovvu sámi oahppoplána 97. Luohkkájuohku čuovvu skuvllaid málle mas eai juoge luohkáid ohppiid ahkejuogu mielde, muhto leat: 1. - 4. luohkká, 5. - 7. luohkká ja 8. - 10- luohkká. Máŋemus jagi ledje skuvllas 27 fásta oahppi, 19 oahppi orro ruovttus, ja guovttes muhtomin oahpahusáigodagas. Skuvla dieđiha ahte measta buot váhnemat leat boazosápmelaččat geat leat fárren Guovdageainnus - ja orrot Omasvuonas, Gáranasvuonas Tromssa gielddas, Ráisavuonas, Málatvuomis, Bearddus ja Loabágis. Váhnemat leat maid virggiin skuvllas ja internáhtas.</p>
<p>Dárbbašuvvojit eavttut oahpaheddjiide Gaska-Tromssas ja Finnmárkkus</p>
<p>Buot fásta ohppiin lea sámegiella vuosttašgiellan. Oahpahus lea buot fágain sámegillii, earret dárogielas nuoraidskuvllas. Leat dušše sámegielat bargit skuvllas ja internáhtas, earret maŋemus jagi go lea ii-sámegielat diibmooahpaheaddji dárogielas. Skuvlla beaivválaš giella lea sámegiella.</p>
<p>Tromssa Sámeskuvllas leat 6 jahkebarggu oahpahusas ja hálddahusas. Oahpaheddjiin sáhttá váilut formálalaš oahpahangelbbolašvuohta, erenoamážit sámegielas. Oahpaheaddjedili birra lohká skuvla: Bagadallandoaibmabijut galget nannejuvvot oahpaheddjiide geain ii leat fágalaš oahppu. Vai skuvla oažžu doarvái formála gelbbolaš oahpaheddjiid oahpahit sámegielas ja sámegillii, de galggašii skuvla sáhttit fállat oahpaheddjiide eavttuid mat nagodit gilvalit Davvi-Tromssa ja Finnmárkku ektui.</p>
<p>Departemeantta nammadan stivra</p>
<p>Gaska-Norgga Sámeskuvla, Árborddis </p>
<p>Gaska-Nørjen Samiej-Skuvle Árborddis ávvudii 50-jagi jagis 2001 čávčča. Stáda oahppokantuvrras Nordlánddas lea ovddasvástádus jođihit ja doaimmahit Gaska-Norgga Sámeskuvlla. Skuvllas lea sierra stivra man departemeanta nammada, mas miellahttut leat golbma váhnema, evttohuvvon váhnenrađis, ja 1 lahttu guđesge dáin: bargiin, gielddas, Stáhta oahppokantuvrras ja Sámedikkis.</p>
<p>Ollesáiggi oahppit,</p>
<p>integrerenoahppit ja hospitánttat</p>
<p>Skuvlavisti lea plánejuvvon nu ahte ii juoge luohkáid juohke agi mielde, ja lea juhkkon 1 - 6 skuvlii, guvttiin luohkkálanjain main goappašiin leat ovcci oahppibeavddi. Maŋemus jagi lei oahppilohku 6 ollesáiggi oahppi</p>
<p>1. - 6. luohkkálaččat, golmmas sis internáhtas. Skuvllas ledje maid, gáiddusoahpahusa dihte lullisámi gielas ja kultuvrras, 9 gáiddusoahppi, 24 integrerejuvvon oahppi, ja 6 hospitántta. Integrerenoahppit ja hospitánttat orrot internáhtas vissis áigodagaid skuvlajagis (geahča kap. 10.5). Skuvllas lea veaháš ovttasbargu Sijti Jargne nammasaš guovddážiin - Gaska-Norgga lullisámi kulturguovddáš - gosa lullisámi girjebussehálddašeapmi lea sajuštuvvon. Namuhuvvon doaimmaide leat skuvllas 3,5 oahpaheaddjevirggi oktan rektoriin, lassin internáhttavirggiide.</p>
<p>Skuvla ii doaivvo ollesáiggeohppiid logu lassánit šat nu bearehaga, muhto lei bures boahtán johtui gáiddusoahpahusain ovdalgo ođđa oahpahusláhka bođii fápmui. Sámediggi mieđihii skuvlla gelbbolašvuođaguovddážin jagis 1998.</p>
<p>Åarjel-Saemiej Skuvle, Snoasas </p>
<p>Maŋemus skuvlajagi ledje skuvllas 26 oahppi mánáidskuvladásis, ovccis internáhttaohppiin vázze nuoraidskuvllas, gos ollislaččat atnet Sámi oahppoplána 97 gávccat luohkás, ja muhtin muddui maiddái 9. ja 10. luohkáin. Bealli ohppiin orrot internáhtas. Golbma oahppi, geat orrot Snoasas, ožžot julevsámegiela oahpahusa gáiddusoahpahussan Árran julevsámi kulturguovddáža oahppoguovddážis Divttasvuonas. Skuvla addá maiddái lullisámi gáiddusoahpahusa oktiibuot 8 oahppái, boaresmállet heajos govvatelefovnnain, mas govva lea mihá maŋŋelis go jietna, Ráureviikii, ja johtti oahpaheddjiin Nååmesjevuomiemuotkái (Namdalseid) ja Verranii. Skuvlii leat biddjon guhtta jahkebarggu. Bušeahttabalánsadilli lea leamaš váttis, muhto lea buoret dál. Skuvlá sávašii: 1 - 10 skuvlla, ja oahppologu viiddiduvvot 30 oahppis gitta 60 oahppái.</p>
<p>Skuvlaruktu</p>
<p>Sámeskuvla ja báikkálašservodat</p>
<p>Skuvla ovdandoallá ahte oahppoplána L97 sátnáda dábálašortnega nu ahte sáhttá dagahit váttisvuođaid lullisámi internáhttaortnegii, ja mii maiddái váikkuha unnit áddejumi sámeskuvlla ortnegii Stáda oahppokantuvrra bealis. Snoasa sámeskuvllas lea maiddái ohppiide 38 - vahkosaš skuvlajahki, muhto mii lea čoahkkáigessojuvvon go oahppit orrot internáhtas.</p>
<p>Sámeskuvlla gaskadássi skuvle sisaáiggi ja iige leat ruovttuoahpahus: ”Váhnemat geat ožžot mánáideaset ruoktot, eai dárbbaš gal ieža oahpahit, muhto go ieža bidjet gáibádusaid, dat geatnegáhtte maiddái sin veahkehit vai olahit iežaset gáibádusaid”. Ohppiid skuvlajahki loahpahuvvo geassemánus 1. beaivvi, nuoramusat heitet ovtta vahku árabut. Váhnemat Snoasas, geain leat mánát sámeskuvllas, sávvet gielddalaš skuvlaruvttu mii eaktuda skuvlla gaskal borgemánu 20. beaivvi ja geassemánu 20. beaivvi. Sámeskuvla lea gal rabas 38 vahku, ja sii geat hálidit, sáhttet oažžut ollislaš oahpahusa skuvllas.</p>
<p>Skuvla referere moaitámušaid go Snoasas addojuvvo diehtojuohkin sámi gielas, kultuvrras ja servodateallimis duššefal sámeskuvlla ohppiide, ja ahte sámeskuvla ii leat nu olu geahččalan bargat báikkálaš servodaga integrerema guvlui. Sámi oassi ii leat čuovvoluvvon go oahppi boahtá mánáidskuvladasis sámeskuvllas gielddalaš nuoraidskuvlii. Snoasa gieldda stuorámus skuvla lea Snoasa čoahkkebáikkis. Jurddašuvvo gaskaneas lonohallama birra ovddidan dihte báikkálaš oahppoplána, mas addojuvvo diehtojuohkin sámi gielas, kultuvrras ja servodateallimis, gielddalaš skuvllain, sámi stoalppuid ektui mat lea oahppoplánas L 97.</p>
<p>Snoasa sámeskuvla árvvoštalla ná: ”Dábálaččat ii leat skuvla hárjánan jurddašit márkan - buvtta oktavuođa, ja sámeskuvla lea bures ja oadjebasat birgen dássedis oahppiloguiguin. Niehkun ferte leat olahit doaibmi guovttegielatvuođa mánáin ja nuorain, skuvllain gos árjjalaš váhnemat ovttasráđiid ruovttuskuvllain sáhttet lágidit báikkálaš oahpahusa sámi gielas, kultuvrras ja servodateallimis”. Skuvlla mielas ii leat sámi oahpahus dušše lullisámi oahpahusa oktavuođas doarvái. Muhtin oassin barggus livččii čalmmustahttit skuvlla, mas buorebut vuođđuduvvo Sámi oahppoplánii 97 ja vuhtii váldá báikkálaš beliid, ja dasto go juo áigumuš lea geahččalit addit fálaldaga olles lullisámeguvlui, ja čielggadit nuoraidskuvlla mas atná Sámi oahppoplána 97, báikkálaš heiveheami ektui. Mii guoská diehtojuohkimii vuoigatvuođa hárrái ahte oažžut sámi oahpahusa: ”Lullisámi guovllus mii gal buore muddui diehtit geat leat julggaštan iežaset sápmelažžan. Almmatge gávdnojit sii geat ain báŋadit, eaige dieđe vuos sihkkarit”.</p>
<p>Skuvla oaidná ahte dát mearkkaša ollu Snoasa sámi birrasii ja lagasbirrasa beroštupmái ahte oažžut dieđuid sámi gielas, kultuvrras ja servodateallimis go báikái leat sajuštuvvon, nu movt Saemien Sijte- lullisámi dávvirvuorká, lullisámi kulturgáhttenkonsuleanttat, lullisámi giellakonsuleanta ja lullisámi pedagogalaš konsuleanta.</p>
<p>Snoasa sámeskuvla ja Snoasa gieldda skuvlaetáhtta dovddahit ahte dárbbašuvvo movttiidahttit nuoraid ja oahpaheddjiid váldit oahpu vai sáhttet oahpahit sámi gielas, kultuvrras ja servodateallimis. Stáda oahppokantuvra ja skuvlaoamasteaddjit galggašedje veahkehit oahpaheaddji oažžut bálkká/stipeandda čatnanáiggiin. Iige gávdno dihtomielalaš struktuvra lasseoahpu fállat oahpaheddjiide fágasuorggis. Snoasa gielda lea váldán oktavuođa allaskuvllain ja Stáda oahppokantuvrrain lasseoahpu birra. Muhto Stáda oahppokantuvra ii leat leamaš gohccevaš dán oktavuođas. Snoasas ožžot sámioahpaheaddjit áibbas eará negatiiva eavttuid go omd. Nordlánddas, ja muđui Davvi-Norggas, gos leat sierra váikkuhangaskaoapmeortnegat. Stuora oassi lullisámiguovllus lea olggobealde Davvi-Norgga!”</p>
<p>Bajásšaddanguovddáš: mánáidgárdi, skuvla, skuvlaastoortnet</p>
<p>Bajásšaddanguovddážat lullisámi guovllus - mánáidgárdi ja skuvla </p>
<p>Elgå bajásšaddanguovddáš Engerdal gielddas: Ásahuvvui</p>
<p>mánáidgárdefalaldat jagis 1994, ja Engerdal gielda ásahii Elgå bajásšaddanguovddáža jagis 1995. Leat ovcci oahppi mánáidskuvllas, mas eai juhkkojuvvo oahppit agi mielde luohkáide, muhto nuoraidskuvlafálaldat plánejuvvo. Oahppilohku rievddada, muhto guovddáža višuvdnan lea ahte okta oahppi galgá kvalitatiivvalaččat oažžut liikká buori fálaldaga go logi oahppi!.</p>
<p>Lullisamegiella oahpahuvvo eanas nubbingiellan, muhto guokte oahppi oažžuba oahpahusa lullisámegielas vuosttašgiellan, mottiin lassidiimmuin nannen dihte giela eará fágain. Bajásšaddanguovddáš fállá gieldda eará skuvllaide ja mánáidgárddiide ovtta beaivvi mas lea sámi sisdoallu fáddán dihto ahkecehkiide. Mánáidgárddis, mas leat čieža sámi máni, adnojuvvo lullisámegiella, ja giellamovttiidahttindoaibmabijut: Golbma dábálaš mánáidegárdebeaivvi, okta erenoamáš sámi beaivi. Jurdda lea mánáid dárbbuid bidjat ovdalii váhnemiid dárbbuid: Mánát orrot bieđgguid ja sii dárbbašit stoahkat eará mánáiguin -sámi mánát leat eambbo fágasuorggis go eará mánát, ja dat eará smávibut besset leat mielde lullisámi mánáidgárddis.</p>
<p>Skuvla bidjá Sámi oahppoplána 97 vuođđun diibmologu ektui, veahá eambbo diimmut sámi ohppiide. Prinsihppa lea: Sámegiella ii galgga ipmirduvvot ráŋggáštussan, danne eai leat nu ollu diimmut eará fágain, vai lea buoret sadji sámegillii. Skuvla geahččala atnit sámegiela eará fágain maiddái. SAO-fálaldagas (skuvlla astoortnegis) lea sámi sisdoallu addin dihte eambbo sámi oahpahusa. Elgå bajásšaddanguovddáš jurddašii árrat ođđa oahppoplána birra - diibmoplána sadjái ráhkadit bargoplána mas leat bargovuorut, ja báikkálašguvllot ođasmahtti jahkeplána. Temáplána stivre skuvlla doaimmaid. </p>
<p>Ovttasbargu rastá riikarájiid</p>
<p>Bajásšaddanguovddáš atná maiddái oahpaheaddji gii lea eret Idres Ruoŧas, ja lea Idres oahpahan lullisámi vihtta jagi. Davviriikkalaš Ráđđi lea váldán ovdan oahpahusa rastá riikarájiid, muhto das eaktuduvvo ahte gielddat goabbat bealde ráji soabadit goluid juogademiin.</p>
<p>Go gielddat leat geatnegahtton ásahit iežaset gelbbolašvuođaplána, vai ožžot stáhtalaš ruhtadeami, de namuhuvvo sámivuohta Engerdal gieldda bajásšaddansuorggi gelbbolašvuođaplánas.</p>
<p>Viiddis friddjavuohta</p>
<p>Mihttu ja ulbmálluššan duođaštuvvo</p>
<p>Bajásšaddanguovddáš: ”Mis lea stuora friddjavuohta jus beare ráhkadit buriid plánaid mat bures duođaštuvvojit mihttomeari ja ulbmila ektui”.</p>
<p>Váhnemat leat ieža lohkan sámegiela</p>
<p>Váhnenláhttu: ”Lullisámegiella lea buorebut áiccalduvvon ruovttubirrasis. Váhnemat movttáskedje ieža maiddái oahppat lullisámegiela. Ásahuvvojedje lullisámegiela kurssat golmma lohkanbaji badjel, joatkkaskuvlaoahpahusa B-giela dásis”.</p>
<p>L97 ja Sámi oahppoplána 97 erohusa sáhttá unnidit</p>
<p>Brekken bajásšaddanguovddáš Plassje gielddas:</p>
<p>Brekken skuvllas lea leamaš lullisámi oahpahus 1985 rajes. Skuvla lea organiserejuvvon skuvlan, mas eai juoge ohppiid ahkecehkiid mielde sierra luohkáide. Maŋemus jagi ledje skuvllas 92 oahppi 1.luohkás - 10.luohkkái, ja 9 oahppi ožžo lullisámi oahpahusa - ja dán skuvllas okta oahpaheaddji oahpahii maiddái 3 oahppi lullisámegielas Plassje skuvllas. Brekken skuvla čuovvu osiid L97 oahppoplánas, ja osiid Sámi oahppoplánas 97, dannego skuvlla mielas ii leat dan guovtti oahppoplánas nu stuora earru. Skuvla čuoččuha: Jus dáčča skuvllat livčče čeahpit čuovvolit L97, de oččošedje olu sámi oahppohivvodaga fárroseaset.</p>
<p>Sámegiella skuvllas ja ruovttus</p>
<p>Guovttes 14 oahpaheaddjis oahpahit sámegielas. Sámegiella lea oassin sin fágain skuvllas - sii šaddet álkibut oassin bargoveagas ja nu šaddáge sámegiella geahppaseappot oassin olles skuvlabirrasis. Logi bearrašis Brekkebygdas lea sámi duogaš, ja dat lea oalle ollu lullisámeguovllus. Bearrašat gullet boazodollui. Skuvla dovdá ahte eanas rávisolbmot birgehallet hejot sámegielain, ja giella lea rašis dilis jus duššefal skuvllas adnojuvvo.</p>
<p>Nannen dihte sámegiela skuvllas, dárbbašuvvojit doaibmabijut vai oahppit atnet sámegiela ruovttus. Okta doaibmabidju lea giellalávgun, mii lea rájiid rastá ovttasbargu.</p>
<p>Individuáliserejuvvon oahppoávdnasat</p>
<p>Oahppoávdnasat maid vuođul ovttaskas oahppit árvvoštallojuvvojit, individuáliserejuvvojit. Ovttaskaslaččat sáhttet oahppit massit juoidá, muhto sii ožžot gal eará sadjái. Váhnemat dieđihit ahte sii leat miehtemielalaččat dasa ahte válljejit ja mearridit makkár fágain ja diimmuin oahppit galget váldojuvvot eret dalle go ožžot sámi oahpahusa. Skuvla lea bivdán ráđi departemeanttas, muhto sii lohket skuvla galgá dan gal ieš gávnnahit.</p>
<p>Sámegielat ja dárogielat oahpaheaddji ovtta ja seamma diimmus</p>
<p>Brekken skuvla čuovvu sámi oahppoplána 97 muhtin fágain. Váilot maiddái oahpponeavvut lullisámegielas ja lullisámegillii. Skuvla oaidná ahte gártá dettolaččat lassibárgu oahpaheddjiide geat čuvvot Sámi oahppoplána 97. Danne dárbbašit kompensašuvnna - ja viiddis konverterenortnega, ja maiddái vejolašvuođa friddjaoastit vai sáhttá oahpponeavvuid heivehit báikkálaš oahpahussii L97 ektui, erenoamážit surggiin nu movt dáida ja kultuvra, luonddudoallu ja biras, KRL -fága ja servodatfága. Ávkkálaš olggobealde veahkkeneavvut leat ”same.net”, ja formálalaš bargoskihparlaš deaivvadeamit oahpaheddjiide sámi gielas, kultuvrras ja servodateallimis. Brekken skuvla gaskkusta ávdnasiid eará fágain ohppiide geain lea sámegiella nubbingiellan. Skuvlá geahččaladdá maid atnit sihke sámegielat ja dárogielat oahpaheaddji luohkkálanjas, muhto oaivvilda dan váttisin organiserema dáfus.</p>
<p>Skuvla hálida ahte galgá leat friddjavuohta dábálaš oahppoplána ja diibmoplána ektui, báikkálaš oahppoplánain mas leat oasit sámi gielas, kultuvras ja servodateallimis.</p>
<p>Njuolggadusat ja joatkevašvuođa dárbu</p>
<p>Dilálašvuohta lea ahte lullisámegielat bargit váilot, seammaládje váilot movttiidahttindoaibmabijut vai oččošii bargiid, geain lea dákkár gelbbolašvuohta, máiddái mánáidgárdái ja astoáigeortnegii. Oahppaheaddjevirggit sámegielas almmuhuvvojit dábálaš almmuhusain, muhto skuvla ferte almmatge oažžut sámi oahpaheddjiid olgguldas oktavuođaid bokte. Gielda virgáibidjá mielalaččat oahpaheaddjeassisteantta eatnigiellaoahpaheaddji bálkkáin, muhto olbmot eai lea gávdnamis.</p>
<p>Vai dáhkida joatkevašvuođa, ferte virgáibidjan dahje gaskaboddosaš virgáibidjan dahkkot guhkit áigái go ovtta jahkái hávális. Muhto gielda oažžu refušuvnna oahppaheaddjebálkká ovddas sámi oahpahusa várás fága oahppilogu ektui, mii maiddái sáhttá leat iešguđet logus, nu ahte fástavirgáibidjan sáhttá gártat váttisin dan sivas.</p>
<p>Buorre bargodilli addá buriid bargobeivviid</p>
<p>Dárbbašuvvojit regiovnnalaš ja báikkálaš váikkuhangaskaoamit nannen dihte lullisámi fágagelbbolašvuođa Plassje-guovllus: </p>
<p>- stipeanddat ovddidit formálalaš lullisámi giellagelbbolašvuođa olbmuin geat juo leat oahpaheaddjit dahje geat sáhttet bargat sámegielaoahpaheaddjin.</p>
<p>- movttiidahttit váldit oahpaheaddjeoahpu mas lea lullisámegiella. Giellakonsuleantavirgi sáhttá veahkkin geasuhit lullisámegiela fágaolbmuid gildii.</p>
<p>- samegielaoahpaheddjiide galgá addit bargoeavttuid mat addet buriid bargobeivviid.</p>
<p>Namas: sámi giellagealbudahttin skuvlla várás - duohtavuođas: earáide</p>
<p>Brekken skuvla ja Plassje gieldda skuvlaetáhtta: ” Mis leat sámegielaoahpaheaddjit muhtin áigái - de sii jávkkihit eará virggiide - dávjá eret skuvllas. Go buohtastahttit, de oaidnit sámegielaoahpaheddjiid movttiidahttin Finnmárkkus duohtavuođas lea davvisámegiela giellagealbudahttin Sámeradioi, Sámediggái ja eará almmolaš ásahusaide, dannego dohko jávkkihit oahpaheaddjit geain lea oahpahangelbbolašvuohta sámegielas!”</p>
<p>Resurssat duohta dárbbu vuođul</p>
<p>Julevsámi guovddáš </p>
<p>Ájluovtta skuvla čuovvu Sámi oahppoplána 97. Skuvllas leat maŋemus jagi 4,5 jahkebarggu sámegielaoahpaheddjiide. Gielda ja Ájluovtta skuvla celket ahte norgga juolludeaddji eiseválddit juolludit resurssaid dábálaš dárogiela vuođđoskuvlla ektui, muhto Ájluovtta skuvla ii leat normála dilis norgga dábálaš skuvlla ektui, sámegiela oahpahusa sivas, mii gáibida lassi resurssaid: lassi diimmuid, lassi oahpponeavvuid ja lassi visttiid dahje lanjaid. Sámi oahpahus orru leamen juolludeaddji eiseválddiid áddejumis duššefal sámegielaoahpahus.</p>
<p>Sámi oahpahusa nannemii dárbbašuvvojit diibmoresurssat ohppiiddili diibmodárbbuid vuođul: diibmolohku, geográfalaš biđggiideapmi, sámi giellahápmi ( julev-, davvi- ja lullisámegiella ) ja sámi giellakátegoriija</p>
<p>(vuosttašgiellan, nubbingiellan, individuálalaš vierisgiellan ), individuálalaš gálgadássi, oppalaš diehtu sámi gielas, kultuvrras ja servodateallimis. Go sámi oahpahus dagaha skuvlii lassegoluid, ja golut eai ollásii gokčojuvvo, de ferte skuvla unnidit eará doaibmabijuid dannego skuvllaoamasteaddjis lea vánis ruhta. Diibmoresurssat juolluduvvojit ohppiid/ luohkáid logu ektui, muhto ii govčča juohkindiimmuid ruhtadeami, ii bagadallama, iige luohkkájođiheaddji ovddas, eaige liigehálddašeami go skuvla čuovvu sihke L-97 ja Sámi oahppoplána 97.</p>
<p>Miellaguottuid rievdadit: dagut</p>
<p>Skuvlaoamasteaddji ovdandoallá dán skuvlla erenoamáš gelbbolašvuođa lullisámegiela oahpaheapmái buot dásiin vuođđoskuvllas, ja skuvlla deaŧalašvuođa báikkálaš servodagas dasa ahte sajáiduhttit dohkkehahtti miellaguottuid. Ovdalaš áiggiid miellaguottuid dihte sápmelaččaide Norggas ja sápmelaččaide Divttasvuonas ja Norggas, lea deaŧalaš nannet gaskaneas gierdevašvuođa ja ipmárdusa. Muhto eai leat duššefal sámit geat galget atnit ipmárdusa dáččaide, muhto eai-sámit galget maiddái ovddidit ipmárdusaideaset sámevuhtii.</p>
<p>Skuvla: sámi oahpahusa ovddidit oahpahuslága vuođul, galgá bargat miellaguoddorievdademiin ovdalgo dahkagoahtá maidege. Sámi oahpahus oahpahuslága vuođul hehttejuvvo váilevaš vuođđostruktuvrras, ee almmolaš hálddašeapmi sámi skuvllas. Gielddalaš lasseoahppobeaivvit/ kursabeaivvit ovttaskas skuvllain dahje eanet skuvllain leat áigeguovdilat. Seamma leat rektorčoahkkimat digaštallan dihte sámi oahpahusa.</p>
<p>Lávdaduvvon vugiin geavahit oahpaheaddjegelbbolašvuođa</p>
<p>Julevsámi gelbbolašvuohta, mii gávdno Ájluovtta skuvllas, berre sáhttit geavahuvvot ja ávkkástallojuvvot earáladje, o.m.d báikkálaš, regiovnnalaš ja našuvnnalaš gáiddusoahpahusas. Dávjá váilot resurssat bidjat olbmuid ovddidanbargui, e.e hukset julevsámi sátnevuođu ja oahpponeavvobáji. Regiovnnas lea hárjáneapmi sámi giella- ja kulturskuvlii mánáide priváhta organiserejuvvon geasseskuvlan almmolaš doarjagiin - sosiálalaš deaivvadeapmin nannet hupmangiela. </p>
<p>Oahpaheaddje-gelbbolašvuohta: dábálaš fágat plussa julevsámegiella - julevsámegiella plussa oppalaš fágat</p>
<p>Oahppodárbu: Oahpaheaddjit geain leat reálafágat, duiskkagiella ja eŋgelasgielat luonddufága leat deaŧalaččat julevsámegiela anu ovddideamis, ja fas olbmot, geat máhttet julevsámegiela galggašedje movttiidahttojuvvot joksat dábálaš oahpahangelbolašvuođa vissis fágain. Gáiddusoahpahus oahpaheddjiid gelbbolašvuođaloktemii galgá ovddiduvvot.</p>
<p>12.4 Sámi gávpotguovddážat - Tromsa ja Oslo </p>
<p>Kapihttalis 10.6 Gelbbolašvuođaguovddážat sámi giela, kultuvrra ja servodateallima oahpahussii, vuollekapihtaliin 10.6.2 Resursaguovddážat sámi oahpahussii regiovnnain olggobealde sámegiela hálddašanguovllu, čujuhii lávdegoddi dasa ahte Tromssas ja Oslos lea stuora potensiála ohppiide buot golmma sámegielas, ja buoret vejolašvuohta oažžut fágaolbmuid sámi giela, kultuvrra ja servodateallima oahpaheapmái, go sii gávdnojit universitehtain, dávvirvuorkkás dahje allaskuvllain. Dákkár oahpaheapmi sáhttá maiddái fállojuvvot olles riikii. Namuhuvvon guovtti gielddas lea maiddái omd. vejolašvuohta ovddidit ovtta dahje moanat vuođđoskuvlla sámi oahpahusa resursaguovddážin eará skuvllaide gielddas, mii maiddái sáhttá bálvalit buot regiovnna skuvllaid gáiddusoahpahusain. Dát vejolašvuođat galget maiddái addojuvvot joatkkaskuvllaide Oslos ja Tromssas.</p>
<p>Oslo: </p>
<p>Maŋemus jagi lei 13 oahppis sámegiella nubbingiellan ja njealljásis sámi giella ja kultuvra, ja dát oahppit čohkkejuvvojedje 12 skuvllas 9 skuvlii. 15 oahppis lei davvisámegiella, 1 lullisámegiella ja 1 julevsámegiella. Sámegiela oahpahusa hálddašeapmi Oslos lea leamaš Møllergata skuvlla rektoris 2001 čavčča rádjái, ja das maŋŋil dat sirdojuvvui Kampen skuvlii.</p>
<p>Diehtojuohkin dárogiela giellahámi válljema hárrái - muhto ii sámegiela hárrái</p>
<p>Go skuvlahoavda čáliha ohppiid 1.luohkkái, de geavaha dakkár skovi mas ii gávdno sierra rubrihkka masa čálista sámi oahpahusa sávaldaga, seamma ládje go dahkkojuvvo ođđadárogiela hárrái masa gávdno sierra rubrihkka. Váhnemat ožžot dieđuid duššefal dalle go jerret daid birra.</p>
<p>Sámegiela árvu skuvllas</p>
<p>Makkár saji addet sámegillii go galgá vuhtii váldit?</p>
<p>Daddjo ahte muhtin muddui galget váhnemat jáhkihuvvot ahte oahppi gii váldá sámegiela, oppalaččat ii masse ii maidege luohká eará ohppiid ektui, vaikko oažžu sámi oahpahusa ovttaskas diimmuin seammas go eará oahppit ožžot oahpahusa luohká oktasaš diibmoplána ektui. Čuovvovaš molssaeavttut sáhttet dahkkot:</p>
<p>- sirddašit guđiid fágaid diimmuid guođđá sámi oahpahusa dihte, nu ahte oahppi ii dárbbaš aivvefal seamma fágaid ja diimmuid guođđit jági miehtá</p>
<p>- áigodagaid mielde lohkat, lotnolasat nu ahte muhtin áiggiid lea oahpaheaddji oahpahusas fysalaččat mielde, ja velá gáiddusoahpahus</p>
<p>- vuoruhit sámi diimmuid go luohká ollislaš diibmoplána ráhkaduvvo, dainna lágiin ahte sámi oahpahus vuoruhuvvo badjelii eará momeanttaid ektui mat vuhtii váldojit diibmoplána plánemis.</p>
<p>Lávdaduvvon dahje guovddušduvvon sámi oahpahus - buorit ja heajos bealit</p>
<p>Oslo sámioahpahusa hálddahus čuvge ahte heittotbeallin lávdaduvvon oahpahusas leat oktavuohtaváttut go lea sáhka sámegiela fágas, váhnemiin oahpaheaddjái, luohkkájođiheaddjis ja skuvlajođiheamis ja ahte sámioahpaheddjiin váilu fierpmádat, mii sis livččii jus eai livčče nu ollu skuvllat gos galget oahpahit. Go Møllergata skuvllas ledje olu diimmut sámioahpaheapmái oahpaheddjiin, lei sámioahpaheaddji maiddái oassi skuvla bargiidresurssas. Dat dagai ahte maiddái eará oahpaheaddjit dahke sámi dilálašvuođaid diehtojuohkima oainnusin, ja dát fas attii buoret árvvu sámi ohppiide (dan leat eará gielddat maid čuvgen). Almmatge, olu ohppiide gárttai guhkes mátki ja váibe dainna. Erenoamážit lei mátkkošteapmi váttis nuoramusaide.</p>
<p>Sámivuođa skuvllas čalmmustahttit</p>
<p>Tromsa : </p>
<p>Čuvgejuvvo ahte duššefal gávpotguovlu, gos sámit ásset čoahkis, nagoda oažžut sámioahpaheddjiid. Prestvannet skuvllas lea guovddášbáiki Tromssasullos, ja lei maŋemus skuvlajagi áidna skuvla mas lei sámioahpaheaddji olles virggis. Daddjo váttisin oažžut oahpaheaddji go leat dušše moadde diimmu juohke skuvllas. Muhtin váhnemat lohket iežaset vásihan Prestvannet skuvlla skuvlajođiheami ja oahpaheddjiid positiivan, go skuvla nagoda integreret sámivuođa beaivválaš eallimii ja eará stuorat dáhpáhusaide - omd. ávvuda skuvla Sámi Álbmotbeaivvi, ja dalle lea sakka álkit leat sámioahppin go skuvlabiras lea dihtomielalaš sámivuhtii.</p>
<p>Sámeluohká ja sámeskuvlla definišuvdna</p>
<p>Váhnemat oaivvildit dárbbašlažžan čielgasit ráddjet sisdoalu das maid iešguđetge váhnen sávašii:</p>
<p>sámeskuvlla - sámeluohká - sámegielat luohká - sámegiella dábáláš luohkás - sámegiella oassin dábálaš skuvllas.</p>
<p>Sámegielat mánáidgárdi, sámegielat skuvlaastoortnet, sámegielat oahpaheaddjit</p>
<p>Tromssa váhnemiid sávaldat sulastahte málle lulimus lullisámeguovllus. Sámegielat mánáidgárdi, sámegielat skuvlaastoortnet, sámegielat oahpaheaddjit skuvllain.</p>
<p>Váhnemiid mielas dagaha skuvlaoamasteaddji eahpesihkarvuođa go dieđiha ahte buohkat galget válljet ovtta ja seamma čovdosa sámioahpahussii Tromssa gávpotguovllus. Gielda lea ovdamearkka dihte jurddašan ođđa skuvlla Tromssasullui, mas lea sadji sámi luohkáide, muhto huksenplánat leat eahpesihkkarat. Geavaheaddjejoavkkus, maid váhnemat ovddastit, leat jearran: Mainna lágiin beassat dan dillái ahte sámi luohkká ii duššefal gávdno báhpira alde? </p>
<p>Válljenvejolašvuohta normála ortnegiin</p>
<p>Lávdegoddi oaivvilda ahte stádii ja gielddaide galgá leat dábálaš ahte váhnemiin lea vejolašvuohtá válljet sámioahpahusa sisdoalu, organiserema ja báikki mánáidasaset.</p>
<p>Oahppit, geat hálidit sámi oahpahusa, galget oažžut dan</p>
<p>12. 5 Sámi oahpahus fylkkagielddalaš joatkkaskuvllain Davvi-Norggas </p>
<p>12.5.1 Skuvlaoamasteaddji váldojurdda </p>
<p>Finnmárkku fylkkaoahpahusetáhtta čuoččuha fylkkagielddas čuovvovaš prinsihpa iežaset joatkkaskuvllaid ohppiide: Oahppi gii hálida sámegiela galgá maiddái oažžut dan. Addojuvvo oahpahus sámegielas vuosttašgiellan, nubbingiellan, b- ja c-giellan, buot oahpposurggiin. Ođđaseamos lea ahte oahppi sáhttá oažžut sihke dárogiela ja sámegiela vuosttašgiellan.</p>
<p>Viiddidit ja ovddidit giella- ja oahpahus-fálaldagaid</p>
<p>Sámegielaoahpahus buohkaide geat</p>
<p>hálidit</p>
<p>Sámegielas ovdánanvejolašvuohta</p>
<p>Tromssa Fylkkaplána ulbmiliid gaskas lea ee: ”ovddidit ja viiddidit sámi giellaoahpahanfálaldagaid dábálaš skuvllas ja rávisolbmuidoahpahusa doaibmabijuiguin.” Fylkka joatkkaskuvllaid gáiddusoahpahusa čielggadeami ulbmil lea ee.: ”Fállat dohkálaš sámi oahpahusa joatkkaskuvladásis buohkaide geat hálidit dan Tromssa fylkkas.” Čielggadeamis daddjo maiddái: ”Sámiide ja sámi servodahkii lea mearrideaddjin ahte sámegiella oažžu ealaskas eavttuid ja ovdehusa sihkkarastit ja ovddidit sámegiela. Maiddái sámegiela máhttu dárbbašuvvo eambbo ahte eambbo bargomárkanis.</p>
<p>Buorredáhttu sámi doaibmabijuide</p>
<p>Vuoigatvuohta válljet oahpposuorggi</p>
<p>Oahpaheaddje-vátnivuohta ja divrras gáiddusoahpahus</p>
<p>Nordlándda fylkkagieldda oahpahusossodat lea ges ná dadjan:</p>
<p>”Fylkkapolitihkariin lea buorredáhttu go ilbmá gažaldat sámegiela doaibmabijuide Nordlánddas. Nordlándda fylkkagielda lea gárvvis dohppet hástalusaid. Mii oaivvildit ahte oahppis galgá leat vuoigatvuohta válljet vaikko makkár fidnofága ja oažžut sámi oahpahusa vejolašvuođaid. Mii lágidit sámi oahpahusa dohko gos oahppi lea.” Daddjo ahte ain dálge leat seamma váldováttisvuođat go dalle go álggahuvvui sámi oahpahus joatkkaskuvlladásis Nordlánddas: Váilot gelbbolaš sámi oahpaheaddjit, erenoamážit lullisámegielas. Danne ferte fylkkagielda dorvvastit sámegiela gáiddusoahpahussii. Fylkkaid váttisvuohtan skuvlaoamasteaddjin lea ahte oahpahuspáhkka lea liiggás divrras. Gáiddusoahpahus gártá hui divrrasin dábálaš oahpahusa ektui, mas oahpaheaddji lea skuvllas gos oahppi lea, erenoamážit go gártet geavahit dán áigásaš gulahallanrusttegiid. Oahpponeavvut leat unnán dahje eai leat obage gávdnamis neahtas.</p>
<p>Ovttasbargu julevsámi kulturguovddážiin</p>
<p>Vuosttagielaoahppit julevsámegielas</p>
<p>Ovdal lei Hábmira joatkkaskuvllas sierra sámi oahpaheaddji. Fylkka ovttasbargá Árran julevsámi kulturguovddážiin, mii addá julevsámegiela gáiddusoahpahusa jietna- / govvagulahallamiin. Plánejuvvo bistevaš fylkkagielddalaš bušeahttapoastta dása. Árrana oahpaheaddji galleda maiddái skuvllaid gos leat sámi oahppit, ja oahppi beassá maid galledit Árrana. Ovtta julevsámegiela oahppái Lofuohta joatkkaskuvlla falástallansuorggis lea oahpahus organiserejuvvon vahkkoloahppačoagganemiiguin, dalle go oahpaheaddji lea sáhttán ja miehttan vahkkoloahpaid bargat.</p>
<p>Fylkkagielda jáhkká oažžut julevsámegiela vuosttašgiela ohppiid lagamus áiggiid.</p>
<p>sámi skoviid geavaheapmi</p>
<p>12.5.2. Diehtojuohkin sámi oahpahusa birra </p>
<p>Finnmárkkus lea joatkkaskuvllaid skuvlakataloga ja ohcanskovvi sámegillii. Fylkkaoahpahusetáhtta čuvge ahte leat hui moattis, maiddai sámegiela hálddašanguovllu gielddain geat geavahit sámi ohcanskovi oktasaš sisaváldimis fylkagieldda joatkkaskuvllaide ja Stáhta sámi joatkkaskuvllaide.</p>
<p>Sami oahpahus seamma go sámegielaoahpahus</p>
<p>Finnmárkku fylkkagielddas lea "sámi oahpahus" doaba adnojuvvon seamman go "sámegielaoahpahus".</p>
<p>Dan skuvlajagi go oahpahusláhka bođii fápmui, de čuvgii Tromssa skuvlakataloga na:</p>
<p>"Joatkkaskuvllain lea sápmelaččain vuoigatvuohta oažžut oahpahusa sámegielas beroškeahttá das lea go sis leamaš vuođđoskuvllas sámegiela oahpahus. Sápmelaš lea son gii sáhttá čálihuvvot sámi jienastuslohkui. Sámegielat oahpaheaddjit váilot. Danne mii eat sáhte fállat sámi oahpahusa buot skuvllain. Oahpahus sámegielas fállojuvvo Ráissa-, Kongsbakken-, Bardufoss-, Vuotnasiidda- og Skánit joatkkaskuvllain. Jus lagamus skuvllas du regiovnnas ii leat sámi oahpahus, de sáhtát ohcat daidda eará namuhuvvon skuvllaide, muhto fertet čálalaččat ákkastallat."</p>
<p>Maŋŋil lea Fylkkagielda lágidan gáiddusoahpahusa vai lea vejolašvuohta válljet sihke dakkár oahpposuorggi mas lea sámi oahpahus, ja skuvlabáikki. Skuvlakatalogas jagis 2000/2001 dieđihuvvui na: "Ráissa joatkkaskuvla lea Tromssa gieldda sámegiela resursaskuvla. Ráissa joatkkaskuvla fállá gáiddusoahpahusa eará skuvllaide jietna- ja govvastudio bokte mii doaibmá guovtteguvlui ja oahpahusa interneahta bokte.</p>
<p>Sámegiella sorjjasmeahttun vuođđoskuvlla oahpahusas</p>
<p>gáiddusoahpahus guovtteguvlui jietna- ja govvastudio ja interneahta bokte</p>
<p>Tromssa skuvlakatalogas jagi 1999/2000 daddjui erenoamážit ahte vuoigatvuohta oažžut oahpahusa sámegielas joatkkaskuvllas ii leat čadnojuvvon dasa ahte leigo oahppis leamaš oahpahus sámegielas vuođđoskuvllas. Maŋemus skuvlakatalogas ii leat dát váldojuvvon mielde ”Sámegiella” oassái, mas muđui lea dievaslaš čuvgehus sámegielaoahpahusa vejolašvuođain: ”Sii geat hálidit oahpahusa sámegielas, galget merkestit dán ohcanskovis. Buot oahppit sáhttet oažžut oahpahusa sámegielas. Ohppiin, geat sáhttet čálihuvvot sámi jienastuslohkui, lea vuoigatvuohta oažžut oahpahusa sámegielas. Oahppit sáhttet válljet gaskal B - giela (geain nuoraidskuvllas lea leamaš sámegiella) ja C-giela (easkkaálgit) dahje oahpposuorgefágan. Oahppit sáhttet válljet gaskal sámegiela vuosttašgiela ja nubbingiela. Lohkangelbbolašvuođa kurssain lea sámegiela oahpahus ná: VK, das leat 3 vahkkodiimmu, JK I leat 4 vahkkodiimmu ja JK 2 leat 4 vahkkodiimmu sámegiella. Ohppiin, geain lea sámegiella vuosttaš- dahje nubbingiellan lohkangelbbolašvuođa kurssain, lea 3-4-4 vahkkodiimmu sámegiella golmma jagis, ja seamma diibmologut dárogielas. Fidnofágalaš kurssain leat VK:s golbma vahkkodiimmu sámegiella, JK 1 fas 2 vahkkodiimmu sámegiella ja JK 2 guokte vahkkodiimmu sámegiella. Diibmoplánateknihkalaš bealit sáhttet unnidit dárogiela diibmologu 1:in diimmuin.”</p>
<p>Váilevaš diehtojuohkin sámegielaoahpahusa birra</p>
<p>Katalogas ”Joatkkaskuvllaoahppu Nordlánddas 2001/2002 (Videregående opplæring i Nordland)” lea okta kapihttal ”Vierisgielat/unnitlogugielat ohccit”, muhto namuha oahpahusa sámegielas duššefal 3.čuokkisin šiehtadusain, mii lea Tromssa fylkkain, sisaváldima hárrái Skánit joatkkaskuvlii, mii hálidivččii davvi sámegiela. </p>
<p>Sámegillii sadji ohcanskovis</p>
<p>Duššefal vuođđokurssaid ohcanskovis lea várrejuvvon sadji ohcciide dieđihit lea go sis leamaš duiskkagiella, fránskagiella dahje ii goabbáge fágalasáhusválljengiellan nuoraidskuvllas. Maiddái Nordlándda joatkkaskuvllain lea sámi oahpahus ain duššefal oahpahus sámegielas, ja sámi kulturdieđu oahppoplána našuvnnalaš válljenfágan ii leat váldojuvvon atnui guđege skuvllas.</p>
<p>Eará fylkkaid ohccit</p>
<p>12.5.3 Geavatlaš bealit </p>
<p>Ohcciide sáhttá gártat váddásit válljet oahpposuorggi mas lea oahpahus sámegielas. Dilálašvuohta govviduvvo reivves man Nordlándda fylkkaoahpahusetáhtta sáddii vejolaš ohcciide jagis 1999: ”Fylkkagielddas leat geatnegasvuođat aivvefal ohcciide geain orrunbáiki lea (geat leat álbmotregistrerejuvvon) dán fylkkas. Eará fylkkaid ohccit ožžot fálaldaga duššefal jus leat guoros sajit kurssas. Eará fylkkaid ohccit, geain leat erenoamáš dárbbut, galget čuvget dán ja maiddái sáhttet duođaštit dárbbu. Sáhttá ovdamearkka dihte ahte don dárbbašat doarjjadiimmuid, leat vierisgielat olmmoš dahje dus galgá leat oahpahus sámegielas. Duođaštusaid vuođul mii gulahallat ohcci ruovttufylkkain liigegoluid birra, gullan dihte refundere go ruovttufylkka goluid. Jus ruovttufylkka ii mieđit ekonomalaš doarjaga dása, de it sáhte vuordit ahte dákkár dárbbut gokčojuvvojit skuvlavázzimis olggobealde ruovttufylkka.”</p>
<p>Maŋŋel go Girko-, oahpahus- ja dutkandepartemeanttain lei gulahallojuvvon ovddiduvvui čuovvovaš smiehttamuš čakčat dan seamma jagis: ”Nuoraid vuoigatvuohta joatkkaskuvlaoahpahussii lea mearriduvvon oahpahuslága § 3-1 vuođul. Oahpahuslága § 13-3 vuosttaš lađas gohčču fylkkagieldda ollašuhttit vuoigatvuođa joatkkaskuvlaoahpahussii buohkaide geat orrot fylkkagielddas. Departemeanta sáhttá maid gohččut fylkkagielddaid álggahit joatkkaskuvlaoahpahusa mii maiddái fátmmasta eará fylkkaid ohcciid, geahča oahpahuslága § 13-3 goalmmát lađđasa, ja láhkavuođu mearridit refušuvdnanjuolggadusaid eará fylkkagielddaid joatkkaskuvlaoahpahusa liigegoluid ektui.</p>
<p>Sámi oahpahus fylkkaid oktasaš ovddasvástádus</p>
<p>Fylkkagielda ii galgga duššefal iežas fylkka dárbbuid vuhtiiváldit go pláne ja viiddida joatkkaskuvlaoahpahusa fálaldaga, muhto fylkkagielddain lea oktasaš ovddasvástádus gokčat našuvnnalaš joatkkaskuvlaoahpahusa dárbbuid, gč. oahpahuslága § 13-3 viđát lađas. Dát eaktuda lagas ovttasbarggu fylkkagielddaid gaskka. Departemeanttas ii leat almmatge láhkavuođđu njulgestaga gohččut fylkkagielddaid sisaváldit nuppi fylkkagieldda ohcci, jus fylkkagielda geas lea oahpahusovddasvástádus, ii áiggo gokčat goluid dan oktavuođas.”</p>
<p>Áidna gielda gos leat 3 sámegiela giellahámi</p>
<p>Nordlándda fylkka, áidna fylkkain Norggas mas doloža rájes leat gávdnon golbma sámegiela giellahámi dahje suopmana, bijai vuođđun regiovnnaliserema go oahpahus sámegielas šattai áigeguovdilin Nordlánddas 1980-loguin. Dalle biddjui Mussira joatkkaskuvlii lullisámegiella, Hábmira joatkkaskuvlii julevsámegiela ja Skánit joatkkaskuvlii davvisámegiela - šiehtadusain Tromssa fylkkain: ”Nordlándda ohccit geat hálidit davvisámegiela nubbingiellan, B-giellan dahje C-giellan meannuduvvojit seamma dásis go Tromssa ohccit sisaváldimis Skánit joatkkaskuvlii, jus sidjiide ii gávdno sullasaš fálaldat Nordlánddas. Ohcamis galgá čielgasit ovdanboahtit ahte háliduvvo davvisámegiella.”</p>
<p>12.5.4 Sámi ohppiidlohku joatkkaskuvlla oahpahusas </p>
<p>Riikkadásis ledje 1999/2000 skuvlajagis 463 oahppi geain sámegiella lei joatkkaskuvlladásis. Sis ledje 228 oahppi fylkkagielddalaš skuvllain ja 235 oahppi Stáda guovtti sámi joatkkaskuvllain Sis - Finnmárkkus.</p>
<p>Ohppiidlohku gaskal Ođastusa 94 ja ođđa oahpahuslága</p>
<p>Fylkkagielddalaš joatkkaskuvllain Finnmárkkus gaskal Ođastusa 94 ja ođđa oahpashuslága jagis 1999 lassánii sámi ohppiidlohku 124 oahppis gitta 159 rádjái, seammás go lohku jagis 2000/2001 lei 142. Finnmárkku fylkkaoahpahusetáhtta čujuha doarjjabajilgovvii jahkái 2000 ja mearkkaša ”ahte sámi oahpahus fylkkagielddalaš joatkkaskuvllain Finnmárkkus fátmmasta stuora oasi ohppiin riikkadásis”.</p>
<p>142 sámi oahppi jagis 2000/2001 juhkkojuvvojit ná: 56 oahppi vuosttašgielas, 34 nubbingielas ja 51 C-gielas. Eanas ohppiin, geain lea sámegiella, vázzet Alttás ja Čáhcesullos.</p>
<p>Sámi ohppiid lohku joatkkaskuvlladásis Tromssas lea rievddadan Ođastusa 94 áigodagas, leat leamaš 43 oahppi jagis 1994/1995 ja fas 45 oahppi jagis 1999/2000, ja 56 oahppi jagis 2000/2001. Maŋemus jagi lei 11 oahppis sámegiella vuosttašgiella, 12 oahppis nubbingiellan, 10 oahppis B-giellan ja 14 oahppis C-giellan. Ráissa joatkkaskuvllas lei 9 oahppis sámegiella válljenfágan. Eanas sámi oahppit Tromssas joatkkaskuvlaoahpahusas vázzet Ráissa ja Skánit joatkkaskuvllain.</p>
<p>Nordlándda joatkkaskuvlaoahpahusas lassánii sámi ohppiidlohku, ledje 13 oahppi skuvlajagis maŋŋel Ođastusa 94 gitta 20 oahppi rádjái jagis 1999/2000, muhto de fas njiejai lohku 9 oahppi rádjái jagis 2000/2001.</p>
<p>Mielddus čajeha juogadeami skuvllaide, giellavariántta ja kategoriija.</p>
<p>Sámegiella ja dárogiella ovttadássásaš vuosttašgielat</p>
<p>Skuvlaoamasteaddji gokčá skuvllaid olggosgoluid</p>
<p>12.5.5 Golut </p>
<p>Finnmárkku fylkkaoahpahusetáhtta govvida dilálašvuođa čuovvovaččat: ”Finnmárkkus leat sámegiella ja dárogiella seamma dásis vuosttašgiellan. Oahpahus sámegielas addojuvvo fidnofágain, dábálašfágain ja buot luohkáin viissis diibmologuin. Dát mielddisbuktá vattisvuođaid oktiičaskit luohkáid dainna mihttomeriin ahte oažžut hárvvet luohkáid ja joavkkuid. Oahpahus sámegielas, suomagielas ja vierisgielain lea lassánan maŋemus jagiid ja lassána ain. Stáda doarjja ii govčča fylkkagieldda duohtagoluid dán oahpahussii. Danne ferte fylkkagielda stuora oasi dáin goluin gokčat ieš.” Skuvlaoamasteaddji gokčá duohtagoluid mat skuvllain leat sámegielaoahpahussii. Finnmárkku fylkkagielda dieđihii váilevaš refušuvnna fylkkagielddalaš skuvllaid goluide mat ledje oahpahussii sámegielas, refušuvdna sin skuvllaide jagis 2000 lei 896 525 kr, ja duohtagolut ledje 3.026.569 kr, ja doarjja lei 2.130.044 kr. Jagis 2001 meroštallojuvvo earru goluin ja doarjagis liige giellaoahpahussii gártat 1.027.000 kr, mearkkašumiin ahte olggosgolut vuostamuččat leat oahpahussii sámegielas</p>
<p>Doaibmabijut galget leat plánejuvvon ovdagihtii bušeahtas</p>
<p>Nordlándda fylkkaoahpahusetáhtta dovddaha váttisvuohtan ruhtajuolludeami ođđa dárbbuid ektui: " Váilu oktasašseahkka maiguin álggaha ođđa doaibmabijuid sámi oahpahusguovllus. Fylkkabušeahtas lea juo mearriduvvon movt guhtege ruvdno galgá adnojuvvot, nu ahte buot galgá leat nammiijahkii mearriduvvon ovdagihtii. " Etáhtta čuvge ahte ollislašgolut sámi oahpahussii, oahpaheddjiin skuvllas dahje gáiddusoahpahusas, leat mielde fylkkagieldda ollislaš bušeahtas, muhto ii sáhte spesifiserejuvvot. Fylkkagielddaid skuvllat ožžot ruđaid devdojuvvon skoviin golggotmánu 1.beaivvi ja cuoŋománu 1.beaivvi vuođul, ja stáhta refundere goluid.</p>
<p>Ekonomalaš dilli hehtte sámegiela oahpahusa</p>
<p>Dás maŋŋelis govvidit ovdamearkan dilálašvuođa muhtin joatkkaskuvllas Nordlánddas. Ovdamearka čájeha ahte dárbbašuvvo oppalaččat ođasmahttit dan ahte lágiduvvo oahpahus sámegielas, sihke das mii guoská ekonomiijii ja geavatlaš čovdosiidda:</p>
<p>Muhtin ohcci, gii ozai 3. jagi dábálašfágaid fágaidollisteapmái maŋemus skuvlajagi, ii lean beassan vuođđokurssas ja joatkkakurssas I váldit sámegiela oahpahusa.Váhnemat čujuheigga ovdalaš ságastallamii julevsámegiela oahpahusa birra mánnáseaska, ja gáibideigga skuvlla álggidettiin ahte skuvla láhčá oahpahusa julevsámegielas. Soai čujuheigga maiddái ahte lea vejolaš lágidit gáiddusoahpahusa, dahje molssaeaktun ásahit johtti oahpaheaddji. Skábmamánu dieđihii skuvla ahte gáiddusoahpahusa olggosgolut leat olggobealde skuvlla ekonomalaš rámmaid. Váhnemat válddiiga dasto oktavuođa fylkkaoahpahusetáhtain ja attiiga várrehusa fylkkagildii ahte soai divvuba fylkkagieldda ovddasvástideaddjin jus sámegielaoahpahus ii lágiduvvo sudno mánnái. Skuvlaoamasteaddji vástidii dakkaviđe ahte oahppis lei vuoigatvuohta oažžut oahpahusa sámegielas, ja skuvla geažuhii: " Váikko leat hui stuora olggosgolut, de avžžuhuvvot mii álggahit hábmejuvvon oahpahusfálaldaga. Eaktun lea ahte oahppis lea vuoigatvuohta oahpahussii sámegielas ja ahte kursagolut geahpeduvvojit dannego dál leat 30 vahku velá báhcán skuvlajagis, ja ahte Nordlándda fylka juolluda dárbbašlaš liigeruđa gokčat olggosgoluid maid kursapáhkka mielddisbuktá min skuvlii."</p>
<p>12.5.6 Oahpaheaddjedilli sámi joatkkaskuvllain </p>
<p>Oppalaš oahpaheaddjevátni sámegielas, earret vissis guovddášbáikkiin</p>
<p>Lávdegoddi registrere ahte Norgga fylkkagielddat fertejit eanas áiggiid hutkat gáiddusoahpahusa, vai sáhttá fállat oahpu sámegielas iežaset joatkkaskuvllain. Oahppo- ja hálddahusguovddážiid, nu movt Oslo, Tromssa, Alttá ja Čáhcesullo joatkkaskuvllain, ja seammaládje vuođđoskuvllain, lea stuorát vejolašvuohta virgáibidjat ja doalahit bargiid, geain lea dievaslaš oahpaheaddjeoahppu sámegielain, dahje lea sámegiela fágaoahppu. Oktasaš dilli lea ahte váilot sámegielas oahpaheaddjit, geain lea gelbbolašvuohta gaskkustit sámi kultuvrra ja geain lea máhttu sámi servodatdiliid birra. Fylkkaoahpahusetáhta válddáhus giđđat jagis 2000, mii lei vuođđun álggahit čielggadeami gáiddusoahpahusa birra, govvida oppalaš oahpaheaddjedili sámegiela fágasuorggis: "Oppalaččat leat mis joatkkaskuvllain Tromssas dušše 4 oahpaheaddji geain lea sámegiella. Ráissas, Skánit ja Kongsbakken joatkkaskuvllain leat sierra oahpaheaddjit geat oahpahit sámegiela dássálaga eará fágaiguin. Dattege leat oahpaheaddjit "vátnásat" ja oahpaheaddjeváili mielddisbuktá stuora váttisvuođaid.</p>
<p>sámegiela oahpaheaddjit vátnásat</p>
<p>Váttisvuohta sámegiela oahpaheaddjeváilli geažil vurdojuvvo bistit lagamus boahtte áiggi. Ja dađistaga lassána dađimielde go stuora lohku nuoraidskuvllaohppiin, geat ožžot sámegiela oahpahusa iešguđege gielddas, galget joatkkaskuvllaide. Oahpaheddjiin, geat bohtet Sámi allaskuvllas, ii leat ovttatmano gelbbolašvuohta oahpahit joatkkaskuvllas. Dasa lassin leat jahkásaččat hárvvet geat váldet oahpaheaddjeoahpus eksámena.</p>
<p>smávva virggit sámegiela oahpaheddjiin</p>
<p>Sávvat oahppovirgevuođuhusaid</p>
<p>Maŋgga skuvllas leat maiddái dušše hárvelohkosaš diimmut sámegielas.Tromssa joatkkaskuvllaid oahpaheddjiin lea unnán beroštupmi váldit sámegiela oahpu, ja dat eaktuda buriid stipeandaortnegiid. Vaikko mii oaidnit dán stáhtalaš ovddasvástádussan, de leat mii geahččalan</p>
<p>leat árvasat virgelobiiguin ja stipeandaortnegiiguin daidda oahpaheddjiide geat leat hálidan váldit sámegiela oahpu. Mii leat váldán ovdan dieid diliid Stáhtain ja Oahpahusdirektevrrain maŋgga oktavuođas, muhto ii oro mihkkege dáhpáhuvvamen. Mii leat ee. bivdán Stáhta Oahppokantuvrra dahkat álggu vai maiddái joatkkaskuvllat ožžot oahppodáhkádusa oahpaheddjiide geat hálidit háhkat sámegiela oahpahangelbbolašvuođa, muhto dasa eat leat ožžon mieđáhusa."</p>
<p>viidát áigumuš</p>
<p>Integreret sámi kultuvrra ja gelbbolašvuođa</p>
<p>Tromssa Fylkkagielddas lei prošeaktaplánas maiddai áigumuš geavahit gáiddusoahpahusa gaskaoapmin loktet dábálaš gelbbolašvuođa sámegiela oahpahusa ektui. Čielggadeamis lea Ráissa joatkkaskuvla válljejuvvon hukset fágabirrasa/gelbbolašvuođaguovddaža mii váldá ovddasvástádusa ovddidit ja čađahit gáiddusoahpahusa sámegielas ohppiid várás Tromssa joatkkaskuvllain, jus skuvllas váilu gelbbolašvuohta, ja earáid várás Tromssas geain lea vuoigatvuohta ja hálidit oahpahusa sámegielas. Dás lea sáhka ásahit vuođđostruktuvrra huksema sámegiela gáiddusoahpahussii, mii maiddái sáhttá geavahuvvot eará oahpahusdárbbuide, sihke rávisolbmuide ja fágaohppiide, ja fylkkagieldda iežas bargiid lasseohppui. Prošeaktaplánas daddjojuvvo viideaseappot: "Vaikko álgoálggus lea sámi giela fuomášuhttin, de šahttá prošeakta leat doarjjan sámi kulturmáhtu integreremii oppalaččat Tromssa joatkkaskuvllain. Dát leatge maiddái ulbmilin Tromssa fylkkaplánas."</p>
<p>Rubrihkka masa merkesta oahppoválljema sámegielas</p>
<p>čuvget kategoriija / dási</p>
<p>12.5.7 Lávdegotti árvvoštallam at </p>
<p>Lávdegoddi oaivvilda ahte buot Norgga fylkkaid oahpahusetáhtat galget várret saji joatkkaskuvllaid sisaváldinohcanskoviin dieđihit sámegiela oahpahussávaldaga, vai dakko bokte movttiidahttašii oppalaččat váldit oahpahusa sámegielas. Lávdegoddi fuomáša maiddái ahte guoskevaš skuvllat dárbbašit hutkagoahtit sámegiela oahpahusa nu árrat go vejolaš ovddabeali ođđa skuvlajagi. Vuostáiváldiskuvla berrešii farggamusat diehtit makkár dásis ohcci hálida oahpahusa sámegielas, ja danne galgá áramus lágis oažžut čuvgejuvvot ovdalis oahpahusa fágas. Fylkkain, gos sáhttet leat ollu ohccit sámegiela oahpahussii, berrešii ohcanskovis sadji masa sárggasta áigu go sámegiela oahpahusa vuosttašgiellan, nubbingiellan, B- dahje C-giellan.</p>
<p>hálddatlaš profešunálitehta</p>
<p>Lávdegoddi vuohttá dárbbu fuomášuhttit hálddatlaš profešunálitehta - ahte skuvlahovdejeaddji dovddiida oahpahuslága deavis sisdoalu ja váikkuhusaid dain osiin mat gustojit sámi oahpahussii, vaikko veahkkálaga skuvlaoamasteddjiinis. Dás orru čájeheamen ahte vuosttažettiin lea skuvlla váilevaš profešunálitehta mii dagaha ahte oahppi ovdalis namuhuvvon ovdamearkkas massii sámegielaoahpahusa guokte mánu oahpahusjagis. Muhto skuvlaoamasteaddji sáhttá bealistis aktiivvalaččat eastadit boastuipmárdusaid skuvllain gos lea áigeguovdil addit oahpahusa sámegielas. </p>
<p>Dárbu ollismahttit</p>
<p>Fágajoavku oaidná dárbbu ollismahttit gielddaid ja fylkkaid sámi oahpahusa formálalaš beliid nu go lea oahpahuslága ulbmil. Dat guoská:</p>
<p>- diehtojuohkin sámi oahpahusa birra, mii veahkkin duddjo normaliseret miellaguottuid sámi gillii, kultuvrrii ja servodateallimii</p>
<p>- ohccái vejolašvuohta álkis vuogi mielde almmuhit ahte son sávvá oažžut iežas oktagaslaš vuoigatvuođa sámegielaoahpahussii, ja dakko bokte loktet sámegiela árvvu, unnimusat goittotge seamma dássái go dábálaš vierisgielat ja unnitlogugielat</p>
<p>- skuvlaoamasteaddjái addit vejolašvuođa oažžut govttolaš ráhkkanánáiggi ja nu maiddái skuvlii láhčit ráhkkaneami sámegiela oahpahussii.</p>
<p>vejolašvuođa sámegiela oahpahussii eará fylkkain go ruovttu fylkkas</p>
<p>Lávdegoddi mearkkaša ahte departemeanta čujuha oahpahuslága § 13-3 goalmmát lađđasii, mas addojuvvo láhkavuođđu mearridit refušunnjuolggadusaid dasa mii guoská eará fylkkagielddaid joatkkaskuvlaoahpahusa olggosgoluide. Lávdegoddi oaivvilda ahte dát galgá sierra namuhuvvot johtočállosis mii guoská stáda doarjjaortnegii giellaoahpahusa várás sámiide, ja mii lea stáhtabušeahta siskkobealde kap 0021 Poasta 68 Sámi oahpahusguovlu. Dát guoská erenoamážit daidda ohcciide geat hálidit sámegiela ja dihto fidnofágalaš oahpahusa , mii ii addojuvvo ruovttufylkkas. </p>
<p>13 Váhnemiid ja oahpaheddjiid dilli skuvllas </p>
<p>Lávdegottis leat leamaš sierra ságastallamat váhnemiiguin ja oahpaheddjiiguin maŋŋil go ledje ee. áviissaid bokte bovdejuvvon sihke váhnemat ja eará berošteaddjit - ja muhtin gielddaid bajásgeassinetáhttahoavddaiguin og rektoriiguin. Oahpaheaddjit leat ieža dávjá leamaš váhnendilis skuvllas. Lávdegoddi lea maiddái registreren dan maid váhnemat leat dadjan ovttaskasáššiid dáfus.</p>
<p>Dás maŋŋelis leat čállojuvvon dat maid váhnemat leat dadjan ja ovdanbohtet referáhtain gaskal váhnemiid ja oahpaheddjiid ságastallamiid, ja ekonomiija birra leat fas rektorat ja etáhttahoavddat dadjan. Lávdegoddi váldá dadjamid fárrui govvet sin duohtavuođa.</p>
<p>Momeanttat leat sirrejuvvon čuovvovaš fáttaide:</p>
<p>Ruoktu ja sámegiella</p>
<p>Oahppit ja sámegiella</p>
<p>Váhnenberoštupmi</p>
<p>Skuvlaoamasteaddji ja skuvlla miellaguottut - positiivvalaččat</p>
<p>Skuvlaoamasteaddji ja skuvlla miellaguottut - negatiivvalaččat</p>
<p>Skuvlaetáhta láhčin</p>
<p>Ovttaskas skuvllaid láhčin</p>
<p>Skuvlaetáhtta og ovttaskas skuvlla hutkan</p>
<p>Skuvlaetáhta ja váhnemat</p>
<p>Skuvlla čuvgehus ja ráđđeaddin</p>
<p>Gielddat ja váhnemat sámi oahpahusa oktavuođas</p>
<p>Sámegiella oahpahusas mii gaskkohagaid čađahuvvo eará skuvllas dahje gáiddusoahpahusas</p>
<p>Sámegiela sadji olggobealde sámegiela hálddašanguovllu</p>
<p>Sámegiela árvvu lokten</p>
<p>Báikkálaš skuvla ja sámi giella ja kultuvra</p>
<p>Oahpaheaddjedilli</p>
<p>Leat sámi oahpaheaddjin</p>
<p>Oahpaheaddjit ja oahpponeavvut sámegiela hálddašanguovllu várás</p>
<p>Sámediggi ja guovllut olggobealde sámegiela hálddašanguovllu</p>
<p>Sámi oahpahus ja gielddaekonomiija</p>
<p>Dihto geavatlaš doaibmabijut ja čovdosat</p>
<p>Ruoktu ja sámegiella</p>
<list><p type="listitem">Váhnemat hálidit ahte sin mánát beasašedje oahppat sámegiela ja šaddat sápmelažžan, maid muhtumat ieža eai goassege beassan dalle go ledje seamma agis.</p>
<p type="listitem">Mii váhnemat eat hálit mánáideamet sáddet earabáikái olles skuvlajahkái. Dálá lullisámi váhnemiidda ii leat lunddolaš sáddet mánáid internáhttii. Mánát galget beassat oassálastit dábálaš doaimmain vánhemiid lagasbirrasis, ja oahpásnuvvat ruovttu gielddain.</p>
</list><list><p type="listitem">Sámegiela máhttu plussa identitehta lea sámivuohta - min mánáid boahtte áigi sápmelažžan.</p>
<p type="listitem">Mii váhnemat hálidit sámegiela oahpahusa sámi eallinvuođu vuohkái.</p>
<p type="listitem">Mii sávvat dakkár oahpahusa skuvllas ja eatnigielas mii doallá dási L97 ja sámi oahpoplánaid ektui.</p>
<p type="listitem">Mii váhnemat fertet geavahit ollu návccaid movttiidahttit mánáid váldit sámegielaoahpahusa.</p>
<p type="listitem">Odne sáhttet mánát ja máttarvánhemat gulahallat gaskaneaset ja vánhemat šaddet olggobeallái - gaskabuolva, váhnemat galggašedje movttiidahttojuvvot oahppat sámegiela.</p>
<p type="listitem">Manná ain guhkes áigi ovdal go oažžut áigái hutkáivuođa sámegielas - mánáid dilli gáibida ahte unnimusat nubbi váhnen geavaha sámegiela.</p>
</list><list><p type="listitem">In leat ieš sápmelaš. Mu mánát leat sápmelaččat go mánáid áhčči lea sápmelaš, muhto mun lean náitalan sápmelaččain ja in ge sáhte mánáidan veahkehit sámegielas.</p>
<p type="listitem">Sámegiella lea ožžon eambbo fuomášumi ruovttubirrasis. Mii váhnemat leat ieža movttiidahttojuvvon oahppat sámegiela. Lullisámegielas lágiduvvui kursa golmma lohkanbajis, seamma dásis go B-giella joatkkaskuvlaoahpahusas. Máŋggas álge, ja muhtumat válde eksámena.</p>
<p type="listitem">Váhnemat geat válljejit sámegiela mánáidasaset, galget iežaset geatnegahttit oahpahallat sámegiela oktanis mánáiguin, vai sáhttet geavahit sámegiela ruovttus.</p>
<p type="listitem">Sáhttet ráhkaduvvot giellasullot lagasbirrasii, ovdamearkka dihte giellakáfeá.</p>
<p type="listitem">Mii fertet hukset sámi giellabirrasa, ovdamearkka dihte čuoiganhárjehallama mas geavahit aivvefal sámegiela beroškeahttá das man unnán oahppit máhtežat.</p>
</list><p>Oahppit ja sámegiella </p>
<list><p type="listitem">Dálá dilis lea váttis oažžut sámegiela bivnnuhin, go váilot oahpponeavvut mat leat heivehuvvon min dillái ja min dárbbuide, oahpaheaddjit váilot, ja dávjá lea unnán hálddatlaš beroštupmi ja dahttu</p>
</list><list><p type="listitem">Váhnendilis mii fertet dávjá rahčat movttiidahttimiin mánáid sámegiela oahpahussii.</p>
</list><list><p type="listitem">Mu bárdni dolká sámegillii - son lea áidna gii lea dieđihan sámegiela oahpahussii, muhto oahpaheaddji áigu geahččalit ráhkadit buoret vuogi masa seaguha olles luohká, muhto sáhttá go nu gal?</p>
</list><list><p type="listitem">Sátnádus - 2. luohká oahppi:  Mun áiggun sámegiela! - nubbi: Mun in fuola sámegiela!</p>
<p type="listitem">Sátnádus - oahppi smávvaskuvllas maŋŋil sámi diimmu: Dál lean leamaš sápmelaš!</p>
</list><list><p type="listitem">Ii leat leamaš sámi oahpahus máŋgga mánnui, dannego oahpaheaddji lea buohcci - mánát hirbmadit hálidivčče oahppat, muhto skuvllas ii leat makkárge oahpahusplána, eai girjjit, eai ávdnasat.</p>
<p type="listitem">Oahppi sáhttá dovdat "hehttehusa" sámivuođa vuostá go álgá skuvlii. Danne fertešeimmet oažžut huksejuvvot lagas ja buriid skuvllaid main lea sámi giella ja kultuvrra.</p>
<p type="listitem">Vuođđogažáldat lea: Movt oažžut ođasmahttojumi sámegiela dáfus. Jus giela galggat máhcahit, de fertet álgit nu árrat go lea vejolaš. Jus galggat oahppat geavahangiela, de berret dan oahppat ovdalgo skuvlii álggát.</p>
<p type="listitem">Oahppit, geain lea sámegiella, galget oažžut sámegiela lunddolaš oassin skuvlii: Ohppet go deaivvadit sámegielain beaivválaččat?. Ohppet go dohkkehit ja geavahit dan?</p>
<p type="listitem">Min mielas galget min mánát oahpahuvvot sámegillii dahje sámegiela geavahemiin heivvolaš fágain ja oktavuođain. Jáhkát go don ahte mii goassege boahtit dan muddui? Jus eat boađe, de almmatge ii leat mihkkege duššás.</p>
<p type="listitem">Lea váttis oahppat sámegiela dušše mottiin diimmuin skuvllas.</p>
<p type="listitem">Min skuvllas šaddá álkit leat sámi oahppin ja sámegielat oahppin go skuvlabiras lea sámivuhtii dihtomielalaš.</p>
</list><list><p type="listitem">Ii leat gielddus oahppat sámegiela!</p>
<p type="listitem">Livčče várra eambbo ohccit sámegiela oahpahussii - sii vurdet buoret ortnega.</p>
<p type="listitem">Moanat dáččaohppiid mielas lea sámevuohta miellagiddevaš - ja sii sáhttet leat roahkkadeappot geavahit sámegiela go sámi oahppit.</p>
<p type="listitem">Garvve sámegiela giellapolitiijaid - geat hálidit moaitit dan sadjái go galget movttiidahttit.</p>
<p type="listitem" xml:lang="nob"/>
</list><p>Váhnenberoštupmi</p>
<list><p type="listitem">Garra identitehtadárbu gaibida nana váhnenoassálastima. Ođasin lea ahte váhnemat sáhttet bearráigeahččat maid skuvla oahpaha ja man olu mánát ohppet.</p>
<p type="listitem">Mii berret čohkket iešguđetlágan váhnenjoavkkuid gielddas.</p>
<p type="listitem">Internáhttaskuvlasystema lea bearašnoađđin sosiálalaččat, dasa lassin lea dat servodatlaš sosiála ja ekonomalaš olggosgollu. Muhto báikkálaš sámi váhnemiidda, geat sáhttet geavahit sámi skuvlla ruovttoorru mánáidasaset, lea dat buorre!</p>
<p type="listitem">Mus lea unnán gelbbolašvuohta sámegielas, muhto dovddan ahte ferten juoidá bargat vai juoga dáhpáhuvvá.</p>
<p type="listitem">Sámi doaibmabijuid ovddas leat giitevaččat - ja vánhemat, oahppit ja oahpaheaddjit veahkehit iluin.</p>
</list><p>Skuvlaoamasteaddjit ja skuvlla miellaguottut - positiivvalaččat </p>
<list><p type="listitem">Muhtin skuvllat dahket dađistaga buori barggu go ilbmet  dakkár skuvlahoavddat ja ovttaskas oahpaheaddjit geat beroštit earás go das mii lea áibbas dábálaš. Ovdamearkan sáhttá namuhit ahte .......joatkkaskuvllas lea rektor čájehan beroštumi, nu ahte dál šaddá duodjekursa (Lulli Trøndelag).</p>
<p type="listitem">Váhnendilis mii oaidnit maid dat mearkkaša go rektor duvdá ášši ovddasguvlui - dán skuvllas lea huksejuvvon sosiálalaš ja pedagogalaš biras mii lea vuođđun positiivvalaš vuordámušaide.(Lullisámiguovlu)</p>
<p type="listitem">Min gielda lea álo geahččalan deavdit oktagaslaš vuoigatvuođa sámegiela oahpahussii.(Tromssas)</p>
<p type="listitem">Ruovttu gielddas  lea positiivvalaš miellaguoddu - sámi kultuvra lea rabasin álbmogii, ja gildii leat dát ávkin.(Hedmárku)</p>
<p type="listitem">Gielddas lea sierra plána bajásgeassinsuorgái. Lullisámegiella namuhuvvo gelbbolašvuođaplánas.</p>
<p type="listitem">Sámi giella ja kultuvra váldojuvvo duođalažžan  ....  skuvllas (Tromsa): Skuvlla ii leat leamaš eahpedáhtolaš fállat sámi oahpahusa, ja dál leat vásáhusat das go sámegiela integrere skuvlii. Mii vásihit skuvlla hui positiivvalažžan, sihke skuvlahoavddaid ja oahpaheddjiid, ja sii nagodit ovttaiduhttit sámevuođa skuvlla beaivválaš eallimii ja earenoamáš dilis, ja sii čalmmustahttet Sámi álbmotbeaivvi.</p>
</list><list><p type="listitem">Mii leat ožžon buori fálaldaga. Váhnemat leat ruovttubáikái gáibidan skuvlla gos lea sámegiela oahppu, vai eai dárbbaš mánáid sáddet eará báikái. Mii oaidnit mánáin ahte sii loktet. (Hedmárku)</p>
<p type="listitem">Maŋemus guđa jagis lea dáhpáhuvvan revolušuvdna njunuš hovdehusas  .... gielddas sámevuođa ektui. Lei stuora dáhpáhus oažžut sámegiela oahpahusa ..... skuvllas (Finnmárkkus).</p>
<p type="listitem">.... gielddas láhčet dili bures lullisámegiela ohppiide. Rektor ja luohkkájođiheaddji leaba systemalaččat guorahallan ulbmiliid ja erohusaid.(Davvi-Trøndelága)</p>
<p type="listitem">..... gielda lea addán virgelobi bálkkáin ja mátkedoarjaga muhtin eadnái, gii bargá gielddas, vai beassá čuovvut mánás lullisámegiela gielladeaivvademiide. Skuvlahoavda lea positiivvalaš!(Rogaland)</p>
<p type="listitem">Skuvlahoavda  ..... gielddas sátnáda: Gieldda bealis mii leat ilus go midjiide biddjojit gáibádusat!(Nordlánda)</p>
<p type="listitem">Eai buot váhnemat leat ovttaoaivilis go daddjojuvvo ahte sámi oahppit leat duvdiluvvon olggobeallái. (Davvi Nordlánda)</p>
</list><list><p type="listitem">Muhtin joavkkus mánáidgárddis leat bargan prošeavttain "sámi dáidda ja kultuvra". Mii ozaimet prošeaktaruđaid máŋgga sajis, ja mis lei ii-sámi oahpaheaddji gii erenoamážit beroštii prošeavttas. Buot ohppiide lea ávkin oahppat biepmu ráhkadit sajušdolas. Oktan mihttun lea garvit dán ráhkadeames mystihkalažžan. Ii-sámi mánáidgárdemánáid árvoštallan: Eat go mii maid oaččo šaddat sápmelažžan? (Gaska-Nordlánda)</p>
</list><p>Skuvlaoamasteaddji ja skuvlla miellaguottut - negatiivvalaččat </p>
<list><p type="listitem">Sámevuohta adnojuvvo "váttisvuohtan": - muhtin sátnejođiheaddji: Mis eai leat váttisvuođat sámegielain min gielddas; - skuvlahoavda seamma gielddas: Mis eai leat makkárge váttisvuođat sámevuođain min guovdu. Dat mearkkaša ahte sis eai leat šat oahppit geat hálidit sámegiela.</p>
<p type="listitem">Fenomenat: Gokčat sámevuođa gieldda hálddahusas ja skuvlabirrasis. Boađus: Sirrehus sámevuhtii ja sámevuođa ektui.</p>
<p type="listitem">Skuvla daguha sámegiela privahtaáššin: Ii fuolat ja nanne mánáid sámi identitehta - mánát goit leat dihtomielalaččat!</p>
<p type="listitem">Sámegiella adnojuvvo noađđin - oahppit dovdet oktovuođa, hilgojuvvojit, hárddáhallet.</p>
<p type="listitem">Mun balan garrasit go addojuvvo eahpenjulgestaga dákkár diehtu ohppiide: Sámegiella ja sámevuohta ii leat seamma buorre go dárogiella ja dáččavuohta.</p>
<p type="listitem">Ovttaskas olbmot birrasiin, gos leat seahkálgas gielat, sáhttet iešguđetge sámejoavkkuid bođđen vuostálaga.</p>
<p type="listitem">Lagas- ja skuvlabirrasis fertejit sápmelaččat leat ovddasvástideaddjit das movt eará sápmelaččat fuomášit láhttet - "čearddalaš" dáččat eai vásit seamma.</p>
<p type="listitem">Oahppit šaddet liiggás dávjá gierdat gullat leaikkastallama sápmelačča birra ahte sápmelaš lea gáiggas ja čuorbi dárogiela - ovdamearkkat movt gohčoduvvo: "hore", "lapp".</p>
</list><list><p type="listitem">Manne dieđán nu vissásii? Danne go oahppit  dađistaga duostagohtet muitalit dan munnji - sámi oahpaheaddjái - eai ge luohkkájođiheaddjáseaset. Mun lean geahččalan namuhit guovddášskuvllas. Vástádus: Mis dat han lea nu suohtas min birrasis!</p>
<p type="listitem">Sámi mánáidgárddi ulbmilat eai čuovvoluvvo sierranasat mánáidskuvllas dađi viidábut go L97 gáibádusat. Sámi álbmotbeaivi ii čalmmustuvvo sierranasat skuvlaservodagas.</p>
<p type="listitem">Ruđat mat leat juolluduvvon sámegiela oahpahussii leat adnojuvvon oahpahit dárogiela ohppiide geain lea sámegiella vuosttašgiellan.</p>
</list><p>Skuvlaetáhta láhčin </p>
<list><p type="listitem">Skuvlahoavddain geat hálddašit sámi oahpahusa, ii leat ovttasráđđádallan vejolašvuohta - nu šaddá  hálddatlaš oktovuohta.</p>
<p type="listitem">Regiovnna gielddaid guovdduštuvvon ja lávdaduvvon sámigielaoahpahusa dili berre geahčadit.</p>
<p type="listitem">Oppalaš servodagas ja erenoamážit skuvlaetáhtas lea ovddasvástádus dohkálaš sámi oahpahusas: Mii sáhttit jearrat makkár miellaguottut sámivuhtii leat gieldda bajásgeassinossodagas ja ovttaskas skuvllaid hovdejeaddjis?</p>
<p type="listitem">Gielddalaš byråkráhtat leat dávjá goazaheaddjin - oahppoossodaga gulahallanolmmoš dáppe ii diehtán man  birra lei sáhka go mii váhnemat humaimet oahpahusa sámegielas ja sámi oahpahusa birra!</p>
<p type="listitem">Min ruovttugielda lea iešalddis sámi oahpahusa goažaheaddjin, dannego lea váilevašvuohta sániid ja daguid gaskkas - buot buorrána čakčii, boahtte jahkái, muhto unnán dahje ii mihkkege dáhpáhuva.</p>
<p type="listitem">Movt šaddá sámi oahpahusa dilli gielddas go iešguhtege skuvla šaddá iešheanalaš boađusovttadahkan (resultatenhet)?</p>
<p type="listitem">Mii váillahit dohkálaš hálddatlaš lađđasa, mii orgánisere sámi mánáid mánáidgárddiid, skuvlaastoáiggeortnega ja skuvlla lagas guovllus. Lea dárbu hukset vuođuid gos lea diehtu ja máhttu organiseremis ja fágain.</p>
<p type="listitem">Váhnemiidda čuohcá lossadin oažžut álggáhuvvot sámi oahpahusa. Don fertet ieš diehtit buot. Sámi váhnemat fertejit leat gildii oahppomeaštirin ja oahpaheaddjin ohppiide. Mis galgá leat dát gelbbolašvuohta mii galggašii leat sis geat barget min ovddas!</p>
<p type="listitem">Mu vásahus  .... gielddas: Ii mihkkege fálaldagaid skuvlaoamasteaddjis - mii váhnemat fertet ieža gávdnat vuogi. Váhnemat vuoimmehuvvet go šaddet doarrut vuoigatvuođaideaset ovddas.</p>
<p type="listitem">Stáhta lea váttisvuohtan go deattuha kvantitehta sámi oahpahusas - doarvái valljit oahppit - iige bija vuođđun sámi oahpahusa kvalitehta.</p>
</list><list><p type="listitem">Gielda buktá soahpatmeahttunvuođa go bivdá váhnemiid válljet juogo - dahje dan sadjái go beassat válljet máŋgga válljenvejolašvuođa gaskkas.</p>
<p type="listitem">Stáhtii ja gildii galgá leat lunddolaš ahte addit juohkehažžii sámi oahpahusa hárrái válljenvejolašvuođa.</p>
<p type="listitem">Guovddášeiseválddit galget sakka buoridit diehtojuohkima,  sihke váhnemiidda ja ainnas gielddaide, mat oahpahuslága vuođul berrešedje buktit Bálvalusčilgehusa sámi oahpahusa várás. Gielddalaš byråkráhtaide dárbbahivččii kurssaid doallat, vai ovdána bálvalusmiellaguoddu!</p>
<p type="listitem">Livččii ruovttugieldda ovddasvástádus addit dieđu váhnemiidda. Muhto moanat gieldda eai daga dan, ja fas muhtin gielddain lea buorre diehtojuohkin.</p>
<p type="listitem">Diibmoplána samegielas biddjojuvvo maŋŋil go dábálaš diibmoplána lea gárvvis.</p>
</list><p>Ovttaskas skuvllaid láhčin </p>
<list><p type="listitem">Skuvlla bargorutiinnaid ferte čavget dakko bokte ahte muittuha virgečilgehusa sisdoalu.</p>
<p type="listitem">Rektor galgá váldit láhčinovddasvástádusa. Váhnemat eai leat bálkáhuvvon bearráigeahččat čuvvojuvvo go oahppoplána.</p>
<p type="listitem">Oahppoplána vuođul galgá leat 3 diimmu sámegiella vahkus, muhto fállojuvvo duššefal 2, nu ahte lohkanmearri ja diibmolohku eai soaba oktii.</p>
</list><list><p type="listitem">Lea fuollameahttunvuohta ohcamis sadjásačča go sámegiela oahpaheaddji lea eret: Váhnemat vásihit ahte skuvla ii bija sadjásaš oahpaheaddji sámegielas, ja oahppit biddjojuvvojit eará oahpaheapmái.</p>
<p type="listitem">Sámi oahpaheaddjit fertejit dávjá bargat daid bargguid mat gullet skuvlahovdejeaddjái.</p>
<p type="listitem">Skuvla berre geavahit siskkáldas návccaid loktet iežaset gelbbolašvuođa maiddái sámevuođa ektui.</p>
<p type="listitem">Sáhtášii geahččalit "Lavangsmodellen" sámegiella/dárogiella.</p>
<p type="listitem">Mii leat vásihan ahte go ávžžuhuvvo oahpaheapmi sámegielas, de boahtá maid gažaldat doarjjadiimmuid birra dárogielas.</p>
<p type="listitem">Go lea 1 oahppi skuvllas dahje olles gielddas, de fertejit váhnemat dávjá ieža leat giellaoahpaheaddjin skuvllas. Das gáibiduvvo ahte rektor, luohkkájođiheaddji ja oahpaheaddji barget vai čađahanvuohki doaibmagoahtá.</p>
<p type="listitem">Eadni-bárdni-gaskavuohta sámioahpaheaddjis - ovttaskas sámi oahppi skuvllas sáhttá leat váttis dilli. Ii leat oktage doarjjan iige oktage geas sáhttá oažžut veahki.</p>
<p type="listitem">Oahppái sáhttá leat heittot váldojuvvot eret luohkás ja mannat sámi oahpahussii go earát besset suohtasstallat, muhto ii sáhte gal nu ge jurddašit ahte sámi oahppit aivvefal masset juoidá go váldojuvvojit eret muhtin fágain oahppat sámi giela ja kultuvrra.</p>
<p type="listitem">Jus mis leat sámi oahppit ruovttuskuvllas, de galget buot oahppit ja ohppiid váhnemat gullat dan. Ferte rahčat oččodit lunddološvuođa skuvlii.</p>
</list><p>Skuvlaetáhta ja ovttaskas skuvlla hutkan </p>
<list><p type="listitem">Muhtin váhnenguovttos  geain lei mánná 5. luohkás skuvllas  .... gielddas, gos vánhemat oahpahit dan ortnega mielde mii ásahuvvui 1999 dálvvi: Mun jerren rektoris manne don it leat háhkan sámi oahpaheaddji? Vástádus: Dat ii leat su bargu.</p>
<p type="listitem">Mii váhnemat vásihit ahte sámi oahpahus hutkojuvvo máŋgga dáfus  maŋŋil go skuvla lea álgán. De ožžot oahppit sámegiela diibmoplánii mihá maŋŋil go eará oahppit leat ožžon diibmoplánaset, dahje ožžot dieđu ahte skuvla ii oba sáhtege fállat sámi oahpahusa.</p>
<p type="listitem">Váhnen gii maid lea sámi oahpaheaddji: Mun oahpahan .... skuvllas .... gielddas, iige munnje livčče váttis váldit diimmuid 2-3 beaivvi vahkus ....  skuvllas seamma gielddas, muhto ii oktage skuvlaetáhtas jeara mus!</p>
<p type="listitem">Lea váttis hukset nana sámi oahpahusbirrasa go leat bieđgguid diimmut bieđgguid skuvllain.</p>
</list><p>Skuvlaetáhtta ja váhnemat </p>
<list><p type="listitem">Mii fertet jearragoahtit alddáneamet: Maid oaččut don gielddas? Ja gielda ferte jearrat: Movt gávdnat sámi bargiid ja movt bisuhit sin?</p>
<p type="listitem">Sámioahpahusa dáfus Norggas čájehuvvo ahte mii váhnemat fertet dađibahábut alelassii soahtat dan ovddas.</p>
<p type="listitem">Dálá dilis fertejit sámi váhnemat duollet dalle leat gievrrabut go eará olbmot skuvllain ja skuvlaetáhtas ovttaskas gielddain.</p>
<p type="listitem">Váhnemat eai galggaše dárbbašit ohcat vuogádagas. Ferte jearrat man gievrrat muhtin sámi váhnemat fertejit leat vai olahit - erenoamážit sii geain ii leat gullevašvuohta boazodollui.</p>
<p type="listitem">Váhnemat berrešedje oahpahuvvot go lea dakkár dilli ahte gáibiduvvo ruoktu mii čuovvola sámi oahppi vuoigatvuođaid.</p>
<p type="listitem">Vánhemat fertejit oahppat váidalit alit ceahkkái hierárkiijas - galgá leat doarvái čállit: In mun leat duhtavaš  ...  skuvlla /gieldda meannudemiin.</p>
<p type="listitem">Váhnemat vásihit ahte ii leat álo álki riŋget departemeantii - sáhttá gál olahit ovdakántuvrii, muhto iige duođi dobbelii.</p>
</list><list><p type="listitem">Váhnemat ledje reivves gáibidan nannet sámi oahpahusa ja ruovttugielda vel lasihii ahte dat sáhttá gohčoduvvot sámi distriktan. Das lei almmatge unnán váikkuhus departemeantta ektui.</p>
<p type="listitem">Mii fertet divvut  gieldda ovddasvástideaddjin ja gáibidit ahte láhčá resurssaid oahpahussii.</p>
<p type="listitem">Váhnemat fertejit hupmat gieldda skuvlahoavddain, gii galgá, jus lea dárbu, geatnegáhttit sin geaidda lea addojuvvon virggálaš ovddasvástádus - rektor dahje skuvlakantuvrra bargit.</p>
<p type="listitem">Mii dáhttut oahpahusa masa mii ja skuvla duhtat, ja mii hálidit oadjebasvuođa boahtte jahkái ja viidáseappot. Mii galgat ovdagihtii diehtit makkár sámi oahpahus min mánáide fállojuvvo čakčat.</p>
<p type="listitem">Eat mii hálit mánáideamet sáddet internáhttaskuvlii duššefal dan dihte vai sii ožžot buori sámioahpahusa skuvllas.</p>
<p type="listitem">Gielda galgá ovttas báikkálaš skuvllain rahčat bajás guvlui, iige deaddit váhnemiid. Galgá nágget hoavddain, iige kunddariiguin!</p>
<p type="listitem">Dárbbašuvvo forum fuomásuhttin várás movt váhnemat rahčet oažžut sámi oahpahusa mánáidasaset.</p>
</list><p>Skuvlla čuvgehus ja ráđđeaddin </p>
<list><p type="listitem">Makkár geatnegasvuohta lea gielddain láhčit ja addit dohkkehahtti fálaldaga?</p>
<p type="listitem">Skuvllat galget dássedit sáddet sámi oahpahusfálaldaga. Ii galgga leat nu ahte váhnemat álo ieža galget álggahit dahje fertet gáibidit skuvllas álggaheami.</p>
<p type="listitem">Mii váhnemat vásihit ahte hálddatlaš bargiin ii leat gelbbolašvuohta láhčit dili sámioahpahusa várás. Iige sis leat kultuvrra áddejupmi.</p>
<p type="listitem">Vánhemat vásihit ahte skuvla mielas addá rávvaga, jus leažžá nu ahte oahppi ii leat nu čeahppi dárogielas, matematihkas, eŋgelasgielas dahje earás, ja ráva lea dávjá ahte oahppi  berrešii baicca vuodjudit daidda fágaide sámegiela sadjái.</p>
<p type="listitem">Mii váhnemat vásihit dákkár sátnegeavaheami: Go oahppis lea sámegiella, de son massá nu ja nu olu dárogielas, matematihkas,  eŋgelesgielas. Ii gullo mihkkege dan birra maid oahppi vuoitá.</p>
<p type="listitem">Ráđđeaddin sámegiela hárrái galgá buoriduvvot go oahppit galget álgit joatkkaskuvllaoahpahussii.</p>
</list><p>Gielddat ja vánhemat sámi oahpahusa oktavuođas </p>
<list><p type="listitem">Mii eat soaitte leat nu moadde ressursapersovnna lullisámis, muhto mii dáidit leat duššefal moattis geat áddet movt mii galgat bargat ovddasguvlui. Váhnendilis sáhttit mii jearrat: Geas duođaid lea ovttasvástádus lullisámi oahpahusas  .... gielddas ja dákko birrasiin? Geasa galgá ovddiduvvot gáibádus ja váidalus? Mii eat oaččo dieđu skuvlaásahusaid ja doarjjaortnegiid  birra.</p>
<p type="listitem">Mii máksit vearu  .... gildii, muhto gielda addá unnán sámivuođa ruovttoluotta.</p>
<p type="listitem">Min gielda lea oahppodáhtolaš ja ovttaráđđái, muhto gielddas suorganit go leat máŋggabealát ipmárdusat sámi oahpahusa hárrái.</p>
</list><list><p type="listitem">Lea dárbu čilget sisdoalu das makkár sámi oahpahusa iešguđet váhnemat hálidit: Sámeskuvlla, sámeluohká, sámegielat luohká, sámegiela dábálaš luohkás, sámegiela oassin dábálašskuvllas.</p>
<p type="listitem">Dás gávpogis eai leat váhnemat digaštallan "sámegielat" luohká birra, duššefal deattuhan čearddalaš beali, namalassii "sámeluohká".</p>
<p type="listitem">Movt oažžut nu ahte ii šatta sámeluohkká duššefal báhpiris?</p>
<p type="listitem">Váhnendilis ferte maiddái jearrat: Movt livččii hilgut sámeluohká jurdaga ja baicca bargagoahtit oažžut sámegielat luohká?</p>
<p type="listitem">Muhtumat leat duhtávaččat jus ožžot oahpahusa 3 - 4 diimmu vahkus, muhto das lea stuora lávki duohtan oažžut sámegiela vuosttašgiellan.</p>
</list><list><p type="listitem">Jus mii galgat váikkuhit gieldda, de fertet mii leat ovttamielalaččat, berre šaddat ovttasbargu iige gilvu.</p>
<p type="listitem">Dii fertebehtet válljet ovtta áidna čovdosa sami oahpahussii, cealká gielda, muhto olbmot galget beassat válljet dakkár čovdosa iežaset mánáide go hálidit.</p>
<p type="listitem">Sámi mánáid váhnemat dáppe gávpogis eai leat ovttamielalaččat, muhtumat leat duhtavaččat ja muhtumat hálidit eambbo, muhto mis ferte leat vuoigatvuohta leat duhtavažžan seammaládje go eahpeduhtavažžan!</p>
<p type="listitem">Okta bealli lea iežas mánáide válljet - nubbi lea fas earáid mánáide válljet dahje buot sámi mánáide - muhto sámegielat sámi eadnin mun gal oamastan vuoigatvuođa mearridit mii lea buoremus mu mánáide: Mun in hálit mánáidan "sámeluohkkái" dan dihte go lea nu eahpesihkkaris oahpaheaddjedilli ja eahpesihkkaris ohppiidlohku, mun áiggun baicca mánáidan sámi oahpahusa oažžut integrerejuvvot dábálašskuvlii.</p>
<p type="listitem">Sámit galget leat oassin viidát servvolašvuođas, ja L97 siskkobealde leat stuora vejolašvuođat.</p>
<p type="listitem">Min sávaldat iežamet gávpogii lea: Sámegielat mánáidgárdi, sámegielat skuvlaastoáiggefálaldat, sámegielat oahpaheaddjit skuvllaide.</p>
<p type="listitem">Berrešii šaddat lunddolažžan čuovvolit sámegiela mánaidgárddis, vuođđoskuvllas ja joatkkaskuvllaoahpahusas, muhto váhnema bealis mii gal fertet soames geardde dovddastit ahte "don it oaččo dan masa lea vuoigatvuohta" danne go manná njozet vuogádaga siskkobealde, erenoamážit gielddalaš dásis.</p>
<p type="listitem">Sámi oahpahus skuvllas lea hui ollu čadnojuvvon persovdnii - vuolgá das makkár rektor ja eará oahpaheaddjit luohkás leat!</p>
</list><p>Sámegiella oahpahusas mii gaskkohagaid čađahuvvo eará skuvll as ja gáiddusoahpahusas </p>
<list><p type="listitem">Dakkár ortnet ahte oahppit čoahkkanit iešguđet skuvllain ovtta skuvlii sámi oahpahusa várás, sáhttá buktit eahpečielga ipmárdusa das ahte guhte rektor lea sámi oahpahusa rektor, ja maiddai dan ahte guoská go sámi oahpahus luohkkájođiheaddjái dan skuvllas gosa oahppi lea sisačállojuvvon.</p>
<p type="listitem">Muhtin rektorat, dain skuvllain gosa oahppi lea sisačállojuvvon, čájehit biehtadeami sámifága ektui, jus oahppi gaskkohagaid čađaha oahpahusa sámegielas eará skuvllain - dávjá ii láhččojuvvo dilli nu ahte váhnemat besset čuovvolit mánáideaset sámegiela fágas, ii ruovttuskuvllas iige dan skuvllas gos oahppi gaskkohagaid lea oahpus: Luohkkájođiheaddji hehtte - 5 jagi áigi maŋemus váhnenságastallamii.</p>
</list><list><p type="listitem">Galgá bargat oččodit dássedifferensierema sámi oahpahussii gáiddusoahpahusa bokte. Gáiddusoahpahus sámegielas man dát skuvla lea lágidan, ii leat heivehuvvon 6. luohká oahppái, geas livččii galgan sámegiella vuosttašgiellan dán ahkeceahkis, ja gii máhtii lohkat sámegiela ovdalgo mii fárriimet dán gildii. Oahppi geas lea sámegiella eatnigiellan, oažžu seamma oahpahusa go 1. luohká oahppit geain lea sámegiella nubbingiellan ja geat omd. hárjehallet jietnadagaid. Son goit oahpai eambbo vuosttaš jagiid mánáidskuvllas. Lea imáš go ruovttuskuvla dohkkeha dan!</p>
</list><list><p type="listitem">Go galgá leat gáiddusoahpahus sámegielas, de gal galgá maiddái sadji oahpaheaddjeassistentii oahppi ruovttuskuvllas.</p>
<p type="listitem">Leat erenoamáš pedagogalaš hástalusat gáiddusoahpahusas: Danne galgá láhčit lasseoahpu neahtavuđđosaš oahpahussan sámi oahpahusas, ja maiddái eará fágain oppalaččat.</p>
<p type="listitem">Gáiddusoahpahusas lea ohppiidlonohallan deaŧalaš, vai nanne oktasaš oahpahusbirrasa: Mii fertet ovdánáhttit neahttaluohká geavaheami: Áinnas ásahit joavkku mas leat máŋga oahppi ovtta skuvllas, mii galgá leat lágidanluohkkán ovttaskasohppiide geat leat čatnasan jietna- ja govvaoahpahussii regiovnna eará skuvllain. Sii ožžot oktasaš oahpahusa ja besset maiddái muhtomin deaivvadit čalmmát oahpahussii ja sosiálalaš servvoštallamii.</p>
</list><list><p type="listitem">Stáhta IKT-nannen: Gielddat berrejit sáhttit ohcat ruđa stáhtabušeahtas teknihkalaš rustegiidda ásahan dihte oktasaš "neahttaluohká" - mas okta gielda ohcá buohkaid várás.</p>
<p type="listitem">Doppe gos lágiduvvo gáiddusoahpahus, galgá maiddái ásahuvvot lasáhus gáiddusoahpahussii, omd. oktasaš giellalávgun og sosiálalaš doaibmabijut.</p>
<p type="listitem">Gáiddusoahpahusa sáhttá ovttastáhttit meahcceskuvlačađahanvugiin, ja bidjat sámivuođa guovddážii, vai šaddá sosiálalaš deaivvadeapmi mas nanne hupmangiela: Mis leat vásáhusat sámi giella- ja kulturskuvllain mánáide - lágiduvvon priváhta geasseskuvlan almmolaš doarjagiin.</p>
<p type="listitem">Veadjá leat nu ahte dál duvdojuvvo ilá ollu gáiddusoahpahussii lullisámis dan sadjái go sáhtášii geavahit oahpaheaddji ruovttuskuvllas. Mašiidna sáhttá šaddat primára vejolašvuohtan dan sadjái go oahpaheaddji, gii lea das gos oahppit leat.</p>
</list><p>Sámegiela sadji olggobealde sámegiela hálddašanguovllu </p>
<list><p type="listitem">Oahpahusas ii váikkut pedagogalaččat jus lea iešguđet lágan duogáš - nu movt identitehta ja biras: sápmelaččat ja boazosápmelaččat Sis-Finnmárkkus leat eanas sámi oahpponeavvuin, ja skuvllain eai válde vuhtii ahte sámi mánát leat sápmelaččat go oahpahuvvojit seamma luohkás go dáččamánát.</p>
</list><list><p type="listitem">Dán gielddas adnojuvvojit  boazodiliolbmot "sápmelažžan", ja fas sámi vuotnaolbmot muđui, ja eará sámi olbmot sáhttet leat dego livčče dáččat.</p>
<p type="listitem">Sámit dáčča skuvllain leat váidalan go leat eaidadeaddji oahpponeavvut skuvllas, muhto go de ilbmet sámi oahpponeavvut, de  lea dát seamma eaidadeaddjit midjiide geat leat sápmelaččat  riddogáttis dahje ássat gávpogis.</p>
</list><list><p type="listitem">Mun lean vázzán skuvlla Anáris ja ------ (Norggas) - lei dego ruoktot boahtit go bohten Anárii,  muhto .... olggoštuvvojin iežan sámi duogáža dihte.</p>
<p type="listitem">Oahpponeavvuin leat Sis-Finnmárkku dilálašvuođat guovddážis ja davvisámi boazosámikultuvra - gosa šaddá dalle lullisámi boazodoallu?</p>
<p type="listitem">Livččii ávkin jus nannešii sámivuhtii guoskevaš bargodili - danne galgá gielda veahkehit ovddidit báikkálaš ealáhusaid.</p>
<p type="listitem">Álo leat maŋŋelis áiggis - lullisápmelažžan hárjána olmmoš dasa ahte lea váilevašvuohta váhnemiid sávaldaga gaskka ja dan mii duohtandahkkojuvvo: Mii oažžut dušše unna oasáža dahje dušše moaluid das mii addojuvvo daidda sápmelaččaide ja skuvllaide ja gielddaide mat leat sámegiela hálddašanguovllu siskkobealde.</p>
<p type="listitem">Sámi skuvlagažaldagas sáhttá leat guhkit gaska Guovdageainnus Fálesnuorrái go Osloi.</p>
<p type="listitem">Sáhttá gávdnot vuorrástahtti láhkái stuora diehtemeahttunvuohta Sámedikki vuogádaga bargiin ja ovdalaš Sámi Oahpahusráđis sámi dilálašvuođa birra, ja boaresáigásaš ipmárdus sámi diđolašvuođa birra mearragáttis.</p>
<p type="listitem">Eai gávdno oahpponeavvut nuortalašsámegillii - sii geat galget oahpahit nuortalašsámegiela fertejit máhttit ruoššagiela.</p>
</list><list><p type="listitem">Sámevuođa dilli Røros-guovllus: Unnán sápmelaččat, ja vel sii nai orrot bieđgguid miehtá viiddis guovllu. Røros lea viiddis lullisámi guovlun, muhto mii dovdat ahte ii leat doarvái viiddis sámi guovlun Sámediggái ja departemeantii.</p>
<p type="listitem">Guovttebealát sorjjasvuohta dahká  ahte dárbbašuvvo oktavuohta Norggabeale Njávdámá ja Suomabeale Čeavetjávrri gaskka: Ollu náitaleamit - "ovttastáhttit vai lassánit" - ja nu lea nuortalašsámegiella lotnahuvvan suomagielain.</p>
</list><p>Sámegiela árvvu lokten </p>
<list><p type="listitem">Mii sáhttit divvut gažaldaga ruovttugildii: Movt mii sámi gieldan?</p>
<p type="listitem">Sámi gelbbolašvuođa ja guovttekultuvrralaš ipmárdusa ferte bajidit juohke dáfus, gielddalaš skuvlahovdehusas, skuvlahovdehusas ovttaskas skuvllas, oahpaheddjiin ja buot ohppiin.</p>
<p type="listitem">Skuvlahovdehusas ja skuvlabirrasis dárbbaša hukset profešunealla miellaguottu sámi gillii ja kultuvrii.</p>
<p type="listitem">GOD johtočálus 2.b.borgemánus 1999 -  geahččaladdan- ja ovddidanbargu sámi oaidninbealis galgá deattuhuvvvot. Berrešii oažžut sierra fuomášumi go johtočálus sáddejuvvui beaivvi maŋŋil go oahpahusláhka bođii fápmui.</p>
<p type="listitem">Lea deaŧalaš ahte olles skuvla, sihke oahppit ja oahpaheaddjit gealbuduvvojit sámi kultuvrras.</p>
<p type="listitem">Dábálašoahpaheaddji Norgga skuvllas ferte beassat oahppat sámi giela ja kultuvrra birra.</p>
<p type="listitem">Gielda galgá oahpaheddjiide háhkat dan mađe dieđu sámi gielas ja kultuvrras ahte sii sáhttet dan máhtu geavahit oahpaheamis.</p>
<p type="listitem">Sámegiela fága árvvu ferte loktet. Dat galgá adnojuvvot fágan seamma dásis go eará deaŧalaš fágat skuvllas, iige galgga leat dušše stoahkanfágan, danne go sámegiella galgá oahppoplána mielde leat reaidofágan.</p>
</list><list><p type="listitem">Sámegiella lea prinsihpalaččat skuvlafága seammaládje go eará fágat skuvllas, ja oahppi galgá, jus dárbbaša, oažžut doarjjadiimmuid maiddái sámegielas.</p>
<p type="listitem">Sámegiella galgá leat reaidogiellan oahpahusas ja skuvlla sosiálalaš birrasa ovddideamis.</p>
<p type="listitem">Sámegiella lea fága buohkaide, iige galgga leat gitta das ahte oahpaheaddji priváhta árvvoštallá daid ohppiid IQ geat hálidit váldit sámegiela.</p>
</list><list><p type="listitem">Skuvla ja skuvlaoamasteaddji galget sámegiela atnit seamma dásis go dárogiela.</p>
<p type="listitem">Lea vejolaš sámivuođa jorahit positiivvalažžan: Ovdamearkka dihte sáhttá olles luohkáin vuolgit mátkái mas leat sámi oasit - ja čájehit sámi kulturgelbbolašvuođa.</p>
<p type="listitem">Fuomášuvvo iešguđetlágan ipmárdus sámegiela geavaheami vejolašvuođaide skuvllas: Galget go váhnemat ja mánát guođđit sámegiela gaskaságastallamis dakkár dilis gos ii-sámegielat oahpaheaddjit dahje skuvlahoavddat leat.</p>
<p type="listitem">Riikainstánssat fertejit álgit mátkkoštit maiddái sámi musihkain, girjjálašvuođain, drámáin ja dáidagiin.</p>
</list><p>Báikkálaš skuvla ja sámi giella ja kultuvra </p>
<p>Skuvla lea hui deaŧalaš báikkálaš servodahkii ovddidit dohkkehahtti miellaguottuid. Vássan áiggi miellaguottuid dihte lea deaŧalaš nannet gaskaneas árvvusatnima ja áddejumi - eai leat aivvefal sámit geat galget dáruservodaga dohkkehit, muhto maiddái dáruservodat galgá sámi servodaga hárjánit dohkkehit.</p>
<p>Sámi oahpahusa galgá luohkástit dahje differensieret: sámi báikkálaš servodaga galgá skuvla váldit sisa ja dat oktiiordnejuvvot skuvlla beaivválaš dillái.</p>
<p>Maiddái min sápmelaš eallimii galgá leat sadji - eallin mearragáttis ja dálus, min duodji ja giehtabargu: bargun lea oktiičatnat sámi kultuvrra ja giela. </p>
<p>Skuvllas mii hálidit ođđasithábmet sámivuođa mii lea leamaš birrasiin - dasa dárbbašit olbmuid geain lea báikkálaš máhttu ja biergasat.</p>
<p>Mii dárbbašit báikkálaš giellaheiveheami ja oahpponeavvut galget heivehuvvot báikkálaš birrasii ja oahpaheaddjis.</p>
<p>Oahpaheaddjit galget šaddat oadjebassan báikkálaš historjjás ja báikkálaš kultuvrras.</p>
<p>Mátta-Várjaga historjá dárbbaša ođđasit árvvoštallojuvvot - dan leat almmuhan dego ođđadoaluid álggahanguovlun suoma, ja dáčča ja fas dáčča álbmogiin. </p>
<p>Leat gávdnojuvvon sámi ássanbáikkit, rapporttaiguin mii váhnemiidda ja báikkálaš olbmuide livččii buorre diehtit.</p>
<p>Lea unnán máhttu nuortalaš sámegiela ja davvisámegiela deaivvadeami hárrái, muhto min vásáhusaid mielde ii leat váttis nuortalaš sámegiela ja davvisámegiela oahpahusa dahkat oktasaš oahpahussan go heiveha dili.</p>
<p>Gielda ja skuvla galget unnimusat bargat ahte bearráigeahččat vai sámi oahpahus lea ovttaárvosaš dárogiela oahpahusain, omd. seamma prinsihpaiguin go dain skuvllain main eai juoge ohppiid sierra luohkáide ohppiid agi mielde - vuosttašgiela ja nubbingiela differensieren ii leat leamaš doarvái buorre.</p>
<p>Min skuvlla differensieren: Sámegiela vuosttašgielas humadit sámegillii, sámegiela nubbingielas ii leat sis sámegiella ruovttus.</p>
<p>Mii leat ollen muhtin muddui dainna vugiin movt mii leat rahčan, muhto mii fertet ođastit. Dálá fálaldat lea nu movt dál lea - jearaldat lea makkár fálaldat sáhttá leat golmma - njeallji - viđa jagi geahčen.</p>
<p>Oahpaheaddjedilli </p>
<p>Duššefal dat guovllut gos sámit orrot čoahkis, nagodit oažžut sámioahpaheddjiid, ja illá datge.</p>
<p>Váttisvuohtan lea oažžut oahpaheaddji go leat unnán diimmut juohke skuvllas.</p>
<p>Goas jagis ohcet skuvllat oahpaheddjiid?: go skuvllat dieđihit sámegielaoahpaheaddjedárbbu, de skuvlakantuvra almmuha, muhto dahká dan ilá maŋŋit.</p>
<p>Skuvllain ja gielddas galgá leat áibbas čielga vuohki ohcat oahpaheaddji.</p>
<p>Go almmuha oahpaheaddjevirggiid: Gielda galgá váldoalmmuheamis čuvget ahte sámegiella fágasuorggis lea sávahahtti. Go skuvla/gielda almmuha fágaid maidda dárbbaša oahpaheaddji, galget sámegiela váldit fárrui ollesvirgái oassin, iige dušše oassevirgái. Iige galgga almmuhit dušše geassemánus-suoidnemánus - borgemánus ja maŋŋil.</p>
<p>Virgealmmuhusas galgá maiddái ohcat oahpaheddjiid geain lea kulturgelbbolašvuohta.</p>
<p>Dárbbašuvvojit seavttit ja sierraortnegat, nu movt álohii leat leamaš Davvi-Tromssas ja Finnmárkkus, vai oažžu gelbbolaš sámi oahpaheddjiid sámegiela hálddašanguovllu olggobealde.</p>
<p>Galgá bálkkáin ja bargoeavttuiguin čalmmustahttit ahte sámi gelbbolašvuohta lea árvvolaš.</p>
<p>Mis leat vejolašvuođat go leat gelbbolaš sámioahpaheaddjit ja dihtomielalašvuođain geavahit lullisámegiela, muhto mii leat hearkkes dilis, dasgo man guhká leat mis oahppan sámioahpaheaddjit. Ja nagodit go mii gealbudahttit báikkálaš sámioahpaheddjiid, jus massit fásta sámegiela oahpaheaddji lullisámegielas?</p>
<p>Stipeanda ja ravisolbmuidoahpahus ii leat doarvái geahččaluvvon nu ahte váikkuhuvvo sámi gelbbolašvuođa ovddideapmi lullisámiid gaskkas.</p>
<p>Stipeanda sámi ohppui galgá sáhttit maiddái gustot lullisámi guvlui. Dat veahkeha nannet lullisámegiela reálagelbbolašvuođa gielas ja kultuvrras mii juo lea.</p>
<p>Leat sámi oahpaheaddjin </p>
<p>Sámi oahpahus boaittobeliin jovssahallá fágalaš ja hálddatlaš oktovuođadovdui: Unnán sámi oahppit, bieđgguid skuvllain, dávjá okta áidna sámi oahppi skuvllas, unnán oahpaheaddjit - okta áidna oahpaheaddji oahpaha máŋgga skuvllas, ja skuvlajođiheaddjit eai oaččo bagadusa movt láhčit sámi oahpahusa. </p>
<p>Oahpaheaddji oahpaha dávjá máŋgga skuvllas dál - dat dilli ii leat buorre, jus skuvllat eai integrere oahpaheaddji ja sámi oahpahusa beaivválaš dillái.</p>
<p>Báikkálaš oahpaheaddji ja sámiváhnemat báikkis barget gielddalaš vakuumis - skuvllas eai leat veahkkeneavvut eaige sadjásašbargit - njunuš skuvlajođiheaddji ii válde makkárge ovddasvástádusa.</p>
<p>Mii geat ieža dárbbašit oahppat sámegiela go galgat oahpahit sámegielas: measta veadjetmeahttun šaddá beassat hehttehusa meattá go oahpaheaddjebagadus sámi oahpahusa várás ii gávdno maiddái dárogillii.</p>
<p>Váhnemat gártet oahpaheaddjin vai birgeha sámi oahpahusa. Go don gárttat váhnen mánáidat dahje earáid mánáid oahpahit sámegielas almmá oahpaheaddjeoahpu haga, de ii leat don pedagoga. Bagadusa ii oaččo rektoris iige vehkiin - ii fállojuvvo pedagogalaš gealbudahttin.</p>
<p>Sámegiela hálddašanguovllu várás oahpaheaddjit ja oahpponeavvut </p>
<p>Oahpaheaddjeoahpu sisaváldinvuođu galgá geahčadit go sámegiela galgá lohkat: oahppu sámegielas, kultur- ja servodatdilis sámi oahpahusa várás berre álggahuvvot dárogiela minsttara mielde: Manne oahpaheaddjeoahppu Norggas ii galgga oahpu addit oahpaheddjiide sámegielas Norggas dássálaga oahpaheddjiiguin dárogielas Norggas - dárogiella vierisgiellan, dárogiella nubbingiellan, nuppidárogiela oahpahus, dárogiella váldogiellan/vuosttašgiellan?</p>
<p>Sámegielagat sáhtášedje movttiidahttojuvvot váldit vásedin fágaid - ii dušše sámegiela - ja fas oahpaheaddjit geain lea formála gelbbolašvuohta sámegielas sáhtášedje movttiidahttojuvvot joatkkaohppui vissis fágain.</p>
<p>Oktasaš joatkkaoahppobeaivvit leat deaŧalaččat oahpaheddjiide fáttáin sámi kultuvra ja servodateallin, ja lasseoahppobeaivvit/kursabeaivvit juohke skuvllas berrejit leat áigeguovdilat.</p>
<p>Min vásáhusa mielde čalmmustahttá Sámi allaskuvla unnán sámi oahpahusa sámiide olggobealde vissis gáržžes geográfalaš guovllu. Oahpaheddjiide berre fállojuvvot lasse- ja joatkkaoahppu, muhto gos lea Sámi allaskuvlla ovddasvástádus sámegiela vuođđo-/lasse-/joatkkaohppui Norggas ? Ja gii mearridii ahte Tromssa oahppoásahusain ii galgga leat ovddasvástádus oahpaheddjiid lasse- ja joatkkaohppui sámegielas Tromssa fylkkas ja riikkas muđui? </p>
<p>Sámi allaskuvlla studeanttat berrejit beassat oahppat eambbo árvvusatnit sámi giela ja kultuvrra girjáivuođa, mii sidjiide lea erenoamáš ávkin jus váldet virggi olggobealde Sis-Finnmárkku.</p>
<p>Galgá maiddái ásahuvvot lávdaduvvon oahpaheaddjeoahppu sámegielas, geat maiddái oahpahuvvojit oahpahit digitaliserejuvvon luohkkálanjas.</p>
<p>Berre álggahit neahttavuđđosaš modulhápmáduvvon oahpu, mii addá gelbbolašvuođa sámegielas, mas 1. modulas álgá álgodásis ja modulaid vuođul ovddida gelbbolašvuođa.</p>
<p>Oahpponeavvut galget heivehuvvot gáiddusoahpahussii ja oahppanbirrasiidda mat leat apmasat oahpaheddjiide geat váldet oahpu Sámi allaskuvllas Guovdageainnus.</p>
<p>Sámi allaskuvla ii oro leamen rievttas ásahus addit sámegillii makkárge árvvu eamiálbmotgiellan olggobealde sámegiela hálddašanguovllu.</p>
<p>Báikkálaš heiveheapmi oahpahusas deattuhuvvo unnán dálá sámi oahpaheaddjeoahpus - oahpaheaddjit geat bohtet Sámi allaskuvllas Guovdageainnus berrešedje beassat oahppat eambbo árvvusatnit sámivuođa olggobealde Sis-Finnmárkku.</p>
<p>Sámi allaskuvla: Movt doppe vuoruhuvvo? Man ollu geavaha ásahus áiggi gelddolaš unnitlogugielaide máilmmis ja sámegillii, kultuvrii ja servodateallimii regiovnnain olggobealde sámegiela hálddašanguovllu?</p>
<p>Oahpponeavvuin galgá leat juobe unnánaš ge sadji min suopmaniidda.</p>
<p>Sámediggi ja guovllut olggobealde sámegiela hálddašanguovllu </p>
<p>Sámedikki ovddasvástádus lea beroštit maiddái min guovllu sámi ohppiin ja sin buoredilis.</p>
<p>Sámi politihkkarat fertejit atnit ovddasvástádusa min sámi mánáid eahpeárvvolaš dilis sámi oahpahusa dáfus.</p>
<p>Naba Sámedikki oahpahusossodaga diehtojuohkin? Gosa dat manná go mii eat gula eatge oainne maide ságaid?</p>
<p>Gielddat eai nagat ollismahttit iežaset. Sámediggi ja departemeanta fertejit bargat juoidá.</p>
<p>Riddo-Finnmárkku sámi eallindilli lea ahte dovdat iežas olggobealde dan mii dahkkojuvvo sámiide Sis-Finnmárkkus.</p>
<p>Lea vuorrástuhtti láhkái stuora diehtemeahttunvuohta Sámedikkis ja ovdalaš Sámi Oahpahusráđis riddoguovllu sámi diliid birra Davvi-Norggas.</p>
<p>Sámediggesystemas Sis-Finnmárkkus leat muhtomin finadan min luhtte - muhtimiin leat áigáhaš govahallamat sámi diđolašvuođas rittus!</p>
<p>Sámi skuvlagažaldagaid gaskka sáhttá leat guhkit gaska Guovdageainnus Fálesnuorrái go Osloi.</p>
<p>Go almmolaččat galgá dihtomielalašvuođa gilvit sámivuođa hárrái, de lea deaŧalaš ahte Sámediggi sajušta giella- ja oahppokonsuleantavirggiid regiovnnaide.</p>
<p>Sámi oahpahus ja gielddaekonomiija </p>
<p>Skuvllaide gártet eambbogolut sámi oahpahusa dihte, iige buot gokčojuvvo. Go skuvla galgá sámi doaimmaid duohtandahkat, de ferte čuohppat eará fálaldagaid go gielddas eai leat ruđat gokčat eambbogoluid.</p>
<p>Sámi oahpahusa diimmut juhkkojuvvojit soaittáhagas - orru leamen ahte ruhtajuolludeaddji eiseválddiid mielas lea sámi oahpahus duššefal sámegielaoahpahus.</p>
<p>Sámi oahpahusa nannemii adnojit diibmoressurssat diibmologu dárbbu mielde, dađi mielde go leat oahppit - ohppiid lohku, geográfiija, giellahápmi, gielalaš gálggat, oppalaš máhttu sámi gielas, kultuvrras ja servodateallimis.</p>
<p>Stáhta oahppokantuvra juolluda ruđaid departemeantta mearridan njuolggadusaid vuođul.Vuođđorámmadiibmolohku addojuvvo almmatge ohppiid logu/luohkáid mielde, iige dát govčča diimmuid juohkimii, hálddahussii, bagadallamii, luohkkájođiheaddjái.</p>
<p>Skuvllat galget dál leat hui hutkát ohcat ruđaid, ja manahit ollu áiggi ákkastallat dárbbašlaš ruđaid oažžuma.</p>
<p>Skuvllat galggašedje oažžut ollásii gokčojuvvot buot duohta lassigoluid mat leat sámi oahpahussii oahpahuslága vuođul, maiddái ahte hukset hálddatlaš gelbbolašvuođa ja oahpahangelbbolašvuođa, mii guoská miellaguottuide ja duohta máhttui sámi giela, kultuvrra ja servodateallima dáfus.</p>
<p>Váhnemat eai galggaše dárbbašit beroštit movt oahpahus ruhtaduvvo, muhto sidjiide guoská ollu movt oahpahus čađahuvvo!</p>
<p>Mii eat dohkket ekonomalaš ákkaid sivvan go min mánát eai oaččo oahpahuslágas vuoigaduvvon oahpahusa.</p>
<p>Dihto geavatlaš doaibmabijut ja čovdosat </p>
<p>Mii fertet jurddašit "proseassan" vai oažžut ja vai ovddidit sámi fálaldaga.</p>
<p>Molssaeavttut oanehit ja guhkit áigái stuorát gávpogiin, maid váhnemat oktagaslaččat sáhttet válljet mánáidasaset </p>
<p>-integreren ja lávdaduvvon sámi oahpahusčoavddus, oktan buoret oahpahusortnegiin sámi gielas ja kultuvrras báikkálaš skuvllas dahje lagamus skuvllas.</p>
<p>-ohppiid čohkken, omd. 1 olles skuvlabeaivi vahkus sámi oahpahussii</p>
<p>-segrerejuvvon ja guovdduštuvvon sámi oahpahusčoavddus, muhtin sámiskuvllain dahje fásta sámiluohkkán.</p>
<p>Váhnemat gielddas, geat dáhttot sámi oahpahusa mánáidasaset, sáhttet oažžut ávkki jus ásahit váhnenráđi, mii olggosguvlui doaibmá oktasaš váhnenorgánan.</p>
<p>Gielda galgá ásahit fásta sadjásašortnega sámi oahpahussii, ja jus sadjásaš ii sáhte boahtit, sáhttet oahppit bargat neahttasajis ja čeaddet (chattet) sámegillii.</p>
<p>Sámi oahpahussii gullet maiddái diibmolohku ja diibmoplána, sámi čalmmustahttit skuvlla birrasis, ja sámegiella galgá sáhttit leat oassálastejeaddji buot ressurssain.</p>
<p>Mii galgat hárjánit geavahit doahpagiid "váimmusáigi" ja "máškitáigi" diibmoplánas ja prošeavttain.</p>
<p>Mii sáhttit ráhkadit fáddáoahpahusosiid: oktasaš prošeaktafáttát buot luohkáide ja joavkkuide doaibmá bures 1. - 4. luohkáin, váddásit 5. -7. luohkáin, muhto lea váddásit nuoraidskuvllas.</p>
<p>Mis lea ovtta áidna oahppis sihke sámegiella ja suomagiella: 1. -4- luohkás válddiimet 1 diimmu suomagielas ja 1 diimmu sámegielas, man atnit deaivvadeapmái, mas geavahit dan golbma giela ovttas fáttáin nu movt "lávlagiin, boazu, jna." </p>
<p>Regiovnnat dárbbašit sámi fierpmádaga: Ásahuvvojehkos sámi guovddáš mii gaskkusta oktavuođaid ja lea čoahkkananbáikin.</p>
<p>Regiovnnaid sámi oahpaheaddjit galget beassat hukset oktasaš fágabirrasa.</p>
<p>Joatkevašvuohta lea deaŧalaš - gos sáhttá sámegiela joatkevaččat doalahit, vai ii bohcit duoppil dáppil ja de jávká? Ressursaguovddáš sáhttá lea vuohki álgit, mas de lea oktavuohta oahpahusdirektevrrain ja eará eiseválddiiguin.</p>
<p>Vuođđoskuvlla ja joatkkaskuvlaoahpahusa sámi giela ja kultuvrra várás galgá hukset duvddaortnega. Mii dárbbašit fierpmádaga fágaolbmuide ja váhnemiidda, guovddáža, mas lea guovddášdoaibma ja lea ovttaidahttedeaddji.</p>
<p>Lea deaŧalaš regiovnna čatnat oktii sámi oahpahusa dáfus - galgá ee. hábmejuvvot jurddašanbádji ja neahttavuđđosaš deaivvadeapmi mánáide ja rávisolbmuide, namalassii ohppiide, váhnemiidda ja oahpaheddjiide.</p>
<p>Regiovnnalaš oahpponeavvoguovddáš sáhttá huksejuvvot go oahpponeavvuid - teavsttaid, diŋggaid, čuovgaárkkaid, jienaid, govaid - maid regiovnna oahpaheaddjit buvttadit iežaset oahpahussii, bidjá olahahttin maiddái eará oahpaheddjiide ja ohppiide.</p>
<p>Skuvla sáhttá ásahuvvot prošeaktavuođul. Manne ii čohkke vásáhusaid ja dieđuid buot prošeavttain ressursaguovddážii mii doaimmašii gelbbolašvuođaguovddážin ja diehtovuođđun?"</p>
<p>Vuoigatvuohta mánáidgárdái galgá maiddái šaddat vuoigatvuohta mánáidgárdái mas lea sámegiella. Vuoigatvuohta sámi oahpahussii oahpahuslága vuođul, šaddá easka dalle duohtavuohtan go sámi skuvlamánát ožžot mánáidgárddis vuosttaš gearddi sámegiela.</p>
<p>Sámi mánáidgárdi galgá jođihuvvot eahpeárbevirolaččat. Mii lea ávkkit sámi mánáidgárddis go eai leat bargit geat sámástit?</p>
<p>Mánáidgárddi doaibmabijuid galgá čuovvolit mánáidskuvllas go mánát álget dohko.</p>
<p>Naba jus dihtorlatnja lea báikegotti skuvllas, gili olbmuide geat hálidit rusttegiid geavahit omd. sámegiela oahpahallat?</p>
<p>Iešguđetlágan sámi duogáš, muhto seamma ollu addo fuomášupmi Stáhta ja Sámedikki bealis</p>
<p>14 Árvvoštallamat ja evttohusat sámi oahpahussii sámegiela hálddašanguovllu olggobealde </p>
<p>Dán kapihttalii čohkkiimet dettolaš mearkkašumiid ja evttohusaid maid lávdegoddi lea ovddidan iešguđetge fáddásurggiin mat ovdanbohtet kapihttaliin. Kapihttaliid ovdandivvumat čájehit oktiilašvuođa ja duddjojit vuođđun evttohusaide mat dás maŋŋelis leat.</p>
<p>Lávdegoddi deattuha ahte oahppit ja váhnemat iešguđetlá gan sámi duogážiin galget oažžut seamma fuomášumi Stáhtas ja Sámedikkis sámi oahpahusa reáliserema dáfus oahpahuslága, njuolggadusaid ja oahppoplána vuođul, heivehuvvon regiovnnalaš ja báikkálaš sámi diliide. </p>
<p>Mihttostivren skuvllas</p>
<p>Sámi váhnemiidda válljenvejolašvuohta</p>
<p>Lávdegotti oaivila mielde galgá skuvlla mihttostivren leat ahte reáliseret oahpahuslága ulbmiliid buoremus lágis - vai skuvlaoamasteaddjit olggobealde sámegiela hálddašanguovllu, duhtadit njuovžileamos vugiin váhnemiid ja ohppiid sámi oahpahusa sávaldaga. </p>
<p>Lávdegoddi oaivvilda ahte Stáhtii, gildii ja fylkkagildii galgá leat dábálaš ahte diktit váhnemiid válljet iežaset mánáid sámi oahpahusa sisdoalu, organiserema ja gos dat galgá leat.</p>
<p>14.1 Sámi oahpahusa vuođđu </p>
<p>Ideávuođđu</p>
<p>Kapihttalis 6.7 konstatere lávdegoddi ahte oahpahuslága ja oahppoplána vuođul lea nana vuođđu addit sámi oahpahussii positiivvalaš saji skuvllas Norggas. Lávdegoddi oaidná ahte oahppoplánas lea prinsihpalaččat sadji sámi árvvuide ja rahčamuššii vai ovddida positiivvalaš miellaguottuid sámi giela, kultuvrra ja servodateallima hárrái.</p>
<p>Ná ovdandivvojuvvo vuođđoskuvlla oahppoplána duogáš:</p>
<p>Ovttalágan vuoigatvuohta beroškeahttá čearddalaš gullevašvuođas</p>
<p>" Čuovvovaš oppalaš ulbmilat ja prinsihpat leat vuođđun vuođđoskuvlla viidásit ovdáneamis:</p>
<p>Ovttadássásaš vuoigatvuohta beroškeahttá čearddalaš gullevašvuođas</p>
<p>- buohkain ovttadássásaš vuoigatvuohta oahpahussii beroškeahttá ássanbáikkis, sohkabealis, sosio-ekonomalaš duogážis, čearddalaš duogážis dahje doaibmannávccain</p>
<p>-oahpahus mii duddjo oktasaš máhtto-, árvo- ja kulturvuođu álbmogii, ja fuolaha ovttaskasa ja servodaga gelbbolašvuođadárbbu.</p>
<p>-oahpahus mii fágalaš sisdoalu, huksehusa, bargovugiid ja ovddasmorraša bokte váfista ahte nu ollu mánát ja nuorat go vejolaš besset atnit iežaset árjjaid ja attáldagaid, movttiidahttojuvvojit áŋggirdit ja ožžot beroštumi oahppat eambbo</p>
<p>Báikkálaš dilálašvuođat</p>
<p>-oahpahus mii buoremusat lea heivehuvvon oahppi eavttuide ja báikkálaš dilálašvuođaide</p>
<p>Oktavuohta mánáidgárdi-skuvla</p>
<p>-oahpahus mii bures addá fágalaš ja pedagogalaš oktavuođa mánáidgárddi, vuođđoskuvlla ja joatkkaskuvlaoahpahusa gaskka</p>
<p>Báikkálaš heiveheapmi</p>
<p>-skuvla mii addá buori vejolašvuođa báikkálaččat heivehit bargovugiid, oahpahusa organiserema ja skuvlaastoáiggeortnega</p>
<p>-skuvla mii lágida oktilaš ja ollislaš barggu mánáid oahppan- ja bajásšaddanbirrasa dáfus</p>
<p>-skuvla mii váldá mieldeovddasvástádusa mánáid bajásšaddanbirrasis ja fállá mánáide gaskal 6-9 jagi ovddasmorraša ja geahču maŋŋil skuvlaáiggi ja skuvlajagis dalle go mánát ja váhnemat dáhttot ja dárbbašit dan - mas skuvlaastoáiggeortnet maiddái addá doaibmahehttejuvvon mánáide ja sosiálalaččat váttisdilát mánáide vejolašvuođa oassálastit earáiguin ovttas</p>
<p>-skuvla mii lágida vai ressurssaid geavaheamis lea heivehanmunni ja sáhttá ovdánit guovddáš kulturásahussan lagasbirrasis go ovttasráđiid váhnemiiguin hukse ovttasbarggu gielddalaš etáhtaiguin, kulturásahusaiguin, lagasbirrasiin ja eaktudáhtolaš organisašuvnnaiguin."</p>
<p>Ideávuođđu ja reáliseren</p>
<p>Muhto lávdegoddi čuoččuha ahte dat ideealla jurddašeapmi gáibida ahte geavatlaš árgabeaivvis reáliserejuvvo ohppiid ja Norgga sámi duogáš iešguđege gielddas ja iešguđege fylkka oahppojođiheddjiin ja iešguđetge skuvllas. Lávdegoddi oaidná báikkálaš ja regiovnnalaš skuvllaide olggobealde sámegiela hálddašanguovllu hástalussan oktiiovttastahttit sámivuođa dása. </p>
<p xml:lang="nob">Faktorat</p>
<p>Lávdegotti ságastallan čuovvovaš ovddasteddjiiguin: Stáhta oahppokantuvrrat Davvi-Norggas ja skuvlaoamasteaddjit, ovddasteaddjit, skuvlajođiheaddjit, oahpaheaddjit ja váhnemat lea buvttehan lávdegoddái dan oainnu ahte lea dárbu gealbováfistit ja čuovvolit golbma čuovvovaš oasi: </p>
<p>Diehtojuohkin - joatkevaš diehtojuohkin vuoigatvuođa birra oahpahussii sámegielas ja sámegillii, ja maid sisttisdoallá vuoigatvuohta sámi oahpahussii oahpahuslága vuođul?</p>
<p>Ekonomiija - Stáhta doarjjaortnegiid njuolggadusat sámi oahpahusguovllu várás</p>
<p>Organiseren - oahppoplánat ja geavatlaš láhččojupmi</p>
<p>Movttiidahttin, bagadallan</p>
<p>čuovvoleapmi</p>
<p>Lávdegoddi oaidná ahte ideealla ulbmila reáliseren sámi giela, kultuvrra ja servodateallima árvvu dáfus, lea sorjavaš das ahte konkrehtalaččat movttiidahttit, bagadallat ja čuovvolit sin, geain lea ovddasvástádus gozihit ahte oahpahus čuovvu oahppoplána ideáid: Stáhta, gielddat, fylkkagielda ja priváhta skuvllaid oamasteaddjit, skuvllaid jođiheaddjit, ja ovttaskas bargit okto ja ovttas. Lávdegoddi dadjá ahte sámi giela, kultuvrra ja servodateallima árvu servodagas oppalaččat lea sorjavaš das makkár árvvuid ja miellaguottuid skuvllat sáhttet dahje ožžot vuogasvuođa gaskkustit geavatlaččat. </p>
<p>Lávdegoddi lea ožžon dan gova, go lea ságastallan váhnemiiguin ja sámi oahpaheddjiiguin, ahte sámi oahpahusa dilli lea ovttaskas olbmuid duohken dahje hálddus geat leat virggiin ja bargguin. Muhtin váhnemat muitalit ahte gávdnojit etáhttahoavddat, skuvlajođiheaddjit, luohkkájođiheaddjit ja luohkkáoahpaheaddjit, geat buoremus lágiin lágidit dili ohppiide ja váhnemiidda álggahit sámi oahpahusa ja gaskkustit máhtu sámi diliid birra.</p>
<p>Váhnemat ja bálvalusaddit geat lágidit gáiddusoahpahusa sámegielas leat geavaheaddjejoavkkut, ja sin čuvgehusaid vuođul oaidná lávdegoddi almmatge muhtin muddui dárbbu hukset profešunealla bálvalusguottu váhnemiidda geat dáhttot sámi oahpahusa mánáidasaset.</p>
<p>Skuvlaoamasteaddji profešunálitehta sisttisdoallá dan ahte etáhttahoavddat ja skuvlajođiheaddjit, luohkkájođiheaddjit ja luohkkáoahpaheaddjit leat diđolaččat maid sii galget bargat sámi oahpahusa dáfus oppalaččat, dahje go okta áidna dahje máŋga oahppi galget oažžut oahpahusa sámegielas sin skuvllas. </p>
<p>Váhnemat ja skuvllat addet viehka earalágan gova dilis go skuvlaoamasteaddjit ja etáhttahoavddat. Sii sáhttet dadjat ahte "dán gielddas leat unnán sámit ja unnán beroštupmi sámi oahpahussii." Lávdegotti duogášdieđut Finnmárkkus čájehit omd. ahte muhtin riddoguovllu gielddas ledje 14 % jienastanvuoigadis olbmo dieđihuvvon sámi jienastuslohkui maŋemus Sámediggeválggas. Muhto dássážii leat duššefal 2 oahppi sámi oahpahusas dán namuhuvvon gielddas.</p>
<p>Movttiidahttin ja bagadallan bajimus dási rájes</p>
<p>Lávdegoddi lea mearkkašan ahte Girko-, oahpahus- ja dutkandepartemeanta lea ovddasvástádusa bidjan aivvefal skuvlaoamasteaddjái ja skuvllaid jođiheddjiide ja oahpaheddjiide, ja sii dasto galget oahppoplána prinsihpaid ja njuolggadusaid duohtandahkat. Dát bealit guoskkahit eahpenjuolga dahje njulgestaga sámi giela, kultuvrra ja servodateallima árvvu dahje sajádaga skuvllas ja báikkálaš servodagas. Danne lea lávdegotti mielas ulbmállaš álgit movttiidahttit ja bagadallat skuvlaoamasteddjiid ja skuvlajođiheddjiid, ja dasto maŋŋil oahpahit oahpaheddjiid vai sii gaskkustit ohppiide máhtu sámi gielas, kultuvrras ja servodateallimis. Dán bargui gullá maiddái ahte váhnemiidda gaskkustit dieđu ahte skuvlla sámi oahpahus ii dagut nu ahte oahppit masset ollislaš máhtu maid skuvla galgá addit. </p>
<p>14.2 Girko-, oahpahus- ja dutkandepartemeanta galgá gealbováfistit sámi oahpahusa ulbmiliid lágaid ja oahppoplána vuođul </p>
<p>Diehtojuohkin ja bagadallan</p>
<p>Lávdegoddi evttoha Girko-, oahpahus- ja dutkandepartemeantta joatkevaččat gealbováfistit dáid beliid:</p>
<p>-departemeantta diehtojuohkin ja bagadallan čuovvovaččaide: skuvlaoamasteddjiide etáhttahoavddaid bokte, ja skuvlajođiheddjiide, luohkkájođiheddjiide ja luohkkáoahpaheddjiide, váhnemiidda ja ohppiide (kap.4, kap.6)</p>
<p>Njuolggadusat</p>
<p>-doarjjanjuolggadusaid sámi oahpahusguovllu várás, duohta dárbbuid ektui ( kap.8)</p>
<p>čuovvoleapmi</p>
<p>-sámi oahpahusa čuovvoleapmi Stáhta oahppokantuvrraid olis ( kap.9)</p>
<p>Sámi oahpahus oppalaš diehtojuohkimii</p>
<p>Girko-, oahpahus- ja dutkandepartemeantta diehtojuohkimis daddjo ná:</p>
<p>"stuorát áššiin lea ráhkaduvvon brošyra ja bagadus vai stoffa lea buorebut olamuttus."</p>
<p>Čoahkkimis gaskal Sámedikki oahpahusossodaga ja departemeantta ođđajagimánu 2001 gaskkamuttus, lei áddejupmi ahte okta vejolašvuohta movt addit diehtojuohkima ja movttiidahttiit lea ahte ráhkadit brošyra mas čuvge oahpahusvuoigatvuođa birra sámegielas ja sámegillii ja maid sámi oahpahus sisttisdoallá oahpahuslága vuođul, fápmuduvvon borgemánu 1.b.1999.</p>
<p>Lávdegoddi evttoha departemeantta almmuhit dánlágan diehtojuohkinbrošyra gielddalaš, fylkkagielddalaš ja priváhta skuvlaoamasteddjiide. Brošyras galgá bagadallojuvvot movt ásahusat galget gaskkustit dieđu váhnemiidda ja vejolaš ohppiide oppalaš dieđuid sámi oahpahusa birra ja erenoamážit vuoigatvuođa sámi oahpahussii.</p>
<p>Movttiidahttima doaibmabijut</p>
<p>Mii evttohit čuovvovaš movttiidahttindoaibmabijuid:</p>
<p>Goluidgokčan</p>
<p>-evttohit rievdadit doarjjanjuolggadusaid vai gokčet duohtagoluid go addojuvvo molssaevttolaš oahpahusvuohki, go ii nagot gávdnat oahpaheaddji ruovttuskuvllas. Dása gullá maiddái kommunikašuvdnagoluid gáiddusoahpahussii (kap.8.4)</p>
<p>Ruhtadoarjaga liige doaibmabijuide</p>
<p>-sámi oahpahusguovllu doarjjaortnet gokčá liigegoluid go čađaha ođđa bargovugiid dálá sámi oahppoplána mielde, omd. giellalávgun.</p>
<p>-doarjjaortnet galgá rahpat vejolašvuođa liige hálddatlaš ressursii daidda skuvllaide mat lágidit oahpahusa sihke L97 ja Sámi oahppoplána 97 mielde, ja maiddái skuvllaide main lea ollu gáiddusoahpahus sámegielas ja sámegillii</p>
<p>Gaskaboddosaš ja loahpalaš ruhtajuohkimat sámi oahpahussii</p>
<p>-gaskaboddosaš doarjjarámma sámioahpahussii addojuvvo dábálaš diibmojuohkimis, refundere duohta geavahusa vuođul golggotmánu 1.beaivvi vuođul.</p>
<p>-našuvnnalaš IKT-nannemis várre departemeanta sierraruđaid skuvllaid teknihkalaš bierggasteapmái ja gáiddusoahpahusa metodalaš ovddideami sámi oahpahusa dáfus ja sámi kultuvrra ja servodateallima birra, sihke sámi ja ii-sámi ohppiide.(kap.10.2.1)</p>
<p>-mearridit našuvnnalaš máksomearit dasa ahte oastit sámi oahpahusa gáiddusoahpahusbálvalusaid</p>
<p>Sámi oahpahus stáda dábálaš ruhtajuolludeamis mielde</p>
<p>-departemeanta almmuha buot skuvllaide dan oaivila mii bođii ovdan reivves 28.08.2000 muhtin skuvlaoamasteaddjái, namalassii ahte departemeanta atná vuogasin muittuhit ahte Stáhta doarjjaortnega ulbmil lea movttiidahttit skuvlaoamasteddjiid addit liige giellaoahpahusa, maiddái sámi oahpahusa - ja dás áddejuvvo ahte ulbmil ii leat gokčat ollásii buot goluid mat skuvlaoamasteaddjis leat dán oahpahussii (kap.8.4). Danne eai dárbbaš vuordit dassá go ožžot ruhtadoarjjalohpádusa ovdalgo álggahit sámi oahpahusa.</p>
<p>Maŋemus čuokkis guoská dasa go lávdegoddi lea registreren ahte muhtin gielddat ággadit álggaheames sámi oahpahusa oahpahuslága vuođul, dainna ákkain ahte skuvlaoamasteaddjis ii leat ekonomiija dasa. Go sámi oahpahusa galgá dábálažžan dahkat, de dáidá leat ulbmállaš departemeanttas cuiget dáid áktevrraide ahte doarjja maiddái sámi oahpahussii gielddaid vuođđoskuvllain lea gođđojuvvon dábálaš stáhtadoarjagii.</p>
<p>Unnimusmearri sámi oahpahussii</p>
<p>Dát maŋemus namuhuvvon duddjo diđolašvuođa skuvlaoamasteddjiide ahte oahpahusláhka váfista unnimusmeari oahpahusa sámegielas ja sámegillii ja sámi kultur- ja servodateallima birra. Muhto dat ii almmatge hehtte skuvlaoamasteaddji addit eambbo sámi oahpahusa go unnimusmeari.(kap.4.7)</p>
<p>Doarjjadoaibmabijuid buohtastahttin</p>
<p>Lávdegoddi evttoha árvvoštallat movt doarjjanjuolggadusat oahpahussii sámegielas, kveanagielas ja sisafárrejeddjiidgielain duddjojit geavatlaččat, ja vejolaččat muddehit, jus doarjagat čuhcet unohasat sámi ohppiid oahpahussii sámegielas ja sámegillii, omd. dan suktii go doarjjadoaibmabijut unnitlogugielagiid oahpahussii.(kap.8.3)</p>
<p>Individuealla oahpahus seammaládje go individuealla vuoigatvuohta</p>
<p>Lávdegoddi evttoha čavget ahte sámi oahpahus prinsihpas galgá leat individuealla, seamma ládje go vuoigatvuohta dán oahpahussii, nu ahte váldojuvvo vuhtii oahppi gálgadássi - makkár sámegielakategoriija oahppis lea, ja makkár ahkeceahkis oahppis lea sámegiella. Dánlágan bagadus lea dássálaga departemeantta bagadusain mii guoská movt organiseret oahpahusa skuvllain main eai juoge ohppiid agi vuođul sierra luohkáide (kap. 10.1) </p>
<p>Sámi oahpahus (kap 4.2 -4.4) lea sámelága giellanjuolggadusaid vuođul ja oahpahuslága vuođul regulerejuvvon namahusain "sámi distrikta" - mii dássážii fátmmasta duššefal sámegiela hálddašanguovllu. Lávdegoddi atná ahte reealla guovttegielatvuohta Norggas vuođđuduvvo dasa ahte šaddá lunddolaš geavahit vuosttašgiela ja nubbingiela lotnolasat. Sámegiela hálddašanguovllu siskkobealde lea sámegiella ja dárogiella reaidogiellan dáid fágaid oahppoplánaid mielde buktán dan bohtosa ahte máŋemusjagi ohppiin sáhttet leat goappaš gielat formála vuosttašgiellan sidjiide geat olahit dan mihttomeari. Sámegiela nubbingiela oahppoplánas, mii dássážii lea hui áigeguovdil leamaš olggobealde sámegiela hálddašanguovllu, leat dat seamma mihttomearit: " jus oahppi galgá šaddat oadjebassan sámegiela geavaheamis, galgá son movttiidahttojuvvot atnit giela sihke skuvllas ja lagasbirrasis. Danne galgá sámegiella adnot reaidogiellan maiddái eará fágain." (kap.6.5) </p>
<p>Sámi oahpahus olggobealde sámi distrivtta</p>
<p>Lávdegoddi dáhttu departemeantta geažuhit ahte skuvlaoamasteaddji ja báikkálaš skuvla olggobealde sámi distrivtta galget čájehit njuovžilvuođa heivehit oahpahusa sámegielas ja sámegillii. Dát lea eaktun go galgá reáliseret sámegiela nubbingiela oahppoplána ja oažžut sámegiela reaidogiellan anidettiin dan eará fágaid oahpahusas. Iige galgga vuordit dassá go departemeanta vuos dohkkeha viiddidit sámi distrivtta geográfalaš guovllu, ovdalgo dohkkeha sámegiela oahpahusgiellan eará fágain dain skuvllain gos dilálašvuođat leat láhččojuvvon. (kap.4.6 ja 6.5)</p>
<p>Go oahppoplána lea njuolggadushámis, de ferte vuordit ahte Stáhta ja skuvlaoamasteaddji gokčet goluid čađahit bargovugiid maid oahppoplána lohká galgat atnit (kap.6.4). Dát mielddisbuktá maiddái ahte njuolggadusat čavgejuvvojit, vai láhččojuvvo dasa ahte sámi oahpahus sáhttá čađahuvvot dábáláš diibmologus luohká ohppiide.</p>
<p>Ruđaid várret vásedin</p>
<p>Lávdegoddi evttoha Stáhta várret dihto ruđaid našuvnnalaš IKT-nannemis vai huksejuvvo ja ovddiduvvo sámi oahpahussii gáiddusoahpahus. Lávdegoddi deattuha ahte sámi oahpahusmetodihkka olggobealde sámegiela hálddašanguovllu, galgá leat máŋggabealát, ja:</p>
<p>-heivehuvvot sámegielaid iešguđetlágan dillái, olggobealde sámegiela hálddašanguovllu, njeljiin sámegiela suopmaniin mat gullet Norgii</p>
<p>-heivehuvvot sámegiela geavaheddjiid dárbbuide olggobealde sámegiela hálddašanguovllu, mas dárbbašuvvo sámegiela nubbingiela oahpahus ja sámegiella individuála vierisgiellan.</p>
<p>-heivehuvvot dillái ahte oahpahus sámegielas maiddái galgá addojuvvot gáiddusoahpahussan vai deavdá vuoigatvuođa sámi oahpahussii gos ihkkinassii Norggas (kap. 10.2.1)</p>
<p>Go galgá nagodit rekrutteret dahje bestet sámi oahpaheddjiid olggobealde sámegiela hálddašanguovllu, evttoha lávdegoddi ná: departemeanta galgá iežaset gealbudanváfisteami oktavuođas árvvoštallat sihke oahpahus- ja gilvalandiliid, dain guovlluin mat leat olggobealde stáhta váikkuhangaskaoapme-doaibmabijuid mat gullet Finnmárkui ja Davvi-Tromsii.</p>
<p>Lávdegoddi evttoha departemeantta váikkuhit čuovvovačča:</p>
<p>-veahkehit organiseret dábálašoahpaheaddjeoahpu mas lea sámegiella, mas lea ulbmil oahpahit sámi gielas, kultuvrras ja servodateallimis olggobealde sámegiela hálddašanguovllu. Das galgá sisdoallu ja metodihkka oktiiheivet sámegiela nubbingiela oahppoplánii ja sámegillii individuálalaš vierisgiellan </p>
<p>-heivehit dán oahpu sámegiela sisaváldingáibádusa gáibádusaide mat leat go galgá lohkat eará gielaid Norggas, dás maiddái sisabeassama ohppui sámegiela reálagelbbolašvuođa vuođul</p>
<p>- bistevaš dahje gaskaboddosaš oahpaheaddjeoahpu, mas lea sámegiella, sajuštit guovddáš báikkiide dávvisámiguovllus olggobealde sámegiela hálddašanguovllu, ja julevsámi ja lullisámi guovllus</p>
<p>-ovddidit lávdaduvvon oahpaheaddjeoahpu mas lea sámegiella ja joatkkaoahppu sámegielas, mas gáiddusoahpahusmetodihkka lea fárus</p>
<p>-ásahit systemapáhkka vai nanne sámi oahpahusa olggobealde sámegiela hálddašanguovllu - bestenstipeanda studeanttaide mat váldet oahpu, ja vuoládusa addit oahppoloanas/liige bálkáceahkit vai oažžu virgái fágaoahppan oahpaheddjiid geain lea sámegiella ja vai doalaha sin skuvllas.</p>
<p>-addojuvvo sierra áigeressursa sámi oahpaheddjiide olggobealde sámegiela hálddašanguovllu, vai sii ožžot kompenserejuvvot oahpponeavvováilli regiovnnalaš ja báikkálaš dilálašvuođaid mielde.(kap.10.2)</p>
<p>14.3 Sámi oahpahusa čuovvoleapmi Stáhta oahppokantuvrraid bokte </p>
<p>čuovvoleapmi geavatlaš dásis</p>
<p>Kapihtalis 12 čujuhii lávdegoddi ahte gielddaid ja fylkkagielddaid etáhttajođiheaddjit ja skuvlajođiheaddjit vedjet dárbbašit diehtojuohkima ja bagadallama ja čuovvoleami čuovvovaš beliin:</p>
<p>-diehtojuohkima das maid oahpahus sámegielas ja sámegillii mielddisbuktá, ja maid sámi oahpahus sisttisdoallá. </p>
<p>-áigerámmat, ja goluid gokčan oahpahussii sámegielas ja eará sámi oahpahussii.</p>
<p>Oahpaheaddjedoarvi ja molssaevttolaš oahpahusvuogit.</p>
<p>Oahppostoffa sámi gielas, kultuvrras ja servodateallimis, ja dán gaskkusteapmi gustovaš oahppoplánaid vuođul.</p>
<p>Muhtin oassi buorrána go Girko-, oahpahus- ja dutkandepartemeanta almmuha diehtojuohkin- ja bagadallanmateriála, man namuheimmet ovdalis.</p>
<p>Geahččaladdan- ja ovddidanbargu</p>
<p>Lávdegoddi čujuha ahte departemeanta johtočállosis 058/99 dáhtonis 02.08.1999 čálii geahččaladdan- ja ovddidanbarggu birra Stáhta oahppokantuvrraide, lassin dasa go sáddii gielddaide, fylkkagielddaide, universitehtaide ja allaskuvllaide. Lávdegoddi muittuha ávžžuhusa johtočálusvuostáiváldiide ahte "dustet ođđa hástalusaid ja čájehit dáhtu álggahit ja nannet". Dát galgá maiddái gustot oahpahussii sámegielas, kultuvrras ja servodateallimis, ja oahpahus sámegillii sámi ohppiide, ja dasa lassin sámi giela, kultuvrra ja servodateallima birra buohkaide earáide skuvllas ja rávisolbmuidoahpahusas.</p>
<p>Lávdegoddi dáhtošii Stáhta oahppokantuvrraid doaibmat álggaheaddjin ja inspiráhtoriin iežaset fylkkas dan ektui ahte gaskkustit máhtu sámi giela, kultuvrra ja servodateallima birra.</p>
<p>IKT sámi oahpahusa várás</p>
<p>Lávdegoddi cuige ahte GOD bargodahkosa vuođul mii guoská diehtojuohkima ja kommunikašuvdnateknologiija ovddideapmái, de lea Stáhta oahppokantuvrraid ovddasvástádus bagadallat ja diehtojuohkima čađahit gielddaide, fylkkagielddaide, ja koordineret oahppodásiid gaskka, ee, báikkálaš ovddidanprošeavttaid, raporteret ja bearráigeahččat.</p>
<p>Lávdegoddi evttoha ahte go galgá ovddidit gáiddusoahpahusa molssaevttolaš oahpahusvuohkin IKT-nannemis, dan várás vai duogŋat formálagelbbolaš oahpaheaddjevátnivuođa sámi oahpahusa dáfus ohppiid ruovttuskuvllas, de galgá erenoamážit fuomášahttit oahpahusa sámegielas ja sámegillii ja sámi kultuvrra ja servodateallima birra, dain osiin maid departemeanta lea namuhan našuvnnalaš IKT-nannemis: Oastit ja organiseret biergasiid ja prográmmagálvvuid, virgáibidjat IKT-nevvodalliid ja olbmuid, geain lea systemaovddasvástádus, lasseoahpus, bagadallan, báikkálaš oahppoplánabargu, báikkálaš ja regiovnnalaš ovttasbargu ja fierpmádathuksen jna.</p>
<p>Ekonomalaš gažaldat</p>
<p>Nordlándda, Tromssa ja Finnmárkku Stáhta oahppokantuvrraid sierrabargun lea, ovttasráđiid GOD vuođđoskuvlaossodagain, hálddašit stáhtabušeahta kap. 0221 Poasta 68 Sámi oahpahusguovllu doarjjaortnega. Lávdegoddi lea árvvoštallan galggašii go doarjjaortnet Sámedikki vuollásaš. Lávdegoddi deattuha dan ahte vuhtiiváldit integrerema ja sámi oahpahusa dábálažžandahkama skuvllain olggobealde sámegiela hálddašanguovllu, ja lagasvuohta Stáhta oahppokantuvrraide danin ásahussan mat galget čuovvolit buot oahpahusa, maiddái sámi oahpahusa.</p>
<p>Danne evttoha lávdegoddi Stáhta oahppokantuvrraid hálddašit sámi oahpahusa doarjjaortnega iežaset fylkkain. Dát lea oassin čuovvolit sámi oahpahusa oahpahuslága vuođul ja sámi oahppoplána ulbmiliid vuođul.(kap.9)</p>
<p xml:lang="nob">Raporteren</p>
<p>Lávdegoddi evttoha oahppokantuvrraid guorahallat iežaset raporteremis gustovaš doarjjaortnega dárbbuid ja váikkuhusaid ektui.</p>
<p>14.4 Sámediggi - sámegiella ja sámi oahpahus </p>
<p>Golbma vejolašvuođa</p>
<p>Lávdegoddi konstatere kapihtalis 5 ahte Sámediggi lea ožžon dettolaš rolla oahpahuslága vuođul ovddidit sámi oahpahusa Norggas.</p>
<p>- vaikko vel ráddjemiin maid Stáhta bidjá Girko-, oahpahus- ja dutkandepartemeantta rámmaiguin. Dát mielddisbuktá ahte Sámedikki doaibman lea váikkuhit departemeantta rámmamearrideami sámi oahpahusa várás. Muhto Sámediggi galgá doaibmevaččat hobehit sámi oahpahusa konkrehtalaš doaibmabijuiguin olggobealde sámegiela hálddašanguovllu, dan bokte go vuoruha siskkobeale iežaset bušeahta.</p>
<p>Sámi mánát mánáidgárddis</p>
<p>Dát čielggadeapmi, mandáhtas vuođul, ii fátmmas sámi ovdaskuvlamánáid. Váhnemat leat fuomášuhttán sámi ovdaskuvlamánáid dilálašvuođaid. Lávdegoddi doarju váhnemiid oainnu ahte sámi ovdaskuvlamánát galget movttiidahttojuvvot geavahit sámegiela árrat juo, sihke ruovttus ja mánáidgárddis, vai sidjiide šaddá skuvllas álkit joksat dohkálaš gálggaid sihke sámegielas ja dárogielas. Sámi mánáidgárddiid doarjjaortnega hálddašeapmi lea jagis 2001 rájes sirdojuvvon Sámediggái. Lávdegoddi ávžžuha Sámedikki árvvoštallat doarjjaortnega váikkuhusa sámi ovdaskuvlamánáid ektui olggobealde sámegiela hálddašanguovllu, ja čielggadit gean ovddasvástádus sámi ovdaskuvlamánát oppalaččat leat.</p>
<p>Sámegiela nubbingiela oahppoplána ulbmil lea olahit doaibmi guovttegielatvuođa. Dat ovdeha ahte sámegiella adnojuvvo oahppangiellan, mas pedagogalaččat láhččojuvvo nu ahte oahpahusas maiddái adnojuvvo sámegiella áigeguovdilis fágain. Dákkár oktavuođas sáhttá oahpahuslága mearrádus lágas, mas daddjo vuoigatvuohta oahpahussii sámegielas ja sámegillii duššefal "sámi distrivttain", ráddjet negatiivvalaččat. </p>
<p>Lávdegoddi ovdandoallá almmatge ahte láhka galgá geavvadis váfistit unnimusmeari. Muhto dat ii hehtte skuvlaoamasteddjiid ovddidit sámi oahpahusfálaldaga nu movt sámi váhnemat hálidit mánáidasaset. Lávdegottis lea evttohus dasa vai álkibut sáhttá sámi oahpahusa ja eará fágaid oahpahusa lotnolasat addit, ja nu láhčit dili vai olahuvvo doaibmi guovttegielatvuohta. Evttohus lea ahte Sámediggi galgá bargat dan ala ahte viiddidit guovllu man oahpahuslágas gohčoda "sámi distrivttat" , ja ovttastráđiid departemeanttain movttiidahttit gielddaid, fylkkagielddaid čuovvolit oahpahuslága ávžžuhusa ahte " dahje iešheanalaččat" , jurdagiin ahte viiddidit sámegiela geavaheami sámi oahpahusas. (kap.6.5)</p>
<p>Sámi oahpahus sámiide Davvin</p>
<p>Lávdegoddi árvala viidáseappot ahte Sámediggi galgá čilget leatgo davvi-riikkaid, nappo Ruoŧa ja Suoma ja Ruošša sámiin vuoigatvuohta sámi oahpahussii Norggas dássálaga sámiiguin geat leat riegádan Norggas. Lávdegoddi evttoha Sámedikki bargat dan ala vai nuortalašsámegiella váldojuvvo mielde oahpahuslága "sámegiela"-definišuvdnii.(kap.4.3)</p>
<p>Reealla ovttadássásaš-vuohta sámegiela ja dárogiela gaskka</p>
<p>Mii guoská sámegiela árvui riikasaččat - nappo ahte sámegiella galgá leat ovttaárvosaš dárogielain Norgga skuvllain - de evttoha lávdegoddi ahte buot normerejuvvon oahpahus sámegielas galgá addit ákka friddjabeassat nuppidárogiela oahpahusas. Lávdegoddi ádde gal ahte sámegiella ja dárogiella eai šatta ovttadássásaččat olggobealde sámegiela hálddašanguovllu. Lávdegoddi guorrasa evttohussii mii boahtá sámi joatkkaskuvlaoahpahusa Ođastusa 94 árvvoštallamis, namalassii ahte sisaváldinpoeŋggat alit ohppui dan vuođul go lea ceavzán sámi oahpu, gráderejuvvojit giellakategoriija mielde, - vuosttašgiella, nubbingiella, ja vejolaččat maiddái B-/C-giella.(kap.7.3) </p>
<p>Pedagogalaš konsuleanttat barget siskkáldasat Sámediggesystemas ja departemeantta ektui, muhto dárbbašuvvo eambbo olggosguvlui bálvalus báikkálaš ja regiovnnalaš eiseválddiid ektui olggobealde sámegiela hálddašanguovllu, ja váhnemiid ektui geat doppe orrot.</p>
<p>Pedagogalaš konsuleanttat Sámedikki oahpahusossodagas berrešedje dál, ovttas regiovnnalaš Stáhta oahppokantuvrraiguin, doaibmat áittardeaddjin sámi oahpahusa várás - dego váhnemiid bealušteaddjin/advokáhttan.</p>
<p>Sámi Oahpahusráđđi sajuštii lullisámi ja julevsámi oahpahus- konsuleanttaid gullevaš regiovnnaide. Lávdegoddi oaidná dárbbašlažžan ásahit 1 ođđa virggi Riddo-Finnmárkui, ja 1 virggi Tromssa fylkii, 1 virggi Osloi vai fuolaha lullisámi, julevsámi, davvi-sámi ja nuortalašsámi oahpahusa Lulli-Norggas. Dat galget ee doaibmat gulahallanlađasin lágádusaide olggobealde Finnmárkku. Lávdegoddi evttoha Sámedikki lávdadit pedagogalaš konsuleantadoaimma maiddái davvisámi guovlluide olggobealde sámegiela hálddašanguovllu ja Lulli-Norgii. Dan sáhttá dahkat go ásaha ođđa virggiid dahje sirdá doaimmaid eret Guovdageainnus.</p>
<p>14.5 Evttohus departemeantii, Stáhta oahppokantuvrraide ja Sámediggái oahpaheaddjeoahpahusa, oahppoplánaid ja oahpponeavvuid birra. </p>
<p>Sámi allaskuvla ja Tromssa universitehta</p>
<p>Girko-, oahpahus- ja dutkandepartemeantta diehtojuohkimis daddjojuvvo: "Sámi allaskuvllas lea erenoamáš ovddasvástádus sámi oahpaheaddjeohppui. Tromssa universitehtas lea ovddasvástádus sámi gielas ja sámi oahpuin."</p>
<p>Davvisámegiella 1.giella</p>
<p>Julevsámegiella</p>
<p>Lullisámegiella</p>
<p>Lávdegoddi oaidná ahte Sámi allaskuvla dássážii lea doaimmahan oahpaheaddjeoahpu mas davvisámegiella lea vuosttašgiellan , ja fas julevsámegiela dahje lullisámegiela oahpahus, mii lea oassin oahpaheaddjeoahpus, lea biddjojuvvon Budeajju ja Levanger allaskuvllaide. </p>
<p>Davvisámegiella nubbingiella ja vierisgiella</p>
<p>Lávdegoddi mearkkaša almmatge ahte davvisámi guovllus, olggobealde sámegiela hálddašanguovllu, lea davvisámegiella nubbingiellan dahje vierisgiellan dat mii dálá dilis lea áigeguovdil eanas oassái ohppiide vuođđoskuvllas, joatkkaskuvlaoahpahusas ja rávisolbmuidoahpahusas. Oahpaheaddjeváili lea stuorámus olggobealde sámegiela hálddašanguovllu, danne go dát riikaoassi lea stuora geográfalaš guovlu Norggas, ja sámi oahpahus ferte biđgejuvvot máŋgga báikái.</p>
<p>Movttiidahttima doaibmabijut bestet sámi oahpaheddjiid</p>
<p>Lávdegoddi evttoha kapihtalis 11.2 guovtti suorggis doaibmabijuid vai beste sámi oahpaheddjiid olggobealde sámegiela hálddašanguovllu:</p>
<p>Stipeanda</p>
<p>-ekonomiija:</p>
<p>-sierra stipeanda studeanttaide geat mannet oahpaheaddjeohppui mas lea davvisámegiella, julevsámegiella, lullisámegiella dahje nuortalaš sámegiella</p>
<p>-vuoládus oahppoloanas maŋŋil go lea álgán sámi oahpaheaddjevirgái maŋŋil go lea ollašuhttán oahpaheaddjeoahpu mas lea sámegiella</p>
<p>Dássi</p>
<p>-olamuddu:</p>
<p>-dássi: oahpaheaddjeoahppu sámegielas galgá maiddái ásahuvvot dan várás ahte oahpaha sámegiela nubbingiellan ja individuála vierisgiellan, ja gáiddusoahpahusas</p>
<p>-sisaváldineaktu: gáibádus giellagálggas mii lea dássálaga sisaváldingáibádusain mii gusto dárogiela nubbingielas ja našuvnnalaš vierisgielain.</p>
<p>Sajušteapmi</p>
<p>- vai viidát geográfalaš guovllus nagoda bestet studeanttaid váldit sámegiela oassin profešuvdnaoahpahussii, ee oahpaheaddjeoahpu oassin, sajuštuvvo davvisámegiela fálaldat ee maiddái Altái ja Tromsii</p>
<p>Válljenvejolašvuohta</p>
<p>-válljenvejolašvuohta: oahppu davvisámegielas, julevsámegielas dahje lullisámegielas profešuvdnaoahpus, ja lasse- ja joatkkaoahpus oahpahan várás sámi kultuvrras ja servodateallimis, galgá ovddiduvvot lávdaduvvon fálaldahkan nášuvnnalaš IKT-nannema olis.</p>
<p>Sámegiella nubbingiellan dahje 2.vierisgiellan</p>
<p>Lávdegoddi evttoha:</p>
<p>Nuppidárogielas galgá addot friddjabeassan juohke normerejuvvon oahpahusas sámegielas - ja maiddái sámi gielas ja kultuvrras, dahje ođđa oahppoplána sámegielas fágalasáhusválljengiellan nuoraidskuvllas, dahje sámegiella B- dahje C-giellan - vai luvve sámegiela leahkimis fágan mii buhtte dan nuppi dárogiela suopmana. Nu olahuvvo ovttaárvosašvuohta dárogielain mii lea Norgga našuvdnagiella. (kap. 7.2)</p>
<p>Lávdegoddi evttoha nuppi vejolašvuođa dahje subsidiára evttohusa, jus mahká sámegiela normerejuvvon oahpahus ii biddjo dássálaga nuppiin dárogiela suopmaniin skuvllain Norggas, ja min evttohus leage nu ahte galgá árvvoštallat gálgagáibádusa mii lea sámegiela nubbingiela oahppoplánas vuođđoskuvllas ja joatkkaskuvlaoahpahusas. Dát ákkastallan nubbin vejolašvuohtan dahje subsidiára evttohussan lea ahte jus friddjabeassan nuppidárogielas šaddá dábálažžan buot normerejuvvon sámi oahpahussii, de ii leat šat dárbu revideret sámegiela nubbingiela oahpahusa oahppoplánas. (kap.11.3)</p>
<p>Lávdegoddi evttoha vai sámegiela saji normalisere oahppoplánas, de ráhkaduvvo sierra oahppoplána sámegiela fágalasáhusválljengiellan nuoraidskuvllas, ja sierra oahppoplána sámegielas B-gielas ja C-gielas.</p>
<p>Vai sámegiela árvu dahje sajádat loktána formálaččat siskkáldasat, evttoha lávdegoddi ahte sisaváldinpoeŋggat alit ohppui mii lea sámegiela normerejuvvon oahpahusa vuođul, gráderejuvvo kategoriijaide: vuosttašgiella, nubbingiella, B-giella ja C-giella.</p>
<p>Julevsámegiella ja lullisámegiella vuosttašgiella</p>
<p>Lávdegoddi doarju Ođastus 94 árvvoštallanraportta das ahte heivehit sámegiela vuosttašgiela oahppoplána julevsámi ja lullisámi diliide joatkkaskuvlaoahpahusas. Dát gusto diehttelasas maiddái vuođđoskuvlii. Nuortalaš sámegiela dáfus galgá oahppoplána heivehuvvot nu movt ovdal lea dahkkon julevsámegielas ja lullisámegielas nubbingiellan, ja fágas sámi giella ja kultuvra.</p>
<p>Oahppoplánat ja metodalaš bagadusat</p>
<p>Ásahit oahpahusa sámi kulturmáhtus gáiddusoahpahussan</p>
<p>Lávdegoddi evttoha ráhkadit metodalaš bagadusaid ja fáddágihppagiid maid bokte integrere sámi kultuvrra ja servodateallima oahpahusa oppalaš oahppoplánii L97, ja buot fágaide mat fátmmastit servodateallima ja historjjá, geográfiija, oskkoldatfága ja dáidaga joatkkaskuvlaoahpahusas. Oahpaheaddjebagadus oahpahussii sámegiela nubbingielas ja sámi gielas ja kultuvrras, ja sámegielas B-/C-giellan, berre biddjot olamuddui maiddái dárogillii, nu guhká go oahpahus sámegielas olggobealde sámegiela hálddašanguovllu ferte improviserejuvvot, nu movt sii leat čujuhan geat oahpahit sámegiela nubbingielas ja sámi gielas ja kultuvrras. Lávdegoddi evttoha álggahettiin ráhkadit joatkkaskuvlaoahpahussii ja rávisolbmuidoahpahussii dihto dahkosa sámi kulturmáhtus ja bidjat dan našuvnnalaš válljenfágan dan oahppoplána vuođul man departemeanta dohkkehii borgemánu 9.b.1999, ja maŋŋil čuovvolit oahppogirjjiin.</p>
<p>Go sámi giela, kultuvrra ja servodateallima ásaha gáiddusoahpahussan, de šaddá sámi kulturmáhttu áigeguovdilin oahpposuorgefágan maiddái ohppiide joatkkaskuvlaoahpahusas ja rávisolbmuidoahpahusas miehtá riikka. Dat šaddá dárbu čiekŋalitmanni oahpponeavvuide dan ektui go sámi kulturmáhtu oahppogirji lea dál válljenfágan, mii vástida oahpposuorgefága 1.modula.</p>
<p>Duodji ja boazodoallofága</p>
<p>Sámi joatkkaskuvlaoahpahusa Ođastusa 94 árvvoštallanraportta vuođul, evttoha lávdegoddi ahte duoji ja boazodoallofága fágalaš bealit árvvoštallojit formálalaččat.</p>
<p>Lávdegoddi lea kapihtalis 11.4 dadjan ahte leat ilá unnán oahpponeavvut sámegielas ja ilá unnán oahpponeavvut sámegillii ja dárogillii fáttás sámi kultuvra ja servodateallin. Ja oahpponeavvuin mat gávdnojit guovddášlaš álgaga vuođul, lea unnán beroštupmi čájehuvvon sámi dilálašvuođaide olggobealde Sis-Finnmárkku. </p>
<p>Heaittihit gáržžes sámi perspektiivva</p>
<p>Lávdegoddi evttoha ná: vai mii sáhttit garvit ahte sámi oahpahusa veahkkeneavvut gártet amasindahkkin sámiide olggobealde Sis-Finnmárkku davvisámegielat boazodoallokultuvrra, de deattuhuvvo ahte dat oahpponeavvut maid Stáhta ja Sámediggi goasttidit, galget sisttisdoallat ollistuvvon ja ollislaš sámi perspektiivva, dasa mii guoská Norgga sámiide ja sin gillii, kultuvrii ja servodat- ja ealáhusdiliide doppe gos sii orrot. Dát ii spiehkas dábálaš gáibádusas, namalassii ahte oahpponeavvut eai galgga bidjat vuođu dasa ahte guhtege vealahuvvo sohkabeali, čeardda, oskku, giela ja kultuvrra geažil.</p>
<p>Sámi perspektiiva</p>
<p>Lávdegoddi hállá sámi perspektiivva birra dábálaš oahpahusas, ja dát leage rievtti mielde regiovnnalaš perspektiiva. Dasa lassin lea sáhka ollistuvvon sámi perspektiivvas sámi oahpahusas. Vuosttaš gusto gillii, kultuvrii, ealáhusaide ja servodateallimii.</p>
<p>Regiovnnalaš perspektiiva,</p>
<p>Ollislaš sámi perspektiiva</p>
<p>Go lea sáhka ollislaš sámi perspektiivvas, de mearkkaša dát variášuvnnaid mat bohtet ovdan lulli-, julev-, davvi- ja nuortalaš sámiin giela ja suopmaniid dáfus, luonddu- ja eallinbirrasa dáfus, ja eallima ja ealáhusaid dáfus. (kap.7.1)</p>
<p>Nákcet heivehit báikkálaččat</p>
<p>Lávdegoddi cuige ahte rahčamuš olahit sámi ollislaš perspektiivva sámi oahpahusas Norggas - mearkkaša ahte ovddidit návcca vai nagada báikkálaččat heivehit sámi oahpaheaddjeoahpu ja oahpponeavvoráhkadeami. Dát mearkkaša ahte oahpponeavvut sámegiela nubbingielas ja individuálalaš vierisgiellan/2. vierisgiellan ollistuvvojit áigeguovdilis beroštusjoavkkuide.</p>
<p>Nuortalaš sámegiella</p>
<p>Lávdegoddi cuige ahte oassin dán heiveheamis lea maiddái ahte čohkket fuomášumi dan njealját sámegiella- ja kulturjovkui Norggas - geat namalassii leat nuortalaš sámit.</p>
<p>15 Mildosat : Sámi oahpahus 1999/2000</p>
<p>(vuosttaš jahki ođđa oahpahuslágain)</p>
<p>Vuođđoskuvla</p>
<p>Skuvllaid lohku mat addet sámi oahpahusa</p>
<p>Ohppiid lohku geain sáme-giella lea fágan</p>
<p>sámegiellakategoriija:</p>
<p>1. giella</p>
<p>2. giella</p>
<p>giella ja kultuvra</p>
<p>Fágalasáhusválljen</p>
<p xml:lang="nob">Alta</p>
<p>Eai leat dieđut skuvllaid birra</p>
<p xml:lang="nob">12</p>
<p xml:lang="nob">200</p>
<p xml:lang="nob">69</p>
<p xml:lang="nob">124</p>
<p>Deatnu/Tana</p>
<list><p type="listitem">Juovlavuona skuvla</p>
<p type="listitem">Sieidda skuvla</p>
<p type="listitem">Sirpmá skuvla</p>
<p type="listitem">Buolbmát sámeskuvla</p>
<p type="listitem">Boftsa skuvla</p>
</list><p xml:lang="nob">226</p>
<p xml:lang="nob">20</p>
<p xml:lang="nob">94</p>
<p xml:lang="nob">18</p>
<p xml:lang="nob">67</p>
<p xml:lang="nob">27</p>
<p xml:lang="nob">88</p>
<p xml:lang="nob">57</p>
<p xml:lang="nob">81</p>
<p>Gaŋgaviika</p>
<list><p type="listitem">Njeareveaddji skuvla</p>
</list><p>Guovdageaidnu</p>
<list><p type="listitem">Guovdag. m/n-skuvla</p>
<p type="listitem">Láhpoluoppala skuvla</p>
<p type="listitem">Máze skuvla</p>
</list><p xml:lang="nob">453</p>
<p xml:lang="nob">379</p>
<p xml:lang="nob">24</p>
<p xml:lang="nob">50</p>
<p xml:lang="nob">405</p>
<p xml:lang="nob">48</p>
<p xml:lang="nob">Hammerfest</p>
<list><p type="listitem">Elvetun skuvla</p>
<p type="listitem">Reindalen skuvla</p>
<p type="listitem">Breilia skuvla</p>
</list><p>Kárášjohka</p>
<list><p type="listitem">Kárásjoga mánáidskuvla</p>
<p type="listitem">Kárášj nuoraidskuvla</p>
</list><p xml:lang="nob">454</p>
<p xml:lang="nob">327</p>
<p xml:lang="nob">125</p>
<p>Porsáŋgu</p>
<list><p type="listitem">Leavnnja mánáidskuv.</p>
<p type="listitem">Bissojoga skuvla</p>
<p type="listitem">Ruoššanjárgga skuvla</p>
<p type="listitem">Leavnnja nuoraidskuvla</p>
<p type="listitem">Billavuona skuvla</p>
</list><p xml:lang="nob">203</p>
<p xml:lang="nob">142</p>
<p xml:lang="nob">19</p>
<p xml:lang="nob">29</p>
<p xml:lang="nob">17</p>
<p xml:lang="nob">69</p>
<p xml:lang="nob">117</p>
<p>Mátta-Várjjat</p>
<p>Eai leat dieđut skuvllaid birra</p>
<p xml:lang="nob">88</p>
<p xml:lang="nob">87</p>
<p>Unjárga</p>
<list><p type="listitem">Stuorravuona m/n-skuvla</p>
<p type="listitem">Unjárgga skuvla</p>
</list><p xml:lang="nob">102</p>
<p xml:lang="nob">36</p>
<p xml:lang="nob">66</p>
<p>Čáhcesuolu</p>
<p>Eai leat dieđut skuvllaid birra</p>
<p xml:lang="nob">47</p>
<p xml:lang="nob">47</p>
<p>Várggát</p>
<p>Eai leat dieđut skuvllaid birra</p>
<p xml:lang="nob">12</p>
<p xml:lang="nob">12</p>
<p>Oktiibuot Finnmárku </p>
<p xml:lang="nob">45 </p>
<p xml:lang="nob">1793 </p>
<p xml:lang="nob">880 </p>
<p xml:lang="nob">500 </p>
<p xml:lang="nob">413 </p>
<p>Tromssa fylka: (10) </p>
<p>Gáivuotna</p>
<list><p type="listitem">Trollvik</p>
<p type="listitem">Olmmáivággi</p>
<p type="listitem">Dálošvággi</p>
</list><p xml:lang="nob">79</p>
<p xml:lang="nob">24</p>
<p xml:lang="nob">43</p>
<p xml:lang="nob">12</p>
<p xml:lang="nob">37</p>
<p xml:lang="nob">38</p>
<p>Harstáda</p>
<list><p type="listitem">Sørvik skuvla</p>
<p type="listitem">Hagebyen skuvla</p>
<p type="listitem" xml:lang="nob">Bergseng</p>
</list><p>Návuotna</p>
<list><p type="listitem">Návuona m/n-skuvla</p>
<p type="listitem">Geahkán skuvla</p>
</list><p xml:lang="nob">64*</p>
<p xml:lang="nob">55</p>
<p>Loabát</p>
<list><p type="listitem">Loabága sentralskuvla</p>
</list><p xml:lang="nob">21</p>
<p xml:lang="nob">21</p>
<p>Ivgu</p>
<p>Eai leat dieđut skuvllaid birra</p>
<p xml:lang="nob">13</p>
<p xml:lang="nob">13</p>
<p>Málatvuopmi</p>
<list><p type="listitem">Tromssa sámeskuvla</p>
</list><p xml:lang="nob">28</p>
<p xml:lang="nob">28</p>
<p>Ráisa</p>
<list><p type="listitem">Ákšovuotna m/n-skuvla</p>
<p type="listitem">Moan skuvla</p>
<p type="listitem">Reaššegeahči skuvla</p>
<p type="listitem">Storslett m/n-skuvla</p>
</list><p xml:lang="nob">61</p>
<p xml:lang="nob">30</p>
<p xml:lang="nob">13</p>
<p xml:lang="nob">15</p>
<p xml:lang="nob">46</p>
<p>Skánit</p>
<list><p type="listitem">Boltås skuvla</p>
<p type="listitem">Grov m/n-skuvla</p>
<p type="listitem">Sandstrand skuvla</p>
<p type="listitem">Skánit sentralskuvla</p>
</list><p xml:lang="nob">31</p>
<p xml:lang="nob">20</p>
<p>Omasvuotna</p>
<list><p type="listitem">Háhtta skuvla</p>
<p type="listitem">Ivgubahta skuvla</p>
<p type="listitem">Elvevoll skuvla</p>
</list><p xml:lang="nob">12</p>
<p>Tromsa</p>
<list><p type="listitem" xml:lang="nob">Bjerkaker</p>
<p type="listitem" xml:lang="nob">Borgtun</p>
<p type="listitem" xml:lang="nob">Gyllenborg</p>
<p type="listitem" xml:lang="nob">Kvaløysletta</p>
<p type="listitem" xml:lang="nob">Mortensnes</p>
<p type="listitem" xml:lang="nob">Prestvannet</p>
<p type="listitem" xml:lang="nob">Ramfjord</p>
<p type="listitem" xml:lang="nob">Sandnessund</p>
<p type="listitem" xml:lang="nob">Selnes</p>
<p type="listitem" xml:lang="nob">Skitenelv</p>
<p type="listitem">Skjelnan</p>
<p type="listitem" xml:lang="nob">Slettaelva</p>
<p type="listitem" xml:lang="nob">Sommerlyst</p>
<p type="listitem" xml:lang="nob">Workinnmarka</p>
</list><p xml:lang="nob">14</p>
<p xml:lang="nob">48</p>
<p xml:lang="nob">21</p>
<p xml:lang="nob">40</p>
<p>Oktiibuot Tromsa </p>
<p xml:lang="nob">36 </p>
<p xml:lang="nob">364 </p>
<p xml:lang="nob">68 </p>
<p xml:lang="nob">176 </p>
<p xml:lang="nob">115 </p>
<p>* 9 oahppi čuvvot sihke sámegiela 2. giellan ja Sámegiela giella&amp; kultuvra </p>
<p>Nordlánda: (12) </p>
<p>Skuvllaid lohku </p>
<p>Ohppiid lohku </p>
<p>1.giel. </p>
<p>2.giel. </p>
<p>giel&amp; </p>
<p xml:lang="nob">kul </p>
<p>lasáhus </p>
<p xml:lang="nob">Andøy</p>
<list><p type="listitem" xml:lang="nob">Andenes skuvla</p>
</list><p>Evenášši</p>
<list><p type="listitem">Liland skuvla</p>
</list><p xml:lang="nob">1 (l)</p>
<p xml:lang="nob">1 (l)</p>
<p xml:lang="nob">Grane</p>
<p>Eai leat dieđut skuvllaid birra</p>
<p>7 (4n, 3s)</p>
<p xml:lang="nob">4 (n)</p>
<p>3 (s)</p>
<p xml:lang="nob">Árbordi</p>
<list><p type="listitem">Gaska-Norgga sámeskuvla</p>
</list><p>23 (s)</p>
<p>13 (s)</p>
<p>9 (s)</p>
<p>1 (s)</p>
<p xml:lang="nob">Narvik</p>
<list><p type="listitem">Bjerkvik skuvla</p>
<p type="listitem">Beisfjord skuvla</p>
<p type="listitem">Håkvik skuvla</p>
<p type="listitem">Villaveien skuvla</p>
</list><p xml:lang="nob">Nesna</p>
<list><p type="listitem">Nesna skuvla</p>
</list><p>2 (s)</p>
<p>2 (s)</p>
<p xml:lang="nob">Rana</p>
<list><p type="listitem">Mo ungdomsskuvla</p>
<p type="listitem">Lyngheim skuvla</p>
<p type="listitem">Storforshei skuvla</p>
<p type="listitem" xml:lang="nob">Ytteren skuvla</p>
</list><p xml:lang="nob">11 (3s, 8l)</p>
<p>2 (s)</p>
<p xml:lang="nob">3 (l)</p>
<p>1 (s)</p>
<p xml:lang="nob">5 (l)</p>
<p xml:lang="nob">Saltdal</p>
<list><p type="listitem">Røkland skuvla</p>
</list><p xml:lang="nob">Sørfold</p>
<list><p type="listitem">Hestvik skuvla</p>
</list><p>Divttasvuotna</p>
<list><p type="listitem">Drag skuvla</p>
<p type="listitem">Moski m/n-skuvla</p>
<p type="listitem">Gásluokta m/n-skuvla</p>
</list><p xml:lang="nob">47 (l)</p>
<p xml:lang="nob">26</p>
<p xml:lang="nob">20</p>
<p xml:lang="nob">21 (l)</p>
<p xml:lang="nob">25 (l)</p>
<p xml:lang="nob">1 (l)</p>
<p xml:lang="nob">Vefsn</p>
<list><p type="listitem">Olderskog skuvla</p>
</list><p>1 (s)</p>
<p>1 (s)</p>
<p xml:lang="nob">Vestvågøy</p>
<list><p type="listitem">Bøstad skuvla</p>
</list><p>Oktiibuot Nordlánda </p>
<p xml:lang="nob">20 </p>
<p xml:lang="nob">103 </p>
<p>15 davvi</p>
<p>56 julev</p>
<p>32 lulli </p>
<p xml:lang="nob">23 </p>
<p>2 da</p>
<p>21 ju </p>
<p xml:lang="nob">56 </p>
<p>11 da</p>
<p>28 ju</p>
<p>17 lu</p>
<p xml:lang="nob">23 </p>
<p>2 da</p>
<p>7 ju</p>
<p>14 lu</p>
<p>1 lulli </p>
<p>Davvi-Trøndelága: (6) </p>
<p>Skuvllaid lohku </p>
<p>Ohppiid lohku </p>
<p>1.giel. </p>
<p>2.giel. </p>
<p>giel&amp; </p>
<p xml:lang="nob">kul </p>
<p>lasáhus </p>
<p xml:lang="nob">Lierne</p>
<list><p type="listitem">Sørli skuvla</p>
</list><p>2 (s)</p>
<p>2 (s)</p>
<p xml:lang="nob">Namsskogan</p>
<list><p type="listitem">Lonet skuvla</p>
</list><p>3 (s)</p>
<p>3 (s)</p>
<p xml:lang="nob">Røyrvik</p>
<list><p type="listitem">Røyrvik m/n-skuvla</p>
</list><p>3 (s)</p>
<p>3 (s)</p>
<p>Snoasa</p>
<list><p type="listitem">Åarjel-saemien skuvle</p>
<p type="listitem">Vinje skuvla</p>
<p type="listitem">Snoasa nuoraidskuvla</p>
</list><p xml:lang="nob">38</p>
<p xml:lang="nob">7n, 3 l, 28 s</p>
<p xml:lang="nob">7 (n)</p>
<p xml:lang="nob">3 (l)</p>
<p>28 (s)</p>
<p xml:lang="nob">Steinkjer</p>
<p>Eai dieđut skuvllaid birra</p>
<p xml:lang="nob">2 (l)</p>
<p xml:lang="nob">2 (l)</p>
<p xml:lang="nob">Verran</p>
<list><p type="listitem">Folla skuvla</p>
</list><p>1 (s)</p>
<p>1 (s)</p>
<p>Oktiibuot D-Tr.lága </p>
<p xml:lang="nob">49 </p>
<p>7 davvi</p>
<p>5 julev</p>
<p>37 lulli</p>
<p xml:lang="nob">46 </p>
<p>7 da</p>
<p>5 ju</p>
<p>34 lu</p>
<p xml:lang="nob">3 sø </p>
<p>Lulli-Trøndelága: (3) </p>
<p xml:lang="nob">Oppdal</p>
<list><p type="listitem">Midtbygda skuvla</p>
<p type="listitem">Oppdal nuor.skuvla</p>
</list><p xml:lang="nob">3 (l)</p>
<p xml:lang="nob">3 (l)</p>
<p xml:lang="nob">Rennebu</p>
<p>Eai leat dieđut skuvllaid birra</p>
<p>1 (s)</p>
<p>1 (s)</p>
<p xml:lang="nob">Røros</p>
<list><p type="listitem">Røros vuođđoskuvla</p>
<p type="listitem">Brekken skuvla</p>
</list><p>11 (s)</p>
<p>7 (s)</p>
<p>4 (s)</p>
<p>Oktiibuot L-Tr.lág </p>
<p xml:lang="nob">15 </p>
<p>3 julev</p>
<p>12 lulli</p>
<p xml:lang="nob">11 </p>
<p>3 ju</p>
<p>8 lu</p>
<p>4 lu </p>
<p xml:lang="nob">Hedmark: (2) </p>
<p xml:lang="nob">Nord-Odal</p>
<list><p type="listitem" xml:lang="nob">Sand sentralskuvla</p>
</list><p>1 (s)</p>
<p>1 (s)</p>
<p xml:lang="nob">Engerdal</p>
<list><p type="listitem">Elgå bajásšaddanguovddáš</p>
</list><p>3 (s)</p>
<p>3 (s)</p>
<p>Oktiibuot Hedmark </p>
<p>4 lulli </p>
<p>3 lulli </p>
<p>1 lulli </p>
<p>Eará fylkkat: (3) </p>
<p>Skuvllaid lohku </p>
<p>Ohppiid lohku </p>
<p>1.giel. </p>
<p>2.giel. </p>
<p>giel&amp; </p>
<p xml:lang="nob">kul </p>
<p>lasáhus </p>
<p xml:lang="nob">Oppland: </p>
<p>Nord-Aurdal: Fagernes skuvla</p>
<p>Møre: Hareid: Hareid skuvla </p>
<p>1 (s)</p>
<p>1 (s)</p>
<p xml:lang="nob">Akershus: Oslo: </p>
<p>Møllergata skuvla</p>
<p>15 (14n,1s)</p>
<p xml:lang="nob">15</p>
<p>14n,1s</p>
<p>Oktiibuot eará fylkkat </p>
<p xml:lang="nob">19 </p>
<p>3 davvi</p>
<p>1 lulli</p>
<p xml:lang="nob">19 </p>
<p>3davvi</p>
<p>1 lulli </p>
<p>Oktiibuot: </p>
<p xml:lang="nob">119 </p>
<p xml:lang="nob">2347 </p>
<p xml:lang="nob">971 </p>
<p xml:lang="nob">811 </p>
<p xml:lang="nob">559 </p>
<p xml:lang="nob">97</p>
<p>atnoguovlu</p>
<p>gielddaid ja fylkkaid ovddas-vástádussuorgi</p>
<p>Stáda ovddasvástadus-suorgi</p>
<p>Nášunalalaš oahpponeavvo-guovddaš</p>
<p>stáda oahppo-kántuvrrat</p>
<p>earenoamaš-pedagogalaš gelbbolašvuođa-guovddažat</p>
<p>universitehtat ja allaskuvllat</p>
<p>rávvejeaddji čájahalliide</p>
<p>čuovvoleapmi váilu</p>
<p>lullisámegiella ruovttubaikkis</p>
<p>molssolaš sámeoahpa-heapmi ii dušše sápmelaččaide</p>
<p>guorahallan-dárbu</p>
<p>IKT-oahpahusa ovdaneapmi</p>
<p>ávžžuheapmi heivehit</p>
<p>Oktasaš-gustojeaddji mállet ja čovdosat</p>
<p>lullisámegiel´ oahpaheaddjit</p>
<p>váilot</p>
<p>govva-telefuvdna ja neahttaskuvla</p>
<p>vuolggabáiki</p>
<p>láktinvejolaš-vuođat</p>
<p>ovddidit lullisámegiela gáiddus-oahpahusa</p>
<p>doaibmabijut molssaevttolaš oahpahusvugiin</p>
<p>oktavuohta giellahárje-hallamii ja gullevaš-vuođadovdui</p>
<p>vánddar-deaddji oahpaheaddji ja neahtta-oahpaheaddji</p>
<p>doarjja-funkšuvdna</p>
<p>oahpahus-neavvut</p>
<p>movttideapmi doarjagin ja heiveheamin</p>
<p>oktasaš-čoahkkin: vanhemat, luohkká-jođiheaddji, neahtta-, vánddardeaddji- ja veahkke-oahpaheaddji</p>
<p>vanhen-oassalastin čoagganeamin</p>
<list><p type="listitem" xml:lang="nob"/>
</list><p>sámegiela hospitántat</p>
<p>integreren-oahppit samegielas</p>
<p>integreren orodeamis: lohkanplána ruovttu-skuvllas</p>
<p>minimála oahpahus: doabat ja frásat</p>
<p>sisabeassan gáržžádus gáiddus-ohppiide</p>
<p>ruovttu-gieldda ovttasvástádus</p>
<p>árjjaáigumuš ja</p>
<p>álbmogassii bargat</p>
<p>virgaibidjan:</p>
<p>giella-konsuleantta</p>
<p>giella-oahpaheaddji</p>
<p>IKT-konsuleantta</p>
<list><p type="listitem" xml:lang="nob"/>
</list><p>čohkket fágalaš gelbbolašvuođa ja koordineret ressursaid</p>
<p>ressursa-guovddažit dáhkamuš</p>
<p>oahppo-guovddaš modealla</p>
<p>oahpahus-bálvalusa vuovdin</p>
<list><p type="listitem" xml:lang="nob"/>
</list><p>čavget bearraigeahču dábalaš dábit ektui</p>
<p>guoskevaš institušuvnnat</p>
<p>guovddaš vai guovllu-guovdasaš institušuvnnat - skuvllat vai eara institušuvdna?</p>
<p>olahanjoavku dárbbut</p>
<p>guovddaš mihttomearre-stivremis</p>
<p>ressursa-guovddažat oassin guovllu-guovdasaš sámi ovdaneamis</p>
<p>guovllu-guovdasaš deattuheapmi</p>
<p>lullisámegiella</p>
<p>oktasašoahpahus sámi gielas, kultuvra- ja servvodateallin-oahpahus máŋgga guovddažis</p>
<p>nuortá-Finnmárkkus</p>
<p>oarje-Finnmárkku</p>
<p>sámegiella joatkaskuvllain</p>
<p>Davvi-Tromsa</p>
<p>Oslo-guovlu</p>
<p>sámi allaskuvla: oahpaheaddje-oahppu davvisámegielain vuosttašgiellan</p>
<p>oahpaheaddje-oahppu Álttas</p>
<p>Tromssa oahpaheaddje-skuvla</p>
<p>ovdalaš oahpaheaddje-oahppu</p>
<p>lulli- ja julevsámi oahpaheaddje-oahppu</p>
<p>oahppu sámegielain</p>
<p>Gáiddus-oahpaheapmi oahpaheaddje-oahpus</p>
<p>oahpaheaddje-oahppu oahpaheapmai sámegiela nubbingielas</p>
<p>nannosit fágalaš vuođđu sámi dilalašvuođa-dieđus</p>
<p>vuosttašgiellan, nubbingiellan ja amasgiellan</p>
<p>sámegiella válljengiellan ja C- ja B-giellan</p>
<p>Dárogiel´ oahppoplánat</p>
<p>Gáibádus sámegiella nubbingiellan</p>
<p>eahpedássadat plána ja duohtavuođa gaskas?</p>
<p>beare allá gáibadusat sámegiela nubbingielas?</p>
<p>sámi sisdoallu vuođđoskuvllas ja joatkaskuvllas</p>
<p>terminologiija, luonddudoallu/ atnu ja luonddu-ipmárdus, oskku</p>
<p xml:lang="nob">besset</p>
<p>siidogielas ja 2. amasgielas</p>
<list><p type="listitem" xml:lang="nob"/>
</list><p>gaskavuohta nubbingielas ja individuála amasgielas</p>
<p>buvttadeapmi sámi oahppo-neavvuin dárbbu ja ekonomiija ektui</p>
<p>váilevašvuođat ja olluvuohta</p>
<p>ođasmáhttit plánaid ja oahpponeavvuid</p>
<p>listá mii čajeha gos addo sámegiel-oahpahus</p>
<list><p type="listitem" xml:lang="nob"/>
</list><p>duohta válljenvejolaš-vuohtá sámi ohppiide</p>
<p>integreret vai sirret sámi oahpahusa</p>
<p>oaidnočuoggát sámeskuvllain</p>
<p>dárbu seamma eavttuide go Davvi-Tromssas ja Finnmárkkus</p>
<p>departementa nammaduvvon stivrá</p>
<p>ollesáigge-oahppit, integreren-oahppit ja hospitántat</p>
<p>skuvlaruktu</p>
<p xml:lang="nob">profileren</p>
<p>bajasšaddan-guovddaš: mánáidgárdi, skuvla, ásttoáigeortnet</p>
<p>fáddaplána stivren-gaskaoapmin</p>
<p>stuora friddjavuohtá</p>
<p>mihttomearri ja ulbmil duođaštuvvo</p>
<list><p type="listitem" xml:lang="nob"/>
</list><p>vánhemat leat ieža maid oahppan sámegiela</p>
<p>Earut gaskal L97 ja L97 Sámegiella sáhttet unnibun dáhkkot</p>
<p>Individuálisere-jun oahpahus-ávdnasat</p>
<p>sámegielat ja dárogielat oahpaheaddji seamma diimmus</p>
<p>buorre bargobiras addá buriid bargobeivviid</p>
<p>namma: sámi giellaráhkka-neapmi skuvlii - ávkin: earaide</p>
<p>resurssat duođalas dárbbuid ektui</p>
<p>miellaguoddo- rievdadeapmi</p>
<p>dahkko</p>
<p>gielddat main lea oahpahus golmma sámegielas</p>
<p>sámegiela dilli skuvllas</p>
<p>makkar sadji lea sámegielas vuoruheamis?</p>
<p>desentra-liserejun vai guovdduštuvvon sámegiel-oahpahus - ovdamunit ja máŋŋemunit</p>
<p>sámivuođa čalmmustahttin skuvllas</p>
<p>oahppi gii hálida sámegiela galgá maid oažžut dan</p>
<p>viiddidit ja ovddidit sámi giellaoahpahan-fálaldagaid</p>
<p>sámegiel-oahpahus buohkaide geat hálidit</p>
<p>sámegiel-oahpahus sorjjasmeahttun vuođđoskuvlla oahpahusa ektui</p>
<p>Gáiddus-oahpahus jietna/govva-studioin ja interneahtain</p>
<p>sámegiela sadji ohcanskovis</p>
<p>eara fylkkaid ohccit</p>
<p>áidna fylkka gos leat golbma sámi suopmána</p>
<p>oahppilohku gaskal Reforbma 94 ja ođđa oahpahuslága</p>
<p>sámegiella ja dárogiella ovttadássasaš gielat</p>
<p>Skuvlaeaiggat gokča skuvllaid goluid</p>
</body></document>
