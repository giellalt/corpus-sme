<document xml:lang="sme" id="no_id"><header><title>Mu rumaš lea mu iežan. Bagadallangihpa ja oahpahusevttohus</title><genre code="facta"/><author><unknown/></author><translator><unknown/></translator><translated_from xml:lang="nob"/><year>2018</year><publChannel><publication><publisher>Redd Barna</publisher></publication></publChannel><wordcount>6788</wordcount><conversion_status type="standard"/><availability><license type="standard"/></availability><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header>
<body>
<p><em type="bold">Ovdasátni </em>Skábmamánus 2017 sáddejuvvon tv-ráidu <span type="quote">«Kroppen min eier jeg»</span> NRK Superis sin temábeivviid oktavuođas seksuála illastemiid birra. Ráidui lei stuora beroštupmi, ja skuvllat miehtá riikka leat atnui váldán Redd Barna oahpahusávdnasiid filmmaide. Maŋemus áiggiid leat mii skuvllain, mánáidgárddiin, mánáin ja váhnemiin gullan ahte oahpahusávdnasat leat buorit. Daid bokte ohppet mánát rupmaša, rájiid ja illastemiid/rohcošemiid birra, ja mánát ohppet movt sii sáhttet veahki oažžut. Rávisolbmot šaddet oadjebasabut das maid galget dahkat vai veahkehit máná gii lea rohcošeami vásihan. Mii leat maiddái mediain oaidnán máŋga ášši main mánát geat leat vásihan rohcošeami leat dieđihan dan birra maŋŋel go leat oaidnán dáid filmmaid skuvllas1. </p>
<p>Seksuála illasteamit mánáid vuostá dáhpáhuvvet buotlágan birrasiin ja buot kultuvrrain. Temá lea tabu ja jávohisvuođa vuloš. Dat dahká ahte olu mánát geat vásihit illasteami/rohcošeami eai dieđe ahte dat lea lobiheapme, ahte sis lea riekti oažžut veahki dahje gos sii sáhttet veahki oažžut.</p>
<p>Dutkan čájeha ahte sámiid guovdu lea stuorát riska vásihit iešguđetlágan veahkaválddi, maiddái seksuála illastemiid, go muđui Norgga álbmoga guovdu2. Dát lea seammaládje go ON álgoálbmotvuoigatvuođaid spesiálaraportevra dieđiha, namalassii ahte álgoálbmogiin lea erenoamáš stuora riska vásihit veahkaválddi ja illastemiid.3</p>
<p>Mánáidáittardeaddji raporta <em type="italic"><span type="quote">«Alle kjenner noen som har opplevd det. Samtaler med ungdom om seksuelle krenkelser»</span> </em>jagis 2018 dieđiha ahte váilot oahpahus- ávdnasat sámegillii iežas ja earáid rupmaša rájiid birra, veahkaválddi ja illastemiid birra ja vuoigatvuođa birra oažžut suodjalusa. Guovdageainnu nuorat muitalit raporttas ahte sii dovdet váttisin ahte muhtin dárogiel sánit eai gávdno sámegillii, ja ahte sámegielas ges leat muhtin sánit mat eai gávdno dárogillii. Nuorat lohket maid váttisin muitalit loavkašuhttimiid birra sámi birrasiin, erenoamážit jus iežas fuolki daid dahká, danne go soga gudni ja áššiid siskkáldas čoavdin lea deaŧalaš.4 </p>
<p>Redd Barna lea danne hui ilus go NRK Sápmi dál lea jorgalan animašuvdna- ráiddu golmma sámegillii, ja ahte dat čájehuvvo ja lea gávdnamis Interneahtas skábmamánu 2018 rájes. Redd Barna lea jorgalahttán bagadusgihppaga ja oahpahusávdnasiid davvisámegillii ja áigu maiddái julev- ja lullisámegillii jorgalahttit 2019 mielde. Mii sávvat ahte filmmat ja oahpahusávdnasat váikkuhit dasa ahte vel eambbo mánát ja nuorat ožžot dieđuid iežaset vuoigatvuođaid, rupmaša, rájiid ja illastemiid birra, ja movt sii sáhttet veahki oažžut.</p>
<p>Giitu go veahkehat botket jávohisvuođa seksuála illastemiid birra!</p>
<p>Birgitte Lange, Generálačálli, Redd Barna4 MU RUMAŠ LEA MU IEŽAN</p>
<p><em type="bold">Jorgaleaddji ovdasátni </em>NRK filmmain adnojuvvojit sánit cissaskruvva ja cissasuorri vuolledábiid birra. Fágaolbmot ávžžuhivčče baicca oahpahit mánáide árbevirolaš sániid nugo ovdamearkka dihte cinni/cinná ja cillu/ cillá ja vuolledábit, vai mánát ohppet fágasániid álggu rájes juo, ja vai livččii čielggas mas lea sáhka. <em type="italic">Cissaskruva ja cissasuori diŋggat </em>livččii dasto ovdamearkka dihte <em type="italic">vuolledáhpedagut </em>dahje <em type="italic">rohcošeapmi. </em>Árbevirolaš sánit, nugo dát ovdamearkkat, adnojuvvojit oahppogirjjiin. </p>
<p><em type="bold">Prošeavtta birra </em><span type="quote">«Mu rumaš lea mu iežan»</span> lea Bivrost Film, Redd Barna, NRK Super ja Mánáid-, nuoraid- ja bearaš- direktoráhta (dárogillii oaniduvvon Bufdir) ovttas- bargoprošeakta. Ulbmilin lea juohkit mánáide dieđuid rupmaša, rájiid ja seksuála illastemiid/ rohcošemiid birra njealji animašuvdnafilmma ja gullevaš bagadallangihppaga vuođul dan birra mo rávisolbmot sáhttet mánáiguin hupmat dáid birra. Filmmat sáddejuvvojedje dárogillii NRK Superis skábmamánus 2017 go sis ledje temábeaivvit seksuála illastemiid birra, ja leat gávdnamis dáppe www.nrksuper.no ja www.reddbarna.no/jegerher </p>
<p><em type="bold">Filmmaid birra </em>Filmmaid váldo ulbmiljoavku leat mánát 6 jagi rájes bajás, muhto dat sáhttet maiddái heivet nuorat mánáide. </p>
<p>Mii ávžžuhit mánáid geahččat buot njeallje filmma, go dain čájehuvvojit iešguđetlágan dilálašvuođat ja oktiibuot addet dat buori ipmárdusa rupmaša, rájiid, veahkaválddálašvuođa/illastemiid ja dan birra mo sáhttá veahki oažžut.</p>
<p>Mii ávžžuhit maiddái ahte mánát gehččet filmmaid ovttas rávisolbmuin.</p>
<p><em type="bold">Dát bagadallangihpa </em>Dáppe gávnnat rávvagiid rávisolbmuide das movt sáhtát mánáiguin hupmat rupmaša, rájiid ja seksuála illastemiid birra. Gihppagis leat evttohuvvon áššit maid sáhttá ságastallat mánáiguin, gažaldagat mat mánáin sáhttet bohciidit go leat geahččan filmmaid ja movt daid sáhtát vástidit. </p>
<p>Gihpa ja dan sisdoallu lea jurddašuvvon bagadussan, evttohussan ja inspirašuvdnan. Gihpa lea jurddašuvvon 2. ja 3. luohká mánáid várás, muhto sáhttá maid leat ávkkálaš reaidun ságastallamiidda sihke boarráset ja nuorat mánáiguin.</p>
<p><em type="bold">SISDOALLU </em></p>
<p>Jorgalan sámegillii:</p>
<p>Inger-marie Oskal, sárgumat:</p>
<p>Bivrost Film, gráfalaš hábmen:</p>
<p>Brød&amp;tekst</p>
<p>Ovdasátni 2</p>
<p>Oahpaheddjiide, mánáidgárdebargiide ja váhnemiidda 5</p>
<p>Manne ságastit mánáiguin seksuála illastemiid/rohcošemiid birra? 6</p>
<p>Du veahkki lea mielde eastadeame illasteami ja rohcošeami 6</p>
<p>Oahpahusšii rávvagat: Temávahkku seksuála illasteami/rohcošeami birra 7</p>
<p>Episoda 1: Mu rumaš lea dušše mu 8</p>
<p>Episoda 2: Norgga lágat 10</p>
<p>Episoda 3: Ballat 12</p>
<p>Episoda 4: Dat ii leat goassege du sivva 13</p>
<p>Eará gažaldagat mat mánáin soitet leat 15</p>
<p>Manne lea olu rávisolbmuid mielas váttis hupmat mánáiguin seksuála illastemiid birra? 17</p>
<p>Oahpaheddjiide: Ráhkkaneapmi oahpahussii seksuála illastemiid birra 19</p>
<p>Maid dagat jus mánná muitala illasteami/ rohcošeami birra? 21</p>
<p>Gos sáhttit oahppat eambbo mánáid seksuála illastemiid birra?225 MU RUMAŠ LEA MU IEŽAN</p>
<p><em type="bold">Dutnje gii barggat skuvllas: </em>Dáppe gávnnat oahpahusevttohusaid filmmaide, ja ságastallangažaldagaid juohke filbmii. Doppe leat maid rávvagat dasa movt berret ráhkkanit, ja movt sáhtát váldit vuostá ja čuovvolit mánáid mat muitalit illasteami birra. </p>
<p>Oahpahus seksuála illastemiid birra lea mielde deavdime čuovvovaš gelbbolašvuođamihttomeari servodatfágas: <em type="italic">ságastallat temáin nugo seksualitehta, rájit, veahkaváldi ja árvvusatnin/doahttaleapmi </em>(dás jorgaluvvon) </p>
<p><em type="bold">Váhnemiidda/váhnemiid ovddasteddjiide: </em>Mánáin geat leat oaidnán dáid filmmaid, soitet bohciidit gažaldagat ja jurdagat. Geahča eandalii filmmaid ovttas mánáiguin, ja atte sidjiide vejo- lašvuođa jurddašallat ja jearrat jus lea mihkke mii boahtá millii. Gažaldagat dán gihppagis sáhttet leat vuogas ságastallanfáddán. </p>
<p><em type="bold">Buot rávisolbmuide: </em>Vaikko makkár sajádat dus livččii máná ektui, de lea deaŧalaš ahte don heivehat fátta daid mánáide geaiguin ieš galggat humadit, ja dilálašvuhtii mas sii leat. Atte mánáide vejolašvuođa iežaset sániiguin namahit dan maid leat oahppan, maid jerret ja guorahallet. Mii sávvat bagadus veahkeha du bures ráhkkanit deaivat mánáid ja vástidit sin gažaldagaide. </p>
<p><em type="bold">Dutnje gii barggat mánáidgárddis: </em>Mii oaivvildit ahte filmmat heivejit mánáidgárdeagi boarráseamos mánáide, jus fal gehččet daid fárrolaga rávisolbmuin ja ahte mánát dasto besset jurddašallat ja gažaldagaid jearrat maŋŋel. </p>
<p>Mánát soitet oaidnán filmmaid NRK Superis ja dan olis soitet sis gažaldagat maid jerret mánáidgárddis. Redd Barna lea ráhkadeame sierra bagadallanmateriála mii heive mánáidgárddis adnot filmmaid oktavuođas. Dan rádjái sávvat mii ahte don gávnnat rávvagiid dán gihppagis dasa movt sáhtát mánáidgárdemánáiguin ságastallat rupmaša, rájiid ja illastemiid birra, ja maid galggat bargat jus juoga vuorjá du.</p>
<p>Mánáidgárddiid ođđa rámmaplánas (mii gusto 01.08.17 rájes) čuožžu ahte <em type="italic"><span type="quote">«Mánáidgárdi galgá váikkuhit dasa ahte mánát oahpásmuvvet iežaset rupmašii ja ovdánahttet dihtomielalašvuođa iežaset ja earáid rájiid ektui»</span> </em>, ja ahte <em type="italic"><span type="quote">«Bargit galget leat dihtomielalaččat dasa ahte mánát sáhttet vásihit fuolahusváilli, veahkaválddi ja rohcošemiid, ja galget diehtit mo dan sáhttá eastadit ja fuobmát»</span> </em>. <em type="bold">!! </em></p>
<p><em type="bold">Manne ságastit mánáiguin seksuála illastemiid/rohcošemiid birra? </em>ON mánáidkonvenšuvdna nanne ahte buot mánáin lea riekti suodjaluvvot veahkaválddi ja illastemiid vuostá. Seksuála illasteamit/rohcošeamit rihkkot mánáid vuoigatvuođaid, ja čuhcet duođalaččat mánáid rumašlaš ja psyhkalaš dearvvašvuhtii. Iskkadeamis 2015:s 18-19 jahkásaččaid gaskkas muitaledje 29 % nieiddain ja 7 % bártniin ahte sii ledje vásihan unnimusat ovtta seksuála loavkašuhttima bajásšattadettiin.5 Rohcošeamit sáhttet dáhpáhuvvat juohke sajis gos mánát leat: skuvllas, astoáiggedoaimmain, ruovttus dahje go leat fulkkiid dahje ustibiid guossis. Eanas illastemiid dahket soapmásat geaidda mánát álgoálggus leat oadjebasat. Illasteamit ja rohcošeamit dáhpáhuvvet lagabus, ja dávjjit go mii jáhkkit. </p>
<p>Liikká lea dán áššis nu olu jávohisvuohta ja tabuat. Gollá gaskamearálaččat 17 jagi ovdal go illastuvvon olmmoš muitala dan birra.6 Sáhttet leat máŋga siva dasa go mánát eai muital illasteami birra. Muhtimat jáhkket ahte nie lea buohkaiguin, dahje sii eai dieđe ahte dat lea lobiheapme. Earát ges soitet navdit ahte dušše sii vásihit diekkáriid, ahte ii oktage ipmir, dahje ahte ii oktage sáhte veahkehit. Oallugat heahpanit ja sivahallet iežaset dan geažil mii lea dáhpáhuvvan. Illasteaddji soaitá maiddái nihttán máná, dahje mánná ballá šaddat sága vuollái dahje givssiduvvot. Son soaitá ballat ahte ii oktage beroš dahje jáhke sutnje.</p>
<p>Lea deaŧalaš botket jávohisvuođa. Lea deaŧalaš muitalit mánáide seksuála illasteami birra, ahte dat leat lobiheapme, ahte ii goassege leat máná sivva go nubbi illasta su, ja ahte sii sáhttet oažžut veahki. Diekkár máhttu addá mánáide buoret vejolašvuođa suodjalit iežaset ja muitalit veahkaválddi birra.</p>
<p><em type="bold">Du veahkki lea mielde eastadeame illasteami ja rohcošeami </em>Lea rávisolbmuid ovddasvástádus suodjalit mánáid illasteami vuostá. Muhto lea deaŧalaš ahte mánát ieža dihtet ahte dat maid sii vásihit lea boastut, ja ahte sii berrejit muitalit. Danne lea mánáiguin hupman seksuála illastemiid birra hui deaŧalaš oassi das ahte deavdit mánáid rievtti suodjaluvvot. Ahte rávisolbmot dihtet ahte mánát dihtet dien, sáhttá iešalddis eastadit illasteami, ja sáhttá dahkat váddáseabbon fillet mánáid. Go mánát dihtet, de sáhttá sidjiide leat álkit muitalit dan maid leat vásihan, danne go máhttet sániiguin muitalit mii lea dáhpáhuvvan, ja go dihtet geainna sáhttá hupmat, ja ahte lea vejolaš oažžut veahki. </p>
<p>Bahádagut/rohcošeamit dáhpáhuvvet maiddái ovttaahkásaččaid gaskka. Mánát geat árrat ohppet rupmaša, rájiid ja seksuála illastemiid/rohcošemiid birra, eai máhte dušše buorebut várjalit iežaset, muhto ohppet juo bajásšattadettiin maiddái ipmirdit ja doahttalit earáid rájiid.</p>
<p>Go dáid filmmaid geahčat ovttas mánáiguin ja ságastalat singuin maŋŋel, de attát mánáide deaŧalaš dieđuid ja máhtu. Giitu go leat mielde botkeme jávohisvuođa seksuála illastemiid/rohcošemiid birra! <span type="quote">«Mu rumaš lea mu iežan»</span> lea Bivrost Film, Redd Barna ja NRK Supera ovttasbargo-prošeakta, man ruhtadit Extra-stiftelsen ja Mánáid-, nuoraid- ja bearašdirektoráhta (dárogiel oanádus lea Bufdir).</p>
<p>Redd Barna ja Bivrost Film giitet prošeavtta referánsajoavkku deaŧalaš rávvagiid ovddas filmmaid ja bagadusgihppaga ráhkadeami oktavuođas:</p>
<p><em type="bold">Stine Kühle-Hansen </em>, oahpaheaddji, autoriserejuvvon seksuálaoahpaheaddji (NACS) ja kursaráhkadeaddji Landsforeningen mot seksuelle overgrep (LMSO) olis, </p>
<p><em type="bold">Anne Kristine Bergem </em>, doavttir, psykiatriijaspesialista, girječálli ja ph.d.- stipendiáhtta </p>
<p>Nuorta universitehtas, <em type="bold">Inger Lise Stølsvik </em>, jurista ja Senter mot incest og seksuelle </p>
<p><em type="bold">GIITU </em>7 MU RUMAŠ LEA MU IEŽAN </p>
<p>Oahpahussii rávvagat: <em type="bold">TEMÁVAHKKU SEKSUÁLA ILLASTEAMI/ROHCOŠEAMI BIRRA </em></p>
<p>Juohke filbma bistá sullii 3 minuhta ja lea rupmaša, seksualitehta ja illasteami/rohcošeami birra. Lea deaŧalaš maŋŋel ságastallat mánáiguin filmmaid birra. Mii leat ráhkadan evttohusa dasa maid sáhttá ságastallat juohke filmmaža oktavuođas, mii sáhttá leat 20-30 minuhta guhku ságastallama vuođđun.</p>
<p>Mii evttohit ahte čájehuvvo okta filbma hávális njealji iešguđet háve/diimmus ja ahte juohke háve ságastallabehtet, ovdamearkka dihte ovtta vahkku mielde. De ožžot mánát vejolašvuođa jurddašallat/reflekteret juohke filmmaža gaskka, ja seammás besset sii joatkit reflekterema ja ságastallama ovdal go ain gollá menddo guhkes áigi.</p>
<p>Rávisolbmuin ii leat lohpi rohcošit mánáiguin. Rohcošit lea go rávisolbmot duohtadit/čájehit/govvejit mánáid dahje iežaset vuolledábiid (cissaskruva ja cissasuori) go leat mánáiguin fárrolaga, dahje eará dienlágan dagut.</p>
<p><em type="bold">OAHPA- </em></p>
<p><em type="bold">HEDDJIIDE: 1. EPISODA: Mu rumaš lea dušše mu! </em></p>
<p type="listitem">TEMÁ:</p>
<p type="listitem">Don mearridat ieš du iežat    rupmaša badjel.</p>
<p type="listitem">Rupmašis leat dus olu buorit   dovddut.</p>
<p type="listitem">Jus oktage dahká juoidá du    rupmašiin mii ii leat lohpi, dahje      maid don it hálit, de fertet  muitalit. 2. EPISODA:  Norgga lágat</p>
<p type="listitem">TEMÁ:</p>
<p type="listitem">Norgga lágat gusket buohkaide.     Norgga lágat mearridit maid ii leat     lohpi bargat.</p>
<p type="listitem">Norgga lágat mearridit ahte    rávisolbmot galget várjalit mánáid,   ja ahte rávisolbmot eai oaččo    soardit eai ge bávččagahttit mánáid.</p>
<p type="listitem">Rávisolbmuin ii leat lohpi rohcošit    mánáiguin. Rohcošit lea go    rávisolbmot duohtadit/čájehit/   govvejit mánáid dahje iežaset    vuolledábiid (cissaskruva ja    cissasuori) go leat mánáiguin    fárrolaga, dahje eará dienlágan   dagut.   3. EPISODA:  Ballat</p>
<p type="listitem">TEMÁ:</p>
<p type="listitem">Maid sáhtát don bargat jus balat     juogamas, dahje jus muhtin balddiha     dahje nihttá du?</p>
<p type="listitem">Maid dárbbašat don vai dovddat     iežat oadjebassan? 4. EPISODA:  Ii leat goassege du sivva</p>
<p type="listitem">TEMÁ:</p>
<p type="listitem">Ii leat goassege du sivva jus    rávisolbmot rohcošit duinna.</p>
<p type="listitem">Geainna sáhtát hupmat jus dus lea    váivves čiegusvuohta?</p>
<p type="listitem">Leage buorre ustit!</p>
<p>SIIDU 8</p>
<p>SIIDU 10</p>
<p>SIIDU 12</p>
<p>SIIDU 138 MU RUMAŠ LEA MU IEŽAN</p>
<p type="listitem">Episoda 1:  MU RUMAŠ LEA DUŠŠE MU</p>
<p type="listitem">Don mearridat ieš iežat rupmaša badjel.</p>
<p type="listitem">Rupmašis leat dus olu buorit dovddut.</p>
<p type="listitem">Jus oktage dahká juoidá du rupmašiin mii ii leat lohpi,   dahje maid don it hálit,  de fertet muitalit.</p>
<p>Digaštallangažaldagat: <em type="bold">1. GEARDDUHEAPMI Sáhttibehtet go muitalit mii dán filmmas dáhpáhuvai? </em></p>
<p><em type="bold">TEMÁ2. DAT LEA MU RUMAŠ </em>Filmmas daddjojuvvui ahte buohkat mearridit iežaset rupmaša badjel. Ahte buohkain lea lohpi jearrat buorrestit, ja ahte lea lohpi vástidit juo dahje ii. Oallugiid mielas lea buorre buorrestit earáid. </p>
<p>Geaid lávebehtet dii buorrestit?</p>
<p>Maid sáhttibehtet dahkat jus muhtin jearrá buorrestit, ja dii ehpet hálit?</p>
<p>Maid sáhttibehtet dahkat jus dis lea miella leat šiega muhtimiin gii ii hálit buorrestit?</p>
<p>Dii mearridehpet ieža goas eará olmmoš oažžu din buorrestit, ja earát mearridit ieža háliidit go sii ahte nubbi buorresta sin. Muhtimat liikojit dávjá buorrestit, ja earát ges dušše muhtomin. Goappašat leat áibbas ortnegis. Go buorresta, de ferteba goappašagat háliidit dan dahkat.</p>
<p><em type="bold">RÁVISOLBMUIDE: </em>Mii ávžžuhit álggahit ságastallama dainna ahte mánát vuos besset spontánalaččat muitalit, jus don ovdamearkka dihte jearat mii filmmas dáhpáhuvai. Dalle fuomášat mo mánát leat vásihan filmma, mo sii leat ipmirdan, ja maiddái mo njulget vejolaš boasttuáddejumiid mat sáhttet leat bohciidan. </p>
<p>Olu mánáid mielas sáhttá álggos leat heahpat ja váttis hupmat dáid áššiid birra. Sáhttá leat buorre vuohki bivdit mánáid muitalit maid sii leat oaidnán filmmas, go dalle beassá mánná geardduhit dan maid oinnii filmmas, ii ge dárbbaš iežas jurdagiid ja dulkomiid muitalit. <em type="bold">! </em>9 MU RUMAŠ LEA MU IEŽAN </p>
<p>Episoda 1:</p>
<p><em type="bold">MU RUMAŠ LEA DUŠŠE MU3. VUOLLEDÁBIT </em></p>
<p><em type="bold">ČAGALDUVVET JA VUOLLEDÁHPEDAGUT (VUOLLEDÁHPESTOHKOSAT) </em>Filmmas lei sáhka das go vuolledábiin (cissaskruvas ja cissasuoris) dovdá buori čagalduvvama. Dan sáhttet oallugat dovdat duos dás. </p>
<p>č agalduvvama ja buori dovddu birra? </p>
<p>Lea go mihkke maid jurddašehpet dan birra?</p>
<p>Olu mánáid mielas lea buorre dovdu go guoskkahit iežaset vuolledábiid (cissaskruva/cissasuori), dahje go guoskkahit eará sajiid rupmašis. Muhtimiid mielas lea maiddái gelddolaš oaidnit dahje guoskkahit eará mánáid vuolle- dábiid. Dieid sáhttá gohčodit stoagusin.</p>
<p>Lea áibbas dábálaš ahte mánát dieinna lágiin stohket, ii ge dat leat várálaš. Olu mánát dahket dan. Muhto lea deaŧalaš ahte mánát geat dien dahket ovttas, leat sullii ovtta ahkásaččat, ovtta stuorrát ja ovtta gievrrat, ja buohkain galgá leat miella searvat. Ii oktage galgga bággehallat. Ja buohkat sáhttet bissehit. Ii oktage galgga mearridit earáid rupmaša badjel.</p>
<p>Muhto rávisolbmot eai oaččo goassege bargat vuolledáhpedaguid (vuolledáhpestohkosiid) go leat mánáiguin fárrolaga, dahje eará dienlágan daguid. Eai ge stuora mánát ja nuorat. De sáhttet mánát soardahuvvat.</p>
<p>iežaset vuolledábiid (cissaskruva ja cissasuori)?</p>
<p>Jus rávisolmmoš bargá diekkáriid mánáin, de sáhttá bávččagit, dego dalle go nordada iežas dahje liiki njaskasa. Muhto ii dat álo bávččagahte gal rupmaša. Sáhttá baicca bávččagahttit dovdduid ja jurdagiid, nu ahte mánnái šaddá váivi, dahje ballá, dahje dovdo unohassan čoavjjis. Muhtimat eai soaitte dovdat váivves dovdduid dakkaviđe, muhto easkka maŋŋel. Go šaddá váivves dovdu dahje bávččas dovdo du siste, de dalle maiddái leat soardahuvvan. Danne lea hui deaŧalaš muitalit eará rávisolbmui.</p>
<p>Leažžá dál rumaš dahje dovddut mat bávččagit, dahje eai bávččat – de ii leat rávisolbmuin lohpi bargat vuolledáhpedaguid mánáiguin. Ii goassege. <em type="bold">4. DAJA HEAITTE DAHJE ALE! </em>Muhtomin sáhttá leat nu ahte álggos lea hui somá stoahkat ja dádjut eará mánáiguin, ja de fáhkka ii leat šat somá. </p>
<p>Leat go dat goassege dinguin dáhpáhuvvan?</p>
<p>Maid de barggaidet?</p>
<p>Maid sáhtát dahkat go du mielas ii šat leat somá stoahkat? Mo sáhtát čájehit ahte it šat hálit eambbo stoahkat?</p>
<p>De dajat ALE dahje HEAITTE! Ja jus earát eai bisán, de muitalat rávisolbmui.</p>
<p>Maid galgá dahket jus muhtin eará mánná dadjá ALE dahje HEAITTE go lehpet stoahkame?</p>
<p>Jus eará mánát dadjet ALE dahje HEAITTE, de galgat mii guldalit sin. Dalle fertebehtet heaitit, dahje rievdadit vai buohkain lea somá. <em type="bold">5. LOAHPAHEAPMI </em>Dál leat oahppan ahte mii sáhttit dadjat ALE dahje HEAITTE jus earát dahket juoidá maid don it liiko, dahje maid ii leat lohpi bargat. Muhto muhtin mánáid mielas sáhttá leat váttis dadjat ALE dahje HEAITTE rávisolbmui, dahje dakkárii gii lea boarráseabbo, stuorát dahje gievrrat go ieš, jus dat bargá juoidá maid sii eai liiko. </p>
<p>Maid sáhttibehtet dahkat jus ehpet nagot dadjat ALE dahje HEAITTE? Dalle lea deaŧalaš muitalit eará rávisolbmui geasa luohtát. 10 MU RUMAŠ LEA MU IEŽAN</p>
<p type="listitem">Episoda 2:  NORGGA LÁGAT</p>
<p type="listitem">Norgga lágat gusket buohkaide. Norgga lágat mearridit maid    ii leat lohpi bargat.</p>
<p type="listitem">Norgga lágat mearridit ahte rávisolbmot galget fuolahit    mánáid, ja ahte rávisolbmuin ii leat lohpi soardit mánáid.</p>
<p type="listitem">Rávisolbmuin ii leat lohpi mánáiguin bargat vuolledáhpedaguid   (duohtadit/čájehit/govvet mánáid dahje iežaset vuolledábiid    (cissaskruva ja cissasuori)).</p>
<p><em type="bold">TEMÁ </em></p>
<p>Ságastallangažaldagat: <em type="bold">1. GEARDDUHIT 2. NORGGA LÁGAT Maid bargá eanu Fie vuostá? Lea go dat lohpi? </em></p>
<p>Mat leat <span type="quote">«lágat»</span>? Lágat leat dat njuolggadusat mas mis leat Norggas mat mearridit mii lea lohpi, ja mii ii leat lohpi.</p>
<p>Mat njuolggadusaid leat dis ruovttus?</p>
<p>Mat njuolggadusaid leat mis skuvllas?</p>
<p>Mii ráhkadit njuolggadusaid vai buohkain galggašii leat buorre leat ovttas. Ja seamma ládje leat Norgga lágat. Dat leat njuolggadusat buohkaide geat orrot Norggas, ja doppe čuožžu mii lea lohpi, ja mii ii leat lohpi. <em type="bold">3. ROHCOŠEAPMI II LEAT LOHPI Fuomášehpet go maide maid ii leat lohpi bargat? </em></p>
<p>Diehtibehtet go maide maid rávisolbmot eai oaččo bargat mánáiguin?</p>
<p>Norgga lágain čuožžu ahte ii leat lohpi bargat maidege mii lea bávččas earáide. Doppe čuožžu maid ahte rávisolbmuin ii leat lohpi bargat vuolledáhpedaguid mánáiguin (duohtadit/čájehit/govvet mánáid dahje iežaset vuolledábiid (cissaskruva ja cissasuori)). Dat gohčoduvvo seksuála illasteapmin dahje rohcošeapmin.</p>
<p>Seksuála illasteapmi sáhttá dáhpáhuvvat máŋgga iešguđet ládje. Dat sáhttá leat go rávisolmmoš duohtada máná vuolledábiid (cissasuori/cinná dahje cissaskruva/cillu), bađa dahje čiččiid, dahje oažžu máná dahkat dan seamma iežainis. Dat soaitá leat ahte rávisolmmoš coggá iežas cissaskruva/cillu máná njálbmái, cissasuorrái/cinnái dahje bahtii, dahje ahte mánná ferte dan dahkat rávisolbmuin. Dat sáhttá maiddái leat go rávisolmmoš čájeha filmmaid main earát dahkat diekkáriid, dahje jus govve mánáid go dahket diekkáriid. Rávisolbmuin ii leat lohpi dahkat diekkáriid.</p>
<p>Dahká go Fie juoidá mii ii leat lohpi? Ii. Jus rávisolbmot barget vuolledáhpedaguid mánáiguin (duohtadit/čájehit/ govvejit) mánáid dahje iežaset vuolledábiid (cissaskruva ja cissasuori), de lea ollesolmmoš gii dahká juoidá mii ii leat lohpi. 11 MU RUMAŠ LEA MU IEŽAN</p>
<p>Episoda 2:</p>
<p><em type="bold">NORGGA LÁGAT4. GO RÁVISOLBMOT RIHKKOT LÁGA </em>Go leat lágat ja njuolggadusat, de leat maiddái muhtimat geat dárkkistit ahte dat čuvvojuvvojit. </p>
<p>skuvllas?</p>
<p>Mii dáhpáhuvvá jus dii rihkkubehtet njuolggadusaid?</p>
<p>Fie eanu lea bargan juoidá maid ii leat lohpi. Maid berre Fie bargat din mielas?</p>
<p>Maid jáhkkibehtet dáhpáhuvvat jus Fie muitala iežas eadnái?</p>
<p>Diehtibehtet go gii dárkkista ahte olbmot čuvvot Norgga lágaid?</p>
<p>Leat politiijat mat bearráigehččet ahte olbmot čuvvot Norgga lágaid. Jus rávisolbmot barget juoidá maid ii leat lohpi, de lea politiijaid bargu bissehit sin. Sii fertejit vuos iskat ášši vai gávnnahit mii lea dáhpáhuvvan, vai leat áibbas sihkkarat ahte rávisolmmoš duođai lea bargan juoidá mii lea lobiheapme. Go dan isket, de gohčoduvvo dat ahte politiijat dutket ášši. Go politiijat dutket ášši, de hupmet buohkaiguin, ja jerret olu gažaldagaid. Jus politiijat gávnnahit ahte rávisolmmoš lea bargan juoidá mii lea lobiheapme, de šaddá diggeášši. Doppe sáhttet okta dahje eambbo duopmárat mearridit ahte rávisolmmoš ferte vuostá váldit veahki vai heaitá bargamis lobihis diŋggaid, ja son soaitá maiddái biddjojuvvot giddagassii muhtin áigái.</p>
<p>Go rávisolmmoš biddjojuvvo giddagassii, de lea dat dan dihte vai ii šat bargga lobihis diŋggaid, ja suodjalan dihte sin geaid vuostá rávisolmmoš lea bargan baháid. Go muhtin biddjojuvvo giddagassii, de lea dat maiddái dan dihte vai earát galget ipmirdit ahte dat maid son lea bargan, lea lobiheapme. Dat soaitá bissehit earáid bargamis dan seamma. <em type="bold">5. LÁHKA SUODJALA MÁNÁID </em>Norgga lágain čuožžu sihke dat maid ii leat lohpi bargat, ja doppe čuožžu maid dan birra maid galgá bargat. Doppe čuožžu ahte rávisolbmot galget fuolahit mánáid. </p>
<p>Mo sáhttet rávisolbmot fuolahit mánáid?</p>
<p><em type="bold">6. LOAHPAHEAPMI </em>Jus rávisolbmot oidnet ahte mánát soardahuvvet, de fertejit dahkat juoidá bissehan dihte dan. Jus ovdamearkka dihte oidnet ahte mánná lea viehkaleame geainnu ala biilla ovdii, de fertejit dahkat juoidá vai mánná ii soardahuva. Buot rávisolbmot galget veahkehit mánáid geat dárbbašit veahki. Dat čuožžu Norgga lágain, ja dan dihtet buot rávisolbmot. </p>
<p><em type="bold">RÁVISOLBMUIDE: </em>Mánát mat leat vásihan illasteami, sáhttet leat buorit sutnje gii lea illastan dahje rohcošan, ja soitet vuorjašuvvat dainna mii de dáhpáhuvvá jus son biddjojuvvo giddagassii. Dat sáhttá hehttet sin muitaleames. Danne sáhttá leat jierpmálaš ahte ii deattut ahte son gii lea illastan/ rohcošan šaddá ráŋggáštuvvot, muhto baicca čilget ahte giddagas lea báiki gos sáhttá oažžut veahki heaitit bargamis lobihis daguid. <em type="bold">! </em>12 MU RUMAŠ LEA MU IEŽAN </p>
<p>Episoda 3:</p>
<p type="listitem">BALLAT</p>
<p type="listitem">Maid sáhtát dahkat jus balat juogamas, dahje jus muhtin     balddiha dahje nihttá du?</p>
<p type="listitem">Maid dárbbašat don vai dovddat iežat oadjebassan?</p>
<p><em type="bold">TEMÁ </em></p>
<p>Ságastallangažaldagat: <em type="bold">1. GEARDDUHEAPMI 2. BALLAT Mii dáhpáhuvai Fiein dán filmmas? </em></p>
<p>Manne son ballái? Fie eanu barggai vuolledáhpedaguid suinna (barggai cissaskruva ja cissasuori diŋggaid). Go Fie logai ahte ii šat hálit, ja ahte son áigu eadnái muitalit, de suhtai eanu. De balddihii son Fie hirbmosit. Eanu nihtii su, ja logai ahte son áigu cábmit Fie, ja ahte buohkat suhttet sutnje jus muitala.</p>
<p>Jáhkkibehtet go ahte ednos lea riekta? Suhttet go buohkat Fiei jus son muitala? Fie ii leat bargan maidege lobihemiid. Ii oktage suhta sutnje. Dat lea eanu gii lea bargan juoidá maid ii leat lohpi. Dan dihtet buot rávisolbmot. Go Fie muitala eará rávisolbmui, de ferte eanu heaitit, ja Fie oažžu veahki.</p>
<p>Mas dii ballabehtet?</p>
<p><em type="bold">3. LEAT OADJEBAS Jus don balat juogamas, mii de veahkeha? </em></p>
<p>Sáhtát go don dahkat juoidá vai šaddá buoret?</p>
<p>Jus juogamas ballabehtet, de sáhttibehtet hupmat rávisolbmuin. Dalle son sáhttá jeđđet din, ja rávisolbmot galget várjalit din. <em type="bold">4. OADJEBAS RÁVISOLBMOT </em>Fie eanu bargá juoidá maid ii leat lohpi, ja mii soardá Fie. Eanu balddiha Fie. </p>
<p>Maid galggašii Fie dahkat din mielas?</p>
<p>Fie berre hupmat rávisolbmuin geasa luohttá.</p>
<p>Geainna lávebehtet dii hupmat jus áigubehtet muitalit juoidá mii lea veahá váivi dahje váttis?</p>
<p>Maid sáhttet rávisolbmot dahkat vai dii dovdabehtet iežadet oadjebassan?</p>
<p>Alárbmatelefovdnii sáhttibehtet riŋget vaikko goas, beaivet ja ihkku maid. Doppe barget rávisolbmot geat leat hui čeahpit veahkehit mánáid ja nuoraid geain lea váttis dahje váivi. Buot mánát sáhttet riŋget Alárbmatelefovdnii mas lea nummar <em type="bold">116 111 </em>jus vásihit juoidá mii lea váivi dahje lobiheapme. <em type="bold">5. LOAHPAHEAPMI </em>Eanas rávisolbmot eai daga lobihis diŋggaid mánáid vuostá, eai ge baldde mánáid. Muhto gávdnojit goitge muhtimat geat dahket dan. Ja jus ballabehtet ovttage rávisolbmos, dahje oktage dahká juoidá mii ii leat lohpi, de fertebehtet muitalit eará rávisolbmui, vai oažžubehtet veahki.13 MU RUMAŠ LEA MU IEŽAN </p>
<p>Episoda 4:</p>
<p type="listitem">DAT II LEAT GOASSEGE DU SIVVA</p>
<p type="listitem">Ii leat goassege du sivva jus rávisolmmoš bargá    vuolledáhpedaguid duinna (duohtada/čájeha/govve mánáid    dahje iežaset vuolledábiid (cissaskruva ja cissasuori)).</p>
<p type="listitem">Geainna sáhtát hupmat jus dus lea váivves čiegusvuohta?</p>
<p type="listitem">Leage buorre ustit!</p>
<p><em type="bold">TEMÁ1. GEARDDUHEAPMI Sáhttibehtet go muitalit mii dán filmmas dáhpáhuvai? 2. VÁIVVES </em></p>
<p><em type="bold">ČIEGUSVUOĐAT </em></p>
<p>Mii dáhpáhuvai Orakain?</p>
<p>Mii lea Oraka čiegusvuohta?</p>
<p>Orakas lea čiegusvuohta. Dat lea ahte soai leaba Maikain bargan vuolledáhpedaguid, vaikko Orak lea mánná ja Maika lea rávisolmmoš.</p>
<p>Mo jáhkkibehtet ahte Orak dál dovdá? Orakas šaddá čoavji bávččas go jurddaša mii lea dáhpáhuvvan. Dat lea šaddan váivves čiegusvuohtan. Su mielas lei álggos veahá gelddolaš dat maid Maika dagai. Muhto de ipmirdii ahte ollesolbmuin ii leat lohpi diekkáriid dahkat mánáiguin. De son ballái. Son lei iežas mielas veahá jalla maid, go son han lei mahkáš <span type="quote">«ieš leamaš mielde das»</span>.</p>
<p>Leago Orak dahkan juoidá mii ii leat lohpi? Ii leat. Dat lea Maika gii lea dahkan juoidá mii ii leat lohpi, ii ge Orak.</p>
<p>Maid lea Maika dahkan mii ii leat lohpi? Maika lea njávkkadan iežas vuolledábiid (cissasuori/cinná) go Orak lei das. Son lea maiddái duohtadan Oraka cissaskruva/cillu, ja lea sihtan Oraka duohtadit iežas cissasuori/cinná. Son čájeha maiddái filmmaid gos rávisolbmot barget diekkáriid.</p>
<p><em type="italic">Buot dieid lea lobiheapme dahkat mánáiguin. </em></p>
<p>Maika lohká nie danne go áigu balddihit Oraka, vai son ii duostta muitalit oktiige. <em type="bold">3. DAT II LEAT GOASSEGE DU SIVVA Manne ii duostta Orak muitalit iežas áhččái dan mii lea dáhpáhuvvan? </em></p>
<p>Dat sáhttá leat váttis muitalit váivves čiegusvuođa, go ballá ahte rávisolbmot suhttet. Orak gáhtá go lea gielistan áhččái. Son ballá ja jáhkká ahte lea su sivva. Muhto ii leat goassege mánáid sivva jus rávisolbmot dahje nuorat barget vuolledáhpedaguid singuin (duohtadit/čájehit/govvet) mánáid dahje iežaset vuolledábiid (cissaskruva ja cissasuori).</p>
<p>Orak lea maid buorre Maikai. Su mielas lea somá go nie rávis nieida háliida leat suinna ovttas, ja soai leaba olu somás diŋggaid bargan. Son ballá mii de geavvá Maikain jus son muitala maid soai leaba bargan.</p>
<p>Muhto Orak ferte muitalit, vaikko lea ge buorre Maikai. Dat maid Maika dahká, lea lobiheapme. Maika dárbbaša veahki vai heaitá.</p>
<p>Ságastallangažaldagat:14 MU RUMAŠ LEA MU IEŽAN</p>
<p>Episoda 4:</p>
<p><em type="bold">DAT II LEAT GOASSEGE DU SIVVA4. GEAINNA SÁHTTÁ HUPMAT? </em>Loahpas muitala Orak maid soai Maikain leaba bargan. </p>
<p>Geasa son muitala? Orak muitala áhččái. Áhčči ii suhta, son jeđđe ja ipmirda.</p>
<p>ŋŋ el go lea muitalan? Buot rávisolbmot galget fuolahit ahte mánáin lea oadjebas dilli. Dat čuožžu Norgga lágain. Danne lea hui deaŧalaš ahte dii muitalehpet muhtin rávisolbmui jus oktage rávisolmmoš bargá juoidá mii dahká ahte dii ballabehtet dahje šaddá váivi, dahje jus dis lea eará váivves čiegusvuohta. </p>
<p>đ iid rávisolbmuide lea din mielas buoremus muitalit váttis dahje váivves áššiid? Sáhttet leat máŋga rávisolbmo geaidda sáhttibehtet muitalit. Sáhttá leat oahpaheaddji, dahje muhtin rávisolmmoš mánáidgárddis, eadni, áhčči, dahje áhkku. Buot diet rávisolbmot galget veahkehit din ja fuolahit ahte dis lea oadjebas ja buorre dilli. Buot diet, ja olu earát, leat dakkárat geaidda sáhttibehtet muitalit jus ballabehtet juogamas. Ja jus dii geahččalehpet muitalit muhtin rávisolbmui, ja son ii gula, de fertebehtet geahččalit eará rávisolbmui muitalit! </p>
<p>Lea maiddái telefovdnanummar geasa sáhttá riŋget. Dat lea Alárbmatelefovdna, ja dohko lea nummar: 116 111. Doppe barget šiega rávisolbmot geat leat hui čeahpit veahkehit mánáid. <em type="bold">5. LOAHPAHEAPMI: LEAGE BUORRE USTIT </em>Rávisolbmot galget várjalit mánáid. Muhto mánát sáhttet maid várjalit eará mánáid! Mii lea hui buorit ustibat go váruhit ahte earáin lea buorre dilli. </p>
<p>Mo sáhttet mánát várjalit eará mánáid? Okta vuohki mo mánát sáhttet várjalit eará mánáid, lea ahte eai daga dakkár diŋggaid ovttas maid buohkat eai hálit. Muhtomin lea dis somás stoagus, muhto de ii leat muhtima mielas šat somá. Son soaitá sihtat heaitit, dahje šaddá váivi, dahje áibbas jaska. Dalle fertebehtet heaitit, rievdadit stohkosa vai šaddá somá buohkaide, dahje fuomášit eará stohkosa.</p>
<p>Maid dahkabehtet jus ustit muitala ahte sus lea váivves čiegusvuohta?</p>
<p>Jus muhtin ustit muitala ahte sus lea váivves čiegusvuohta, de sáhttá leat váttis diehtit maid dii galgabehtet dahkat. Ustit soaitá lohkat ahte dii ehpet oaččo oktiige muitalit! Vaikko lehpet lohpidan ahte ehpet áiggo muitalit, de fertebehtet liikká muitalit rávisolbmui. Ii oktage mánná galgga dárbbašit doalahit váivves čiegusvuođaid. Sii dárbbašit veahki rávisolbmuin. Sáhtášeidde go ovttas mannat rávisolbmui muitalit dan váivves čiegusvuođa? Dahje sáhtát akto muitalit čiegusvuođa rávisolbmui. Dii han lehpet buorit ustibat liikká, vaikko leiddet ge lohpidan ahte ehpet áiggo muitalit. Buorit ustibat veahkehit guđet guimmiideaset. Ja mánát geain leat váivves čiegusvuođat, dárbbašit veahki rávisolbmuin.</p>
<p><em type="bold">RÁVISOLBMUIDE: </em>Don sáhtát áinnas loahpas fas humadit mánáiguin dan birra guđiid rávisolbmuide sii luhttet ja geaidda leat oadjebasat, ja muitalit sidjiide ahte don leat okta sis geainna sáhttet hupmat. Čále áinnas Alárbma- telefovnna nummara távvalii. </p>
<p>Jus lea áigi, de sáhtát čađahit aktivitehta <span type="quote">«Lag et sikkerhetsnett»</span>, man gávnnat dáppe: reddbarna.no/jegerher/verktoy/undervisning-til-barn-og-unge <em type="bold">! </em>15 MU RUMAŠ LEA MU IEŽAN </p>
<p><em type="bold">Eará gažaldagat mat mánáin soitet leat </em></p>
<p>Mo lean mun leamaš sieman? Mo bođii sieman eatni čoavjái?</p>
<p>Filmmas muitaluvvui ahte dii lehpet oktii leamaš unna siepmanaččat. Diet <span type="quote">«sieman»</span> ii leat áibbas dego eará siepmanat. Go siepmansealla mii boahtá dievdoolbmo cissaskruvas/cillus, seahkána monneseallain mii lea nissonolbmo čoavjjis, de šaddá juoga maid mii gohčodit embryon – dahje mánnáčuolbman. Diet embryo lea olbmo álgu, ja dat lea hui hui unni, dego unna siepmanaš.</p>
<p>Eanas mánát ráhkaduvvojit dainna lágiin ahte eadni ja áhčči leaba álás seaŋggas ja njávkkadeaba goabbat guoimmiska. Dalle čagalduvvet sudno vuolledábit, ja áhčis šaddá miella coggat iežas cissaskruva/cillu eatni cissasuori/cinná sisa. Áhčči cissaskruvva/cillu lea šaddan garas ja eatni cissasuorri/cinná fas linis. Cissasuorri/cinná lea sierra ráigi mii nieiddain ja nissonolbmuin lea cissaráiggi ja bahtaráiggi gaskkas.</p>
<p>Go áhči cissaskruvva/cillu lea eatni cissasuori/cinná siste, de bohtet das olu siepmanseallat mat vudjet hui johtilit monnesealla lusa mii lea eatni siste. Muhtomin deaivá siepmansealla monnesealla ja de šaddá embryo, dahje mánnáčuolbma. Dat stuorrugoahtá doppe eatni čoavjjus, ovcci mánu. Ja de boahtá olggos áibbas gárvves mánnán!</p>
<p>Muhtomin dárbbašit váhnemat veahki ráhkadit máná. Dat soaitá jus leat guokte eatni dahje guokte áhči, dahje jus eatni dahje áhči rumaš ii sáhte ieš ráhkadit máná. Dalle sáhttiba oažžut veahki buohcciviesus.</p>
<p>Dása leat čohkken muhtin gažaldagaid maid mánát soitet jearrat go leat geahččan filmmaid, mat sáhttet leat rávisolbmuide váddásat vástidit. Mis leat muhtin evttohusat, mat sáhttet du dahkat oadjebasabun go mánát jearahišgohtet. <em type="bold">1 </em></p>
<p><em type="bold">RÁVVAGAT RÁVISOLBMUIDE: </em>Eai buot mánát soaitte dovdat alcceseaset guoskat dan dábálaš vuogi mo mánát šaddagohtet. Danne lea deaŧalaš maiddái čilget eará vugiid, vai sii eai dovdda iežaset olggobealde dahje stigmatiserejuvvon, erenoamážit luohkkáskihpáriid ektui. Mii leat duos badjelis addán vejolaš čilgehusa, muhto dan fertet heivehit daidda mánáide geaiguin humat. </p>
<p>Manne háliidit muhtin rávisolbmot bargat vuolledáhpedaguid mánáiguin (duohtadit/čájehit/govvet mánáid dahje iežaset vuolledábiid (cissaskruva ja cissasuori)?</p>
<p>Dat lea hui buorre gažaldat. Midjiide sáhttá leat váttis ipmirdit manne sii dan háliidit, ja dávjá mii eat dieđe. Muhto dat maid mii diehtit, lea ahte rávisolbmuin ii leat lohpi dan bargat, vaikko mii livččii ággan. Rávisolbmot geat dan barget, fertejit oažžut veahki heaitit dakkáriid bargamis, ja mánát geat leat vásihan dan, fertejit maid oažžut veahki. Danne lea hui deaŧalaš muitalit. <em type="bold">2 </em></p>
<p><em type="bold">RÁVVAGAT RÁVISOLBMUIDE: </em>Lea deaŧalaš váldit mánáid gažaldagaid duođas. Mánát geahččalit áddet máilmmi, ja jerret dávjá sivaid ja oktavuođaid birra. Muhto dat ii mearkkaš ahte sidjiide lea álo ávki oažžut olles ja dievas vástádusa. Badjelis lea dábálaš ovdamearka ja evttohus mo sáhtát vástidit, vaikko liikká it čilge vuđolaččat manne muhtimat rohcošit ja illastit. </p>
<p>Sáhtát maiddái čájehit rabasvuođa mánnái jus ovdamearka dihte dajat: <span type="quote">«Diet lea buorre gažaldat. Manne jáhkát don ahte rávisolbmot barget diekkár diŋggaid mánáid vuostá?»</span> Dalle oaččut vejolašvuođa duođaštit dahje njulget jurdagiid mat mánáin alddiineaset soitet leat das manne illasteapmi dáhpáhuvvá.</p>
<p>Lea deaŧalaš muitit ahte mánát sáhttet gažaldagaid jearrat eará ákkaid go dušše sáhkkiivuođa dihte. Sis soaitá leat miella muitalit, ja gažaldagaid jearran sáhttá leat vuohki mo álggahit ságastallama. Dalle lea deaŧalaš ahte don attát sidjiide dan vejolašvuođa. <em type="bold">!! </em>16 MU RUMAŠ LEA MU IEŽAN <em type="bold">345 </em></p>
<p>maiddái. Dat lei bávččas ja unohas. Lea go dat lohpi?</p>
<p>Muhtomin fertejit rávisolbmot veahkehit mánáid ja dalle sii guoskkahit vuolle- dábiid. Ovdamearkka dihte jus sihkkot bađa go leat leamaš hivssegis, basset várrogasat, mihtidit febara dahje bidjet dálkasiid. Muhtomin soaitá dat leat unohas dahje bávččas. Muhto dan fertejit rávisolbmot dahkat vai dutnje šaddá buoret. Dat lea lohpi, ja lea dábálaš.</p>
<p>Manne lea lobiheapme oažžut mánáid duohtadit rávisolbmuid vuolledábiid (cissaskruva/cillu/cissasuori/cinná)? Manne lea lobiheapme go Maika sihtá Oraka duohtadit iežas cissasuori/cinná? Jus rávisolbmot ja mánát barget vuolledáhpedaguid ovttas (= go rávisolbmot duohtadit/čájehit/govvejit mánáid dahje iežaset vuolledábiid (cissaskruva ja cissasuori)), de sáhttet mánát soardahuvvat. Sis sáhttet vuolledábit dahje bahta šaddat hui bávččas, muhto sidjiide sáhttá maid šaddat hui váivi, ballu dahje čoavji unohas. Go Fie eanu sihtá Fie čohkut guolggaid iežas cissaskruvas/cillus, de lea dat Fie mielas hui ártet. Maŋŋel soaitá čoavji šaddat unohas ja son soaitá ballat go eanu fas boahtá. Fie ednos ii leat lohpi dien bargat, dat lea áibbas gielddus. Nu čuožžu Norgga lágain.</p>
<p>Lea go mánáin lohpi duohtadit eará mánáid vuolledábiid (cissaskruva/ cissasuori)? Olu mánát liikojit duohtadit iežaset vuolledábiid. Olu mánát háliidit maiddái iskat dahje geahččat eará mánáid vuolledábiid ja bađaid, ja stoahkat doavttirstohkosiid ovttas. Dat lea lohpi jus buohkaid mielas lea somá. Muhto lea deaŧalaš ahte mánát geat stohket vuolledáhpestohkosiid ovttas, leat sullii ovtta boarrásat, ovtta stuoru ja ovtta gievrrat, ja buohkain galgá leat miella searvat. Ii oktage galgga bágget ii ge dájuhit earáid stoahkat vuolledáhpestohkosiid. Buot mánáin lea riekti mearridit iežaset rupmaša badjel.</p>
<p><em type="italic">Geh </em>čč <em type="italic">et maiddái episoda 1, ságastallangažaldat 3: Vuolledábiid </em>č <em type="italic">agalduvvan ja vuolledáhpestohkosat </em></p>
<p>Lea go rávisolbmuin lohpi duohtadit guhtet guimmiideaset vuolledábiid? Rávisolbmuin lea lohpi duohtadit ja njávkkadit guhtet guimmiideaset vuol- ledábiid jus goappašagat háliideaba. Rávisolbmot lávejit leat guovttá go dan barget. Oallugiid mielas lea buorre dan dahkat go leaba ráhkkásaččat. Dat lea hui fiinnis ja buorre, ja juoga mas eai leat earát mielde ja juoga maid earát eai dárbbaš diehtit.</p>
<p>Mii dáhpáhuvvá jus mánná muitala rohcošeami birra? / Mii dáhpáhuvvá jus Fie dahje Orak muitala eará rávisolbmui? De galgá rávisolmmoš riŋget politiijaide. Politiijat galget bissehit Fie edno ja Maika nu ahte Fie ja Orak eaba šat dárbbaš bagat vuolledáhpedaguid sudnuin (bargat cissaskruva ja cissasuori diŋggaid). Ja Fie ja Orak galgaba beassat hupmat rávisolbmuiguin geat lea hui čeahpit hupmat mánáiguin geat leat vásihan juoidá mii lea dahkan ahte sis lea váivi, ballu dahje mii lea dahkan ahte čoavji dovdo nu unohassan.</p>
<p><em type="italic">Gehččet maiddái episoda 2, ságastallangažaldat 3: Go rávisolbmot rihkkot lága. </em></p>
<p>Manne ii nagot Fie muitalit dahje lohkat: heaitte! Go olmmoš ballá hui olu, de sáhttá láhttet iešguđetge ládje. Muhtimat huiket, earát viehkalit. Muhtimat šaddet áibbas jaska, áibbas jaska danne go ballájit nu sakka ahte eai nagot lihkkasit. Dat dovdo meastta dego livččii jiekŋan galbmon. Nu soittii Fie dovdan.</p>
<p>Fie mielas lea váttis lohkat ahte son ii áiggo dahkat dan maid eanu sihtá. Rávisolbmot han mearridit olu mánáid badjel, ja mánát lávejit galget jeagadit rávisolbmuid. Dábálaččat leat riekta ahte mánát jeagadit rávisolbmuid. Muhto go rávisolmmoš áigu dahkat juoidá mii ii leat lohpi, de gal ii galgga jeagadit. Dalle lea mánáin riekti lohkat ahte ii áiggo, ja riekti muitalit eará rávisolbmui.</p>
<p>Manne balddiha eanu Fie? / Manne dadjá Maika ahte oallugat bohtet suhttat Orakii? Soai balddiheaba Fie ja Oraka danne go ballet ahte earát bohtet diehtit maid soai bargaba. Dan eaba hálit, go de ferteba heaitit.</p>
<p>Dat dáhpáhuvvá ahte rávisolbmot geat barget vuolledáhpedaguid mánáiguin, jurddašit ahte lea vuogas nie balddihit mánáid. Muhto jus rávisolmmoš balddiha máná, de lea hui deaŧalaš muitalit eará rávisolbmui, vaikko man balus livččet. Go dalle don dárbbašat veahki. <em type="bold">6789 </em></p>
<p><em type="bold">Ballu ahte mánná ballagoahtá </em>Mánáid seksualitehta lea áibbas earálágan go rávisolbmuid seksualitehta. Rumašlaš ja psykologalaš dovddut leat goabbatláganat, ja mánáin sáhttet danne leat earálágan reakšuvnnat dakkár áššiid ságastallamii go rávisolbmuin. Seammás fertet muitit ahte mánáide sáhttá leat issoras oahppat ahte gávdnojit rávisolbmot geat barget lobihis diŋggaid mánáiguin. </p>
<p>Mii hupmat dávjá mánáiguin eará áššiid mat sáhttet balddihit sin, nugo ahte galgá váruhit biillain dahje maid galgá bargat jus álgá buollit. Dakkáriid mii gal liikká hupmat mánáiguin almmá makkárge eahpádusaid haga, ja geahččalit muddet nu ahte sii ipmirdit man deaŧalaš lea várjalit iežas ja mii oahpahit sidjiide movt dan dahkat, muhto dainna lágiin ahte eat balddit sin dárbbašmeahttumit.</p>
<p>Dien muddema fertet mii maiddái máhttit go hupmat mánáiguin seksuála illastemiid birra. Go hupmat mánáiguin dan birra ahte sii eaiggáduššet iežaset rupmašiid, ahte sis lea lohpi sihtat heaitit, ja ahte sii álo ožžot muitalit jus vásihit juoidá mii lea váivi dahje váttis, de dahkat mii mánáid oadjebassan.7 Dán bagadusas addit mii konkrehta rávvagiid ja evttohusaid dasa mo sáhtášii dadjat go hupmá mánáiguin dáid birra.</p>
<p><em type="bold">Ballu ahte mánát sáhttet fuomášit hutkat illastanfearániid mat eai leat duođat </em></p>
<p>Oallugat ballet ahte go addá mánáide dieđuid seksuála illastemiid birra, de sáhttá dat dagahit ahte sii muitalit fearániid mat eai leat duođat rávisolbmuid birra geat eai leat bargan maide baháid. Dat dáhpáhuvvá hui hárve. Lea baicca mihá stuorát váttisvuohta ahte mánát eai muital, dahje eai čielgasit dovddat maid sii leat vásihan. Jus mánná muitala ahte lea vásihan illasteami,</p>
<p><em type="bold">Manne lea olu rávisolbmuid mielas váttis hupmat mánáiguin seksuála illastemiid birra? </em>Olu rávisolbmot dihtet ahte lea deaŧalaš mánáiguin hupmat seksuála illastemiid birra, muhto leat liikká eahpesihkkarat movt dan galgá dahkat. Dasa sáhttet leat máŋga siva: de lea dat luohttevašvuođa mearkan sutnje geasa muitala. Ii leat ovttaskas rávisolbmo bargu árvvoštallat lea go máná muitalus duohta vai ii, go dat lea fágaolbmuid bargu. Jus don boađat gullat dakkár muitalusa, de galggat čájehit ahte jáhkát mánnái, doarjut máná, ja dieđihit mánáidsuodjalussii ja/dahje politiijaide, vai sii čuovvolit ášši. Dan birra gávnnat dieđuid siiddus 20. </p>
<p><em type="bold">Unohas oažžut persovnnalaš gažaldagaid rupmaša ja sexa birra </em>Vai šaddá buorre ságastallan mánáiguin seksuála illastemiid birra, de fertet maid hupmat rupmaša ja seksualitehta birra. Vaikko tv:s, radios ja Interneahtas lea olu sexa, de lea dat liikká ain tabu-ášši. Muhtin rávisolbmuid mielas lea heahpat dahje unohas hupmat diekkár temáid birra. Heahpanaddan sáhttá hehttet ságastallama. Dalle sáhtášii leat ávkin ovdalgihtii jurddašit mo áigu čilget áššiid, vai dat ii boađe nu fáhkkestaga. </p>
<p>Rávisolbmot eai galgga mánáiguin hupmat iežaset seksuála vásáhusaid birra. Jus mánát jerret du iežat seksuálaeallima birra, de sáhtát dadjat ahte dat lea juoga mii gullá du priváhta eallimii man it muital oktiige. Deaŧaleamos lea ahte it duššindaga máná gažaldagaid, it ge heahppášuhte sin danne go jerret. Geahččal vástidit nu bures ja rehálaččat go sáhtát, ja guldal dárkilit maid mánná háliida diehtit.</p>
<p><em type="bold">Ballu ahte mánná <span type="quote">«movttáska»</span> iskagoahtit iežas seksuála dovdduid </em>Muhtin rávisolbmot ballet ahte go mánát ožžot dieđuid seksualitehta birra, de leat sii movttiidahttime mánáid iskat dan man birra muitalit, ovdal go leat láddan dasa. Lea deaŧalaš diehtit ahte buot mánáin leat seksuála dovddut ja sáhkkiivuohta iežaset ja earáid rupmašiid hárrái. Ollu mánát álget árrat masturberet ja seksuálalaččat stoahkat eará mánáiguin. Dat lea sihke lunddolaš, 18 MU RUMAŠ LEA MU IEŽANdearvvašlaš ja dábálaš, ja leat stuora variašuvnnat mánáid gaskkas das man muddui ja man árrat sii álget iskkadit iežaset seksuála dovdduid. </p>
<p>Lea deaŧalaš ahte rávisolbmot leat rahpasat mánáid seksualitehta hárrái ja čájehit dohkkeheami. Dat leat áibbas dárbbašlaš jus galgá buori ságastallama oažžut seksualitehta, rájiid ja illastemiid/rohcošemiid birra. Rávisolbmot galget veahkehit mánáid fuomášit iežaset rájiid, ja oahppat áddet ja dohkkehit earáid rájiid. Ii leat várálaš jus mánát isket iežaset seksuála dovdduid, muhto lea hui deaŧalaš diehtit ja áddet mii lea dohkálaš, ja mii ii leat, ja mii lea várálaš dahje lobiheapme. 19 MU RUMAŠ LEA MU IEŽAN</p>
<p type="listitem">Oahpaheddjiide: Ráhkkaneapmi oahpahussii seksuála illastemiid birra</p>
<p type="listitem">Gávnnat lea go din skuvllas ođasmahttojuvvon dustehusplána    seksuála illastemiid hárrái. Dakkár plána galgá sisttisdoallat    eastadandoaimmaid ja  rutiinnaid dasa maid galgabehtet bargat jus    gávnnahuvvo ahte okta din skuvlla ohppiin lea vásihan illasteami/rohcošeami.    Jus skuvllas ii leat dustehusplána, de sáhttibehtet atnit Redd Barna evttohusa:    reddbarna.no/jegerher/verktoy/skole</p>
<p type="listitem">Geavat eará ásahusaid ja resurssaid. Go plánebehtet ja ráhkkanehpet    oahpahussii, de sáhttá leat ávkkálaš gulahallat ovdamearkka dihte    mánáidsuodjalusain, guovddážiin mii fuolaha inseasta- ja illasteami gillájeddjiid,     suohkana veahkkedoaimmain, kriisaguovddážiin, politiijaiguin dahje eará    relevánta ásahusain. Dát lea deaŧalaš danne go sáhttá leat ávkkálaš jus dus    leat gulahallanolbmot guoskevaš doaimmain jus muhtin muitala illasteami    birra. Sis sáhtát maid oažžut rávvagiid ja fágalaš bagadallama. Dáppe   gávnnat Norgga inseasta- ja illastanáššiid guovddážiid:    https://fmso.no/finn-et-senter/ Sámi naššuvnnalaš gealbobálvalus, SÁNÁG/      SANKS fállá psyhkalaš dearvvašvuođasuddjema ja gárrendilledivššu:    https://finnmarkssykehuset.no/fag-og-forskning/sanks</p>
<p type="listitem">Huma iežat bargoguimmiiguin. Bivdde áiggi bargiidčoahkkimis hupmat    mánáid seksualitehta, seksuála illastemiid ja skuvlla dustehusplána birra.    Rávisolbmuin soitet maid leat olu gažaldagat, ja de lea ge deaŧalaš ságastallat    bargoguimmiiguin ovdal go čađahehpet oahpahusa. Nu leat buohkain dieđut   ja dovdet iežaset oadjebassan go bohtet gažaldagat ja vejolaš áššit. Lea    erenoamáš deaŧalaš ahte dearvvašvuođadivššár ja sosiálaoahpaheaddji    leat mielde.</p>
<p type="listitem">Ale čađat oahpahusa akto. Berrebeahtti leat guoktin luohkkálanjas. De   sáhttá nubbi observeret ja fuomášit vejolaš reakšuvnnaid ohppiin, dahje eará    áššiid maid berre dustet, dan botta go nubbi sáhttá joatkit oahpahusain.</p>
<p type="listitem">Lea deaŧalaš bures ráhkkanit ovdal go doalat oahpahusa seksuála illastemiid birra. Dá leat muhtin áššit mat min mielas leat  deaŧalaččat.</p>
<p type="listitem">Hárjehala. Olu rávisolbmot eai leat hárjánan hupmat mánáiguin seksuála    illastemiid birra. De sáhttá leat ávkkálaš ovdalgihtii jurddašit mo áiggut    dadjat, ja mo áiggut iešguđetge gažaldagaid vástidit. Dán gihppagis leat mis   máŋga evttohusa, muhto lea deaŧalaš ahte don oahpaheaddjin válddát    sániid alccesat ja dajat dainna lágiin mii dutnje lea lunddolaš. Hárjehala    áinnas jitnosit mo áiggut dadjat.</p>
<p type="listitem">Ráhkat váhnemiidda/ovddasteddjiide diehtoreivve mas muitalat       ahte skuvlajagi mielde galget mánát oahppat seksuála illastemiid   birra. Leat deaŧalaš ahte váhnemat eai oaččo diehtit guđe dihto beaivvi dat    galgá dáhpáhuvvat.</p>
<p>Dasa leat máŋga ákka: - Jus muhtin mánná vásiha seksuála illastemiid ruovttus, de sáhttá son dollojuvvot ruovttus dan beaivvi go oahpahuvvo dan birra. - Jus mánná vásiha illastemiid, de sáhttá válljet jávkat dan beaivvi, go ii duostta searvat. - Jus mánná lea eará ákkaid dihte eret skuvllas dan beaivvi, de sáhttet bohciidit ságat ja vuoigatmeahttun jáhkut.</p>
<p type="listitem">Dáppe lea diehtojuohkinreivve málle:    reddbarna.no/jegerher/verktoy/undervisning-til-barn-og-unge</p>
<p type="listitem">Huma ovdalgihtii ohppiiguin geaid dieđát leat vásihan illasteami.</p>
<p>Jus dieđát ahte dus lea oahppi gii lea vásihan illasteami, de lea deaŧalaš ahte humat suinna ovdal oahpahusa. Jeara oahppis háliida go son leat mielde diimmus, ja divtte oahppi iežas válljet.20 MU RUMAŠ LEA MU IEŽAN</p>
<p type="listitem">Jus oahppi háliida searvat, de sáhttá leat jierpmálaš suinna geahčadit    filmmaid ja oahpahusa temáid ovdalgihtii, vai oahppi lea ráhkkanas dasa    mii boahtá. Doai berrebeahtti maiddái soahpat maid galgabeahtti dahkat    jus oahppi oažžu reakšuvnnaid.</p>
<p type="listitem">Pláne čuovvoleami maŋŋel go oahpahus lea čađahuvvon. Jurddaš   movt don  sáhtát leat olámuttos ohppiide jus sis leat gažaldagat dahje juoga    dutnje muitalit. Ráhkkan sihke mentálalaččat ja geavatlaččat dasa maid    galggat dahkat jus muhtin mánná muitala iežas dahje earáid illasteami    birra, leažžá dál oahpahusdiimmus dahje maŋŋel. Geahča eambbo dan    birra siiddus 20.21   MU RUMAŠ LEA MU IEŽAN</p>
<p>Jus muhtin mánná háliida muitalit, de fertet don leat su guovdu oadjebas rávisolmmoš. Gávnna heivvolaš báikki gos sáhttibeahtti ságastallat, guldal maid mánná muitala ja divtte máná stivret ságastallama. Čájet ahte don jáhkát sutnje, ja daja ahte lea áibbas riekta go muitala. Čáles eandalii dan maid mánná muitala, go dat sáhttá maŋŋel leat dutnje veahkkin čuovvolanbarggus. Leage dihtomielalaš iežat rolla hárrái. Leaččat dál oahpaheaddji, váhnen dahje eará rávisolmmoš geasa mánná lea luohttán, de muitte ahte it leat don gii galggat dutkat ášši. Mánná ii dárbbaš dutnje muitalit buot ja don it galgga jearahit nu dárkilit. Don galggat jáhkkit dasa maid mánná muitala, doarjut máná, ja dieđihit viidáseappot mánáidsuodjalussii dahje politiijaide.</p>
<p>Jus barggat skuvllas dahje mánáidgárddis, de soaitá dis leat dustehusplána mii čilge maid galggat bargat. Skuvllaid ja mánáidgárddiid bargit galget álo muitalit iežaset vuorjašuvvamiid iežaset hovdii, muhto sis lea maid iešheanalaš dieđihangeatnegasvuohta. Dat mearkkaša ahte jus jođiheaddjit eai ovddit ášši, ja don oaivvildat ahte lea ágga vuorjašuvvat, de fertet ieš dieđihit. Muitte ahte dus lea vejolašvuohta riŋget anonyman ja digaštallat ášši mánáidsuodjalusain, politiijaiguin dahje inseasta- ja illastanáššiid guovddážiin (https://fmso.no/finn-et-senter/) jus leat eahpesihkar das maid galggat bargat.</p>
<p>Gávnnat dárkilet čilgehusa gihppagis <em type="italic"><span type="quote">«Hvordan møte og følge opp barn som forteller»</span> </em>: reddbarna.no/jegerher/verktoy/undervisning-til-barn-og-unge </p>
<p><em type="bold">Maid dagat jus mánná muitala illasteami/rohcošeami birra? </em>22 MU RUMAŠ LEA MU IEŽAN </p>
<p><em type="bold">Jus dárbbašat veahki: </em>Buot mánát ja nuorat sáhttet riŋget Alárbmatelefovdnii man nummar lea <em type="bold">116111 </em>jus alddis dahje earáin leat váttisvuođat, ja rávisolbmot sáhttet riŋget dohko jearrat maid sii galget bargat. </p>
<p><em type="bold">Neahttasiiddut (eai vuos sámegillii): </em>Sámi naššuvnnalaš gealbobálvalus, SÁNÁG/SANKS fállá psyhkalaš dearvvašvuo <em type="bold">đ </em>asuddjema ja gárrendilledivššu: https://finnmarkssykehuset.no/fag-og-forskning/sanks </p>
<p>Utsatt mann lea organisašuvdna illástuvvon dievdduid ja sin oapmaha <em type="bold">čč </em>aid várás: www.smi.utsattmann.no/ </p>
<p>Redd Barna neahttasiiddus reddbarna.no/jegerher leat dieđut seksuála illastemiid birra, filmmat ja eará diehtojuohkinávdnasat ja digitála reaiddut maid sáhtát geavahit eastadit ja hehttet mánáid seksuála illastemiid.</p>
<p>Mánáide ja nuoraide: http://jegvilvite.no/ Dáppe leat buorit dieđut veahkaválddi, rohcošemiid ja illastemiid birra, ja gos sáhttá veahki oažžut. https://dinutvei.no/ – https://dinutvei.no/se/ Nationála neahttabáiki veahkaválddálašvuođa birra lagas oktavuođain, veagalváldima ja eará seksuála illastemiid birra. Lea Nasjonalt kunnskapssenter om vold og traumatisk stress (NKVTS) (Nationála máhttoguovddáš veahkaválddi ja traumáhtalaš streassa birra) mii doaimmaha neahttabáikki Justiisa- ja gearggusvuođadepartemeantta olis.</p>
<p><em type="bold">Gos sáhttit oahppat eambbo mánáid seksuála illastemiid birra? </em></p>
</body></document>
