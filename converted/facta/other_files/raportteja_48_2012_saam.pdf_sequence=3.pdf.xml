<document xml:lang="sme" id="no_id"><header><title/><genre code="facta"/><author><unknown/></author><wordcount>29763</wordcount><conversion_status type="standard"/><availability><license type="standard"/></availability><multilingual/><origFileName>http://www.doria.fi/bitstream/handle/10024/77531/Raportteja_48_2012_SAAM.pdf?sequence=3</origFileName><parallel_text xml:lang="eng" location="raportteja_48_2012_eng.pdf_sequence=3.pdf"/><parallel_text xml:lang="fin" location="raportteja_48_2012_fi.pdf_sequence=3.pdf"/><parallel_text xml:lang="nob" location="raportteja_48_2012_nor.pdf_sequence=3.pdf"/><parallel_text xml:lang="swe" location="raportteja_48_2012_sv.pdf_sequence=3.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Davviduovdagat <span type="quote">”Eurohpálaš duovddaoktasašsoahpamuša ollašuhttin Davvikalohta gielddain”</span> – Konfereansa čakčamánu 7.-9. beaivve 2011, Anár, Suopma</p>
<p><em type="bold">NooRa Raasakka | saRi sivoNEN (doaimm.) </em></p>
<p>Davviduovdagat <span type="quote">”Eurohpálaš duovddaoktasašsoahpamuša ollašuhttin Davvikalohta gielddain”</span> – Konfereansa čakčamánu 7.-9. beaivve 2011, Anár, Suopma</p>
<p><em type="bold">NooRa Raasakka saRi sivoNEN (doaimm.) </em></p>
<p xml:lang="est"><em type="bold">REPORTS 48 | 2012 </em></p>
<p xml:lang="fkv"><em type="bold">DAVVIDUOVDAGAT <span type="quote" xml:lang="deu">”EUROHPÁLAŠ DUOVDDAOKTASAŠSOAHPAMUŠA OLLAŠUHTTIN DAVVIKALOHTA GIELDDAIN”</span> – KONFEREANSA ČAKČAMÁNU 7.-9. BEAIVVE 2011, ANÁR, SUOPMA LAPPI EALÁHUS-, JOHTALUS- JA BIRASGUOVDDÁŠ </em></p>
<p xml:lang="smn"><em type="bold">Doadjin:Eerika Niemelä Bearbmagovva: Tapio Heikkilä Prentenbáiki:Kopijyvä Oy Jorgalus: Jouni Vest </em></p>
<p xml:lang="fin"><em type="bold">ISBN 978-952-257-541-8 (painettu) ISBN 978-952-257-542-5 (PDF) </em></p>
<p xml:lang="olo"><em type="bold">ISSN-L 2242-2846 ISSN 2242-2846 (painettu) ISSN 2242-2854 (verkkojulkaisu) </em></p>
<p xml:lang="fin"><em type="bold">URN:ISBN:978-952-257-540-1 </em><em type="bold">www.ely-keskus.fi/julkaisut | www.doria.fi/ely-keskus </em></p>
<p xml:lang="deu">Disclaimer:</p>
<p>Davviriikkaid ministtarráđđi lea mieđihan doarjaga raportta almmustuhttimii. Raportta sisdoallu ii vealttakeahttá ovddas Davviriikkaid ministtarráđi oaiviliid, oainnuid dahje ávžžuhusaid.www.norden.org</p>
<p>Davvikalohta guvlui oktasaš, mihtilmas sárgosat, dego fiinna johkaguoraduovdagat ja sámekultuvrra ja boazodoalu hábmen čáppa duottarduovdagat vuhttojit viidát birrasis. Árbevirolaš eanageavahanhámiid lassin dán guvlui galggašedje dán áigge čáhkat máŋggat earáge ealáhusat ja eanageavahanhámit. Turisma, energiijabuvttadeapmi, ruvkeindustriija ja infrastruktuvrra huksen buktet ođđa ja máŋggalágan hástalusaid guovlluid geavaheamis vástideaddji oassebeliide. Gielddat dárbbašit dieđuid ja doarjaga máŋggabealaget ja máŋggabealaget plánema ollašuhttimii boahtteáiggis, vai davviguovlluid áidnalunddot ja divrras mihtilmasvuođat bisuhuvvojit.</p>
<p>Riikkaidgaskasaš Eurohpálaš duovddaoktasašsoahpamuša ulbmiliid juksama ovddideaddji konfereansa lágiduvvui 7.-9.9.2011 Anáris, sámemusea Siiddas. Konfereanssa váldoulbmilin lei lasihit olbmuid dieđuid Eurohpálaš duovddaoktasašsoahpamušas ja dan mielddisbuktin vejolašvuođain ja dárbbuin geavada plánenbargguin erenoamážit gielddadásis. Konfereanssa logadallin ledje dáinna áššiin bargi njunušáššedovdit Ruoŧas, Norggas ja Suomas sihke moanain eará EU-riikkain. Konfereanssas ovdanbukton ovdaságaid lassin logaldallit čálle iežaset fáttáid birra čállosiid, mat leat čohkkejuvvon oktii dán prentosis. Preanttus galggašii álkidahttit guovlluid geavaheami plánejeaddjiid beaivválaš bargguineaset ja roahkasmahttit gielddaid ollašuhttit boahtteáiggi plánema Eurohpá duovddaoktasašsoahpamuša ulbmiliid mielde. Preanttus lea fidnemis viđa gillii; suoma-, ruoŧa-, dáro-, davvisáme- ja eaŋgalsgillii.</p>
<p>Konfereanssa lágideamis sohppojuvvui čakčamánus 2010 Durdnosis dollojuvvon riikkaidgaskasaš,</p>
<p>Suoma, Ruoŧa ja Norgga eiseválddiide oaivvilduvvon bargobájis <span type="quote" xml:lang="eng">«Implementing the European Landscape Convention in North Calotte area»</span>. Oktasaš hástálussan oidnojuvvui gielddaid doaibmiid diđolašvuođa lasiheapmi Eurohpálaš duovddaoktasašsoahpamušas ja dan geavadii heiveheapmi. Eiseválddiid ovttasbargu riikkarájiid rastá galggai maiddái ovddiduvvot ja lasihuvvot. Bargobádjái oassálaste Lappi ELY-guovddáža bovdehusa vuođul ovddasteaddjit dáid riikkaid birasministeriijain, leanaráđđehusain, Sámi parlamentáralaš ráđis, Eurohpá ráđi Kulturárbbi ja Duovdaga jođihankomiteas ja Meahciráđđehusa Luonddubálvalusain. Ovttasráđiid sohppojuvvui riikkaidgaskasaš, Davvikalohta guovllu gielddaid doaibmiide oaivvilduvvon konfereanssa lágideamis, man ulbmilin biddjojuvvui duovddadiđolašvuođa lasiheapmi gielddain ja Eurohpálaš duovddaoktasašsoahpamuša heiveheapmi geavadii. Lappi ELY-guovddáža biras- ja luondduriggodatáššiin vástideaddji luonddusuodjalanovttadahkii oskkilduvvojedje konfereanssa lágideapmi ja ruhtadeami ohcan prošektii. Dán fidnui fitnašuvai ruhtadeapmi Davviriikkaid ministtarráđis (DMR). Ordnestallamiidda ja fitnu ruhtadeapmái oassálaste maiddái ovttasbargoriikkaid birasministeriijat.</p>
<p>Lágideaddji organisašuvnna beales mii háliidat giitit buot min čeahpes ja áššedovdi ságastalliid buriid ovdaságaid ovddas, miellagiddevaš ságastallamiin ja boahttevaš ovttasbargoulbmilis duovddaáššiin. Dasa lassin mii giitit buot konfereanssa oassálastiid searalašvuođas ja beroštumis dán mávssolaš áššái. Konfereanssas láhččojuvvon oktavuođaid vuođul sáhttá dasto joatkit ovttasbarggu boahtteáiggis. Mii giitit fitnu ruhtadeaddjiid, erenoamážit Davviriikkaid ministtarráđi eanaekovuogádatbargojoavkku (TEG) buot dan doarjagis, maid mii leat ožžon sis ja man vuođul mii sáhtiimet ollašuhttit konfereanssa ja dán prentosa.</p>
<p xml:lang="est"><em type="bold">Noora Raasakka </em></p>
<p>Prošeaktahoavda Lappi ealáhus-, johtalus- ja birasguovddáš</p>
<p>Dahkkit ja doimmaheaddjit:</p>
<p xml:lang="eng">Déjeant-Pons Maguelonne, Eurohpálaš duovddaoktasašsoahpamuša čálli, Cultural Heritage, Landscape and Spatial</p>
<p>Planning Division ossodaga hoavda, Eurohpá ráđđi</p>
<p>Heikkilä Tapio, Birasráđđi, Birasministeriija Jokelainen Timo, Guovlluidgeavahanhoavda, Lappi ealáhus-, johtalus- ja birasguovddáš Kantola Erkki, Hoavda, Lappi ealáhus-, johtalus- ja birasguovddáš Karjalainen Eeva, FD, Meahccedutkanlágádus Lipponen Merja, Plánejeaddji, Lappi ealáhus-, johtalus- ja birasguovddáš Mikaelsson Stefan, Sámedikki ságadoalli, Sámediggi / Giron Mortensen Liv Kirstine, Bajit ráđđeaddi, Eanageavahanplánenpolitihka ja gieldaplánema ossodat</p>
<p>Guovloplánenlágádus, Norgga Birasdepartemeanta</p>
<p>Moström Jerker, Bajit ráđđeaddi, Ruoŧa kultuárbelágádus Nordli Kristian, Bajit ráđđeaddi, Eanageavahanplánenpolitihka ja gieldaplánema ossodat Guovloplánenlágádus,</p>
<p>Norgga Birasdepartemeanta</p>
<p>Pedroli Bas, Eanadynamihka veahkkeprofessor, Wageningena allaoahpahat, UNISCAPE-fierpmádaga hoavda Raasakka Noora, Prošeaktahoavda, Lappi ealáhus-, johtalus- ja birasguovddáš Roué Marie, Centre National de la Recherche Scientifique (Frankriikka dieđalaš dutkamuša našuvnnalaš guovddáš) / Muséum national d’Histoire naturelle (Frankriikka luonddudieđalaš álbmotmusea), Paris, Frankriika</p>
<p>Sala Pere, Observatori del Paisatge -duovddadárkonstašuvnna koordináhtor Seguin Jean-François, Duovddalágádusa hoavda, Frankriikka ekologiija, bistevaš ovdáneami ja eanageavahanplánema ministeriija, Eurohpá ráđi Eurohpálaš duovddaoktasašsoahpamuša konfereanssa ovddeš ságadoalli</p>
<p xml:lang="fin">Tanninen Timo, Bajimushoavda, Birasministeariija</p>
<p><em type="bold">Sisdoallu </em></p>
<p><em type="bold">Álgosánit ........................................................................................................................ 1 </em></p>
<p xml:lang="est"><em type="bold">Noora Raasakka </em></p>
<p xml:lang="deu"><em type="bold">BURESBOAHTIN KONFERENSII.................................................................................. 5 </em></p>
<p xml:lang="fin"><em type="bold">Timo Tanninen </em></p>
<p xml:lang="deu"><em type="bold">EUROHPÁLAŠ DUOVDDAOKTASAŠSOAHPAMUŠ SUOMAS .................................. 7 </em></p>
<p xml:lang="fin"><em type="bold">Tapio Heikkilä </em></p>
<p xml:lang="deu"><em type="bold">LÁGIDEADDJI BURESBOAHTINSÁVALDAT ............................................................ 10 </em></p>
<p xml:lang="fin"><em type="bold">Erkki Kantola </em></p>
<p xml:lang="vep"><em type="bold">STEFAN MIKAELSSONA SÁHKAVUORRU ELC-KONFEREANSSAS ANÁRIS 9.9.2011 ........................................................................................................................ 11 </em></p>
<p xml:lang="nob"><em type="bold">Stefan Mikaelsson </em></p>
<p xml:lang="deu"><em type="bold">EUROHPÁLAŠ DUOVDDAOKTASAŠSOAHPAMUŠ: 10 JAGI RIIKKAIDGASKASAŠ OVTTASBARGU ........................................................................................................... 15 </em></p>
<p xml:lang="fra"><em type="bold">Maguelonne Déjeant-Pons </em></p>
<p xml:lang="fkv"><em type="bold">MÁŊGGARIIKALAŠ JA RÁJIID RASTTILDEADDJI OVTTASBARGU: VEJOLAŠVUOHTA AINGE BUORET DUOVDAGII .................................................... 28 </em></p>
<p xml:lang="est"><em type="bold">Jean-François Seguin </em></p>
<p xml:lang="fkv"><em type="bold">EUROHPÁLAŠ DUOVDDAOKTASAŠSOAHPAMUŠ RUOŦAS – VUORDÁMUŠAT JA ULBMILAT ....................................................................................................................34 </em></p>
<p xml:lang="nob"><em type="bold">Jerker Moström </em></p>
<p xml:lang="deu"><em type="bold">EUROHPÁLAŠ DUOVDDAOKTASAŠSOAHPAMUŠA OLLAŠUHTTIN NORGGAS: GUOVDDÁŽIS PLÁNEMA HÁSTALUSAT DUOVDAGA ÁRVVUID DIKŠUMIS ....... 40 </em></p>
<p xml:lang="nno"><em type="bold">Kristian Nordli ja Liv Kirstine Mortensen </em></p>
<p xml:lang="fkv"><em type="bold">SÁMI BOAZODOALLI KULTUVRRALAŠ DUOVDDA: MUITTUT, ÁICCUT JA ETIHKKA ...................................................................................................................... 47 </em></p>
<p xml:lang="sma"><em type="bold">Marie Roué </em></p>
<p xml:lang="fkv"><em type="bold">EANAGEAVAHANPLÁNEN, DAVVIDUOVDDA JA BIEGGAFÁPMU ....................... 53 </em></p>
<p xml:lang="fin"><em type="bold">Timo Jokelainen </em></p>
<p xml:lang="fkv"><em type="bold">GUVLLOLAŠ JA BÁIKKÁLAŠ OASSÁLASTIN JA OVTTASBARGU EUROHPÁLAŠ DUOVDDAOKTASAŠSOAHPAMUŠA OLLAŠUHTTIMIS– VÁSÁHUSAT KATALONIA DUOVDDADÁRKONSTAŠUVNNAS ............................................................................ 57 </em></p>
<p xml:lang="vep"><em type="bold">Pere Sala </em></p>
<p xml:lang="fkv"><em type="bold">DUOVDDA JA DEARVVASVUOHTA - KONFEREANSAPRENTOSAT: EUROHPÁLAŠ DUOVDDAOKTASAŠSOAHPAMUŠA OLLAŠUHTTIN DAVVIKALOHTA GUOVLLU GIELDDAIN ..................................................................................................................69 </em></p>
<p xml:lang="olo"><em type="bold">Eeva Karjalainen </em></p>
<p xml:lang="deu"><em type="bold">ARKTALAŠ DUOVDDA EALLI EUROHPÁLAŠ ÁRBIN ............................................ 74 </em></p>
<p xml:lang="vep"><em type="bold">Bas Pedroli </em></p>
<p xml:lang="vep"><em type="bold">KAIRALA - LUIRRU DUOVDDADIKŠUNGUOVLU OVDAMEARKAN EUROHPÁLAŠ DUOVDDAOKTASAŠSOAHPAMUŠA OLLAŠUVVAMIS BÁIKKÁLAŠ DÁSIS ........ 80 </em></p>
<p xml:lang="fin"><em type="bold">Merja Lipponen </em></p>
<p xml:lang="deu"><em type="bold">JURDDABOHTOSAT ................................................................................................... 88 </em></p>
<p xml:lang="est"><em type="bold">Noora Raasakka </em></p>
<p xml:lang="deu"><em type="bold">ČUOVUS ČUOVUS 1 EUROHPÁLAŠ DUOVDDAOKTASAŠSOAHPAMUŠA DILLI..........90 </em></p>
<p xml:lang="deu">BURESBOAHTIN KONFERENSII</p>
<p xml:lang="fin"><em type="bold">Timo Tanninen </em></p>
<p>Buorit olbmot, ráhkis konfereansaguossit, mus lea gudni sávvat didjiide buresboahtima dán konferensii, man váldotemán lea Eurohpálaš duovddaoktasašsoahpamuša ollašuhttin Davvikalohta gielddain.</p>
<p>Lean čeavlái das ahte Suopma beassá dál lágidit duovddasoahpamuššii guoskevaš vuosttas riikkaidgaskasaš čoahkkima dáppe Anáris. Ja vuosttažettiin háliidan giitit konfereanssa lágideaddjiid. Lappi ELY-guovddáš oktan ovttasbargoguimmiiguin lea dahkan buori barggu čoahkkima válmmaštaladettiin ja geavada ordnestallamiin. Ollu giitosat.</p>
<p>Lea suohtas oaidnit dán sáles ná máŋga bargoguoimmi ja guossi miehtá Eurohpá; erenoamáš hávski lea oaidnit ná ollu guldaleaddjiid, geat leat eret Eurohpá nannáma davágeahčen, Davvikalohtas.</p>
<p>Mis dáppe Davviriikkain lea guhkes ja čavges riikkaidgaskasaš ovttasbargovierru, ja nuba lea áddemis ahte mii dáppe Suomas váldit iežamet vuosttas riikkaidgaskasaš lávkkiid duovddasoahpamuša ollašuhttimis namalassii davviriikalaš ovttasbarggu olis. Háliidan giitit Davviriikkaid ministtarráđi ja ránnjáriikkaid Norgga ja Ruoŧa konfereanssa lágideami ekonomalaš doarjagis. Dákkár čoahkkima lágideapmái ii sáhtášii jurddašit buoret báikki go Sámi, gos min golbma ránnjáriikka eai leat juogadeamen dušše oktasaš riikkarájiid muhto maiddái guhkálaš historjjálaš oktavuođaid.</p>
<p>Oktasaš kulturduogáš ovttastahttá Davviriikkaid. Lean sihkkar das ahte midjiide leat juo dušše dan dihte fálus máŋggat vejolašvuođat duovddadikšuma ovttasbarggu ovddidan ja čiekŋudan dihte. Teorehtalaš gažaldagaid guorahallamis mii sáhttit álkit ovdánit geavada ovttasbarggu guvlui, juoba konkrehtalaš ovttasbargoprošeavttaide.</p>
<p>Dán konfereanssas erenoamáš fuopmášupmi giddejuvvo Eurohpá nannáma davimus eanagottiide:</p>
<p>Lappii, Norrbottenii ja Finnmárkui. Dát guovlu lea oppalaččat geahčadettiin áidnalunddot. Okta deháleamos mihtilmasvuođain lea dat ahte dát gullet sámeguovlluide, main sámit ainge ožžot birgenlági árbevirolaš ealáhusaiguin ja bajásdollet iežaset kultuvrra. Sámi kulturárbbi sáhttá atnit Davviriikkaid ovttastahtti kultuvrralaš riggodahkan, mii sáhttá maiddái fállat ođđa perspektiivvaid kulturduovddadoahpaga oktasaš guorahallamii. Dát lea áidnalunddot dimenšuvdna oppa Eurohpá mihtuid mielde, ja mii galggašeimmet leat čeavlái dán kultuvrralaš oaiveopmodagas.</p>
<p>Eurohpálaš duovddaoktasašsoahpamuš meroštallá duovdaga oaivvildit <span type="quote">«guovllu dakkárin go olbmot dan jurddašit leat ja man iešvuođat bohtet luonddu ja/dahje olbmo doaimmain ja vuorrováikkuhusas»</span>. Dákkár govvideapmi heive bures čoahkkáigeassun eurohpálaš duovddadutkama guhkes árbevierus, ja das leat mielde seammás sihke luonddudieđalaš ja humanisttalaš dutkamii mihtilmas áddejumit duovddadoahpaga sisdoalus. Vaikko goappáge dieđasuorggi árvalusat duovdaga iešlágis spiehkastit mealgat nubbi nuppis, de dat dollet liikká oktanaga seamma bures deaivása. Ovtta duovdagii čáhket álo máŋga duovdaga.</p>
<p>Vaikko duovdagiid leat dutkan dieđalaččat ja geavadis juo badjel čuohte jagi, de sihkkarit daidda lea vejolaš gávdnat áibbas ođđa perspektiivvaid. Sáhtášiigo dákkár bargu riegádit dáin Davvikalohta duovdagiin? Sámekultuvrras namalassii duovdagat, ja erenoamážit kulturduovdagat, guorahallojit ja oidnojuvvojit áibbas iežaslágan vuogi mielde. Dáiguin duovdaga báikkálaš dulkomiiguin sáhtášii álkit vuđoleappotge riggudit ja čiekŋudit dálá eurohpálaš ságastallamiid duovdagiid birra ja seammás addit ođđa perspektiivvaid duovdagiid mearkkašupmái sierra kultuvrraide.</p>
<p>Eurohpás gávdnojit vaikko guđelágan duovdagat, main sáhttá áicat čielga earuid. Duovdagat earránit struktuvrra, hámi ja čoakkádusa dáfus sihke maiddái dain dulkojumiin, mat daid birra dahkkojuvvojit. Máŋggadoaimmalaš duovdagiid doahpaga báldii galggašiige meroštallat maiddái máŋggakultuvrralaš duovdagiid doahpaga. Davvikalohtta lea vuogas guovlu dákkár áššiid dutkamii.</p>
<p>Duovddasoahpamuša viđat artihkkala mielde guhtege soahpamušbealli čatnasa <span type="quote">«váldit atnui meannudanvugiid, maid bokte riikkavuložat, báikkálaš- ja guovllueiseválddit ja eará áššáiosolaččat sáhttet oassálastit … duovddapolitihka meroštallamii ja ollašuhttimii»</span>. Dát konfereansa lea vuogas álgu dávistit dáidda hástalusaide Davvikalohtas.</p>
<p>Lea duođaidge dehálaš ahte báikkálaš eiseválddit ja gielddaid ovddasteaddjit sáhttet oassálastit dán konfereanssa láhkásaš dilálašvuođaide ii dušše dáppe muhto maiddái eará sajis Eurohpás. Báikkálaš mearrideaddjit dovdagohtet dalle daid hástalusaid ja vejolašvuođaid, maid duovddasoahpamuš fállá virggálaš oassebeliide, riikkavulošservodahkii ja báikkálaš olbmuide. Doaivvu mielde dát konfereansa čájeha ahte dát min deaivvadeapmi ii leat soahpamuša ollašuhttima loahppačuokkis muhto ovdal juo vuogas coakci daidda vealtameahttun geavada doaimmaide, mat dárbbašuvvojit min áidnalunddot duovdagiid dikšun ja gáhtten dihte.</p>
<p>Eurohpálaš duovddaoktasašsoahpamuša ovccát artihkal guoská rájiid rasttildeaddji duovdagiidda ja das gáibiduvvo ahte: <span type="quote">«Soahpamušbealit roahkasmahttet riikkarájiid rasttildeaddji báikkálaš- ja guovloovttasbarggu ja dárbbu mielde válmmaštallet ja ollašuhttet oktasaš duovddaprográmmaid.»</span> Lea áibbas čielggas ahte min konfereansa ollašuhttá vuđolaččat dán ulbmila. Sávan váimmustan ahte dis lea vuogas liiba ságastallat dán miellegiddevaš duovddasoahpamuša temáid birra ja ahte dii daid vuođul sáhttibehtet juoba gávdnat áibbas ođđa čovdosiid soahpamuša ollašuhttima várás.</p>
<p>Iibat dál ovdamearkka dihte livčče vuogas boddu suokkardit, mo sáhtášii čielggadit Davvikalohta divrras kulturduovdagiid sámi duovddaáddejumi vuođul? Davviriikalaš ovttasbargu heivešii erenoamáš forumin sullasaš fitnu ollašuhttimii.</p>
<p>Buorit olbmot, mun sávan didjiide buohkaide ja maiddái dán konferensii buot buori boahttevaš bargguide; lehkos dát konfereansa didjiide vuogas ságastallanbáiki ja doaivvu mielde dii muđuige loaktibehtet dáppe. Konfereansa fállá erenoamáš vejolašvuođa gaskasaš gulahallamii ja dieđuid háhkamii; leathan dál dáppe čoahkis máŋggat njunušáššedovdit miehtá Eurohpá.</p>
<p>Doaivvu mielde dii sáhttibehtet ja astabehtet oassálastit min oahpásmuvvanmátkái Anárjávrri Ádjásullui. Duot sámekultuvrra guovddáš bassi báiki lea áibmadas jávreduovdagiid guovdu. Dán fanasmátkki áigge sáhttibehtet dasto smiehtadit Davvikalohta kulturduovdagiid sierra beliid.</p>
<p>Giitu ollu.</p>
<p xml:lang="deu">DUOVDDAOKTASAŠSOAHPAMUŠ</p>
<p xml:lang="vep">SUOMAS</p>
<p xml:lang="fin"><em type="bold">Tapio Heikkilä </em></p>
<p>Buorit olbmot, konfereanssa oassálastit ja lágideaddjit. Mun háliidivččen muitalit didjiide, mo Eurohpálaš duovddaoktasašsoahpamuš lea ollašuhtton Suomas ja makkár duovddadikšunfitnut dáppe leat dahkkojuvvon. Iežan ovdasága áiggun áiccalmahttit nu, ahte čájehan duovddačuovgagovaid miehtá Suoma.</p>
<p>Álggos vuos muitalan, mo duovddasoahpamuša ratifiseren ovdánii Suomas. Dasto geahččalan čilget, makkár doaimmaid sáhttá geahččat gullat soahpamuša ollašuhttimii. Ja loahpas vel árvvoštalan soahpamuša ollašuhttima boahttevaš hástalusaid ja vejolašvuođaid.</p>
<p>Eurohpálaš duovddaoktasašsoahpamuša ratifiseren Suomas</p>
<p>Eurohpálaš duovddaoktasašsoahpamuš, man gohčodit maiddái Firenze soahpamuššan, dohkkehuvvui 20.10.2000, nappo sullii oktanuppelot jagi dassái. Suopma lei muhtun muddui oassálastán soahpamuša válmmaštallanbargguide 1990-logu loahpas, vaikko vel ii gullange duon proseassa guovddáš válmmaštalliide. Suopma lei goittotge gearggus dalán dohkkehit soahpamuša mihttomeriid ja prinsihpaid. Ná Suopma gulaige daidda riikkaide, mat vuolláičálle soahpamuša dalán go dat rahppojuvvui vuolláičállimiid várás.</p>
<p>Ratifiserenproseassa ovdánii datge viehka njuovžilit Suomas. Váldosivvan dasa lei dat ahte ovddit moattelot jagi áigge duovddadikšun ja duovddapolitihkka ledje johtilit ovdánan Suomas. Sierra oassebealit barge dalle viššalit dáiguin fáttáiguin ja hábmejedje máŋggalágan njuolggadusaid, go barge duovdaga suodjaleami, dikšuma ja plánema ovdii.</p>
<p>Jagi 2000 álggus bođii fápmui ođđa eanageavahan- ja huksenláhka. Lága ulbmilin lea <span type="quote">«geavahit ja hukset guovlluid nu, ahte lága vuođul láhččojuvvojit vejolašvuođat buori eallinbirrasii sihke ovddiduvvo ekologalaččat, ekonomalaččat, sosiálalaččat ja kultuvrralaččat bistevaš ovdáneapmi»</span>. Lágas lea mielde guovlluid geavaheami plánenvuogádat, mainna geahččalit earret eará gáhttet huksejuvvon birrasa čábbodaga ja kulturárvvuid ja seailluhit luondduárvvuid. Dasa lassin lágas leat mielde riikkadási guovlluidgeavahanulbmilat, maiguin geahččalit sihkkarastit dan, ahte earret eará riikkadásis mávssolaš kulturárvvut ja luondduárbbi árvvut seilot. Eanagoddelávain galgá danin čujuhit riikkadásis divrras duovddaguovlluid sihke riikkadásis mávssolaš kulturhistorjjálaš birrasiid ja ovdahistorjjálaš suodjalanguovloollisvuođaid. Eanagoddelávat fas leat rávan, go gielddaide dahkkojuvvojit oppalaš- ja sajádatlávat.</p>
<p>Birasministeriija sáhttá eanageavahan- ja huksenlága vuođul vuođđudit riikkadási gávpotpárkkaid, maiguin geahččalit seailluhit gávpotlágan birrasii gullevaš guovllu kultur- dahje luondduduovdaga čábbodaga, historjjálaš mihtilmasvuođaid dahje eará sierra árvvuid. Riikkadási gávpotpárkkaid jurdda boahtá Ruoŧas, Stockholbmii vuođđuduvvon Nationalstadsparkis. Supmii leat vuođđuduvvon vihtta dákkár báikki.</p>
<p>Luonddusuodjalanlága (jagis 1996) vuođul geahččalit bajásdoallat luonddu máŋggahápmásašvuođa sihke gáhttet luonddučábbodaga ja duovddaárvvuid. Dán lágas gávdno duovddasuodjaleami birra olles lohku, man mielde luonddu- dahje kulturduovdaga čábbodaga, historjjálaš mihtilmasvuođaid dahje daidda guoskevaš eará sierra árvvuid seailluhan ja dikšun dihte sáhttá vuođđudit duovddadikšunguovlluid.</p>
<p>Dán guovtti dehálaš lága lassin máŋggain earáge lágain leat mielde njuolggadusat, mat gusket duovdagiidda ja daid dikšumii. Dáin dehálepmosat leat dološmuitoláhka, vistesuodjalanláhka, eanaávnnasláhka sihke sierralágan eanadoallonjuolggadusat.</p>
<p>Duovdagiidda guoskevaš láhkamearrádusaid dahkama lassin stáhtaráđđi dagai duovdagiidda guoskevaš viiddis čielggadusaid 1980-logu loahpas ja 1990-logu álggus.</p>
<p>Birasministeriijas doaibman Duovddabargojoavku gergii 1993:s iežas čielggadusa dálonguovllu kulturduovdagiid mihtilmas duovddaguovlluin. Stáhtaráđđi dagai ođđajagemánus 1995 prinsihppamearrádusa, mas dat nammadii 156 riikkadásis divrras duovddaguovllu ja lážii vuođu duovddadikšuma ovddideapmái. 1993:s maiddái Birasministeriija ja Musealágádus gergiiga huksejuvvon kulturbirrasiidda guoskevaš inventeremiid. Čielggadusas nammaduvvojedje lagabui 1800 riikkadásis mávssolaš kulturhistorjjálaš birrasa. Iešlági dáfus dat sáhtte leat ee. ovttaskas visttit, gávpotgoartilat ja dálonguovlluid gilleduovdagat. Dáidda čuozáhagaide gullet dasa lassin earret eará árra industriijahuksema čuozáhagat.</p>
<p>Ovdalis ovdanbukton ovdamearkkaid vuođul sáhttá áddet ahte Supmii lei viehka álki ratifiseret Eurohpálaš duovddaoktasašsoahpamuša giđđat 2006; ledjehan min duovdaga gieđahalli láhkamearrádusat ja máŋggat dán fáttá guoskkahalli viiddis čielggadusat juo gárvvisin.</p>
<p>Duovddadikšundoaimmat duovddasoahpamuša ratifiserema maŋŋá</p>
<p>Čuovvovaš áššin gánnáha guorahallat makkár doaimmat duovddadikšuma suorggis leat ožžojuvvon áigái duovddasoahpamuša dohkkeheami maŋŋá. Mii dán suorggis lea viđa jagis dáhpáhuvvan?</p>
<p>Dan lea iešalddes viehka váttis árvvoštallat. Sáhttá orrut juoba nu ahte mii joatkit seamma barggu seamma temáiguin go ovdal soahpamuša dohkkeheami. Lei dal nie dahje ná, de dáid maŋimuš jagiid leat juksojuvvon máŋga dehálaš bohtosa duovddaáššiiguin barggadettiin.</p>
<p>Musealágádus lea gieskat beiven iežas riikkadásis mávssolaš kulturhistorjjálaš birrasiid logahallama. Dien bargui golihedje olles logi jagi. Dán ođđa logahallamii gullet dál sullii 1200 čuozáhaga. Dasa gullet earret eará historjjálaččat ja huksendáiddalaččat divrras čuozáhagat, main eatnašat leat maiddái duovddalaččat dehálaččat. Eanageavahan- ja huksenlága mielde dát čuozáhagat galget laktojuvvot eanagoddelávaide ja váldojuvvot vuhtii maiddái gielddalaš lávvaplánemis.</p>
<p>Diibmá Birasministeriija álggahii fitnu, mas dieđut riikkadásis divrras duovddaguovlluin beivejuvvojit. Dán barggu árvalit bistit vihtta jagi. Riikkadásis divrras duovddaguovlluid lassin dahkkojuvvojit čielggadusat maiddái eanagotti dásis divrras duovddaguovlluin.</p>
<p>Supmii leat vuođđuduvvon luonddusuodjalanlága vuođul vihtta duovddadikšunguovllu. Dát guovllut leat iešlági dáfus dálonguovllu máŋggahápmásaš kulturduovdagat, maidda gullet árbevirolaš gilit ja bieđggoássanguovllut, bealddut, niittut ja luondduguovllut. Duovddadikšunguovlluid vuođđudeami dehálaš mihttomearrin lea doallat dáid dálonguovlluid ealaskas, ássojuvvon eallinbirasin. Ássiide fállojuvvojit dieđut ruovttuguovllu kulturduovdagiid árvvuin ja mihtilmasvuođain ja sii láidestuvvojit duovddadikšumii ja árbevirolaš ealáhusaide dego eana- ja šibitdollui.</p>
<p>Ođđaseamos duovddadikšunguovlu vuođđuduvvui diibmá deike Lappii, Kairala ja Luirru giliide Pelkosenniemii.</p>
<p>Dán ovdal Lappii gerge juo vuođđudit nuppige duovddadikšunguovllu, Salla Saijai. Duovddadikšunguovlluid válmmaštallan lea vuođđuduvvan oassálasti plánemii; báikkálaš eanaeaiggádat ja ássit leatge oassálastán bargui viššalit. Dálonguovlluid duovdagiid dikšuma ii sáhte dorvvastit, jos báikkálaš olbmot eai searvva dasa.</p>
<p>Lea čielggas ahte ovdalis máinnašuvvon doaimmat livčče ollašuvvan maiddái almmá duovddasoahpamuša, goittot muhtun muddui. Muhto fitnuid válmmaštallamii oassálastán virgealmmájin sáhtán dadjat ahte Eurohpálaš duovddaoktasašsoahpamuš lea buktán dehálaš duogášdoarjaga ja nannen duovddapolitihka ovddideami ii dušše Birasministeriijas muhto maiddái oppa stáhtaráđi dásis. Dat lea ovddidan duovddafitnuid maiddái geavadis ekonomalaš resurssaid alde gilvalettiin. Lean sihkkar ahte juksojuvvon bohtosat livčče almmá soahpamuša báhcán mealgat fuonibun.</p>
<p>Dán áigge buot duovddafitnut šaddet árvvostallot duovddasoahpamuša ektui. Buot lihkostuvvan doaimmat ollašuhttet soahpamuša ja seammás ovddidit min duovddapolitihka.</p>
<p>Ođđa duovddadikšundoaimmat</p>
<p>Loahpas vel muitalasttán makkár áibbas ođđa doaimmat ja evttohusat leat riegádan Eurohpálaš duovddaoktasašsoahpamuša geažil.</p>
<p>Okta deháleamos áššiin lea dat ahte duovddasoahpamuš orru boktimin oppalaš ja almmolaš ságastallama duovddaáššiin. Viehka njuolggo muhto beaktilis ovdamearka dás lea Eurohpá duovddabálkkašupmi, mii mieđihuvvo dán jage nuppe háve. Diibmá dan várás lágiduvvui rabas gilvu <span type="quote">”Suoma buoremus duovddafidnu”</span>. Dasa oassálaste guoktenuppelot fitnu miehtá riikka. Birasministtar almmustuhtii gilvvu vuoiti, mii oaččui gutni leat Suoma evttohas Eurohpá duovddabálkkašumi ozadettiin.</p>
<p>Buot gilvui oassálastán guoktenuppelot fitnu devdet soahpamuša mihttomeriid. Dát fitnut sihke gilvvu guovdu dovdojuvvon oppalaš beroštupmi eai leat dušše ovddideamen duovddadikšuma muhto leat seammás dahkamin dovddusin dán soahpamuša. Dán háve buoremus duovddafidnun válljejuvvui Suoma luonddusuodjalanlihtu <span type="quote">”Mátkkis duovdagii”</span>, mas niittut ja eará árbeduovdagat ordnejuvvojedje ja dikšojuvvojedje VR:a ekonomalaš doarjagiin. Nubbi gudnemáinnašupmi bođii deike Lappii, Kairala gilisearvái das, go dat lea vuođđudan duovddadikšunguovllu ja searvvi eará geavada duovddadikšunbargguin.</p>
<p>Eurohpálaš duovddaoktasašsoahpamuša guovddáš dimenšuvdna gávdno das ahte dat fállá duovddaáššiin sihke teorehtalaš ja geavada vejolašvuođaid riikkaidgaskasaš vuorroságastallamii ja ovttasbargui. Ja aiddo danhan mii leat dál ollašuhttimin maiddái dán konfereanssas.</p>
<p>In sáhte dál viidáseappot muitališgoahtit duovddadikšuma gieskadaš juksosiid dutkan-, bagadallan- ja skuvlensuorggis dahje dan, mo riikkavuložat leat muđui sáhttán oassálastit duovddaplánemii ja -dikšumii earret eará lávvaplánema oktavuođas. Dan mielde maid mun ieš lean vuohttán, de sáhtán čuoččuhit ahte soahpamuš lea ealáskahttán maiddái dáid surggiid.</p>
<p>Davviriikkat lea guhká bargan ovttas. Dáid maŋimuš jagiid duovddaáššiid vuođul leat earret eará álggahuvvon moanat oktasašprošeavttat Davviriikkaid ministtarráđi olis. Dán ovttasbarggu bohtosiin mii beassat návddašit maiddái dál dáppe Anára konfereanssas Sámis. Ja iešalddes Lappi orru leamen dán áigge Suoma searaleamos eanagoddi duovddadikšunfitnuid ovddideamis. Danin leage hui lunddolaš ášši ahte Suoma riikkaidgaskasaš rahčamušat duovddasoahpamuša olis álggahuvvojit Lappis.</p>
<p>Davvikalohtta lea máŋgga dáfus mávssolaš guovlu Eurohpás, muhto erenoamáš dehálažžan dan dahká dat ahte dat lea sámiid ruovttuguovllus. Sámit leat Eurohpá álgoálbmot, mii ainge bargá árbevirolaš ealáhusaiguin dego boazodoaluin.</p>
<p>Ammal sámiid lagas ja guhkes luondogaskavuohta lea leamaš váikkuheamen dasa, ahte kulturduovdda áddejuvvo davvin goittot muhtun muddui earáláhkai go eará sajis Eurohpás. Lean sihkkar ahte dát perspektiivvat veahkehit min suokkardit duovdaga ihtagiid ainge vuđoleappot ii dušše dáppe Davviriikkain muhto maiddái eará sajis Eurohpás.</p>
<p>Lea čielggas ahte Eurohpálaš duovddaoktasašsoahpamuš lihkostuvvá, jos gávdno riikkaidgaskasaš vuorroságastallan duovddaáššiid birra. Mu mielas soahpamuša galggašii oaidnit ovdal juo guhkálaš proseassan go fáhkkes mearrádusdahkamin dan duovddapolitihka vuođul, mii dál dárbbašuvvo. Soahpamuša vuosttas logijagiáigodat lea easkka dat álgu dán fáttá guhkitáiggi ovddideapmái.</p>
<p>Eurohpálaš kulturduovdagat leat riegádan čuđiid ja duháhiid jagiid mielde vehážiid, geahččalemiid ja meaddimiid bokte. Lean gearggus čuoččuhit ahte mii eat leat vel ollen dán proseassas gaskkamudduige. Duovddasoahpamuš fállá midjiide erenoamáš anolaš bargoneavvu áddet min máŋggadoaimmalaš duovdagiid ja daid riegádeapmái váikkuhan ihtagiid. Go duovddadikšuma ulbmilat ja doaimmat ovddiduvvojit, de lea dehálaš sáhttit fuobmát eurohpálaš duovdagiidda mihtilmas sárgosiid ja daid molsašuddama sihke geahččalit seailluhit duovdagiidda gullevaš earuid, vai dát molsašuddi mihtilmasvuođat sáhttet ainge fállat min identitehtaid hápmašuvvamii materiálaid ja seammás ovddidit eurohpálaš máŋggakultuvrralašvuođa.</p>
<p>Duovdda lea midjiide guhtiige oppa eallinagi bisti oahppanproseassa. Jos bures manná, de Eurohpálaš duovddaoktasašsoahpamuš sáhttá veahkehit min áddet ja dulkot duovdagiid sihke boktit mis ovddasvástádusa iežamet duovdagiid dikšumis. Lean sihkkar das ahte Davvikalohta ássiid vásáhusat ja áicamat luonddu- ja kulturduovdagiin fállet ođđa sisdoalu eurohpálaš duovdagiid meroštallamii ja daidda guoskevaš suokkardemiide.</p>
<p>Bázán čuovvut dán konfereanssa ja das boahtti joatkkadoaimmaid. Beroštan dán áššis ja vuorddán das ollu.</p>
<p>Dát lea movttiidahtti álgu.</p>
<p xml:lang="deu">BURESBOAHTINSÁVALDAT</p>
<p xml:lang="fin"><em type="bold">Erkki Kantola </em></p>
<p>Buorre eahket, buorit olbmot! Čakčamánus 2010 Lappi ealáhus-, johtalus- ja birasguovddáš (oanehaččat Lappi ELY-guovddáš) lágidii Durdnosis bargobáji Eurohpálaš duovddaoktasašsoahpamuša ollašuhttimis ja duovddadikšumis Suoma, Ruoŧa ja Norgga rájiid rasttildeaddji duovddaguovlluin. Seminárii oassálaste birasministeriijaid, gieldahálddahusa, Kulturárbbi ja duovdaga stivrenkomitea (Steering Committee for Cultural Heritage and Landscape, CDPATEP), Sámedikki ja Meahciráđđehusa luonddubálvalusaid ovddasteaddjit. Okta bargobáji bohtosiin lei dat, ahte oassálastit mearridedje lasihit eiseváldeovttasbarggu, lágidit dán konfereanssa ja ohcat Davviriikkaid ministtarráđis ruhtadeami fitnu ollašuhttin dihte. Lappi ELY-guovddáš válddii badjelasas fitnu plánema ja ollašuhttima.</p>
<p>Nuba mii sáhttit dál álggahit vuosttas Eurohpálaš duovddaoktasašsoahpamuššii ja dan ollašuhttimii guoskevaš dáhpáhusa dáppe Davvikalohtas. Ruhtadeaddjiid doarjaga ja guottuid sihke fitnus vástideaddjiid árjjalašvuođa geažil fidnu lea johtilit ovdánan. (Fitnu mávssoleamos ruhtadeaddjin lea Davviriikkaid ministtarráđđi, ja eará riikkadási ruhtadeaddjin leat golmma oassálastiriikka ministeriijat). Fidnu álggahuvvui dán jagi cuoŋománus. Preanttus, mii dahkkojuvvo fitnu birra maŋŋelis, vuođđuduvvá čuovvovaš beivviid áigge dollojuvvon áššedovdisáhkavuoruide. Preanttus almmustuvvá jagi loahpas njeljiin gielain (suoma-, ruoŧa-, dáro- ja davvisámegillii), ja das gávdnojit geavada bargoneavvut ja rávvagat Davvikalohta guovllu gielddaide.</p>
<p>Fitnu ja dán konfereanssa ulbmilin lea beavttálmahttit eanageavahanplánema gielddain ja fállat buoret bargoneavvuid ja dieđuid ollislaš plánema doarjjan. Lea erenoamáš dehálaš ahte mii oažžut lasi dieđuid duovdagis ja kulturárbbis ja ahte daid mearkkašupmi riikkavuložiid eallinkvalitehta dáfus čalmmustuhtto. Dasa lassin fitnu ulbmilin lea nannet daid hálddahuseiseválddiid ovttasbarggu, mat barget dáinna oktasašsoahpamušaín ja duovddadikšumiin. Riikkarájiid rasttildeaddji duovddaguovllut leat viehka viidát, ja dálá meannudanvugiid ovttastahttin guovllus beavttálmahtášii rádjeguovlluid duovddadikšuma ja luonddusuodjaleami. Davviguovlluid mihtilmasvuođat ja áidnalunddot kultuvra dahket guovllu viehka geasuheaddjin. Guovllu áidnalunddotvuođa galggašiige geahččalit seailluhit ja váldit vuhtii eanageavahanplánemis ollisleappot go dássážii.</p>
<p>Galgá goittotge muitit ahte báikkálaš ovttasbargu ja vuorrováikkuhus leat álo erenoamáš dehálaččat, go láhččojuvvo vuođđu viidáset ovttasbargui. Dákko maiddái mis dáppe Lappis lea ollu ain bargu ja buoridanmunni.</p>
<p>Fitnuid ii sáhte eambbo álggahastit, muhto daid várás galget leat buorit jurdagat ja maiddái olbmot, geat leat gergosat dákkár bargui. Háliidange dál duohtaváimmus giitit buohkaid daid, geaid erenoamáš buori ja árjjalaš barggu boađusin dát konfereansa lea lágiduvvon. Háliidan erenoamážit giitit innováhtoriid sihke earáid, geat leat leamaš viššalit dán barggu duogážis: Norgga Audun Moflaga (Moflag lea juo báhcán ealáhahkii muhto lea dáppe otne gudneguossin), Jerker Moströma Ruoŧa kulturárbelágádusas, Tapio Heikkilä Birasministeriijas ja dieđusge Noora Raasakka jođihan Lappi ELY-guovddáža fidnoduogášjoavkku.</p>
<p>Mis leat min prográmma mielde ovddabealde guokte intensiivvalaš bargobeaivvi, goas beassat ee. gullat, maid min čeahpes áššedovdit muitalit. Dáhpáhusbáikin lea Siida, mii doaibmá lássaráigin sámekultuvrii ja davvilundui. Dasa lassin sávan ahte dii astabehtet maiddái eahpevirggálaš jurdagiidlonohallamii ja ahte mis deaivá leat ihttin vuogas dálki min vánddardeami áigge, go dollet oahpásmuvvat Anára fiinna duovdagiidda ja miellagiddevaš oaidnámušaide. Doaivvu mielde dii loaktibehtet dáppe.</p>
<p xml:lang="deu">SÁHKAVUORRU ELC-</p>
<p xml:lang="deu">KONFEREANSSAS ANÁRIS 9.9.2011</p>
<p xml:lang="nob"><em type="bold">Stefan Mikaelsson </em></p>
<p>Buorre ságadoalli, buorit Eurohpálaš duovddaoktasašsoahpamuša gieđahalli konfereanssa oassálastit, buorit olbmot. Mu namma lea Stefan Mikaelsson ja doaimman Sámedikki ságadoallin. Háliidan giitit lágideaddjiid dán bovdehusa ovddas ja cealkit seammás dearvvuođaid Lars-Ove Jonssonis, guhte ii dađibahábut beassan deike báikki ala.</p>
<p>Sámeálbmot lea ássan viidát dain guovlluin, mat dál dovdojuvvojit Suoma dásseváldin, Norgga gonagasriikan,</p>
<p>Ruoŧa gonagasriikan ja Ruošša oarjedavvioassin nu guhká ahte ii oktage oppa muittege goas livččii lean earáláhkai. Mii sámit gohčodat dán guovllu Sápmin, iežamet ruovttueanan. Okta álbmot njealji riikkas.</p>
<p>Gustaf Vasa hávdádusaid áigge 1560:s Västerbottena leana vearjogovvaeallin lei boazu. Vearjogovva, man heraldalaš čilgehussan lei <span type="quote">”alit guđačiegat gollenásttiid herven galbba alde ruohtti silbaboazu, mas leat rukses ráđit”</span>, ovddastii oppa riikka Mearrabađaluovttas oarjjás. Dan áigge Västerbottena leatna olii Duortnoseanu nuppe beallai. Ja vel dán áiggege 13 nástti birastahtti silbaboazu lea vearjogovvaeallin muhtun muddui Norrbottena (guokte bohcco), muhtun muddui Västerbottena (okta muhto stuorát boazu) leanaid vearjogovain.</p>
<p>Ruoŧas boazodoallu lea sámiid ovdavuoigatvuohta, ja dat lea maiddái dorvvastuvvon EU-beavdegirjjis nr 3, mii dahkkojuvvui Ruoŧa lahttuvuođaráđđádallamiid oktavuođas. Dán jagi ođđajagemánu 1. beaivvi rájes Ruoŧa vuođđoláhka maiddái dovddasta sámiid oktan álbmogin. Ii dađe mávssoleabbon go eará álbmogat muhto ii maiddái hálbbibun. Laponiatjuottjudus-ovttastusa vuođđudeami dihte sámit leat eanetlohkun dan ovttastusa stivrras, mii hálddaša Lappi máilmmi- ja kulturárbbi Laponia. Virggálaččat ovttastus vuođđuduvvui ja vihahuvvui borgemánu 22. beaivve.</p>
<p>Loavkiduvvon vuoigatvuohta máhcahuvvo</p>
<p>Dát historjjálaš duogáš galgá dovdojuvvot, vai 1900-logu loahpas ovddiduvvon ja stáđáiduvvan oktasašsoahpamuša sáhttá ollašuhttit. Bargoveahkahálddahusa proseassain ja riikkadási láhkamearrádusain dáhpáhuvvan ovdáneami ii sáhte duššin dahkat. Dasa lassin Ruoŧas dahkkojuvvon, sámiide guoskevaš mearrádusaid juridihkalaš čuovvumušat váikkuhit dillái maiddái ovdamearkka dihte dáppe Suomas. Ruoŧŧa ja Suopma gulaiga seamma ráđđejeaddji válddi vuollái badjel 700 jagi, ja Turkus leat ássan 13 gonagasa. Riikkaid oktasaš historjjálaš duogáš dahká maiddái álkibun gávdnat oktasaš boahtteáiggi.</p>
<p>Go muitit daid váttisvuođaid, mat badjánedje, go geahččaledje koordineret Davviriikkaid sámiide guoskevaš lágaid, de sáhttá leat ovttaláhkai fuolas maiddái, go lea jearaldat daid ulbmiliid ollašuhttimis, mat máinnašuvvojit duovddasoahpamuša láidehusas: ”[Eurohpá ráđi lahttoriikkat, mat leat vuolláičállán dán oktasašsoahpamuša] váldet vuhtii, ahte Eurohpá ráđđi geahččala lasihit lahttoriikkaidis gaskasaš oktilašvuođa sihke dorvvastit ja ollašuhttit geavadis daid árbevirolaččat oktasaš ideálaid ja prinsihpaid áinnas ekonomiijaeallimii ja servodahkii guoskevaš soahpamušaiguin.”</p>
<p>Mii sámit leat sorjavaččat bistevaš, rievdameahttun duovdagis, eat nuge stuorraválddiid energiijadárbbus dahje friddja márkaniid gáibidan ráddjekeahtes luondduriggodagaid geavahanvejolašvuođas.</p>
<p>Eurohpá Uniovnna lahttuvuohta lea goittotge dušše lasihan dakkár guovlluid geavaheami, maid sáhtášii govvidit min árbevirolaš geavahanguovlun. Geainnuid ráhkadeapmi, šleađgafápmojohtasiid geassin, luondduriggodagaid ohcan, ruvkedoaibma, bieggafápmopárkkaid huksen, vuvddiid vuolimus čuohppanagi vuolideapmi, ođđa muorrašlájaid buktin guvlui earret eará leat ovttas dagahan ng. <span type="quote">«monokultuvrraid»</span> ja <span type="quote">«čo avddabiotohpaávdineatnamiid»</span>, áinnas Norrbottena ja Västerbottena leanaid nuortaosiin. Min árbevirolaččat geavahan eana- ja čáhceguovllut leat biđgejuvvon nu, ahte dan lea váttis áddet ja gieđahallat.</p>
<p>Mii sámit leat Sámeeatnama álgoálbmot. Min guovllut leat bieđgguid njealji riikka siste ja dat ollet davvi-</p>
<p>Skandinávias gitta Guoládatnjárgii. Min álbmot lea ássan dáin guovlluin ja geavahan daid juo don doložis nu, ahte mii leat álo fuolahan dáin guovlluin ja gudnejahttán daid sakka. Min kultuvrra vuođđun lea jurdda dakkár eallimis, mas olbmot ja buot eará sivdnádusat leat okta ja seammá. Midjiide luondu lea ealli sivdnádus, mas lea siellu. Min luondoáddejumit mannet sakka ruossalassii oarjemáilmmi luondoáddejumiin. Oktasaš boahtteáigi sáhttá láhčit dušše nu, ahte čiekŋuda oktasaš áddejumi ja lasiha ovttasbarggu.</p>
<p>Dieđusge ođđa áigi lea buktán mielddis maiddái positiivvalaš nuppástusaid ja dárbbašlaš teknihkalaš veahkkeneavvuid. Ovttas buot dát nuppástusat leat váikkuhan sakka midjiide ja min eallinvuohkái. Lea dehálaš earuhit nubbi nuppis daid innovašuvnnaid, mat váikkuhit min eallimii positiivvalaš vuogi mielde, ja daid, mat dahket min eanet ja eanet sorjavažžan globála ekonomiijas ja hálbbes gásain ja oljjuin ávkkástallamis.</p>
<p>Dálkkádaga liegganeapmi ja dálkkádaga johtilet ja johtilet rievdan leat juo čuohcigoahtán sámiid beaivválaš eallimii. Globála márkaniid ja doaibmiid vejolašvuođat bahkket sámiid árbevirolaš geavahanguovlluide etihkalaš dahje sosiálalaš vásttuin beroškeahttá leat lassánan. Gávdnojit goittotge buoritge ovdamearkkat. Okta buorre ovdamearka lea prošeakta, mas Ruoŧa sámiid riikkasearvi (RSR) mearridii searválagaid vásttolaš bieggafápmofitnodagaiguin. Prošeavtta ulbmilin lea dahkat stáđáiduvvan ovttasbargomálle ja dahkat soahpamušaid, go lea jearaldat bieggafápmopárkkaid huksemis. Álgu orošii leamen buorre ja doaivvu mielde maiddái prošeavtta ollašuhttin lihkostuvvá bures. Dát ovttasbargomálle, váttisvuođaid čoavdinmálle ja oktasaš čovdosiid málle ávkkuha sihke váldoservodaga ja maiddái min, sámiid. Jos oassebealit čatnasit dávjá viiddis čovdosiidda, de dát oaivvilda maiddái dan, ahte sámiid dearvvasvuođadássi buorrána.</p>
<p>Mii háliidat eallit eallinfámolaš Sámeeatnamis, mii vuođđuduvvá sihke dearvvaslaš lundui ja ealli sámekultuvrii.</p>
<p>Olbmot ja luondu galget sáhttit guhkitáiggi ulbmiliin ođasmuvvat ja ovdánit bistevaš vuogi mielde maiddái nuppástusaid áigge. Olgomáilbmi galgá vásihit sihke luonddu ja kultuvrra riggodahkan.</p>
<p>Go bieggafámuin ávkkástallo rivttes vuogi mielde, de dat lea ođasmuvvi energiijagáldu, man sáhttá atnit ávkin boahttevaš energiijadárbbuid várás. Boastut geavahuvvon bieggafápmu fas ii leat birasustitlaš iige gal maiddái bistevaš vuođu aldege. Dat sáhttá čuohcit maiddái viidát sámeservodahkii ja birrasii.</p>
<p>Sámiid eallinvuohki rievdá hui sakka, jos riegádit huksendoaimmat, maid vuođđun eai leat sámiid iežaset dárbbut. Raporta «Sametingets syn på vindkraft i Sápmi” (sámeg. Sámedikki oaidnu bieggafámu birra Sámis) lea sámi strategiija, masa lea váldojuvvon mielde min vuođđooaidnu bieggafámu geavaheamis.</p>
<p>Sámiid govva iežaset eallinbirrasis vuođđuduvvá vejolašvuhtii geavahit eatnama ja čázi – buot lea okta ja seammá. Bieggafápmopárkkaide dárbbašuvvojit viiddis eatnamat, mat dasto biđgejit duovdaga. Go geainnut ja bieggafápmopárkkat rievdadit duovdaga, de dat váikkuhit seammás maiddái sihke olbmuide ja ealliide. Galggašiige sihkkarastiŧ dan ahte vejolaš bieggafápmohuksema viiddiedeapmi ii gáržžit dahje hehtte min eallinnávccaid ja ovdánanvejolašvuođaid Sámeeatnamis.</p>
<p type="listitem">Dasa lassin leat muhtun áššit, maid Sámediggi háliida deattuhit: Bieggafápmu galgá leat birasustitlaš ja bistevaš vuođu alde sihke ođasmuvvi energiijagáldu, mii čuohcá nu uhccán go vejolaš lundui, ealliide ja olbmuide.</p>
<p type="listitem">Erenoamáš dehálaš eallinbirrasiid galgá suddjet viiddis huksemis.</p>
<p type="listitem">Bieggafápmopárkkaid galgá plánet searválagaid, vai šaddet vuogas sajiide.</p>
<p type="listitem">Bieggamillopárkkaid galgá várrugasat viiddidit duoddariidda.</p>
<p type="listitem">Vuovdeguovlluide huksemis galgá geavahit friddja, válmmaštalli ja dieđuide vuođđuduvvi ovdaguorraseami.</p>
<p type="listitem">Bieggafámu geavaheamis galgá várrugasat doaibmat ja ovdánit.</p>
<p type="listitem">Suodjedoaimmaid ja ráddjehusaid prinsihppa meroštallo Ruoŧa biraslágas (Miljöbalken 2. lohku 3 §):    3  §  Buohkat,  geat  jođihit  dahje  geaid  gehččet  jođihit  doaimma  dahje  geaid  gehččet  álgit  doaimmaide, galget čuovvut daid ráddjehusaid ja muđuige álgit daidda suodjedoaimmaide, mat gáibiduvvojit dan dusten,  hehtten  dahje  vuostálastin  dihte  ahte  doaibma  dahje  doaibmabidju  čuozášii  olbmuid  dearvvasvuhtii  dahje  birrasii. Seamma ulbmilis galgá maiddái ámmátlágan  doaimmas geavahit buoremus vejolaš teknihka. Dáidda  váruhandoaimmaide galgá álgit dalán go leat sivat navdit ahte doaibma dahje doaibmabidju sáhttá čuohcit  olbmuid dearvvasvuhtii dahje birrasii. (Friddja jorgalus álgoteavsttas)</p>
<p type="listitem">Sámedikki rolla galgá čielggasmuvvat (ráđđádallan ja resurssat).</p>
<p type="listitem">Mearridanproseassaide galget beassat mielde maiddái dat sámit, geaidda mearrádus eanemus guoská.</p>
<p type="listitem">Fitnodagat galget váldit vásttu – goodwill ja riikkaidgaskasaš márkanat oaivvildit dan, ahte priváhta fitnodagat sáhttet dušše vuoitit, go ráđđádallet sámiiguin.</p>
<p type="listitem">Sosiálalaš-ekonomalaš perspektiiva galgá váldojuvvot vuhtii.</p>
<p>Dasa lassin láidehusas daddjojuvvo: <span type="quote">”atnet duovdaga ovttaskas olbmo ja sosiálalaš buorredili dehálaš oassin ja gehččet ahte juohkehaččas leat dan suodjaleapmái, dikšumii ja plánemii guoskevaš vuoigatvuođat ja geatnegasvuođat”</span>;”Dearvvasvuođain oaivvildit dievaslaš fysalaš, psyhkalaš ja sosiálalaš buorredili, ii dušše buohcuvuođa váiluma.” Dát lea Máilmmi dearvvasvuođaorganisašuvnna WHO:a dearvvasvuođa meroštallan, mii lea leamaš anus badjel 40 jagi.</p>
<p>Duovdaga objektiivvalaš iešvuođaid seailluheami várás oaivvilduvvon hálddahus gáibida skuvlema; báikkálaš, guvllolaš ja riikkadási eiseválddiid, áššedovdiid, luohttámušolbmuid ja teknihkalaš bargoveaga skuvlema. Dasa lassin gáibiduvvo ahte skuvllaid ja allaoahpahagaid skuvlenprográmmat galget gieđahallat duovdagii ja dan suodjaleapmái, hálddašeapmái ja plánemii guoskevaš árvvuid.</p>
<p>Ruoŧa ráđđehus ratifiserii Eurohpálaš duovddaoktasašsoahpamuša skábmamánus 2010. Ruoŧa musealágádusa (Riksantikvarieämbetet) bivde dalle bovdet čoahkkái daid eiseválddiid, maid bargun lei dahkat evttohusa dán soahpamuša ollašuhttin dihte Ruoŧas.</p>
<p>Ruoŧa musealágádusa eiseválddit dahke oktasaš, gokčevaš evttohusa dán ášši koordineren dihte.</p>
<p>Koordinerenvástu lea Birasgáhttenlágádusas (Naturvårdsverket), leanaráđđehusain, Eanadoallolágádusas (Jordbruksverket), Vuovdestivrras (Skogsstyrelsen), Šaddanlágádusas (Tillväxtverket) ja Musealágádusas (Riksantikvarieämbetet). Guvllolaš dásis guhtege leatna vástida barggu koordineremis duovddasoahpamuša ollašuhttimiin.</p>
<p>Sámediggi háliida Ruoŧa musealágádusa váldit vuhtii, man dehálaš lea ahte sámit besset leat mielde váikkuheamen Eurohpálaš duovddaoktasašsoahpamuša ollašuhttimii Ruoŧas. Ruoŧa Sámi boazodoalloguovlu gokčá badjel 40 % Ruoŧas, ja dasa gullet duoddarat, vuovddit, meahcit, jeakkit ja čázádagat. Dát guovlu lea min sámiid eallinbiras, mas birastahtti duovdda, historjá, bohccot, giella, luondduriggodagat ja min sajádat buot dán ollisvuođa siste lea hábmemin min kultuvrra ja leahkima vuođu ja eavttuid.</p>
<p>Dán áigge mii leat dan dilis, mas sámekultuvrra dovdet viehka uhccán váldoservodaga bealde; olbmot eai dieđe, mo duovdda geavahuvvo boazodoalus ja mo boazodoallu lea sorjavaš oktilaš duovdagis. Seammaláhkai giddejuvvo maiddái menddo uhccán fuopmášupmi buot dán rollii servodatplánemis ja beaktilis hálddahusas.</p>
<p>Eurohpálaš duovddaoktasašsoahpamuš</p>
<p>Duovddaoktasašsoahpamušas leat moanat bealit, mat leat erenoamáš dehálaččat sámiid dáfus. <em type="italic">5. artihkal – Oppalaš doaimmat </em>Kommeanta: Jos sámit eai ieža meroštala iežaset álbmoga gaskavuođa duovdagii, de dan ja dan mearkkašumi ii sáhte dovddastit dahje ovttaiduhttit politihkkii. Vai dát livččii vejolaš, de lea hui mávssolaš ahte Sámedikkis lea aktiivvalaš rolla soahpamuša ollašuhttimis. <em type="italic">6. artihkal – Sierradoaimmat </em>B Skuvlen Kommeanta: Sámi kulturduovdagis ja dain sámeárvvuin, mat gusket duovdagii, dihtet viehka uhccán nu suodjaleami, hálddahusa go plánemage dáfus. Danin lea dehálaš ahte dát áššit guorahallošedje buot skuvlemis ja ahte sámeinstitušuvnnain/organisašuvnnain livččii aktiivvalaš rolla dáid skuvlenprográmmaid ovddideamis. </p>
<p>C Meroštallan ja árvvoštallan Kommeanta: Sámediggi/sámiid organisašuvnnat galget ieža vástidit sámeguovllu meroštallamis, guorahallamis ja árvvoštallamis.</p>
<p>Dálá riikkaidgaskasaš soahpamušat</p>
<p>Oktasašsoahpamuša ollašuhttimis galgá váldit vuhtii dálá soahpamušaid, mat gusket luondduriggodagaid ja kulturárbbi suodjaleapmái ja hálddašeapmái, vai guvllolaš ja fysalaš plánen, guvllolaš iešhálddahus ja ovttasbargu riikkarájiid rastá oppalohkái livččii vejolaš. Sámediggi háliida danin váldit ovdan ON:a álgoálbmotrivttiid cealkámuša ja erenoamážit dan 19. artihkkala.</p>
<p><em type="bold">ON:a álgoálbmotrivttiid julggaštus </em></p>
<p>Álgoálbmotrivttiid julggaštusas, man ON:a oktasaščoahkkin dohkkehii čakčamánus 2007, riikkat sohpe dain gáibádusain, mat lahttoriikkaide ásahuvvojit riikkarájiid siskkobealde ássi álgoálbmogiid hárrái. Ruoŧŧa lea okta dan 143 riikkas, mii lea vuolláičállán julggaštusa. Julggaštusas leat moanat artihkkalat, mat gieđahallet álgoálbmogiid vuoigatvuođa oassálastit ja leat mielde váikkuheamen kultuvrii ja birasáššiide sihke dakkár áššide, mat gieđahallet álgoálbmogiid árbevirolaš eanaguovlluid. <em type="italic">19. artihkal </em>Riikkat ráđđádallet duohtaváimmuin ja doibmet searválagaid guoskevaš álgoálbmogiiguin dáid iežaset ovddastanorgánaid bokte oažžun dihte daid friddja ja dieđuide vuođđuduvvi ovdaguorraseami ovdalgo riikkat dohkkehit ja ollašuhttet láhkaásahuslaš dahje hálddahuslaš doaimmaid, mat sáhttet váikkuhit álgoálbmogiidda. </p>
<p>Sámedikki mielas lea vealtameahttun ahte maiddái Sámediggi stáhtalaš eiseváldin gullá koordinerenjovkui.</p>
<p>Lea erenoamáš dehálaš ahte duovdaga árvu ii vuođđuduva dušše ruoŧŧelaš jurddašanvuohkái. Sámedikkis lea juo lágalaš vuoigatvuohta ja vástu fuolahit das, ahte sámiid oainnut ja višuvnnat váldojuvvojit vuhtii ja dat suddjejuvvojit, go plánejuvvo servodat, mii lea čohkiidan guovtti álbmogis.</p>
<p>Loahpahan iežan sáhkavuoru Paulus Utsi sániiguin: “Nu guhká go mis lea čáhci, gos guolli vuodjá</p>
<p>Nu guhká go mis leat eatnamat, gos bohccot guhtot ja bálget</p>
<p>Nu guhká go mis leat meahcit, gos ealibat čiehkádallet</p>
<p>De mis lea doaivu dán eatnan alde</p>
<p>Go min ruovttut eai šat gávdno ja min eanan lea billánan - gos mii galgat de orrut?” (Paulus Utsi)</p>
<p>Giitu ollu din beroštumis dán áššái!</p>
<p xml:lang="deu">DUOVDDAOKTASAŠSOAHPAMUŠ: 10 JAGI RIIKKAIDGASKASAŠ</p>
<p xml:lang="deu">OVTTASBARGU</p>
<p xml:lang="fra"><em type="bold">Maguelonne Déjeant-Pons </em><span type="quote">«Duovdda mearkkaša ollu almmolaš ovddu dáfus kultur-, ekologiija-, biras- ja servodatáššiin, ja dat lea mávssolaš ekonomalaš doaimma resursa, man suodjaleapmi, dikšun ja plánen sáhttet lasihit bargosajiid; duovdda váikkuha báikkálaškultuvrra hápmašuvvamii ja lea mávssolaš oassi Eurohpá luonddu- ja kulturárbbis, dasa lassin dat ovddida olbmuid buorredili ja nanne eurohpálaš identitehta; duovdda lea dehálaš oassi olbmuid eallinkvalitehtas juohke sajis: sihke čoahkkebáikkiin ja dálonguovllus, sihke heajos- ja alladássásaš guovlluin, sihke árgabirrasis ja báikkiin, mat leat luonddučábbodaga dáfus divrasat; duovdda lea ovttaskas olbmo ja sosiálalaš buorredili dehálaš oassi, ja juohkehaččas lea vuoigatvuohta ja geatnegasvuohta suodjalit, dikšut ja plánet dan.»</span> </p>
<p><em type="bold">Olmmošvuoigatvuođaid ja demokratiija guvllolaš bealit </em>Eurohpálaš duovddaoktasašsoahpamuša láidehusa mielde ovdanbukton áššit. Eurohpá ráđi ministtarkomitea dohkkehii Eurohpálaš duovddaoktasašsoahpamuša Strasbourgas 19.7.2000. Soahpamuš biddjojuvvui lahttoriikkaid vuolláičállinláhkai Firenzes 20.10.2000, ja dat bođii fápmui 1.3.2004. Oktasašsoahpamuša ulbmilin lea ovddidit duovdaga suodjaleami, dikšuma ja plánema sihke lágidit eurohpálaš ovttasbarggu duovddaáššiin. Eurohpálaš duovddaoktasašsoahpamuš lea vuosttas riikkaidgaskasaš soahpamuš, mii guoská aivve eurohpálaš duovdagii buot dasa gullevaš beliiguin. Soahpamuš guoská soahpamušbeliid oppa guvlui ja gokčá luonddu-, dálonguovlo- ja čoahkkebáikeguovlluid sihke čoahkkebáikkiid ravdaguovlluid. Dasa leat váldojuvvon mielde sihke divrras duovdagat ja árgabirrasat ja maiddái heajosdássásažžan rievdan báikkit. </p>
<p>Soahpamuš lea dehálaš oassi Eurohpá ráđi ulbmiliid ollašuhttimis. Dáidda ulbmiliidda gullet demokratiija, olmmošvuoigatvuođaid ja vuoigatvuođadorvvu ovddideapmi sihke oktasaš čovdosiid ohcan dálá eurohpálaš servodaga mávssoleamos čuolmmaide. Eurohpá ráđđi geahččala suodjalit eurohpálaččaid eallinkvalitehta ja buorredili nu, ahte váldá vuhtii duovddalaš, kultuvrralaš ja luondduárbái guoskevaš árvvuid.</p>
<p>Eurohpá ráđi Eurohpálaš duovddaoktasašsoahpamuša vuolláičállimiidda rahpama 10-jagiávvudeapmi lágiduvvui Firenzes 19.–20.10.2010. Dán dilálašvuođas gieđahalle eurohpálaš duovdaga ođđa hástalusaid ja vejolašvuođaid ( <em type="italic">New challenges and new opportunities </em>), ja Eurohpá ráđi lahttoriikkaid ovddasteaddjit ovdanbukte cealkámušaideaset. </p>
<p>Dássážii čuovvovaš 34 Eurohpá ráđi lahttoriikka leat ratifiseren soahpamuša: Armenia, Belgia, Bulgária,</p>
<p>Čeahkka, Dánmárku, Durka, Frankriika, Georgia, Greika, Irlánda, Itália, Kroátia, Kypros, Látvia, Lietuva, Luxemburg, Moldova, Montenegro, Norga, ovddeš Jugoslávia dásseváldi Makedonia, Polska, Portugal, Románia, Ruoŧŧa, San Marino, Serbia, Slovákia, Slovenia, Spánia, Stuorra-Británnia, Suopma, Ukraina, Ungár ja Vuolleeatnamat. Dasa lassin čuovvovaš vihtta riikka leat vuolláičállán soahpamuša: Andorra, Aserbaižan, Bosnia ja Hercegovina, Malta ja Šveica (logahallan čuvvosis).</p>
<p xml:lang="deu">EUROHPÁLAŠ DUOVDDAOKTASAŠSOAHPAMUŠA</p>
<p xml:lang="vep">OVDANBUKTIN</p>
<p>Eurohpá ráđi Eurohpálaš duovddaoktasašsoahpamuša vuolláičállán lahttoriikkat leat ovdanbuktán iežaset fuola servodatlaš dárbbuid, ekonomalaš doaimma ja birrasa dássedettolaš ja harmonalaš gaskavuhtii vuođđuduvvi bistevaš ovdáneami juksamis. Duovddasoahpamuš leage vuosttas riikkaidgaskasaš bistevaš ovdáneapmái čatnasan soahpamuš, mas leat mielde maiddái kultuvrralaš bealit.</p>
<p><em type="bold">Soahpamuša riegádeapmi </em>1999:s Eurohpá ráđi ministtarkomitea mearridii ráđi báikkálaš- ja guovlluhálddahusa kongreassa dahkan álgosoahpamušárvalusa vuođul ásahit áššedovdijoavkku, mii galggai dahkat Eurohpálaš duovddaoktasašsoahpamuša kulturárbekomitea (Cultural Heritage Committee, CC-PAT) ja luondo- ja duovddakomitea (Committee for the Activities of the Council of Europe in the Field of Biological and Landscape Diversity, CO-DBP) geahču vuolde. Áššedovdijoavkku bargui oassálaste deháleamos riikkaidgaskasaš ráđđehusorgánat ja riikkavulošorganisašuvnnat, ja ministtarkomitea dohkkehii soahpamuša loahpalaš teavstta 19.7.2000. Soahpamuš biddjojuvvui vuolláičállima várás Firenzes 20.10.2000 Eurohpá ráđi <span type="quote" xml:lang="eng">«Europe, a common heritage»</span> kampánnja oktavuođas. </p>
<p><em type="bold">Manin duovddaoktasašsoahpamuš? </em></p>
<p>Duovdda lea mávssolaš oassi olbmuid ja servoša buorredilis ja eallinkvalitehtas, dat ovddida riikkavuložiid duhtavašvuođa ja nanne eurohpálaš identitehta. Dasa lassin duovdda mearkkaša ollu almmolaš ovddu dáfus kultuvrii, ekologiijai, birrasii ja servodahkii guoskevaš áššiin, ja dat lea mávssolaš ekonomalaš doaimma resursa erenoamážit turismaealáhussii.</p>
<p>Eana- ja vuovdedoalu, industriija ja ruvkedoaimma buvttadanvugiid, guovlo- ja gávpotplánema, johtalusa, infrastruktuvrra, turismma ja virkkosmahttindoaimma ovdáneapmi sihke oppalet dásis oppa máilmmiekonomiija nuppástusat jođálmahttet dávjá duovdaga rievdama dahje hedjoneami.</p>
<p>Vaikko juohke riikkavuloš galggašiige oassálastit duovdaga kvalitehta dikšumii, de almmolaš váldi galgá meroštallat oppalaš rámaid dasa, mo duovdaga kvalitehta seailuma sáhttá dorvvastit. Eurohpálaš duovddaoktasašsoahpamuš meroštallá oppalaš vuoigatvuođalaš prinsihpaid, maid ulbmilin lea stivret riikkadási ja báikkálaš duovddapolitihka dohkkeheami sihke dán suorggi riikkaidgaskasaš ovttasbarggu lágideami.</p>
<p><em type="bold">Duovddaoktasašsoahpamuša ulbmilat ja heivehansuorgi </em></p>
<p>Duovddaoktasašsoahpamušain geahččalit dávistit riikkavuložiid doaivagii beassat návddašit alladássásaš duovdagis. Soahpamuša ulbmilin leage ovddidit eurohpálaš duovddasuodjaleami, -dikšuma ja -plánema sihke ordnestallat eurohpálaš ovttasbarggu dán suorggis.</p>
<p>Oktasašsoahpamuša heivehansuorgi lea viiddis: soahpamuš guoská soahpamušbeliid buot guovlluide ja gokčá luondduguovlluid, hárvvet ássojuvvon guovlluid ja maiddái čoahkkebáikeguovlluid. Heivehansuorgái leat váldojuvvon mielde eana-, sisčáhce- ja mearraguovllut. Oktasašsoahpamuš guoská sihke divrras duovdagiidda ja maiddái árgabirrasiidda ja heajosdássásaš duovdagiidda. Oktasašsoahpamuš gokčá buot duovdagiid, ledje dal dat makkárat ihkinassii, dasgo buotlágan duovdagat leat eallindehálaččat riikkavuložiid birrasa kvalitehta dáfus ja galget áinnas váldojuvvot vuhtii duovddapolitihkas. Máŋggain dálonguovloguovlluin ja gávpogiid ravdaguovlluin dáhpáhuvvet dál nuppástusat, mat váikkuhit guhkás. Eiseválddit ja riikkavuložat galggašedjege giddet eanet fuopmášumi dáidda guovlluide.</p>
<p>Soahpamuša heivehansuorgi lea hui viiddis, ja nuba riikkavuložiid oaidnu duovdagis ja sin aktiivvalaš rolla dan árvvoštallamis lea mávssolaš oassin soahpamušas. Vai olbmot sáhtášedje leat mielde mearrideamen iežaset ássanguovllu duovddaáššiin, de erenoamáš dehálaš lea lasihit sin dieđuid.</p>
<p><em type="bold">Meroštallamat </em></p>
<p type="listitem">Oktasašsoahpamušas geavahuvvon guovddáš doahpagat meroštallojit dan sihkkarastin dihte ahte doahpagat  áddejuvvojit seammaláhkai buot soahpamušriikkain:</p>
<p type="listitem">Duovdda oaivvilda guovllu dakkárin go olbmot dan jurddašit leat ja man iešvuođat bohtet luonddu ja/dahje olbmo doaimmain ja vuorrováikkuhusas.</p>
<p type="listitem">Duovddapolitihkka oaivvilda doaibmaválddálaš eiseválddiid hábmen oppalaš prinsihpaid, strategiijaid ja rávvagiid, mat dahket vejolažžan duovdaga suodjalan-, dikšun- ja plánendoaimmaid.</p>
<p type="listitem">Duovdaga kvalitehtaulbmil oaivvilda dakkár ovttaskas duovdagii guoskevaš ulbmiliid, maid leat hábmemin doaibmaválddálaš eiseválddit. Ulbmilat hábmejuvvojit daid doaivagiid vuođul, mat olbmuin leat iežaset  birrasa duovddalaš sárgosiid hárrái.</p>
<p type="listitem">Duovddasuodjaleapmi oaivvilda duovdaga sierra sárgosiid dahje mihtilmasvuođaid seailluheami ja bajásdoallama doaimmaiguin, maid sáhttá ákkastallat luondduhámiid ja/dahje olbmo doaimma  árbevierroárvvu dihte.</p>
<p type="listitem">Duovddadikšun oaivvilda doaimma, mainna bistevaš ovdáneami perspektiivvas  sihkkarasto duovdaga jeavddalaš dikšun ja mainna stivrejuvvojit ja koordinerejuvvojit servodaga, ekonomiija ja birrasa ovdáneami  dagahan nuppástusat.</p>
<p type="listitem">Duovddaplánen oaivvilda ovddalgihtii dáhpáhuvvi nana doaimmaid, maiguin geahččalit buoridit, ovddeštit dahje láhčit ođđa duovdagiid.</p>
<p><em type="bold">Soahpamušbeliid čatnaseamit </em></p>
<p><em type="bold">Riikkadási doaimmat </em></p>
<p type="listitem">Go  soahpamušbealit  dohkkehit  soahpamuša  prinsihpaid  ja  ulbmiliid,  de  seammás  dat  čatnasit  suodjalit,  dikšut  ja  plánet  iežaset  duovdagiid  nu,  ahte  váldet  atnui  moanaid  oppalaš  ja  sierra  riikkadási  doaimmaid  lagasvuođaprinsihpa  mielde.  Soahpamušbealit  čatnasit  maiddái  láidestit  riikkadási,  guvllolaš  ja  báikkálaš  eiseválddiid oassálastit iežaset guovllu duovddaáššiide váikkuheaddji mearrideapmái. Soahpamušbealit čatnasit  ollašuhttit čuovvovaš njeallje oppalaš doaibmabiju riikkadásis:</p>
<p type="listitem">Guhtege soahpamušbealli čatnasa dovddastit iežas láhkamearrádusain duovdagiid mávssolaš oassin olbmuid birrasis, oktasaš kultur- ja luondduárbbi máŋggahápmásašvuođa ovdanboahtinvuohkin ja iežas  identitehta vuođđun.</p>
<p type="listitem">Guhtege soahpamušbealli čatnasa dahkat ja ollašuhttit duovddapolitihka, mainna geahččalit suodjalit, dikšut ja plánet duovdagiid.</p>
<p type="listitem">Guhtege soahpamušbealli čatnasa váldit atnui meannudanvugiid, maid bokte riikkavuložat, báikkálaš- ja guovllueiseválddit ja eará áššáigullevaš bealit sáhttet leat mielde meroštallamin ja ollašuhttimin  duovddapolitihka.</p>
<p type="listitem">Guhtege soahpamušbealli čatnasa váldit mielde duovddaperspektiivvaid iežas guovlo- ja gávpotplánenpolitihkkii sihke kultur-, biras-, eanadoallo-, sosiála- ja ekonomiijapolitihkkii ja eará  doaibmaprográmmaide, mat sáhttet váikkuhit juogo njuolgga dahje eahpenjuolgga duovdagii.</p>
<p type="listitem">Dasa lassin soahpamušbealit čatnasit ollašuhttit čuovvovaš vihtta sierradoaibmabiju riikkadásis:</p>
<p type="listitem">Diđolašvuođa lasiheapmi: Guhtege soahpamušbealli čatnasa lasihit riikkavuložiid, priváhta organisašuvnnaid ja eiseválddiid dieđuid duovdagiid árvvus, mearkkašumis ja rievdamis.</p>
<p type="listitem">Skuvlen: Guhtege soahpamušbealli čatnasa buoremus lági mielde fállat skuvlema daidda áššedovdiide, geaid barggut gusket duovddadoaimmaide; oassebealit čatnasit lágidit duovddapolitihkkii sihke  duovddasuodjaleapmái, -dikšumii ja -plánemii guoskevaš máŋggadieđalaš skuvlenprográmmaid priváhta ja  almmolaš sektora ámmátolbmuide ja áššáigullevaš ovttastusaide; ja oassebealit čatnasit lágidit duovdaga  árvvuide sihke duovddasuodjaleapmái, -dikšumii ja -plánemii guoskevaš áššiid gieđahalli skuvla- ja  allaoahpahatgurssaid dihto vuogas oahppoávdnasiin.</p>
<p type="listitem">Meroštallan ja árvvoštallan: Guhtege soahpamušbealli čatnasa movttiidahttit áššáigullevaš olbmuid duovddadieđuid buoridan dihte ja duovddameroštallanbarggu stivrema ja árvvoštallama várás  soahpamušbeliid gaskasaš vásáhusaid ja doaibmavugiid lonohallama vuođul oppa Eurohpá dásis.</p>
<p type="listitem">Duovdaga kvalitehtaulbmiliid ásaheapmi: Guhtege soahpamušbealli čatnasa almmolaš gulaskuddama maŋŋá dahkat kvalitehtaulbmiliid meroštallon ja árvvoštallon duovdagiidda.</p>
<p type="listitem">Duovddapolitihka ollašuhttin: Duovddapolitihka ollašuhttin dihte guhtege soahpamušbealli čatnasa váldit atnui vugiid, maid ulbmilin lea suodjalit, dikšut ja plánet duovdagiid.</p>
<p><em type="bold">Riikkaidgaskasaš doaimmat: eurohpálaš ovttasbargu </em></p>
<p>Soahpamušbealit čatnasit bargat ovttas dan ovdii ahte duovddaáššit váldojuvvojit vuhtii riikkaidgaskasaš doaibmaprinsihpain ja prográmmain ja dárbbu mielde duovddaperspektiivvat váldojuvvojit daidda mielde. Dasa lassin soahpamušbealit čatnasit bargat ovttas nu, ahte addet teknihkalaš ja dieđalaš veahki sihke ovddidit duovddaáššedovdiid lonohallama erenoamážit skuvlema ja diehtojuohkima várás ja čatnasit lonohallat dieđuid oktasašsoahpamuššii gullevaš áššiin.</p>
<p>Rájiid rasttildeaddji duovdagiid birra mearriduvvo spesiálanjuolggadusa vuođul: soahpamušbealit ovddidit báikkálaš- ja guovloovttasbarggu riikkarájiid rastá ja dárbbu mielde válmmaštallet ja ollašuhttet oktasaš duovddaprográmmaid.</p>
<p><em type="bold">Eurohpá ráđi duovddabálkkašupmi </em></p>
<p>Eurohpá ráđđi mieđiha Eurohpá ráđi duovddabálkkašumi dovddastussan daid doaimmaid ovddas, maid báikkálaš dahje guvllolaš eiseválddit dahje riikkavulošorganisašuvnnat leat ollašuhttán duovdaga suodjalan, dikšun dahje plánen dihte dahje daid várás plánejuvvon doaimmaide, mat čielgasit váikkuhit guhká ja doibmet ovdamearkan Eurohpá eará eiseválddiide. Bálkkašupmi movttiidahttá báikkálaš dásis bargi olbmuid ja addá sidjiide dovddastusa erenoamáš buori duovddadikšuma ovddas.</p>
<p xml:lang="deu">EUROHPÁLAŠ DUOVDDAOKTASAŠSOAHPAMUŠA</p>
<p xml:lang="est">OLLAŠUHTTIN</p>
<p>Soahpamuša mielde Eurohpá ráđi ministtarkomitea nammada Eurohpá ráđi vuođđonjuolggadusa 17. artihkkala vuođul ásahuvvon dálá doaibmaválddálaš áššedovdikomiteain daid, mat vástidit oktasašsoahpamuša ollašuhttima goziheamis. Dasa lassin oktasašsoahpamušas daddjojuvvo ahte juohke áššedovdikomitea čoahkkima maŋŋá Eurohpá ráđi váldočálli addá ministtarkomiteai raportta dahkkojuvvon barggus ja oktasašsoahpamuša doaibmivuođas ja ahte áššedovdikomitea addá ministtarkomiteai evttohusa Eurohpá ráđi duovddabálkkašumi mieđihanákkain ja dasa guoskevaš njuolggadusain.</p>
<p xml:lang="eng">Go Eurohpálaš duovddaoktasašsoahpamuš dohkkehuvvui 19.7.2000, de ministtarkomitea bistevaš ovddasteaddjigoddi (Ministers’ Deputies) mearridii luondo- ja duovddakomitea (Committee for the Activities of the Council of Europe in the Field of Biological and Landscape Diversity, CO-DBP) ja kulturárbekomitea (Cultural Heritage Committee, CC-PAT) gozihit Eurohpálaš duovddaoktasašsoahpamuša ollašuhttima (CM/Del/ Dec(2000)718, 718. čoahkkin).</p>
<p xml:lang="eng">Maiddái Eurohpálaš duovddaoktasašsoahpamuša soahpamušbeliid ja vuolláičálliriikkaid nuppi konfereanssa julggaštusas (Declaration of the Second Conference of Contracting and Signatory States to the European Landscape Convention), mii dohkkehuvvui Strasbourgas 29.11.2002 ja man ministtarkomitea válddii vuhtii 28.5.2003, ministtarkomitea bivdet artihkkala 10 mielde laktit guovloplánenministariid ovttasbargovuogádaga (European Conference of Ministers responsible for Regional Planning, CEMAT) virgeolmmoškomitea oktasašsoahpamuša ollašuhttima goziheamis vástideaddji áššedovdikomiteaid bargui.</p>
<p type="listitem">Ministtarkomitea  dohkkehii  30.1.2008  luonddu-  ja  kultuárbái  guoskevaš  áššiin  vástideaddji  Kulturárbbi ja  duovdaga  stivrenkomitea  (Steering  Committee  for  Cultural  Heritage  and  Landscape,  CDPATEP)  doaibmanjuolggadusaid.  CDPATEP:a  bargun  lei  gozihit  kultuárbái  ja  duovdagii  guoskevaš  čuovvovaš  oktasašsoahpamušaid:</p>
<p type="listitem" xml:lang="eng">eurohpálaš oktasašsoahpamuš arkeologalaš árbbi dikšumis (European Convention on the Protection of the Archaeological Heritage) ja dárkkistuvvon eurohpálaš oktasašsoahpamuš arkeologalaš árbbi dikšumis  [European Convention on the Protection of the Archaeological Heritage (revised)]</p>
<p type="listitem" xml:lang="eng">Eurohpá huksendáiddalaš árbbi dikšumii guoskevaš oktasašsoahpamuš (Convention for the Protection of the Architectural Heritage of Europe)</p>
<p type="listitem" xml:lang="eng">Eurohpálaš duovddaoktasašsoahpamuš (European Landscape Convention).</p>
<p>Eurohpálaš duovddaoktasašsoahpamuša čuovvuma hárrái doaibmanjuolggadusain mearriduvvo ahte</p>
<p>CDPATEP galgá váldit vuhtii maiddái Eurohpá ráđi duovddaoktasašsoahpamuššii guoskevaš jeavddalaš konfereanssaid barggu sihke eará áššáigullevaš áššedovdiid barggu. Dán čavčča ásahuvvo ođđa kultuvrra, árbbi ja duovdaga demokráhtalaš hálddahusa komitea.</p>
<p type="listitem">Eurohpá ráđi čállingotti barggus Eurohpálaš duovddaoktasašsoahpamuša ollašuhttin dihte leat čuovvovaš ulbmilat:</p>
<p type="listitem">oktasašsoahpamuša ollašuhttima goziheapmi</p>
<p type="listitem">eurohpálaš ovttasbarggu gáhtten</p>
<p type="listitem">ovdamearkkaid čoaggin buriin doaibmavugiin</p>
<p type="listitem">dieđuid ja dutkamuša gáhtten</p>
<p type="listitem">diđolašvuođa lasiheapmi</p>
<p type="listitem">dieđuid fidnenvejolašvuođa gáhtten.</p>
<p><em type="bold">Oktasašsoahpamuša ollašuhttima goziheapmi </em></p>
<p><em type="bold">Ministtarkomitea ávžžuhus CM/Rec(2008)3 lahttoriikkaide rávan Eurohpálaš duovddaoktasašsoahpamuša ollašuhttimis </em></p>
<p>Ministtarkomitea dohkkehii lahttoriikkaide čujuhuvvon ministtarkomitea ávžžuhusa CM/Rec(2008)3</p>
<p type="listitem">Eurohpálaš duovddaoktasašsoahpamuša ollašuhttimii guoskevaš rávvagis 6.2.2008. Ávžžuhusas leat mielde  moanat teorehtalaš, metodologalaš ja geavada rávvagat, ja dat leat oaivvilduvvon daidda oktasašsoahpamuša  soahpamušbeliide, mat áigot dahkat ja ollašuhttit oktasašsoahpamuššii vuođđuduvvi riikkadási duovddapolitihka.  Dasa lassin ávžžuhusas lea guokte čuvvosa:</p>
<p type="listitem" xml:lang="eng">Ovdamearkkat dain vugiin, maiguin Eurohpálaš duovddaoktasašsoahpamuš ollašuhtto (Examples of instruments used to implement the European Landscape Convention)</p>
<p type="listitem">Teakstaevttohus Eurohpálaš duovddaoktasašsoahpamuša geavada ollašuhttima várás riikkadásis (Suggested text for the practical implementation of the European Landscape Convention at national level). Ávžžuhusa čuvvosii 1 sáhttá laktit soahpamušbeliid báikkálaš vásáhusaid, mat fállet eará soahpamušbeliide geavada  ovdamearkkaid  ja  metodologalaš  veahki.  Ávžžuhusas  evttohuvvo  ahte  guhtege  soahpamušbealli  oassálasttášii diehtovuođu čohkkemii Eurohpá ráđi Eurohpálaš duovddaoktasašsoahpamuša neahttasiidduide.</p>
<p>Diehtovuođđu doaimmašii juogalágan bargoneavvopakeahttan, mas gávnnašii teknihkalaš ja dieđalaš doarjaga oktasašsoahpamuša artihkkala 8 mielde.</p>
<p><em type="bold">Čoahkkáigeassu Eurohpá ráđi lahttoriikkain jođihuvvon duovddapolitihkkii guoskevaš fuopmášahttimiin / Eurohpá ráđi Eurohpálaš duovddaoktasašsoahpamuššii guoskevaš diehtovuogádat </em></p>
<p>Eurohpá ráđi lahttoriikkain jođihuvvon duovddapolitihkkii guoskevaš áššegirji, mas ovdanbuktojit áššáigullevaš lahttoriikkaid duovddaguovlluide guoskevaš deháleamos dieđut. Áššegirji beivejuvvo dađistaga, ja dan dieđut čohkkejuvvojit čoahkkáigeassun.</p>
<p>Čohkkejuvvon dieđut sirdojuvvojit vehážiid Eurohpá ráđi Eurohpálaš duovddaoktasašsoahpamuša diehtovuogádahkii.</p>
<p><em type="bold">Eurohpálaš duovddaoktasašsoahpamuššii guoskevaš riikkadási seminárat </em></p>
<p>Seminárat leat oaivvilduvvon riikkaide, mat leat ratifiseren oktasašsoahpamuša dahje eai leat vel doaisttážii ratifiseren dan. Eurohpálaš duovddaoktasašsoahpamuša gieđahalli riikkadási seminárat boktalit olbmuid duovddaságastallamii.</p>
<p>Moanat riikkadási seminárat leat juo dollojuvvon, ja guđege seminára loahpas leat dahkkojuvvon cealkámušat dahje loahppaárvalusat:</p>
<p type="listitem">Riikkadási seminárat</p>
<p type="listitem" xml:lang="eng">Spatial planning and landscape (sámeg. Eanageavahanplánen ja duovdda), Jerevan, Armenia, 23.–24.10.2003</p>
<p type="listitem" xml:lang="est">Spatial planning and landscape (sámeg. Eanageavahanplánen ja duovdda), Moskva, Ruošša, 26.–27.4.2004</p>
<p type="listitem" xml:lang="eng">Sustainable spatial development and the European Landscape Convention (sámeg. Eanageavaheami bistevaš plánen ja Eurohpálaš duovddaoktasašsoahpamuš), Tulcea, Románia, 6.–7.5.2004</p>
<p type="listitem" xml:lang="eng">The contribution of Albania to the implementation of the European Landscape Convention (sámeg. Albánia oassálastin Eurohpálaš duovddaoktasašsoahpamuša ollašuhttimii), Tirana, Albánia, 15.–16.12.2005</p>
<p type="listitem" xml:lang="vep">Landscape (sámeg. Duovdda), Andorra la Vella, Andorra, 4.–5.6.2007</p>
<p type="listitem">Jagiid 2008–2010 lágiduvvojedje maiddái eará seminárat ministeriijaid doarjaga veagas moanain riikkain, dego Itáliassa ja Čeahkas. Semináraid  ovdaságat  ja  sáhkavuorut  leat  almmustuhtton  Eurohpá  ráđi  European  Spatial  Planning  and</p>
<p xml:lang="nob">Landscape Series preanttusráiddus.</p>
<p><em type="bold">Eurohpálaš ovttasbarggu gáhtten </em></p>
<p>Eurohpálaš duovddaoktasašsoahpamušas mearriduvvo ahte soahpamušbealit čatnasit riikkaidgaskasaš ovttasbargui Eurohpá dásis, go váldet vuhtii duovddaáššiid riikkaidgaskasaš doaibmaprinsihpain ja prográmmain. Eurohpá ráđđi organisere dán ovttasbarggu nu, ahte lágida Eurohpálaš duovddaoktasašsoahpamuššii guoskevaš konfereanssaid sihke bargobájiid, maiguin geahččalit ollašuhttit dán oktasašsoahpamuša.</p>
<p><em type="bold">Eurohpá ráđi Eurohpálaš duovddaoktasašsoahpamuššii guoskevaš konfereanssat </em></p>
<p>Moanat Eurohpálaš duovddaoktasašsoahpamuššii guoskevaš konfereanssat leat juo lágiduvvon.</p>
<p>Konfereanssaide leat oassálastán soahpamušbeliid ja vuolláičálliriikkaid ovddasteaddjit sihke Eurohpá ráđi golmma doaibmaorgána dahjege ministtarkomitea, parlamentáralaš oktasaščoahkkima ja báikkálaš- ja guovlluhálddahusa kongreassa ovddasteaddjit. Dasa lassin konfereanssaide leat oassálastán dárkojeaddjin Eurohpá ráđi dakkár lahttoriikkaid ovddasteaddjit, mat eai vel leat soahpamušbealit dahje mat eai leat vuolláičállán soahpamuša, sihke moanaid riikkaidgaskasaš eiseválddiid ja riikkavulošorganisašuvnnaid ovddasteaddjit.</p>
<p>Eurohpálaš duovddaoktasašsoahpamuša čuovvuma hárrái Kulturárbbi ja duovdaga stivrenkomitea</p>
<p>CDPATEP:a doaibmanjuolggadusain (dohkkehuvvojedje 30.1.2008) mearriduvvo ahte CDPATEP galgá váldit vuhtii maiddái Eurohpá ráđi duovddaoktasašsoahpamuššii guoskevaš jeavddalaš konfereanssaid barggu sihke áššáigullevaš áššedovdiid eará barggu.</p>
<p type="listitem">Eurohpá ráđi Eurohpálaš duovddaoktasašsoahpamuššii guoskevaš konfereanssat</p>
<p type="listitem">1. 22.–23.11.2001: Eurohpá ráđđi, Palais de l’Europe, Strasbourg</p>
<p type="listitem">2. 28.–29.11.2002: Eurohpá ráđđi, Palais de l’Europe, Strasbourg</p>
<p type="listitem">3. 17.–18.6.2004: Eurohpá ráđđi, Palais de l’Europe, Strasbourg</p>
<p type="listitem">4. 22.–23.3.2007: Eurohpá ráđđi, Palais de l’Europe, Strasbourg</p>
<p type="listitem">5. 30.–31.3.2009: Eurohpá ráđđi, Palais de l’Europe, Strasbourg</p>
<p type="listitem">6. 3.–4.5.2011, Eurohpá ráđđi, Strasbourg</p>
<p type="listitem" xml:lang="koi">7. ...2013</p>
<p><em type="bold">Eurohpá ráđi Eurohpálaš duovddaoktasašsoahpamuša ollašuhttima ovdii lágiduvvon bargobájit </em></p>
<p>Eurohpá ráđđi lea jagi 2002 rájes jeavddalaččat lágidan bargobájiid, maiguin leat geahččalan ollašuhttit</p>
<p>Eurohpálaš duovddaoktasašsoahpamuša. Dáin bargobájiin leat guorahallan dárkilit oktasašsoahpamuša ollašuhttima. Bargobájiin deattuhuvvojit erenoamážit lágideaddjiriikka vásáhusat. Bargobájit leat doaibmi arenat geavada vásáhusaid ja ođđa jurdagiid juohkimii. Dasa lassin bargobájiin lea vejolaš ovdanbuktit ođđa oainnuid ja oktasašsoahpamuššii guoskevaš juksosiid.</p>
<p>Eurohpá ráđđi lea lágidan čuovvovaš bargobájiid, maiguin geahččalit ollašuhttit Eurohpálaš duovddaoktasašsoahpamuša.</p>
<p type="listitem">Eurohpá ráđi Eurohpálaš duovddaoktasašsoahpamuša ollašuhttima ovdii lágiduvvon bargobájit</p>
<p type="listitem" xml:lang="eng">1. Landscape policies: contribution to the well-being of European citizens and to sustainable development (social, economic, cultural and ecological approaches) [sámeg. Duovddapolitihkka: váikkuhus  eurohpálaččaid buorredillái ja bistevaš ovdáneapmái (servodatlaš, ekonomalaš, kultuvrralaš ja ekologalaš  lahkonanvuogit)]; Landscape identification, evaluation and quality objectives, using cultural and natural  resources (sámeg. Duovdaga identifiseren, árvvoštallan ja kvalitehtaulbmilat kultur- ja luondduriggodagaid  vuođul); Awareness-raising, training and education(sámeg. Diđolašvuođa lasiheapmi ja skuvlen);  Innovative tools for the protection, management and planning of landscape (sámeg. Innovatiivvalaš  bargoneavvut duovddasuodjaleapmái, -dikšumii ja -plánemii): Strasbourg, Frankriika, 23.–24.5.2002</p>
<p type="listitem" xml:lang="eng">2. Integration of landscapes in international policies and programmes and transfrontier landscapes (sámeg. Duovdaga váldin mielde riikkaidgaskasaš politihkaide ja prográmmaide sihke rájiid rasttildeaddji  duovdagat), Landscapes and individual and social well-being (sámeg. Duovdda ja persovnnalaš ja  servodatlaš buorredilli), Spatial planning and landscape (sámeg. Duovdda ja eanageavahanplánen):  Strasbourg, Frankriika, 27.–28.11.2003</p>
<p type="listitem" xml:lang="eng">3. Landscapes for urban, suburban and peri-urban areas (sámeg. Duovdda gávpogis, ovdagávpotguovllus ja čoahkkebáikkiid lahkosiin), Cork, Irlánda, 16.–17.6.2005</p>
<p type="listitem" xml:lang="eng">4. Landscape and society (sámeg. Duovdda ja servodat), Ljubljana, Slovenia, 11.–12.5.2006</p>
<p type="listitem" xml:lang="eng">5. Landscape quality objectives: from theory to practice (sámeg. Duovdaga kvalitehtaulbmilat: teoriijas geavadii), Girona, Spánia, 28.–29.9.2006</p>
<p type="listitem" xml:lang="est">6. Landscape and rural heritage (sámeg. Duovdda ja dálonguovllu árbi), Sibiu, Románia, 20.–21.9.2007</p>
<p type="listitem" xml:lang="eng">7. Landscape in planning policies and governance: towards integrated spatial management (sámeg.</p>
<p type="listitem">Duovddaplánen politihkas ja hálddahusas: ovttaiduhtton eanageavahanplánema guvlui), Piestany, Slovákia,  24.–25.4.2008</p>
<p type="listitem">8. Landscape and driving forces (sámeg. Duovdda ja duovddapolitihka stivrejeaddji áššit), Malmö, Ruoŧŧa, 8.–9.10.2009</p>
<p type="listitem" xml:lang="eng">9. Landscape, infrastructures and society (sámeg. Duovdda, infrastruktuvra ja servodat), Cordoba, Spánia, 15.–16.4.2010</p>
<p type="listitem" xml:lang="eng">10. Multifunctional landscapes (sámeg. Máŋggaanu duovdda), Portugal, 20.–21.10.2011</p>
<p>Bargobájiid ovdaságat ja sáhkavuorut leat almmustuvvan Eurohpá ráđi European Spatial Planning and</p>
<p xml:lang="ron">Landscape preanttusráiddus.</p>
<p><em type="bold">Ovdamearkkaid čoaggin buriin doaibmavugiin: Eurohpá ráđi </em><em type="bold">duovddabálkkašupmi </em></p>
<p>Oktasašsoahpamuša artihkkalis 11 mearriduvvo Eurohpá ráđi mieđihan duovddabálkkašumi juohkimis. Oktasašsoahpamušas mearriduvvo erenoamážit ahte ministtarkomitea galgá meroštallat ja almmustuhttit duovddabálkkašumi mieđihanákkaid, dohkkehit áššáigullevaš njuolggadusaid ja mieđihit bálkkašumi oktasašsoahpamuša ollašuhttima goziheaddji áššedovdijoavkku evttohusa mielde. Ministtarkomitea dohkkehii 20.2.2008 Eurohpá ráđi duovddabálkkašumi njuolggadusaide guoskevaš mearrádusa (CM/Res(2008)3). Bálkkašupmi vuođđuduvvui 2008:s ja juhkkojuvvui vuosttas háve 2009:s.</p>
<p type="listitem">Eurohpá ráđi duovddabálkkašumi mieđihanákkat:</p>
<p type="listitem">Bistevaš guvllolaš ovdáneapmi: Ollašuhtton fitnuin, mat ovdanbuktojit, galgá leat geavada váikkuhus duovddasuodjaleapmái, -dikšumii ja/dahje -plánemii. Dát oaivvilda dan, ahte fitnut galget leat gergejuvvon  ja olbmuide rahpasat uhcimustá golbma jagi ohcamušaid guođđimis. Fitnut galget leat maiddái oassin  bistevaš ovdáneami politihkas ja bures heivet oktii  áššáigullevaš guovllu guvllolaš organisašuvnnain;  čájehit biraslaš, sosiálalaš, ekonomalaš, kultuvrralaš ja estetihkalaš bistevašvuođa; dustet dahje divvut  duovdaga ráhkadusaide vejolaččat čuohcci vahága ja beavttálmahttit dahje riggudit duovdaga ja ovddidit  dan ođđa iešvuođaid.</p>
<p type="listitem">Ovdamearkkalaš árvu: Guoskevaš duovddaguovlluid suodjaleami, dikšuma ja/dahje plánema beavttálmahttimii váikkuhan doaibmaprinsihpaid ja doaimmaid atnuiváldin galgá doaibmat ovdamearkan  earáide buori geavada čuovvumis.</p>
<p type="listitem">Almmolaš oassálastinvejolašvuohta: Riikkavuložat, guovlo- ja báikkálašeiseválddit ja eará oassebealit galggašedje leat viššalit mielde oassálastimin guoskevaš duovddaguovlluid suodjaleami, dikšuma ja/ dahje plánema várás atnui váldojuvvon doaibmaprinsihpaide dahje doaimmaide, main galggašedje  čielgasit boahtit ovdan duovdaga kvalitehtaulbmilat. Galggašii leat guovttelágan oassálastinvejolašvuohta:  servodaga lahtuid gaskasaš vuorroságastallan ja oainnuidlonohallan (ovdamearkka dihte fáddái guoskevaš  rabas čoahkkimat, ságastallamat sihke oassálastin- ja ráđđádallanmeannudeamit) sihke nu ahte  riikkavuložat láidestuvvojit oassálastit ja čatnasit dan duovddapolitihkkii, man riikkadási sihke guovlo- ja  báikkálašeiseválddit leat ollašuhttán.</p>
<p type="listitem">Diđolašvuođa lasiheapmi: Oktasašsoahpamuša 6. artihkkala A-čuoggá mielde <span type="quote">”guhtege soahpamušbealli čatnasa lasihit riikkavuložiid, priváhta organisašuvnnaid ja eiseválddiid dieđuid duovdagiid árvvus,  mearkkašumis ja rievdamis”</span>. Sullasaš doaimmat, mat leat ollašuhtton oassin guoskevaš gergejuvvon fitnus,  galget árvvoštallot.</p>
<p>Eurohpá ráđi birasbálkkašupmi lea mieđihuvvon guovtti áigodaga áigge: 1. <em type="italic">áigodat: 2008–2009 </em></p>
<p>Bálkkašupmi ohccojuvvui čuovvovaš fitnuide:</p>
<p type="listitem">Ministtarkomitea mearridii 1066. čoahkkimisttis 23.9.2009 čuovvovačča:</p>
<p type="listitem">Eurohpá ráđi Eurohpálaš duovddaoktasašsoahpamuša mieldásaš birasbálkkašupmi mieđihuvvui</p>
<p type="listitem" xml:lang="nob">Frankriikka Lille Métroplean Parc de la Deûle fidnui.</p>
<p type="listitem">Spánia San Sebastiànin Parque de Chruossana Enea fidnu oaččui ráđis gudnemáinnašumi.</p>
<p type="listitem">Eurohpá ráđđi mieđihii oppalaš dovddastusa čuovvovaš fitnuid vuođđudeaddjiide ja juksosiidda:</p>
<p type="listitem" xml:lang="eng">Marking system of the tourist trails fidnu, Tourist Club, Čeahkka</p>
<p type="listitem" xml:lang="eng">Landscape Management of Hämeenkyrö National Landscape Area fitnut, Hämeenkyrö, Suopma</p>
<p type="listitem" xml:lang="eng">Implementation of the Complex Nature Conservation and Landscape Management Programme in the</p>
<p type="listitem" xml:lang="eng">Zámoly Basin fidnu, Public Foundation for Nature Conservation Pro Vértes, Ungár</p>
<p type="listitem" xml:lang="nno">The Val di Cornia Parc System fidnu, Val di Cornia, Itália</p>
<p type="listitem" xml:lang="eng">Biodiversity and Natural Resources Management Project fidnu, Association for Nature Conservation,</p>
<p type="listitem" xml:lang="swe">Durka</p>
<p type="listitem">Regional Distribution of Landscape Types fidnu (University of Ljubljana, Slovenia) oaččui sierradovddastusa fitnu oktavuođas dahkkojuvvon barggu ovdamearkkalaš árvvus.</p>
<p>Eurohpá ráđi váldočálli ovddasteaddji mieđihii duovddabálkkašumi ja gudnemáinnašumi virggálaččat 8.10.2009 Eurohpá ráđi Eurohpálaš duovddaoktasašsoahpamuša ollašuhttimii guoskevaš gávccát čoahkkimis, mii dollojuvvui Ruoŧa Malmössä 8.–9.10.2009. Dán dilálašvuođa birra almmustuhttojedje moanat preassadieđáhusat.</p>
<p>Lahttoriika</p>
<p>Evttohas</p>
<p xml:lang="kal">Fitnu namma</p>
<p>Čeahkka</p>
<p xml:lang="fao">Tourist Club</p>
<p xml:lang="eng">Marking system of the tourist trails</p>
<p>Suopma</p>
<p xml:lang="fin">Hämeenkyrö</p>
<p xml:lang="eng">Landscape Management of Hämeenkyrö National Landscape Area</p>
<p>Frankriika</p>
<p xml:lang="nob">Lille Métropole</p>
<p xml:lang="fra">Parc de la Deûle</p>
<p xml:lang="isl">Ungár</p>
<p xml:lang="eng">Public Foundation for Nature Conservation Pro Vértes</p>
<p xml:lang="eng">Implementation of the Complex Nature Conservation and Landscape Management Programme in the Zámoly Basin</p>
<p xml:lang="smn">Itália</p>
<p xml:lang="vep">Val di Cornia</p>
<p xml:lang="nno">The Val di Cornia Parc System</p>
<p xml:lang="nno">Slovenia</p>
<p xml:lang="eng">University of Ljubljana</p>
<p xml:lang="eng">Regional Distribution of Landscape Types</p>
<p xml:lang="pol">Spánia</p>
<p xml:lang="nob">San Sebastián City Council</p>
<p xml:lang="spa">Parque de Chruossana Enea</p>
<p xml:lang="swe">Durka</p>
<p xml:lang="eng">Association for Nature Conservation</p>
<p>Biodiversity and Natural Resources Management Project <em type="italic">2. áigodat: 2010–2011 </em>Oktasašsoahpamuša soahpamušbeliid bivde 9.2.2010 ovdanbuktit iežaset evttohasa Eurohpá ráđi váldočállái 31.12.2010 rádjai. Čuovvovaš fitnut ovdanbuktojedje: </p>
<p>Ministtarkomitea dahká loahpalaš mearrádusa gilvui dahje gudnemáinnašumi várás dohkkehuvvon evttohasain. Buot fitnut ovdanbuktojit almmolaččat Eurohpá ráđi neahttasiidduin, vai fitnut movttiidahtášedje earáid sullasaš doaimmaide.</p>
<p>Lahttoriika ja riikkadási bálkkašupmi</p>
<p>Evttohas</p>
<p xml:lang="kal">Fitnu namma</p>
<p xml:lang="est">Belgia</p>
<p xml:lang="fra">Parc naturel des Plaines de l’Escaut</p>
<p xml:lang="fra">Route paysagère réalisée par le Parc naturel des Plaines de l’Escaut</p>
<p xml:lang="fin">Kypros</p>
<p xml:lang="eng">Polystypos Community Council</p>
<p xml:lang="eng">Hazel orchards located within the CY2000009 Natura 2000 site</p>
<p>Čeahkka</p>
<p xml:lang="eng">Regional Land Office Prostejov</p>
<p xml:lang="vep">Čehovice, district Prostějov – Moravia</p>
<p>Suopma</p>
<p>Suoma luonddusuodjalanlihttu</p>
<p xml:lang="eng">Management of endangered traditional biotopes and the preservation of the traditional Finnish rural landscape</p>
<p>Frankriika</p>
<p xml:lang="fra">Syndicat mixte d’étude d’aménagement et de gestion de la base régionale de plein air et de loisirs du Port aux Cerises</p>
<p xml:lang="fra">Le Port aux Cerises</p>
<p xml:lang="isl">Ungár</p>
<p xml:lang="eng">Kaptárkő Természetvédelmi és Kulturális Egyesület (Beehive rock Nature Conservation and Cultural Association)</p>
<p xml:lang="eng">Maintaining landscape heritage of Bükkalja Region</p>
<p xml:lang="smn">Itália</p>
<p xml:lang="eng">City of Carbonia</p>
<p xml:lang="nob">Project Carbonia: Landscape Machine</p>
<p>Vuolleeatnamat</p>
<p xml:lang="eng">Foundation Landscape manifesto</p>
<p xml:lang="deu">Stichting Landschapsmanifest</p>
<p>Norga</p>
<p xml:lang="eng">County of Hordaland</p>
<p xml:lang="nob">Herand Landscape Park</p>
<p xml:lang="est">Serbia (vuolláičálliriika)<span type="quote" xml:lang="smj">”Podunav”</span> Backi Monostor</p>
<p xml:lang="hbs">Backi Monostor</p>
<p>Slovákia</p>
<p xml:lang="eng">Ekopolis Foundation</p>
<p xml:lang="eng">The Grant Programs of Ekopolis Foundation</p>
<p xml:lang="nno">Slovenia</p>
<p xml:lang="eng">Slovenian Association of Landscape Architects</p>
<p xml:lang="eng">We are Making our Landscape</p>
<p xml:lang="pol">Spánia</p>
<p xml:lang="eng">Government of Catalonia’s Ministry of Education and Ministry of Town, Country Planning and Public Works (DPTOP), Landscape Observatory of Catalonia (OPC)</p>
<p xml:lang="eng">City, territory, landscape: A project to educate and raise awareness about landscape</p>
<p xml:lang="smj">Stuorra-Británnia</p>
<p xml:lang="eng">Durham Heritage Coast Partnership</p>
<p xml:lang="nob">Durham Heritage Coast</p>
<p><em type="bold">Dieđuid ja dutkamuša gáhtten </em></p>
<p>Eurohpá ráđi áššedovdit dahket čilgehusmuittuhančállagiid Eurohpálaš duovddaoktasašsoahpamuššii guoskevaš áššiin. Muittuhančállagat addojuvvojit áššáigullevaš áššedovdikomiteaide. Dássážii muittuhančállagat leat dahkkojuvvon čuovvovaš fáttáin:</p>
<p type="listitem">Fáttát</p>
<p type="listitem" xml:lang="eng">Landscape policies: contribution to the well-being of European citizens and to sustainable development (social, economic, cultural and ecological approaches) [sámeg. Duovddapolitihkka: váikkuhus  eurohpálaččaid buorredillái ja bistevaš ovdáneapmái (servodatlaš, ekonomalaš, kultuvrralaš ja ekologalaš  lahkonanvuogit)]</p>
<p type="listitem" xml:lang="eng">Landscape identification, evaluation and quality objectives, using cultural and natural resources (sámeg.</p>
<p type="listitem">Duovdaga identifiseren, árvvoštallan ja kvalitehtaulbmilat kultur- ja luondduriggodagaid vuođul)</p>
<p type="listitem" xml:lang="eng">Awareness-raising, training and education (sámeg. Diđolašvuođa lasiheapmi ja skuvlen)</p>
<p type="listitem" xml:lang="eng">Innovative tools for the protection, management and planning of landscape (sámeg. Innovatiivvalaš bargoneavvut duovddasuodjaleapmái, -dikšumii ja -plánemii)</p>
<p type="listitem" xml:lang="eng">Landscapes for towns and suburban and peri-urban areas (sámeg. Duovdda gávpogis, ovdagávpotguovllus ja čoahkkebáikkiid lahkosiin)</p>
<p type="listitem" xml:lang="eng">Landscape and transport infrastructures: roads (sámeg. Duovdda ja johtalusinfrastruktuvra: geainnut)</p>
<p type="listitem" xml:lang="eng">Selected EU funding opportunities to support the implementation of the European Landscape Convention (sámeg. Válljejuvvon EU:a ruhtadanvejolašvuođat Eurohpálaš duovddaoktasašsoahpamuša ollašuhttima  doarjjan)</p>
<p type="listitem" xml:lang="eng">European local landscape circle studies (sámeg. Eurohpálaš báikkálašduovdaga gierdodutkamušat)</p>
<p type="listitem" xml:lang="eng">Landscape and education (sámeg. Duovdda ja skuvlen)</p>
<p type="listitem" xml:lang="eng">Road infrastructures: tree avenues in the landscape (sámeg. Geainnuid infrastruktuvra: duovdaga muorragujit)</p>
<p type="listitem">Landscape and ethics(sámeg. Duovdda ja etihkka)</p>
<p type="listitem" xml:lang="est">Landscape and wind turbines (sámeg. Duovdda ja bieggaturbiinnat).</p>
<p type="listitem" xml:lang="eng">Raporttat leat fidnemis Eurohpá ráđi preanttusin (Council of Europe Publishing):</p>
<p type="listitem" xml:lang="eng">Council of Europe, Landscape and sustainable development: challenges of the European Landscape</p>
<p type="listitem" xml:lang="eng">Convention, Council of Europe Publishing, 2006</p>
<p type="listitem" xml:lang="eng">Council of Europe, Landscape facets, Council of Europe Publishing (almmustuhtto  2011:s)</p>
<p><em type="bold">Diđolašvuođa lasiheapmi </em></p>
<p xml:lang="eng">Futuropa, for a new vision of landscape and territory bláđđi</p>
<p>Duovdaga ja Eurohpálaš duovddaoktasašsoahpamuša čalmmustuhttima várás leat moanat áššegirjjit sihke njeallje Naturopa-bláđi nummira, maid Eurohpá ráđđi lea almmustuhttán. Bláđđái lea addojuvvon ođđa namma, <em type="italic">Futuropa, for a new vision of landscape and territory </em>, mii deattuha prentosa temáid sektorrájiid rasttildeaddji iešlági. </p>
<p type="listitem">Duovdagii guoskevaš temát:</p>
<p type="listitem" xml:lang="eng">Landscapes: the setting for our future lives (sámeg. Duovdda: min boahtteáiggi arena), Naturopa (1998, nr 86)</p>
<p type="listitem" xml:lang="eng">The European Landscape Convention (sámeg. Eurohpálaš duovddaoktasašsoahpamuš), Naturopa (2002, nr 98)</p>
<p type="listitem">Landscape through literature (sámeg. Duovdda girjjálašvuođas), Naturopa/Culturopa (2005, nr 103)</p>
<p type="listitem" xml:lang="eng">Vernacular rural housing: heritage in the landscape (sámeg. Ovddešlágan dálonguovlovisttit: árbeduovdda),</p>
<p type="listitem" xml:lang="eng">Futuropa: for a new vision of landscape and territory (2008, nr 1)</p>
<p type="listitem" xml:lang="eng">Landscape and transfrontier co-operation (sámeg. Duovdda ja rájiid rasttildeaddji ovttasbargu), Futuropa: for a new vision of landscape and territory (2010, nr 2)</p>
<p>Naturopa ja Futuropa neahttasiiddut: www.coe.int/naturopa/futuropa.</p>
<p xml:lang="eng">International Heritage Photographic Experience – Heritage and Landscape (IHPE) -doalut</p>
<p>International Heritage Photographic Experience – Heritage and Landscape čuovgagovvagilvvu (IHPE) vuoitigovat leat ovdan Eurohpá ráđi oaivegoartilis Strasbourgas gilvvu bálkkašandoaluid áiggi. Dáidda doaluide oassálastet sullii čuohte nuora moanain lágideaddjiriikkain. Gilvvu ulbmilin lea láidestit nuoraid kreatiivvalaš ja persovnnalaš lahkonanvuohkái birastahtti kultuárbái ja duovdagii čuovgagovvema vugiiguin.</p>
<p><em type="bold">Dieđuid fidnenvejolašvuođa gáhtten: Eurohpálaš </em><em type="bold">duovddaoktasašsoahpamuša neahttasiiddut </em></p>
<p>Eurohpá ráđi Eurohpálaš duovddaoktasašsoahpamuša gieđahalli siidduin gávdnojit ee. čuovvovaš sisdoalut eaŋgals- ja fránskkagillii: Dasa lassin dáin siidduin beassá Eurohpá ráđi Eurohpálaš duovddaoktasašsoahpamuššii guoskevaš diehtovuogádahkii, man birra mearriduvvo oktasašsoahpamuša ollašuhttima rávvagiidda guoskevaš ávžžuhusas CM/Rec(2008)3, man ministtarkomitea lea addán lahttoriikkaide.</p>
<p>Govva1. Eurohpálaš duovddaoktasašsoahpamuša neahttasiiddut (fránskka- ja eaŋgalsgillii): www.coe.int/EuropeanlandscapeConvention; www.coe.int/EuropeanlandscapeConvention/fr</p>
<p>Loahppaárvalus</p>
<p>Eurohpá ráđi lahttoriikkaid riikkanjunnošiid ja ráđđehusaid Eurohpá ráđi goalmmát njunnošiidčoahkkin dollojuvvui 17.5.2005 Warszawas. Dalle dohkkehuvvui doaibmaplána, mas lea bistevaš ovdáneami ovddideapmái guoskevaš oassi, mas gávnnahuvvojit čuovvovaš áššit: Mii čatnasat buoridit iežamet riikkavuložiid eallinkvalitehta. Danin Eurohpá ráđđi geahččala dálá vugiiguin ovddidit ja doarjut birrasii, duovdagii, eanageavahanplánemii sihke luondduroasuid dustemii ja hálddašeapmái guoskevaš ovttaiduhtton doaibmavugiid bistevaš ovdáneami perspektiivvas.</p>
<p>Duovdda lea moderna doaba, mii gokčá buot njeallje bistevaš ovdáneami oassesuorggi: luonddu, kultuvrra, servodaga ja ekonomiija. Seammás duovddadoaba ovdána ja rievdá dađistaga. Duovdda lea áidnalunddot biras ja deaivvadanbáiki, muhto seammás dat lea dehálaš oassi olbmo ja servodaga fysalaš, psyhkalaš ja vuoiŋŋalaš buorredilis. Duovdda lea inspirašuvnna gáldu, mii doalvu olbmuid individuála ja kollektiivvalaš mátkái áiggi, saji ja miellagovahallama čađa.</p>
<p>Buot ráđđehusat, mat geahččalit váldit atnui prinsihpaid buori hálddašanvuogi mielde, galget váldit duovdaga doarvái bures vuhtii sihke iežaset riikkadási ja riikkaidgaskasaš doaibmaprinsihpain.</p>
<p type="listitem">Čuovvovaš ovdamearkkain boahtá ovdan dán áššis dáhpáhuvvan ovdáneapmi maŋimuš logi jagi áiggis:</p>
<p type="listitem">Duovdda váldojuvvo eanet ja eanet vuhtii ráđđehusaid politihkalaš prográmmain.</p>
<p type="listitem">Oktasašsoahpamuša meroštallamis ovdanbukton duovddadoaba váldojuvvo buorebut ja buorebut vuhtii riikkaidgaskasaš, riikkadási, guvllolaš ja báikkálaš doaibmaprinsihpain, ja olbmot dovdet doahpaga  buorebut ja buorebut.</p>
<p type="listitem">Oktasašsoahpamuša njuolggadusain ovdanbukton, duovdagii guoskevaš lágat ja njuolggadusat leat dahkkojuvvon.</p>
<p type="listitem">Eurohpálaš duovddaoktasašsoahpamuša ollašuhttin dihte lea ovddiduvvon mávssolaš riikkaidgaskasaš ovttasbargofierpmádat.</p>
<p type="listitem">Riikkaidgaskasaš, riikkadási, guvllolaš ja báikkálaš eiseválddiid gaskii sihke ministeriijaid ja guvllolaš dahje stáhtalaš virgebáikkiid gaskii duddjojuvvojit ođđa ovttasbargohámit.</p>
<p type="listitem">Riikkat ja guovllut barget ovttas duovddaáššiiguin riikkarájiid rastá.</p>
<p type="listitem">Duovddabargguid várás leat vuođđuduvvon sierra lágádusat ja organisašuvnnat, dego dárkonstašuvnnat, guovddážat ja duovddainstituhtat.</p>
<p type="listitem">Eurohpálaš duovddaoktasašsoahpamuša hárrái leat ásahuvvon riikkadási duovddabálkkašumit.</p>
<p type="listitem">Allaoahpahagain leat álggahuvvon oktasašsoahpamuššii guoskevaš skuvlenprográmmat ja geasseuniversitehtain duovdagii guoskevaš skuvlen.</p>
<p type="listitem">Biennálat sihke duovddafestiválat ja -čájáhusat lágiduvvojit, ja oktasašsoahpamuššii guoskevaš filbmamateriála leat válmmaštallamin.</p>
<p>Čuovvovaš fáttát nannejit dáid juksosiid ja dutket ođđa vugiid duovddalaš lahkonanvuogi ovddidan dihte.</p>
<p>Gáldu: Treaty Office čujuhusas http://conventiong.coe.int</p>
<p xml:lang="deu">RASTTILDEADDJI OVTTASBARGU:</p>
<p xml:lang="deu">VEJOLAŠVUOHTA AINGE BUORET</p>
<p xml:lang="deu">DUOVDAGII</p>
<p xml:lang="est"><em type="bold">Jean-François Seguin </em></p>
<p>Eurohpálaš duovddaoktasašsoahpamušas mearriduvvo ahte <span type="quote">”dáid [duovdagiid] meroštallan- ja árvvoštallanvugiid veahkkin geavahuvvo vásáhusaid ja doaibmavugiid lonohallan, mii lágiduvvo soahpamušbeliid gaskkas Eurohpá dásis 8. artihkkala mielde”</span>. Artihkkalis 8 mearriduvvo ahte <span type="quote">”soahpamušbealit čatnasit bargat ovttas beavttálmahttin dihte dán oktasašsoahpamuša eará artihkkaliid vuođul ollašuhtton doaimmaid ja erenoamážit čatnasit addit nubbi nubbái teknihkalaš ja dieđalaš veahki duovddaáššiin vásáhusaid ja dutkanprošeavttaid bohtosiid čoaggima ja lonohallama bokte”</span>.</p>
<p>Vai dáid njuolggadusaid sáhtášii ollašuhttit nu beaktilit go vejolaš ja seammás ođasmahttit ng. duovddakártagirjjiid, mat leat leamaš Frankriikkas anus juo jagi 1994 rájes, de Frankriikka duovddapolitihkas vástideaddji Ekologiaministeriija evttohii 2005:s ahte galge lágiduvvot rájiid rasttildeaddji bargobájit. Frankriikkas vásáhusaid ja doaibmavugiid lonohallan lea addán ollu duovddakártagirjjiid meroštallamiid dárkkálmuhttinbargui.</p>
<p>Bargobájiid vuođđun lea ovttageardán jurdda das, ahte duovdda lea juoga, mii joatkašuvvá riikkaráji rastá.</p>
<p>Bargobájit lágiduvvojit guovlluin, main leat oktasaš duovdagat ja eanadagat beroškeahttá das ahte daid gaskkas lea riikkarádji. Duovddaguovlluid lagasvuođa ja sullasašvuođa geažil lea vejolaš veardádallat geavahuvvon doaibmavugiid ja bohtosiid, maid daiguin sáhttá juksat.</p>
<p>Bargobáji vuođđobargu álgá juo mealgat ovdal ieš bargobáji álggaheami: materiála válmmaštallagohtet ja dat doaimmahuvvo oassálastiid atnui mánotbadji ovdal bargobáji álgima. Ieš bargobádji álgá olgun báikki alde nu, ahte oassálastit besset veardádallat iežaset duovddaáddejumi govvidan dihte duovdaga iežaset ovdaságain ja veardádallat geavahuvvon doaibmavugiid goabbat bealde ráji. Dát dehálaš vuođđobargu joatkašuvvá dasto siste, gos oassálastit ságastallet ja muitalit, maid guhtege jurddaša áššis. Bargobádji nohká dasa ahte oassálastit dahket ovttas bargobáji loahppaárvalusaid projektora vehkiin.</p>
<p>Goluid geahpedan dihte nu uhccin go vejolaš bargobájit lágiduvvojit eaktodáhtolašvuođa vuođul: juohke oassálasti vástida ieš iežas mátke- ja idjadangoluin ja báikkálaš virgebáiki dahje ministeriija doarju bargobáji resurssaidis olis. Oassálastiid mearri lea ráddjejuvvon 30:ái, vai bargobádji attášii nu ollu go vejolaš buohkaide. Dábálaččat ii leat lágiduvvon dulka- dahje jorgalanbálvalus, muhto buohkaid goittotge ávžžuhit hállat iežaset eatnigielain, amaset šaddat vierrogiela geavaheamis boasttoipmárdusat duovdagii guoskevaš sániid duođalaš mearkkašumiid dáfus. Guokte giela máhtti olbmuid (dábálaččat stuđeanttat) bivdet dárbbu mielde dárkkálmuhttit geavahuvvon sániid ja doahpagiid mearkkašumiid. Dát lea erenoamáš dehálaš ášši, dasgo moanain gielain duovddadoahpagat sulastahttet sakka, vaikko eai mearkkašge seammá. Rájiid rasttildeaddji bargobájiin ožžojuvvon vásáhusa vuođul in nappo geahččal dákko ohcat juoga dihto sáni dahje doahpaga dárkilis jorgaleami muhto ovdal juo áddet, mo gielat ja kultuvrrat sihke dieđalaš ja teknihkalaš sátnerájut vástidit nubbi nuppi.</p>
<p>Guđege bargobájis oassálastit oahpásmuvvet juoga fáddái, mainna duovdagat identifiserejuvvojit ja árvvoštallojit: Vallonia guovllus fáddán lei čoahkkáigeassu duovddakártagirjjiin gieđahallon temáin ja fáttáin; Spánias guorahalle, mo duovddaovttadagat, -struktuvrrat ja -elemeanttat meroštallojit; Itáliassa báikkálaš oainnuid vuhtiiváldima; Stuorra-Británnias duovddadynamihka ja Kataloniassa duovddakártagirjjiid sierra geavahančuozáhagaid. Mii leat maiddái bovden guđege bargobádjái áššedovdiid Eurohpá eará riikkain seamma dahje lagas dieđasuorggis (omd. guovloekologalaš plánen). Ná loahppaárvalusain šaddet ainge vuđoleappot. Duovddaáššiin gánnáha álo atnit ávkin kollektiivvalaš fihtolašvuođa.</p>
<p>Kollektiivvalaš fihtolašvuođa prinsihppa lea mu mielas Firenze čoahkkima okta deháleamos bohtosiin.</p>
<p>Rájiid rasttildeaddji bargobájit ovddastit erenoamáš bures kollektiivvalaš fihtolašvuođa, dasgo moanat daidda oassálasti Eurohpálaš duovddaoktasašsoahpamuša soahpamušbealit ovddastit maiddái almmolaš eiseválddiid, riikkaid, guovlluid, eanagottiid ja gielddaid, dutkiid, ámmáhisbargiid ja riikkavulošorganisašuvnnaid. Dákkár smávvalágan ja hálbbes bargoneavvu, masa buohkat sáhttet oassálastit, lea beaktilis ja ávkkálaš lassi Eurohpá ráđi Eurohpálaš duovddaoktasašsoahpamuša ollašuhttima várás oaivvilduvvon bargobájiide.</p>
<p>Frankriikka ja Vallonia guovllu rájiid rasttildeaddji bargobádji</p>
<p>Bargobádji lágiduvvui Frankriikkas Pointe de Giveta guovllus ja Vallonias Fagne-Famenne duovddaguovllus ja dan lulágeahčen. Dán guovllus Ardenniin leat eahpitkeahttá ollu sullasašvuođat muhto maiddái earut goabbat bealde ráji, mas leat báhcán mearkan ovddeš tuollostašuvnnat. Dáinna dutkamušain geahččaledje nannet identifiserenproseassa ja duovddaárvvoštallama rávvagiid sihke meroštallat eavttuid addojuvvon dieđu nannemii. Eurohpálaš duovddaoktasašsoahpamuša meroštallama mielde duovdda galggašii leat ovttalágan dálá guovloekologalaš plánema mieldásaš lahkonanvugiin, oktan eurohpálaš duovdaga árvvoštallanevttohusain ELCAI (European Landscape Character Assessment Initiative). Bargobájis dutkojuvvojedje čuovvovaš áššegirjjjit: fránskalaš guovlluide guoskevaš Regional landscape atlas of Champagne-Ardenne, belgialaš guovlluide guoskevaš Landscape Territories of Wallonia sihke Hollánddas Wageningena allaoahpahaga buvttadan LANMAP2 ELCAI -kárta.</p>
<p>Bargobáji boađusin riegádii ng. lohkantabealla (reading grid) duovddakártagirjái. Dáinna tabeallain sáhttá sihkkarastit kártagirjji kvalitehta, go kártagirjji dieđut dárkkistuvvoji dihto čuoggáid vuođul:</p>
<p>Frankriikkas dákkár lohkantabealla geavaheapmi sihkkarastá almmustuhtton duovddakártagirjjiid kvalitehta ja veahkeha dárbbu mielde dahkat ávžžuhusaid áššegirjjiid beivema várás, mii galggašiige dahkkojuvvot 10 jagi gaskkaid. Vallonia guovllus lohkantabealla geavahuvvo Landscape Territories of Wallonia -áššegirjji dárkkálmuhttimii ja guđege duovddaguovllu duovddakártagirjji meroštallamii.</p>
<p>Frankriikka ja Spánia rájiid rasttildeaddji bargobádji</p>
<p>Dát rájiid rasttildeaddji bargobádji lágiduvvui Baskaeatnamis. Baskaeana lea historjjálaš ja kultuvrralaš guovlu, mii lea Spánias autonomalaš guovlu ja Frankriikkas oassi Pyrénées-Atlantiquesa departemeanttas. Bargobájis geavahedje duovddaarkiteavttaid Jean-François Morela ja Michele Delaigue 2003:s dahkan Landscape atlas of the Pyrenees-Atlantiques áššegirjji ja Universidad Autónoma de Madrid -allaoahpahaga Rafael Mata Olmo geahču vuolde seamma jage almmustuhttin Atlas de los Paisajes de España áššegirjji.</p>
<p>Bargobáji ulbmilin lei meroštallat duovddaovttadaga, duovddastruktuvrra ja duovddaelemeanttaid doahpagiid fránskalaččaid ja spánskalaččaid vásáhusaid vuođul. Dát golbma duovdaga oassesuorggi leatge váldojuvvon mielde juo 1993:s Frankriikka láhkaásaheami duovddasuodjalan- ja dikšunláhkii.</p>
<p>Bargobádji čielggadii kárttaid mihttolávaide guoskevaš čuolmmaid. Duovddaovttadaga meroštallamii galggašii álo laktojuvvot das geavahuvvon mihttolávva. Frankriikkas duovddakártagirjjiid árbevirolaš mihttolávva lea departemeantta geavahan mihttolávva: guorahallan dahkkojuvvo mihttolávas 1:25 000 ja boađusin fidnejuvvon dieđut leat mihttolávas 1:100 000. Stuorát guovlluin sáhttá geavahit stuorát ovttadagaid gaskavuođa (bearrašat, joavkkut, tiippat, jna.). Dát guokte duovddakártagirjjiid mihttoláva vástidit doaibmaulbmiliid.</p>
<p>Bargobádjái oassálaste maiddái Vallonia ja Itália ovddasteaddjit sihke fránskalaš duovddaoahppolágádusaid oahpaheaddjit ja stuđeanttat. Bargobájis sohpe čuovvovaš meroštallamiin.</p>
<p>Duovddaovttadat: Duovddaovttadat oaivvilda juoga dihto báikái guoskevaš oassedahkkiid, sosiálalaš áddejumiid ja duovddadynamihka joavkku, mii addá guoskevaš guvlui dan mihtilmasvuođaid. Dat earrána eará lagas duovddaovttadagain ovdalis máinnašuvvon dahkkiid olgguldas iešlági, ortniideami dahje hámi vuođul. Duovddaovttadagat identifiserejuvvojit duovddakártagirjjiin mihttolávas 1:100 000, mii vástida Eurohpálaš duovddaoktasašsoahpamuša artihkkalis 1 meroštallon duovdaga. Duovddaovttadat vástida oktasašsoahpamuša duovddadoahpaga.</p>
<p>Duovddastruktuvrrat: Duovddastruktuvrrat oaivvildit seahkalashápmásaš objeavttaid, mat leat riegádan biofysalaš ja servodatlaš dynamihka aktiivvalaš vuorrováikkuhusa vuođul. Dat vástidit objeavttaid, guovllus leahkki ávnnaslaš elemeanttaid ja daid gaskasaš konkrehtalaš ja abstráktalaš gaskavuođaid hábmen vuogádagaid, mat ovttastahttet daid ja olbmuid oainnu daid birra. Duovddastruktuvrrat oaivvildit dihto duovdaga mihtilmasvuođaid. Dat adnojuvvojit ávkin vuosttažettiin duovdaga identifiseremis ja govvideamis. Dihto duovdda meroštallo čuohtejagiid áigge hápmašuvvan duovddastruktuvrraid vuođul. Duovddaguorahallama oassesuorggit galget válljejuvvot daid struktuvrraid gaskavuođaid, gaskasaš ortnega ja duovdaga hápmašuvvannávccaid vuođul. Duovddastruktuvrrain vuhttojit historjjálaš ja dálá servodatlaš ja biofysalaš struktuvrraid vuorrováikkuhusat, mat hábmejit rápmarefereanssa duovddasuodjaleami, -dikšuma ja plánema doaibmabijuide. Duovddastruktuvrraid bargoneavvuid galggašii geavahit dárkilit. Dat leat identfiserejuvvon duovddastruktuvrra symbolalaš ovdanbuktinvuohki, ja dákko ng. duovddablohkat (landscape blocks) leat mávssolaš elemeanttat.</p>
<p>Duovddaelemeanttat: Duovddaelemeanttat leat ávnnaslaš objeavttaid ja struktuvrraid komponeanttat. Nuppe dáfus muhtun duovddakomponeanttat, mat eai leat vuogádagat (omd. ovttaskas muorra), sáhttet ovddastit dihto duovdaga mihtilmasvuođaid. Dát elemeanttat eai guorahallo dušše daid konkrehtalaš ávnnaslašvuođa bokte muhto maiddái historjjálaš ja luondduárvui sihke guovllu geasuhussii guoskevaš perspektiivvas (muorra sáhttá ovdamearkka dihte leat mávssolaš sihke dan historjjálaš symbolaárvvu ja šaddodieđalaš sierrakvalitehta dihte). Duovddaelemeanttat eai vealttakeahttá leat dušše ovttaskas čuoggát. Ovdamearkka dihte duovdaga allodatearut leat juo daninassii duovddaelemeanta, mii sáhttá ovttas eará elemeanttaiguin, dego ássanbáikkiiguin ja eanadoaluin, hábmet bealistis duovddastruktuvrra.</p>
<p>Frankriikka ja Itália rájiid rasttildeaddji bargobádji</p>
<p>Goalmmát bargobáji temán lei riikkavuložiin oainnuid ja áiccastagaid laktin duovddadieđuid ovddideapmái. Dán vuogi atnet ávkin Itália guvllolaš duovddaplánemis ja eará sullasaš bargoneavvuin.</p>
<p>Lea erenoamáš dehálaš váldit vuhtii riikkavuložiid oainnuid, go meroštallá duovdaga (guovlu dakkárin go olbmot dan jurddašit leat ja man iešvuođat bohtet luonddu ja/dahje olbmo doaimmain ja vuorrováikkuhusas) ja duovdaga kvalitehtataulbmiliid (ovttaskas duovdagii guoskevaš dakkár ulbmilat, maid doaibmaválddálaš eiseválddit hábmejit daid doaivagiid vuođul, mat riikkavuložiin leat iežaset birrasa duovddalaš sárgosiid hárrái).</p>
<p>Dasa lassin Eurohpálaš duovddaoktasašsoahpamuša artihkkalis 6 C mearriduvvo ahte guhtege soahpamušbealli galgá čatnasit <span type="quote">”árvvoštallat ná meroštallon duovdagiid nu, ahte váldá vuhtii dan sierraárvvu, man áššáiosolaččat ja álbmot daidda addet”</span>. Danin galgáge guorahallat, mo dáid oainnuid sáhtášii čohkket oktii ja ovdanbuktit duovddakártagirjjiin.</p>
<p>Bargobádji gokčá riddoguovllu Frankriikka Nizzas Itália San Remoi. Dát Gaskameara ja Álppaid gaskii báhcci seakka riddobihttá lea álo leamaš johtolagaid deaivvadanbáiki ja gávpebáiki. Bargobáji doarjjaáššegirjjiide gulle Nizza gieldda Agenda 21 ja evttohus sihkkelastinjohtolagas, mii galggai vuođđuduvvot San Remo ja Imperia gaskii. Bargobádjái bovdejuvvojedje kollegat Vallonias ja Stuorra-Británnias sihke Provence-Alpes-Côte d’Azura ja Rhône-Alpesa hálddahusguovlluid duovddakártagirjjiid dahkkit.</p>
<p>Bargobáji boađusin ledje čuovvovašlágan loahppabohtosat: Duovdaga meroštallama heivehettiin riikkavuložiid oainnuid sáhttá čielggadit nu, ahte sii besset oassálastit dákkár bargui. Mearrádusdahkanprosessii oassálastin ii oaivvil mearrideami: mearrideamis vástidit ainge dán bargui jienastuvvon luohttámušolbmot. Riikkavuložiidda gánnáha goittotge addit duođalaš vásttu, vai sáhttá atnit ávkin dihto dehálaš máhtu.</p>
<p>Dán oktavuođas gánnáha dárkkálmuhttit dákko geavahuvvon doahpagiid: áiccastat lea oppalaš doaba, mainna čujuhuvvo vuosttažettiin olbmo duovdaga dárkomii guoskevaš neurofysiologalaš fihttenproseassaide. Representašuvdna fas čujuha dasa, mo ovttaskas riikkavuložat oktonassii dahje ovttas govvidit dihto duovdaga. Dát doaba geavahuvvo dábálepmosit erenoamážit duovddaplánema oktavuođas. Prefereansa čujuha juoga duovdaga vuoruheapmái earáid ektui. Prefereanssas hállet erenoamážit ekonomisttat, ja dasa guoská lahka máksinhálo doaba. Válljejuvvon čuozáhaga ektui dákko oaivvildit prefereanssa, mas okta duovdda adnojuvvo guovtti vejolaččas čielgasit buorebun. Dát viggamuš čujuha ovttaskas olbmo dahje servoša dihto duovdaga dihto sárgosa guoskevaš hálui dahje sávaldahkii. Dákkár duovddameroštallamii mii galgat viggat, vaikko dat leage juogalágan utopia. Doahpagat eai govčča eret nubbi nuppi, muhto daid galgá geavahit dárkilit.</p>
<p>Dillái ja báikái guoskevaš áiccastagat: Áiccastagaid galgá sáhttit ásahit dihto báikki ja dili oktavuhtii.</p>
<p>Áiccastagat molsašuddet guovllu mihttoláva mielde. Guđege mihttolávas lea sierralágan árvovuogádat, mii vástida riikkavuložiid dahkan máilmmiviidosaš, báikkálaš ja individuála málle. Sierralágan doaibmavuogit, dego gulaskuddamat, jearahallamat, bargobájit, čoahkkimat, čájáhusat ja einnosteamit, geavahuvvojit guovllu mihttoláva mielde.</p>
<p>Áiggi mielde rievdi áiccastagat: Áiccastagat rivdet duovdaga ja olbmuid rievddadettiin. Áiccastat ovdána dihto vuogi mielde, mii laktása dávjá oassálastimii daninassii dahje servodatlaš ja ekonomalaš nuppástusaide. Danin lea dehálaš identifiseret, goas oassálastin ja áiccastagat leat identifiserejuvvon duovddapolitihkas ja dan ollašuhttimis. Lea maiddái dehálaš váldit oassálastima politihka ollašuhttima goziheami oassin.</p>
<p>Áiccastagat, ruossalasvuođat ja konflivttat: Dákko lea jearaldat málliid, doaibmiid ja servodatlaš joavkkuid gaskasaš ruossalasvuođain, mat galget merkejuvvot duovddakártagirjjiide. Vaikko oassálastin čoavddášiige oasi dákkár ruossalasvuođain, de buot konflivttaide ii gávdno čoavddus. Dákkár konflivttat galgetge merkejuvvot duovdaga suodjalan-, dikšun- dahje plánenevttohussii.</p>
<p>Dárkoma viidodat: Servodatlaš representašuvnnat vuođđuduvvet golmma dássái: Máilmmiviidosaš mihttolávas čujuhuvvo oktasaš (eurohpálaš?) kultuvrii, mii seammás čujuha mearkkašahtti oktasaš duovddamálliide (dálonguovloduovdda, láiddon, pittoreska duovdda, majestehtalaš duovdda, guvllolaš duovdda jna.). Báikkálaš mihttolávva čujuha min ássan- ja bargobáikki empiirralaš kultuvrii. Dat bohciida ovttaskas olbmuid persovnnalaš báikedovdamušas ja dasa guoskevaš sosiálalaš gaskavuođain ja muittuin. Persovnnalaš mihttolávva laktása kultuvrii, man ovttaskas olmmoš lea ieš duddjon iežas eallima áigge. Dán golmma mihttoláva vuorrováikkuhus veahkeha áddet duovdagii guoskevaš gaskavuođaid mohkkáivuođa ja buktá ovdan ruossalas áiccastagaid (seamma olmmoš sáhttá oktanaga juogo čáppášit ja romášit dihto duovdaga). Ovttaskas duovdaga sáhttá oaidnit sierralágan, muhtumin gaskaneaset oktiiheivemeahttun rápmarefereanssaid bokte.</p>
<p>Moanat doaibmavuogit: Bargobáji áigge gieđahallon doaibmavugiid vuođul sosiálalaš mihttolávva fuobmájuvvui stuorámus čuolbman. Smávva guovllus sáhttá báikkálaš ássiid ja ránnjážiid gaskkas dahkat gulaskuddandutkamušaid. Viiddis guovllus buot olbmuid lea veadjemeahttun jearahallat. Loahpas galgá váldit vuhtii dárbbu bidjat áiccastagaid báikki ja dili oktavuhtii vejolaš doaibmabijuid hárrái. Prefereansadoaibmavuogi vuođul ii sáhte válljet rivtteslágan doaibmabijuid.</p>
<p>Doaibmavuohki heiveha buot duovdagiidda (ovdamearkka dihte ruonas ja jalges duovdagii) ovtta áidna málle ja homegenisere duovdagiid dán málle vuođul, mii geahpeda duovdagiid máŋggahápmásašvuođa.</p>
<p>Frankriikka ja Stuorra-Británnia rájiid rasttildeaddji bargobádji</p>
<p>Bargobáji temán lei duovddadynamihka laktin duovddakártagirjjiide. Válljejuvvon guovlu ovddasta Frankriikka ja Stuorra-Británnia dološ oktavuođa dahjege Englándda kanála. Stuorra-Británnia Devona ja Frankriikka Cotentina guovlluide mihtilmas miesttaáiddiid ja muorrašattodagaid ludden bealdoduovdaga ruohttasat leat normánnaid gaskaáigásaš lágas. Iežas mearkkašahtti historjjá geažil duovdda heive erenoamáš bures duovdaga áiggálaš mihttoláva dutkamii.</p>
<p>Bargobáji bohtosat muittuhit das, ahte Eurohpálaš duovddaoktasašsoahpamuša mielde duovddadynamihka guorahallama ii sáhte sirret duovdagii guoskevaš dieđus. Buot duovdagat rivdet dađistaga luonddu ja servodaga vuogádagaid fárus. Buot duovdagat leat historjjálaš proseseassa boađus. Historjjálaš dynamihka guorahallan veahkeha čilget duovdagiid mihtilmas sárgosiid.</p>
<p>Duovdaga ovdáneapmi galgá meroštallot duovdaga iešlági, viidodaga, geavahanulbmila ja ritmma mielde, ja nuba guorahallan vuođđuduvvá áššegirjegálduide, arkiivvaide, gieddebargui ja veahkadatdutkamušaide.</p>
<p>Duovddadynamihka galgá guorahallat golmma latnjalas áigodaga vuođul. Vássánági (čuohtejahki, duhátjahki) galgá dutkojuvvot danin, vai sáhttá áddet servodaga ja luonddu guhkitáiggi vuorrováikkuhusa. Duovdda lea sihke doaibmiid ja dárkojeaddjiid (geahččit) buvtta. Dáláš (logijahki) galgá dutkojuvvot nu, ahte guorahallojit nuppástusaid, politihka, statistihkaid, ekonomiija, kartografiija ja dokumenterema oinnolaš mearkkat, vai sáhtášii áddet maŋimuš logi jagi ovdáneami. Duovdaga elemeanttat ja struktuvrrat, dego eahpedássitvuohta, materiálat ja teknihkat, miesttaáiddit, eanadoalu nuppástusat, ássanbáikkiid ovdáneapmi, ruovdegeainnuid ráhkadeapmi ja eallinvuogi nuppástusat, vuhttojit buot dálá nuppástusain. Áicojuvvon ja guorahallon nuppástusat árvvoštallojit servodatpolitihkalaččat. Dát addá seammás vejolašvuođa muitalit dálá juo plánejuvvon ja einnostahtti dynamihkas. Loahpas galgá vel guorahallat boahttevaš ovdáneami. Bistevaš ovdáneapmi gáibida guhkitáiggefitnuid, muhto dađibahábut máŋggat dálá fitnut leat oaivvilduvvon oanehis áigái. Buot duovdagat rivdet áiggi mielde, muhto oppalaččat geahčadettiin duovddakártagirjjiid gánnáhivččii beivet logi jagi gaskkaid.</p>
<p>Duovddadynamihkas vuhttojit máilmmiviidosaš ja báikkálaš proseassat. Globála málle vástida guvllolaš, riikkadási dahje eurohpálaš mihttoláva guovlorájiid rasttildeaddji nuppástusaid. Báikkálaš málle vástida nuppástusaid duovddaovttadagaid mihttoláva dásis (duovdda). Báikkálaš dynamihka dutkama vuođul sáhttá hábmet ainge buorebut duovdaga kvalitehtaulbmiliid nu, ahte váldojuvvojit vuhtii globála proseassat. Eurohpás globála dynamihkka lea váikkuhan ja váikkuha ainge báikkálaš dynamihkkii sierra vugiiguin. Duovdaga máŋggahápmásašvuođa seailluhan dihte lea erenoamáš dehálaš identifiseret báikkálaš dynamihka ja erenoamážit dan, mii sáhttá váikkuhit globála dynamihkkii.</p>
<p>Nuppe dáfus ovdáneami govvideamis galgá sirret duovddastruktuvrraide váikkuheaddji mávssolaš dynamihka (láiddoma muhttin šaddadaneanan) uhcit mávssolaš dynamihkas (omd. vurrolagaid šaddadeapmi), ja nuppe dáfus gaskaboddosaš dynamihka bistevaš dynamihkas.</p>
<p>Omd. duovddakártagirjjiin geavahuvvon dynamihka ovdanbuktinvuogis galgá sirdásit eanageavaheami dynamihkas duovddadynamihkkii. Duovddadynamihkka lea mohkkás proseassa. Duovddaovttadagaid mihttoláva galggašii ovdanbuktit golmma dimenšuvnnas (omd. laiggosskovádagaiguin). Dynamihka sáhttá govvidit ja lokaliseret kártagirjjiide guoskevaš duovddadárkonstašuvnnaid govven čuovgagovaid vuođul. Go teknihkka ovdána, de dáid áššiid sáhttá várra boahtteáiggis buvttadit animašuvdnan.</p>
<p>Frankriikka ja Katalonia rájiid rasttildeaddji bargobádji</p>
<p>Viđat bargobádji lágiduvvui Katalonia Olotis. Katalonia duovddadárkonstašuvdna Observatori del Paisatgen lei bovden oassálastiid dán bargobádjái. Bargobáji temán <span type="quote" xml:lang="eng">”From characterization to action”</span> (sámeg. Duovdaga govvideamis doaimmaide). Ulbmilin lei meroštallat, geaid várás duovddakártagirjjit ledje oaivvilduvvon, mii lei daid geavahanulbmil ja mat ledje geavahaneavttut. Válljejuvvon guovlu lei dieđusge Pyreneaváriid birrasiin dán guovtti riikka rádjeguovllus.</p>
<p type="listitem">Duovddakártagirjjiin ávkašuvvet mearrádusdahkkit:</p>
<p type="listitem">Duovddakártagirjjit fállet hui dokumenterejuvvon dieđuid mearrádusdahkama doarjjan, dasgo dat ásahit áicamiid ja ovdáneami rivttes mihttogaskavuođaide ja identifiserejit mávssoleamos duovddahástalusaid.  Dat buvttadit ávkkálaš dieđuid duovdagii guoskevaš ja sektorguovdasaš meannudanvugiid várás.  Duovddakártagirjjiiguin duovdaga sáhttá ovttaiduhttit sektorguovdasaš meannudanvugiide, ja ná daid sáhttá  dasto atnit ávkin áššáigullevaš bargoneavvuid ovddideamis.</p>
<p type="listitem">Duovddakártagirjjit leat refereansaáššegirjjit. Dat eai leat iešlági dáfus normatiivvalaččat. Nuba livččii sávahahtti ahte áššáigullevaš eiseválddit dohkkehivčče duovddakártagirjjiid.</p>
<p type="listitem">Duovddakártagirjjit buvttadit iežaset váikkuhanolis duovdaga suodjaleapmái, dikšumii ja plánemii gullevaš kvalitehtaulbmiliid dahkama dáfus ávkkálaš dieđuid. Jos dieđut juogaduvvojit, de maiddái ulbmilat  juogaduvvojit gelbbolaš eiseválddiid gaskan.</p>
<p type="listitem">Duovddakártagirjjit leat mearrádusdahkkiid ja teknihkalaš bálvalusaid atnui oaivvilduvvon skuvlenbargoneavvut ja diđolašvuođa lasihanneavvut.</p>
<p type="listitem">Duovddakártagirjjiin ávkašuvvet riikkavuložat:</p>
<p type="listitem">Duovddakártagirjjiid geažil riikkavuložat sáhttet oassálastit eanageavahanplánemii guoskevaš mearrádusdahkamii. Almmolaš oassálastima bokte ožžojuvvon dieđut galget váldojuvvot mielde  duovddakártagirjjiide.</p>
<p type="listitem">Duovddakártagirjjiid bokte riikkavuložat ohppet buorebut ovttas guorahallat duovdaga dehálašvuođa ja duovddaárvvuid, mii dahká vejolažžan suokkardit máŋggalágan boahtteáiggi višuvnnaid.</p>
<p type="listitem">Duovddakártagirjjit ovddidit suorggi skuvlenprográmmaid ja lasihit riikkavuložiid diđolašvuođa dáin áššiin.</p>
<p type="listitem">Galget geavahuvvot máŋggat kanálat (omd. bláđit, televišuvdna, interneahtta, prentosat).</p>
<p type="listitem">Duovddakártagirjjiid juohkima ii galggašii ráddjet dahkkivuoigatvuođaráddjehusaiguin jed., vai dat livčče nu máŋgasa olámuttus ja nu álkit fidnemis go vejolaš.</p>
<p type="listitem">Duovddakártagirjjiin ávkašuvvet áššedovdit, dego dutkit ja ámmátolbmot: dat ásahit ođđa dutkangažaldagaid ja fállet dutkiide refereansadieđuid ja rávvagiid.</p>
<p type="listitem">Rávvagat dárkkálmuhttet duovddakártagirjjiid geavaheami:</p>
<p type="listitem">Duovddakártagirjjiid galggašii beivet guovllu dynamihka ja guovloplánenáššegirjjiid mielde. Beiven galggašii dahkkojuvvot 10 jagi gaskkaid.</p>
<p type="listitem">Duovddakártagirjjiin galggašii leat maiddái prospektiivvalaš dimenšuvdna, mii sisttisdoalašii govvidemiid ja raporttaid plánejuvvon fitnuin ja einnostemiin.</p>
<p type="listitem">Duovddakártagirjjit leat erenoamaš dehálaš bargoneavvu duovdaga máŋggahápmásašvuođa ovdanbuktimis máŋgga sierra mihttolávas.</p>
<p type="listitem">Gaskavuohta duovddaplánaide:</p>
<p type="listitem">Duovddaplánat (Katalonias Carta del Paisatge) leat duovddakártagirjjiid čuovvovaš lávki, muhto maiddái eará geavahančuozáhagat galget ohccojuvvot.</p>
<p type="listitem">Duovddakártagirjjit sáhttet geahpedit goluid ja oanidit eará bargoneavvuid dárkkálmuhttimii golli áiggi (ee. plánat, vuođđogirjjit, plánaid ja prográmmaid birasváikkuhusaid árvvoštallan ja eará váikkuhusaid  árvvoštallan).</p>
<p>Loahpas sáhttá vel gávnnahit ahte Eurohpálaš duovddaoktasašsoahpamuš fállá erenoamáš vejolašvuođa ollašuhttit kollektiivvalaš fihtolašvuođa prinsihpa ja ná mealgat jođálmahttit áššiid ovdáneami. Rájiid rasttildeaddji bargobájit leat álgga, man lea álki ollašuhttit ja mii buvttada ođđa bohtosiid, maid sáhttá dasto atnit ávkin duovdaga identifiserema ja árvvoštallama meannudanvuohkin.</p>
<p>Mu mielas ovttageardánvuohta ja beaktilvuohta leat Eurohpálaš duovddaoktasašsoahpamuša guokte mávssoleamos ovddu. Oktasašsoahpamuša váibmosii gullevaš duovdaga kvalitehtaulbmiliid juksan lea ovdal juo kvalitehtii go mearrái guoskevaš ulbmil, mii gáibida moanaid dieđalaš, teknihkalaš ja operatiivvalaš proseassaid. Ná eurohpálaččat sáhttet <span type="quote">”návddašit alladássásaš duovdagiin ja oassálastit viššalit daid ovddideapmái”</span>. Rájiid rasttildeaddji bargobájiid láhkásaš álgagat ovddidit mealgat dán ulbmila.</p>
<p xml:lang="deu">DUOVDDAOKTASAŠSOAHPAMUŠ</p>
<p xml:lang="fkv">RUOŦAS – VUORDÁMUŠAT JA</p>
<p xml:lang="vep">ULBMILAT</p>
<p xml:lang="nob"><em type="bold">Jerker Moström </em></p>
<p>Dáinna čállosiin mun geahččalan oanehaččat muitalit Eurohpálaš duovddaoktasašsoahpamuša ollašuhttima deháleamos oassesurggiid birra Ruoŧas. Gieđahalan das oktasašsoahpamuša ratifiseremii dolvon virggálaš muttuid ja dasa lassin dii beassabehtet oahpásmuvvat geavahuvvon ákkaid, ulbmiliid ja vuordámuččaid bokte vuđoleappot oppa prosessii.</p>
<p>Duogáš</p>
<p>Ruoŧŧa lei viššalit mielde Eurohpálaš duovddaoktasašsoahpamuša válmmaštallanbarggus 1990-logu loahpageahčen. Ruoŧŧa vuolláičálii oktasašsoahpamuša juo 2001:s, muhto dán maŋŋá virggálaš ratifiserenproseassa bisánii. Proseassa álggahuvvui fas 2006:s, go Ruoŧa ráđđehus mearridii Ruoŧa kulturárbelágádusa (Riksantikvarieämbetet) dahkat evttohusaid oktasašsoahpamuša ollašuhttimis. Dán áiggis Ruoŧŧa goittotge oassálasttii oktasašsoahpamuššii guoskevaš eurohpálaš evttohusaide ja davviriikalaš ovttasbargui. Ođđajagemánus 2010 Ruoŧŧa ratifiserii oktasašsoahpamuša, mii bođii fápmui 1.5.2011.</p>
<p>Válmmaštallanbargu</p>
<p>Ruoŧas oktasašsoahpamušas vástida virggálaččat Ruoŧa kulturministeriija, muhto oktasašsoahpamuša válmmaštallama operatiivvalaš bealli lea fápmuduvvon Ruoŧa kulturárbelágádussii, mii lea ministeriija vuollásaš ráđđeaddi orgána. Oktasašsoahpamuša ratifiserema válmmaštalle golmma muttus ráđđehusa mearridan golmma mandáhta mielde, maid vuođul oktasašsoahpamuš dasto ratifiserejuvvui.</p>
<p type="listitem">Jagi 2006 vuđolaš árvvoštallan 2006:s  dahkkojuvvon  vuđolaš  árvvoštallamis  guorahalle  Eurohpálaš  duovddaoktasašsoahpamuša  ollašuhttinvejolašvuođaid. Árvvoštallama ulbmilin lei fuobmát dálá vuogádaga heajos ja nana beliid, ja dan  boađusin riegádii evttohus doaimmain, maiguin duovddaáššiide fidnešuvvošedje ainge ollisleabbo doaibmarámat.  Vai oktasašsoahpamuša ollašuhttin lihkostuvašii, de evttohuvvojedje čuovvovaš gávcci oppalaš doaibmabiju:</p>
<p type="listitem">Eurohpálaš duovddaoktasašsoahpamuš galggai ratifiserejuvvot farggamusat</p>
<p type="listitem">galggai hábmejuvvot ollislaš duovddapolitihkka</p>
<p type="listitem">galggai váldojuvvot duovdda vuhtii láhkamearrádusain</p>
<p type="listitem">galggai ovdanbuktot duovdda resursan báikkálaš ja guvllolaš ovdáneamis</p>
<p type="listitem">oassálastinvejolašvuođat galge nannejuvvot</p>
<p type="listitem">diehtoháhkan galggai dorvvastuvvot</p>
<p type="listitem">riikkaidgaskasaš ovttasbargu galggai nannejuvvot</p>
<p type="listitem">duovddaperspektiivvat galge ovddiduvvot dutkamis ja skuvlemis.</p>
<p>Loahppaárvalusat ovdanbuktojedje ráđđehussii ođđajagemánus 2008.</p>
<p>Juridihkalaš árvvoštallan</p>
<p>Maŋŋelis seamma jage kulturárbelágádussii oskkilduvvui ratifiserema jurdihkalaš beliid čielggadeapmi. Ráđđehusa ulbmilin lei čielggadit, mo láhkamearrádusaid várra šattai rievdadit ovdal ratifiserema, vai oktasašsoahpamuša njuolggadusaid sáhtášii ollašuhttit.</p>
<p>Čielggadusas oassebealit oahpásmuvve vuosttažettiin ruoŧŧelaš duovdagii guoskevaš guovtti láhkii: Ruoŧa birasláhkii (Miljöbalken, 1999) ja plánen- ja huksenláhkii (Plan- och bygglag, 1987:2011). Duovddadoaba lea gal mielde guktuin lágain, muhto dat ovdanbuktojuvvo juogo juogalágan duogážin (visuálalaš, estetihkalaš) dahje eanaguovllu oktan dimenšuvdnan. Ruoŧa kulturárbelágádusa mielde duovdda ii Ruoŧa láhkamearrádusain oidnojuvvon Eurohpálaš duovddaoktasašsoahpamušas oaivvilduvvon gokčevaš mearkkašumis. Danin guktuid lágaid oppalaš njuolggadusaide evttohuvvui ahte duovddadoaba galggai beivejuvvot, vai Ruoŧa láhkamearrádusaid duovddadoahpaga dulkon heivešii oktii Eurohpálaš duovddaoktasašsoahpamuša dulkonvugiin.</p>
<p>Loahppaárvalusat ovdanbuktojedje ráđđehussii 2008:s. 2009:s Ruoŧa kulturministeriija sáddii evttohusa cealkámušgulaskuddamii. Sullii 60 institušuvnna (virgebáikkit, guvllolaš ja báikkálaš eiseválddit, riikkavulošorganisašuvnnat, allaoahpahagat jna.) vástidedje gulaskuddanbivdagii. Vástádusain bođii ovdan vástideaddjiid nana doarjja oktasašsoahpamuššii, muhto nuppe dáfus maiddái vuosteháhku evttohuvvon láhkanuppástusaid dohkkeheapmái. Vástádusaid vuođul ráđđehus mearridii ahte láhkanuppástusat eai ollašuhttojuvvo ovdal ratifiserema.</p>
<p>Evttohus oktasašsoahpamuša ollašuhttinrápman</p>
<p type="listitem">Skábmamánus 2010 Ruoŧa kulturárbelágádus oaččui ráđđehusas oktasašsoahpamuša ollašuhttimii guoskevaš  goalmmát mandáhta. Dát bargu dikšojuvvui searválagaid eará áššáigullevaš oassebeliiguin: Vihttanuppelot  deháleamos virgebáikki, gieldda ja eará institušuvnna bovdejuvvojedje oassálastit mandáhttii. Barggu boađusin  riegádii  oktasaš  cealkámuš,  mas  evttohuvvojit  rámat  Eurohpálaš  duovddaoktasašsoahpamuša  ollašuhttimii  Ruoŧas.  Mandáhta  raporta  addojuvvui  ráđđehussii  njukčamánus  2011.  Čuovvovaččas  raportta  evttohus  oanehaččat:</p>
<p type="listitem">Vásttu juogadeapmi eiseválddiid gaskkas lea erenoamáš dehálaš, vai oktasašsoahpamuš vuogáiduvvá bures sierra surggiid doaibmavugiide. Danin buot áššáiosolaš eiseválddiin galggašii leat vástu  oktasašsoahpamuša njuolggadusaid ollašuhttimis ja čuovvumis iežaset máhttosuorggis.</p>
<p type="listitem">Barggu koordineren dihte čohkkejuvvo eiseváldejoavku, man ságadoallin doaibmá Ruoŧa kulturárbelágádus.</p>
<p type="listitem">Ruoŧa kulturárbelágádusa lassin koordinerenjovkui gullet Ruoŧa luonddusuodjalanlágádus Naturvårdsverket,  Viessolágádus Boverket, Eanadoallolágádus Jordbruksverket, Vuovdestivra Skogsstyrelsen,  Johtaluslágádus Trafikverket, Šaddanlágádus Tillväxtverket ja Ruoŧa leanaráđđehukset.</p>
<p type="listitem">Eurohpálaš duovddaoktasašsoahpamuša ratifiserema dihte eai ásahuvvo ođđa bargoneavvut  dahje institušuvnnat eaige rievdaduvvo láhkamearrádusat. Muhto dál geahččalit baicce buoridit dálá  meannudanvugiid ja vuogádagaid. Oktasašsoahpamuša ollašuhttima hárrái lea goittotge dárbu jeavddalaš  deaivvadanbáikái dahjege ng. riikkadási duovddaforumii, mii livččii erenoamáš dehálaš dieđuid ja  vásáhusaid juohkima dáfus. Foruma ulbmilin livččii doaibmat movttiidahtti ja gokčevaš deaivvadanbáikin  buot čanasjoavkkuide, dego eiseválddiide, gielddaide, riikkavulošorganisašuvnnaide, allaoahpahagaide ja  eará áššáisosolaččaide.</p>
<p type="listitem">Galgá dahkkojuvvot riikkadási vuogádat, man deháleamos ulbmilin livččii dulkot oktasašsoahpamuša njuolggadusaid Ruoŧa perspektiivvas nu, ahte váldojuvvojit vuhtii  báikkálaš, eatnandieđalaš, politihkalaš  ja hálddahuslaš mihtilmasvuođat. Dákkár vuogádat dahje áššegirji livččii erenoamáš dehálaš danin, ahte  dalle sáhtášii láhčit oktasaš ja oppalaččat dohkkehuvvon vuođu oktasašsoahpamuša dulkomis dan dilis,  mas moanat eiseválddit juogadit vásttu oktasašsoahpamuša ollašuhttimis. Dasa lassin vuogádat galggašii  gieđahallat deháleamos áššiid ja áššáiosolaš čanasjoavkkuid, ja dat galggašii hámuhit oktasašsoahpamuša  ollašuhttima virggálaš struktuvrra. Dasa lassin vuogádat sáhtášii bálvalit oktasašsoahpamuššii guoskevaš  koordinerema kommuniserema ja diehtosirdima dárbbuid.</p>
<p>Ulbmilat</p>
<p>Mii diđiimet álggu rájes ahte Eurohpálaš duovddaoktasašsoahpamuša ollašuhttin galggašii vuođđuduvvat čatnaseapmái, ii bággui. Duovddaoktasašsoahpamuša atnuiváldin geatnegasvuohtan dahje lága ásahan gáibádussan sáhtášii heađuštit oktasašsoahpamuša ulbmiliid ollašuvvama, ja nuba min čoavddasátnin iežamet barggus lei <span type="quote">”dárbu”</span> iige <span type="quote">”bággu”</span>.</p>
<p>Dákkár ulbmil dagaha goittotge oalle gáibádusaid proseassa gokčevašvuhtii ja vuorrováikkuhussii. Galggai gávdnot dássedeaddu: ovtta dáfus galggai lasihit diđolašvuođa oktasašsoahpamušas ja nuppe dáfus stivret ja movttiidahttit čanasjoavkkuid oahpásmuvvat oktasašsoahpamuššii iehčanassii. Gaskasaš gulahallan ja ášši birra ságastallan leat guovddážis, go oktasašsoahpamuša guorahallá dán vuogi mielde. Jagi 2006 rájes gitta dássážii (2011) Kulturárbelágádus lea lágidan sullii 20 seminára oktasašsoahpamuša birra ja oassálastán badjel 50 seminárii, konferensii ja bargojovkui, main leat gieđahallan oktasašsoahpamuša. 2009:s Ruoŧa kulturárbelágádus lágidii Ruoŧa beales Eurohpá ráđi Eurohpálaš duovddaoktasašsoahpamuša ollašuhttimii guoskevaš jahkečoahkkima (Eighth Meeting of the Council of Europe of the Workshops for the Implementation of the European Landscape Convention), man temán lei Landscape &amp; Driving Forces (sámeg. Duovdda ja duovddapolitihka stivrejeaddji áššit). Čoahkkimii oassálaste badjel 300 olbmo badjel 50 riikkas. Oppa proseassa áigge bargui leat oassálastan, go váldá lohkui bargojoavkkuid, bargobájiid ja konsulteremiid, muhtun moadde čuođi institušuvnna, virgebáikki ja organisašuvnna.</p>
<p>Ákkat</p>
<p>Mii ávkkiid lea Eurohpálaš duovddaoktasašsoahpamušas? Maid dat addá midjiide? Rievdadago dat duođaidge maidige? Mii leat guorahallan dađistaga dáid gažaldagaid dán barggu oktavuođas. Okta min deháleamos ákkain guoská dárbui ovddidit sektoriid rasttildeaddji lahkonanvugiid duovdagii. Eurohpálaš duovddaoktasašsoahpamuš fállá nana ákkaid, vai mii áddet duovdaga ollislaš áigumuššan, mas birrasa ekologalaš ja servodatlaš bealit ovttastuvvet ja mii rasttilda sierra sektoriid meannudanvugiid gaskasaš rájiid dávistan dihte dálá servodaga hástalusaide. Min mielas dát sáhttá leat juoba okta dán oktasašsoahpamuša deháleamos mearkkašumiin. Sáhttá orrut nu, ahte dát lea utopisttalaš dahje juoba ovttageardánit jurddašuvvon vuohki. Moanat ovdamearkkat dihto surggiid meannudanvugiid eahpelihkostuvvamis mohkkábun ja mohkkábun šaddi plánema, gávpogiid ja dálonguovllu ovdáneami ja luondduriggodagaid dikšuma gieđahallamis čájehit goittotge dan, ahte lea erenoamáš áigeguovdil ohcat molssaevttolaš lahkonanvugiid.</p>
<p>Ollislaš duovddaáddejupmái vuođđuduvvi čovdosiid ohcama galggašii sáhttit buohtastahttit bistevaš ovdáneami ulbmiliiguin ja eavttuiguin. Ulbmila ii sáhte goassige ollásit juksat, dasgo dat lea ovdal juo dynámalaš go statihkalaš dilli ja doaibmá juogalágan morálalaš geaidnun buoret máilmmi ja eallinkvalitehta guvlui.</p>
<p>Vuordámušat</p>
<p>Jos mii leat ovtta oaivilis das ahte oktasašsoahpamuša ollašuhttimis lea jearaldat čatnaseamis iige nuge geatnegasvuođas ja diđolašvuođa lasiheamis ovdal go lága dárkilis čuovvumis, de mo ollašuhttima juksosiid dasto sáhttá mihtidit? Mas mii diehtit ahte min barggus lea juoga ávki? Mas mii diehtit, sáhttitgo rievdadit dili?</p>
<p>Okta vuohki guorahallat ášši livččii dorvvastit Internet-servošii ja analyseret Ruoŧas duovddaoktasašsoahpamuša oktavuođas dahkkojuvvon barggu váikkuhusaid ng. balvaanalysa vuođul. Go álggiimet dán bargui 2006:s, de ovttageardán Google-ohcu ohcansániin <span type="quote" xml:lang="swe">”landskapskonventionen”</span> (duovddaoktasašsoahpamuš) attii sullii 200 ohcanbohtosa. 2008:s čoaggigođiimet ohcanbohtosiid meriid mánnosaččat. Ovddit skovádat govvida guovtti jagis dáhpáhuvvan ovdáneami. Vaikko dát leage viehka ovttageardán ja eahpedárkilis vuohki mihtidit juksosiid, de dat addá goittotge miellagiddevaš gova dán áššis, mii geasuha eanet ja eanet. Jos ozuide oahpásmuvvá dárkileappot, de sáhttá áicat ahte ohcanbohtosiid sisdoallu lea rievdan áiggi mielde. Vuosttas jagi áigge ohcanbohtosat guske vuosttažettiin eiseválddiid čujuhemiide oktasašsoahpamuššii sin iežaset neahttasiidduin, ovdamearkka dihte meannudanáššegirjjiin. Dát čujuheamit muitalit lassáneaddji diđolašvuođas ja hálos rievdadit duovdagii guoskevaš dieđuid meannudanvuohkin.</p>
<p>Jagi 2009 gaskkamuttu rájes sodju badjána hui ceggosit dan mearkan ahte oktasašsoahpamuš lea vuhttogoahtán mediain, bloggain jed. Dál ohcanbohtosat leat juo mealgat eanet ja daid sisdoalus sáhttá árvidit ahte olbmot leat eanet ja eanet beroštišgoahtán oktasašsoahpamušas.</p>
<p>Duovddaáššit miehtebiekkas?</p>
<p>Dálkkádatrievdama hástalusat leat dáid maŋimuš jagiid boktán ođđalágan beroštumi maiddái duovddaáššiide.</p>
<p>Ođasmuvvi energiijagálduid, dego bieggafámu ja biogása, geavaheami viidáset plánen gáibida duovdaga kártema sihke dan dutkama, mo duovdda sáhttá dávistit energiijapolitihka gáibidan eanageavahanplánema hástalusaide. Ruoŧa energiijapolitihka mielde 50 proseantta riikka energiijagolaheamis galgá gokčojuvvot ođasmuvvi energiijagálduiguin jagi 2020 rádjai. Bieggafámu plánejuvvon kapasitehtta jagi 2020 rádjai lea 30 TWh. Go dálá kapasitehtta lea sullii 5 TWh, de boahttevaš jagiid galgá mealgat ovdánit dán áššis.</p>
<p>Bieggafápmoindustriija ovdáneami álkidahttin dihte ja bieggamillopárkkaid vuođđudeamis boahtti duovddaváikkuhusaid ainge ollisleabbo árvvoštallama sihkkarastin dihte ráđđehus álggahii 2007:s plánenprográmma, man lea koordineremin Ruoŧa viessolágádus Boverket. Prográmma ulbmilin lei doarjut guovlluid ja gielddaid plánenproseassas. Prográmma lea juo heaittihuvvon, muhto dan olis riegádedje moanat plánenáššegirjjit, main duovdda lea guovddážis. Plánenáššegirjjiin gávdnojit ođđaset árvvoštallamat, main duovdda váldojuvvo vuhtii árbevirolaš duovddadoahpaga viidáseappot. Dás vuhtto maiddái hálo dávistit oktasašsoahpamuša viggamušaide. Dasa lassin árvalus buvttii lasi dieđuid áššedovdiide ja eiseválddiide.</p>
<p>Govva 1.Skovádat čájeha Google-ozu ohcanbohtosiid ohcaneavttuin <span type="quote" xml:lang="swe">”Landskapskonven-tionen”</span> (Duovddaoktasašsoahpamuš) ja <span type="quote" xml:lang="swe">”Europeiska landskapskonventionen”</span> (Eurohpálaš duovddaoktasašsoahpamuš) mánnosaččat ođđajagemánu 2008 rájes gitta ođđajagemánnui 2010.</p>
<p>Čakčamánus 2011 ohcanbohtosat ledje badjel 7 000.</p>
<p>Duovddaoktasašsoahpamuš láidesta almmolaš ságastallamii</p>
<p>Vaikko bieggafámus lea buorre ulbmil ja das leat čielga ekologalaš ávkkit, de bieggafápmopolitihka viidodat lea bajidan maiddái vuostehágu. Eanebuid ja eanebuid mielas bieggamillopárkkat čuhcet mealgat duovdaga kvalitehtii, iige báikkálaš olbmuid oaivil váldojuvvo albmaláhkai vuhtii ođđa bieggamillopárkkaid plánemis. Duovddaoktasašsoahpamušas lea mávssolaš rolla almmolaš bieggafápmoságastallamis. Google-ozuin ohcaneavttuid <span type="quote">”duovddaoktasašsoahpamuš”</span> ja <span type="quote">”bieggafápmu”</span> oktiibidju addá sullii 1 700 ohcanbohtosa, mii čájeha čielgasit dán guovtti ohcaneavttu gaskasaš gaskavuođa.</p>
<p>Bieggafámu vuostálastiid mielas oktasašsoahpamuš doarju sin, dasgo dat nanne jurdaga das, ahte duovdda lea mávssolaš oassi ovttaskas olbmo ja servodaga buorredilis ja ahte duovdaga suodjaleapmi, dikšun ja plánen gusket buot riikkavuložiid vuoigatvuođaide ja geatnegasvuođaide. Bieggafámu muhtun vuostálastit mannet ainge guhkkelii ja čuoččuhit ahte bieggafápmoindustriija ovddidanpolitihkka rihkku duovddaoktasašsoahpamuša ja dan demokráhtalaš ulbmiliid. Riikkavuložat váldet dávjjit ja dávjjit oktavuođa Ruoŧa kulturárbelágádussii dán ášši dihte. Oktasašsoahpamuša ratifiserema rájes Kulturárbelágádussii leat boahtán mealgat gulaskuddamat, main háliidit diehtit lasi das, mo bieggamillopárkka vuođđudeamis sáhttá váidit duovddaoktasašsoahpamuša vuođul.</p>
<p>Ruoŧas bieggafámu ja Eurohpálaš duovddaoktasašsoahpamuša oktavuohta lea miellagiddevaš máŋggage dáfus, ja danin galgá čoavdit, mo soahpamuš heivehuvvo geavadii. Ovtta dáfus oktasašsoahpamuša gokčevašvuohta ja demokráhtalašvuohta orrot geasuheamen dakkár olbmuid, geat ohcet bargoneavvuid, maiguin sáhttá váikkuhit iežaset báikkálaš servošis. Náhan mii sávvatge oktasašsoahpamuša doaibmat, vai maid? Nuppe dáfus oktasašsoahpamuš ii goittotge leat láhka, ja nuba dainna ii sáhte meroštallat, mii lea riekta ja mii boastut. Dákko bokte doaivva das ahte mohkkás eanageavahanplánengažaldagaid sáhtášii eambbo čoavddestit manná ruossalassii daiguin guhkitáiggi meannudanvugiiguin, mat galget váldojuvvot vuhtii oktasašsoahpamušas. Mo nappo sáhttá luohttit ja čatnasit oktasašsoahpamuššii, mas vurdojuvvojit fáhkkes doaimmat muhto mainna ožžojuvvojit guhkitáiggi čovdosat?</p>
<p>Dát dáhpáhus lea miellagiddevaš maiddái danin, ahte dat govvida duovddadoahpaga ruossalas iešlági sihke duovdaga ja politihka lagas gaskavuođa. Dákko dáhpáhus doarju oktasašsoahpamuša oainnu duovdagis politihka oassesuorgin sihke dan, ahte oktasašsoahpamuša galggašii ollašuhttit politihka bokte, ii nuppegežiid.</p>
<p>Na mo dás duohko?</p>
<p>Na mii dasto dáhpáhuvvá? Leago bargu gergejuvvon? Sáhttágo dál váldigoahtit gulul? Ášši ii leat áibbas nie: oktasašsoahpamuša ratifiseren lei okta mávssolaš ceahkki, muhto ieš bargu lea easkka álggus. Evttohuvvon ollašuhttinrámaid geažil mis lea leamaš hohpolaš jahki, man áigge lea dađistaga ságastallon oktasašsoahpamuša ollašuhttimis, ja mii leat geahččalan rávvet ja movttiidahttit earáid oahpásmuvvat oktasašsoahpamuššii. Daid bivdagiid ja máhcahagaid vuođul, maid mii leat ožžon, mii leat sihkkareappot ja sihkkareappot das, ahte ovttasráđiid dahkkojuvvon, koordineremii ja juhkkojuvvon vástui vuođđuduvvi ollašuhttinrámat fállet loahpa loahpas buoremus vejolaš lahkonanvuogi.</p>
<p>Oktasašsoahpamuša lea vejolaš ollašuhttit, jos mii sáhttit čatnasit guhkit áigái soahpamuššii: oktasašsoahpamuša galgáge bajásdoallat nu, ahte ságastallojuvvo viššalit dan ulbmiliid ja njuolggadusaid birra. Dát fas gáibida aktiivvalaš servošiid, mat dorjot oktasašsoahpamuša nu báikkálaš, riikka ja oppa Eurohpá dásis.</p>
<p>Ruoŧa kulturárbelágádus lasiha dađistaga diđolašvuođa čanasjoavkkuid gaskkas, veahkeha čanasjoavkkuid čielggadit mo oktasašsoahpamuš váikkuha sin bargui ja roahkasmahttá čanasjoavkkuid váldit iehčanassii vásttu oktasašsoahpamuša ollašuhttimis. Mii leat dál plánemin skuvlen- ja fierpmáiduhttinevttohusaid, maiguin geahččalat buorebut ja buorebut bagadallat čanasjoavkkuid.</p>
<p>Nubbi mávssolaš ášši lea juogadit vásttu eanebuidda ja eanebuidda. Dán čavčča Ruoŧas vuođđuduvvo oktasašsoahpamuššii guoskevaš riikkadási koordinerenjoavku, mii maiddái deaivvada čakčat vuosttas háve. Dát lea mávssolaš lávki buorebut bagadallojuvvon ja koordinerejuvvon ollašuhttinproseassa guvlui, ja mii doaivutge dán buktit bohtosiid.</p>
<p>Oktasašsoahpamuša ollašuhttima dáfus seamma dehálaš lea dat ahte mii sáhttit laktit soahpamuša politihkalaš prográmma eará áigeguovdilis áššiide, dego ovdamearkka dihte dálkkádatrievdamii, energiijapolitihkkii ja ekonomalaš kriisii. Dán barggu gánnáhivččii dahkat milloseappot nu ahte váldojuvvo duovdda moanaid prográmmaid ja politihkaid oassin go bargojuvvošii dušše duovdagii vuojulduvvi politihkain. Dasa lassin galgá fuobmát hástalusaid ja vejolašvuođaid, mii oaivvilda seammás politihkalaš jurddašanvuogi ja rievdadanfámuid čuovvuma ja áddema. Erenoamáš dehálaš dán barggus lea riikkaidgaskasaš ovttasbargu sihke Davviriikkain ja Eurohpás ja maiddái globála dásis.</p>
<p>Dássážii mii leat áican dan ahte oktasašsoahpamuš geasuha sakka, muhto dál galggašii ságastallat dan ulbmiliin ja viidodagas ja ulbmilat galggašedje áinnas ollašuhttot geavadis.</p>
<p xml:lang="deu">DUOVDDAOKTASAŠSOAHPAMUŠA</p>
<p xml:lang="vep">OLLAŠUHTTIN NORGGAS:</p>
<p xml:lang="deu">GUOVDDÁŽIS PLÁNEMA HÁSTALUSAT</p>
<p xml:lang="deu">DUOVDAGA ÁRVVUID DIKŠUMIS</p>
<p xml:lang="nno"><em type="bold">Kristian Nordli ja Liv Kirstine Mortensen </em></p>
<p>Norga mearridii ollašuhttit Eurohpálaš duovddaoktasašsoahpamuša 2001:s, ja oktasašsoahpamuš bođii fápmui 1.3.2004. Norggas oktasašsoahpamuša ollašuhttimis vástida Birasdepartemeanta guovloplánenlágádus, Avdeling for regional planlegging.</p>
<p>Norgga duovdagat leat rievdamin. Dása leat muhtun muddui sivvan lunddolaš áššit, dego biekkat, arvvit ja muohta sihke dakkár ravdadálkedilálašvuođat, dego dulvvit, eanauđđasat ja meahccebuollimat, mat leat leamaš dáid jagiid dávjjit go dábálaččat. Eanaš nuppástusat bohtet goittotge olbmo doaimmain, dego vuovde- ja eanadoalus, gávpogiid ovdáneamis, industriijas, energiijabuvttadeamis ja johtalusa infrastruktuvrra nuppástuvvamis. Norggas duovddaárvvut mannet dávjá vuostálagaid ruvkedoaimma beroštumiiguin. Davvi-Norggas luondduriggodagaiguin ávkkástallama ja boazoealáhusa beroštumit mannet dávjá juoba njuolgga vuostálagaid.</p>
<p>Govva 1. Norgga duovdagat nuppástuvvet. Govva: Jan Hausken</p>
<p>Duovddaoktasašsoahpamuša mielde riikkadási, guvllolaš ja báikkálaš eiseválddit leat ovttas vásttolaččat duovddapolitihkas. Norga doarju oktasašsoahpamuša 4. artihkkala lagasvuođaprinsihpa ja juogada rollaid ja doaimmaid hálddahusa sierra dásiide nu, ahte mearrádusat dahkkojuvvojit nu lahka riikkavuložiid go vejolaš. Danin min ulbmilin leage ovddidit ja heivehit buot dásiin dakkár eanageavahanplánemii ja duovddasuodjaleapmái ja -dikšumii guoskevaš politihka, mii ávkkuha oktasašsoahpamuša artihkkaliin 5 ja 6 meroštallon doaimmaid.</p>
<p>Dán barggus báikkálaš ja guvllolaš eiseválddit leat guovddážis. Sullii 16 proseantta Norgga viidodagas leat álbmotmeahcit dahje eará suodjaluvvon guovllut, ja dan loahpa (84 proseantta) dikšot ja hálddašit báikkálaš ja guvllolaš eiseválddit Norgga plánen- ja huksenláhkamearrádusaid mielde. Norggas leat dál 430 gieldda, maid olmmošlohku molsašuddá 200 ássis gitta 575 000 ássái. Buot gielddain lea daid sturrodagas beroškeahttá ovttalágan vástu báikkálaš plánen- ja ovddidanbarggus. Dán bargui gullet vuođđobálvalusaid buvttadeapmi, eanageavaheapmái guoskevaš mearrideapmi, gieldda teknihkalaš lágádusaid huksen ja geavaheapmi, huksenlohpeáššit ja nu ain.</p>
<p>Norgga 19 fylkka vástidit guhtege iežaset fylkka guvllolaš plánemis ja ovdáneamis, nuppiceahki skuvlemis sihke almmolaš johtalusas fylkkarájiid siskkobealde. Dasa lassin fylkkat addet gielddaide plánenveahki. Eanageavaheami eai Norggas kárte riikkadásis, ja nuba váldovástu eanageavaheamis ja duovddaáššiin lea stáhta sajis báikkálaš ja guvllolaš eiseválddiin. Dát oaivvilda dan ahte guovddášhálddahusa eiseválddit galget riikkadási ulbmiliid juksan dihte luohttit eai dušše iežaset sektoriid doaibmapolitihka bargoneavvuide muhto maiddái báikkálaš ja guvllolaš plánemii.</p>
<p>Stuorámus hástalus Norggas leage dat, mo 430 hui earásturrosaš gieldda, main buohkain leat sierralágan kapasitehtat, sáhttá láidestit duovddaoktasašsoahpamuša duovddadikšumii. Mo duovdagii guoskevaš beliid sáhttá buoremusat váldit mielde guvllolaš ja gielddalaš plánaide ja eanageavahanmearrádusaide?</p>
<p>Norgga Birasdepartemeanta vástida guhkás duovddaoktasašsoahpamuša ollašuhttimii guoskevaš láhkamearrádusain, ja danin dat sáhttá atnit ávkin moanaid stivrenvugiid dán suorggis.</p>
<p>Norgga jagi 2008 plánen- ja huksenláhka lea dan ovddibu ektui eanet logalaš ja čielggasmahttá moanaid dehálaš beliid, maid plánemis galgá váldit vuhtii. Ođđa láhka dahká álkibun plánenprosessii oassálastima buot mearridandásiin ja das leat mielde plánenprográmmaid ja váikkuhusaid árvvoštallangáibádusat. Lága nuppi, plánemii guoskevaš oasis addojuvvojit ođđa bargoneavvut luonddu- ja kulturduovdagiid suodjaleapmái ja dorvvasteapmái, ja plánen lea dál laktojuvvon ainge čielgaseappot njuolggadusaide lága njealját, visttiide ja huksemii guoskevaš oasis. Ođđa láhka lea okta deháleamos Eurohpálaš duovddaoktasašsoahpamuša ollašuhttima bargoneavvuin Norggas. Muhtun muddui láhka suddje maiddái sámiid beroštumiid.</p>
<p>Geavadis láhka lea buktán duovddasuodjaleapmái ođđa vejolašvuođaid nu, ahte dál lea vuđolaččat mearriduvvon, mo duovdda galgá laktojuvvot mearkkašahtti oassin buot plánaide ja plánenbargguide, mat dahkkojuvvojit áššáigullevaš lága vuođul. Geassit 2011 almmustuhttojedje vuosttas háve riikkadási vuordámušat. Dat doibmet juogalágan dokumeantan, mas ovdanbuktojuvvojit ráđđehusa mielas dehálaš guvllolaš ja gielddalaš plánenperspektiivvat. Das gávdnojit čielga rávvagat duovddaárvvuid dorvvasteapmái eanageavahanplánemis. Guvllolaš ja gielddalaš plánenstrategiijat dahkkojuvvojit báikkálašhálddahusválggaid (dollojuvvojedje 12.9.2011) maŋŋá ja ollašuhttojit jagi sisa. Strategiijat leat ávkkálaš bargoneavvut, maid guvllolaš ja gielddalaš eiseválddit sáhttet atnit ávkin iežaset plánendárbbuid árvvoštallamis. Jagi 2008 plánen- ja huksenláhka dagai maiddái vejolažžan nammadit dihto guovlluid eanageavahanplánain avádahkan, maidda heivehuvvojit dihto sierraeavttut. Dasa lassin lágas deattuhit dakkár guovlluid avádatplánema, mii bastá buvttadit ovttaiduhtton čovdosiid. Dasa lassin dohkkehuvvon plánat galget váikkuhit eanet ja eanet huksenlobiide ja huksenlohpeohcamušaide, maid várás sáhttá addit dárkilet rávvagiid ovdamearkka dihte eanahámiid ja visttiid allodaga hárrái. Ođđa lága mielde duovddaperspektiivvat ovttastahttojit dál gielddalaš plánema buot muttuide plánenstrategiijas ja -prográmmas gitta plána ovddidan- ja ollašuhttinmuddui.</p>
<p>Jagi 2009 luonddu máŋggahápmásašvuođalága vuođul (Naturmangfoldloven) lea ulbmilin suodjalit luonddu biologalaš, geologalaš ja duovddalaš máŋggahápmásašvuođa sihke ekologalaš proseassaid luonddusuodjaleami ja luondduriggodagaid bistevaš geavaheami vuođul nu, ahte biras lážášii vuođu olbmo doaimmaide, kultuvrii, dearvvasvuhtii ja buorredillái sihke sámekultuvrii dál ja boahtteáiggis.</p>
<p>Lága viđat logu suodjaluvvon guovlluid meroštalli njuolggadusat leat duovddasuodjaleami beaktilis bargoneavvut, dasgo dat nammadit guoskevaš guovlluid álbmotmeahccin dahje suodjaluvvon duovddaguovlun. Duovdda máinnašuvvo sierra dán lága ulbmilis, mas mearriduvvo dasa lassin ahte duovddalaš perspektiivvat galget váldojuvvot vuhtii eará láhkamearrádusaid dulkomis. Duovdda goittotge meroštallo luonddu máŋggahápmásašvuođalágas gáržžibut go Eurohpálaš duovddaoktasašsoahpamušas: máŋggahápmásašvuođalágas duovdda lea dušše okta oassi luonddu máŋggahápmásašvuođa meroštallamis. Dasa lassin lágas gávdnojit dihto luondotiippaid suodjalannjuolggadusat, mat sáhttet geavadis suodjalit muhtun duovdagiid, vaikko vel eahpenjuolgga.</p>
<p>Jagi 1978 kulturárbeláhka (Lov om kulturminner) bođii ovddit, visttiid ja arkeologalaččat mávssolaš báikkiid dikšumii guoskevaš lága sadjái. Ođđa lágas kulturárbbi meroštallan rievdaduvvui nu, ahte dat gokčá maiddái kulturbirrasiid. Jagi 1992 láhkarievdadusa dihte dál sáhttá suodjalit maiddái viiddis oktilaš guovlluid, mat ovddidit ja buktet ovdan dihto kulturduovdaga mihtilmasvuođa. Norggas leat guhtta kulturbirasin juogustuvvon, lága vuođul suodjaluvvon báikki: Njávdán Finnmárkku fylkkas, Sogndalstrand ja Utsteina kloasttar Rogalándda fylkkas, Kongsberga silbaruvkket Buskeruda fylkkas, Havråtuneta eanadállu Osterøys Hordalándda fylkkas ja Birkelundena párka Grünerløkkas Oslossa.</p>
<p>Norggas leat nappo doaibmi duovddasuodjalanláhkamearrádusat. Mii leat eanet ja eanet diđolaččat iežamet kulturárbbis, iežamet kultur- ja luondduduovdaga árvvus ja iežamet luonddu ja duovdaga čábbodagas ja daid áidnalunddot iešlágis. Dasa lassin mii dál maiddái diehtit daid birra eanet go ovdal. Min stuorámus hástalus leage fuolahit min beaivválaš duovdagis.</p>
<p>Dađibahábut buot huksejuvvon guovllut Norgga fiinna duovdagis eai leat plánejuvvon seamma bures.</p>
<p>Hukseneatnamii lea garra johtu, ja dat dárbbašuvvo erenoamážit priváhta sektora atnui. Danin eanageavaheami gielddalaš plánejeaddjiide lea muhtumin váttis dahkat buriid eanageavahanplánaid ja oažžut daid dohkkehuvvot. Nubbi váttisvuohta lea dat ahte moanaid gielddaid hálddahusas eai leat arkkiteavttat dahje plánejeaddjit.</p>
<p>Máŋggat norgalaš gilit ja ássanguovllut čohkiidit deivvolaš visttiin ja geainnuin. Diđolašvuohta eallinbirrasa kvalitehta váikkuhusas olbmuid dearvvasvuhtii ja buorredillái goittotge lassána dađistaga, ja dá muhtun jahki dassái álggahuvvojedje sierraprográmmat gávpothuksema ovddidan dihte.</p>
<p>Danin mii leat mearridan Eurohpálaš duovddaoktasašsoahpamuša ollašuhttin dihte Norggas bargagoahtit vuosttažettiin beaivválaš duovdagiin eatnandieđalaččat viehka gáržžes guovllus, mas goittotge eatnašat min riikka olbmuin ellet ja barget. Duovddaoktasašsoahpamuššii guoskevaš dieđut ovdanbuktojit dieđihančállosiin, filmmain ja seminárain dán oktavuođas, vaikko vel dáid váikkuhus lea goittotge rájálaš. Dasa lassin dál leat jođus moanat dihto doaimmat ja fitnut, maiguin bargojuvvo vuosttažettiin duovddaárvvuiguin. Mii galgat dál</p>
<p>Govva 2. Norgalaš plánenvuogádat. ovddidit buriid plánenbargoneavvuid, maid vuođul buot duovdagiid sáhttá dikšut báikkálaš sávaldagaid ja riikkadási rávvagiid mielde.</p>
<p>Mii leat buvttadan dieđihančállosa, mas lea mielde sámegielat jorgalus duovddaoktasašsoahpamušas sihke soahpamuša čielggadeaddji teaksta. Mii doaivut ahte dát norgalaš barggut leat bealisteaset ovddideamen Eurohpálaš duovddaoktasašsoahpamuša ollašuhttima Davvikalohtas.</p>
<p>Báikkálaš ja guvllolaš duovdaga luondo- ja kulturárvvuide čatnaseapmi lea buvttadan boađusin báikkálaš ja guvllolaš párkkaid, mat leat riegádan fylkkaid, gielddaid, organisašuvnnaid ja fitnodagaid ovttasbarggu vuođul dihto guovllus nu, ahte oassebealit leat dahkan guhkesáigásaš, eaktodáhtolaš soahpamuša párkka vuođđudeamis. Duovdaga nammadeapmi álbmotmeahccin lea beaktilis vuohki ollašuhttit oktilaš ovddidanstrategiija luonddu- ja kulturduovdagiid árvvuid suodjalan dihte ja bistevaš duovddadikšuma dáhkidan dihte. Dál Norgii leat vuođđuduvvon virggálaččat golbma álbmotmeahci: Valdres Natur- og Kulturpark, Nærøyfjorden Verdsarvpark ja Telemarkskanalen regionalpark sihke gávcci báikkálaš párkka Hordalándda fylkii. Hordalándda duovddapárkamálle čuvvot dál maiddái Grøtøyleia báikkálašpárkafitnus Stáiggus Nordlándda fylkkas.</p>
<p>Unesco jagi 1972 oktasašsoahpamuš kultur- ja luondduárbbi seailluheamis ratifiserejuvvui Norggas 1977:s.</p>
<p>Dássážii Unesco máilmmiárbelogahallamis leat čieža norgalaš čuozáhaga: Bryggen Bergenis (1979), Urnesa soabbegirku (1979), Rørosa (Plassje) ruvkegávpot ja gielda (1980), Álttá báktesárgumat (1985), Vega sullot (2004), Geirangervuotna ja Nærøyfjordenvuotna(2005) sihke Struve gehtet (2005).</p>
<p>Máilmmiárbelogahallamii beassan ii rievdat dálá politihkkii ja hálddahussii gullevaš vásttu, mii rasttilda sektorrájiid. Buot máilmmiárbečuozáhagat suodjaluvvojit lága vuođul. Čuozáhaga mihtilmasvuođaid mielde muhtun máilmmiárbečuozáhagat suodjaluvvojit kulturárbelága ja/dahje luonddumáŋggahápmásašvuođalága vuođul, ja eará čuozáhagat fas plánen- ja huksenlága vuođul.</p>
<p>Moanat erenoamáš divrras eanadoalloduovdagat leat maiddái suodjaluvvon, vai mávssolaš kulturbirrasiid sáhtášii dorvvastit ja luonddu máŋggahápmásašvuođa jávkama bissehit jierpmálaš duovddadikšuma vuođul. Dát lea ollašuhtton biras- ja eanadoalloeiseválddiid ovttasbarggu boađusin. 2009:s válljejuvvojedje 20 dákkár eanadoalloduovdaga, okta guđege fylkkas, ja 2010:s dán jovkui lasihuvvojedje vel guokte duovdaga. Ulbmilin lei válljet miehtá Norgga mihtilmas čoggosa eanadoalloduovdagiin, main bohtet ovdan erenoamáš luondo- ja kulturárvvut ja maid gánnáha dikšut guhkitáiggi ulbmiliin. Čuozáhagat</p>
<p>Govva 3. Boazodoallu lea sámiid áidnalunddot kulturárbi. Boazodoaluin barget badjel 40 proseanttas Norgga eanaviidodagas.</p>
<p>Govva: Marianne Gjørvdikšojuvvojit báikkálaš dásis, ja eanaeaiggádat ja gielddat oassálastet bargui mearkkašahttiláhkai. Doaisttážii leat leamaš buorit vásáhusat ja ožžojuvvon máhcahat lea leamaš buorre.</p>
<p>National Tourist Routes fitnu ruhtada buorre muddui stáhta. Dáinna fitnuin geahččalit plánet várddo- ja vuoiŋŋastanbáikkiid dihto duovddajohtolagaid guoraide, main leat mávssolaš duovddalaš árvvut. Fidnu lea Norgga okta bivnnuheamos almmolaš duovddafitnuin. Olbmot leat ná boahtán buorebut diehtit, man mávssolaš dálá arkitektuvra lea duovdaga dikšumis ja man buori ortnegis muhtun almmolaš ja ovttaskas visttit leat.</p>
<p>Plánejeaddjiid deaividan hástalusat bohtet bures ovdan dalle, go viiddis guovllut rievdaduvvojit ođđalágan atnui. Oslo Bjørvika hirbmat stuorra, ođđa operadálu birrasiin dáhpáhuvvan ovdáneapmi lea buorre ovdamearka dás. Riikkavuložat gáibidit ahte ođđa ovddidanfitnut galget leat eanet čađačuovgit ja sii háliidit leat mielde oassálastimin plánenprosessii nu árra muttus go vejolaš. Seammás gáibiduvvo ahte ođđa ovddidanfitnu visuálalaš váikkuhus duovdagii galggašii ovdanbuktot juo ovddalgihtii. Go visttiid leat juo ceggemin, ja olbmot besset easkka dalle oaidnit plánenmearrádusaid , de dalle lea juo menddo maŋŋit ságastallat daid birra.</p>
<p>Jos olbmuid háliidit láidestit eanageavahanplánemii eanet go dál, de buot čanasjoavkkut galget diehtit buorebut mas lea jearaldat, vai sáhttet oktilaš vuogi mielde lahkonit plánen- ja huksenfitnu. Min mielas dát gáibida duovdaga iešvuođaid áddema beroškeahttá das, gusketgo plánat gávpot- vai dálonguovloduovdaga ovddideapmái. Danin mii leat duddjon riikkadási orgánaide, fylkkaide ja gielddaide plánenbargoneavvuid duovdaga árvvoštallama várás.</p>
<p>Stuorra johtalus- ja energiijafitnut dahket duovdaga kvalitehta seailluheami dávjá hástaleaddji áššin</p>
<p>Buorre ovdamearka dákkár hástalusaide dávisteamis lea plána, mainna buoriduvvui Mjøsa-jávrri birra ja Ulvina kulturduovdaga bokte johtti E6-geainnu ja Dovrebanena ruovdegeainnu ossodat. Moanat báikkálaš ja guvllolaš eiseválddit vuostálaste álgoplána duovdaga ja báikkálaš birasárvvuid vuostálasvuođaid dihte. Birasdepartementii ovdanbuktojedje moanat molssaevttolaš plánat, ja loahpas dohkkehuvvui plána E6-geainnu ja ruovdegeainnu doalvumis tunneliid bokte Ulvina eanadálloduovdaga vuoli. Aiddo dán plána dohkkeheapmi dan divrrasvuođas beroškeahttá lea čájehan, man dehálaš lea geavahit buriid plánenbargoneavvuid, maiguin sáhttá čalmmustuhttit sierra berošteaddjijoavkkuid ruossalas oainnuid, ja geavahit dáid bargoneavvuid juo plánenproseassa álggahettiin, vai váttisvuođaid sáhttá dasto beaktilit čoavdigoahtit.</p>
<p>Govva 4. Hitra bieggamillopárka. Govva: Ina Rognerud, MD</p>
<p>Norgii leat dál plánemin moanaid bieggamillopárkkaid sierra guovlluide. Bieggamillopárkkat čuhcet dávjá mealgat duovdagii. Lista bieggamillopárka Farsundas Lulli-Norggas lea buorre ovdamearka erenoamáš váttis dáhpáhusas. Ulbmilin lei hukset eanemustá 34 bieggaturbiinna bieggamillopárka, man jurddašuvvon beaktu livččii juoba 102 MW. Oarje-Agdera fylkka fylkkamánni ja Oarje-Agdera fylkkagielda vuosttálasttiiga fitnu, muhto vaikko fitnu váikkuhusat duovddaárvvuide ledje bures dokumenterejuvvon, de Birasdepartemeanta hilggui dáid vuostálastimiid. Dát dáhpáhus čájeha, man dehálaš lea oažžut gokčevaš oppalašgova guđege duovdaga árvvuin sihke riikka ja sierra guovlluid dásis, vai stuorra fitnut eai biddjojuvvo duovddaárvvuid dáfus divrras guovlluide.</p>
<p>Dákkár dáhpáhusat čájehit, man máŋggaláhkai olbmot sáhttet oaidnit duovdaga mearkkašumi ja bieggamillopárkkaid láhkásaš ovddidanfitnuid visuálalaš váikkuhusaid alcceseaset. Nuppit eai sáhte eisege dohkkehit bieggaturbiinnaid ceggema lundui, go fas muhtumiid mielas bieggamillopárka lea miellagiddevaš lassi duovdagii.</p>
<p>Vaikko jagi 2008 plánen- ja huksenlága plánennjuolggadusat eai guoskka mávssolaš šleađgasirdinlinnjáide, de daid váikkuhusaid árvvoštallannjuolggadusat galget goittotge čuvvojuvvot. Dát oaivvilda dan, ahte čanasjoavkkut ja guoskevaš eiseválddit galget gullojuvvot. Sima ja Samnangera gaskasaš fápmolinnjá Hardangera gielddas čuoččáldahtii ságastallama geassit 2010 dan Hardangervuona duovdagii ja turismii čuohcci vejolaš váikkuhusaid dihte. Dát bohciidahttáge gažaldaga das, leatgo duovdaga árvvuid dutkan- ja árvvoštallanvuogit doarvái buorit. Man ollu olbmot leat gergosat máksit duovddasuodjaleamis? Dorvvastuvvogo riikkavuložiid ja čanasjoavkkuid oassálastinvejolašvuohta proseassa áigge?</p>
<p>Olbmot beroštit dál eanet ja eanet duovdagis, ja nuba sii dárbbašit dárkilet dieđuid duovdagis ja sii galggašedje maiddái diehtit, mo plánat váikkuhit duovdagiidda. Galget leat ainge buoret bargoneavvut oaidnin ja guorahallan dihte duovdaga sihke oktilaš ollisvuohtan ja dan lundui, kultuvrii, dillái ja visuálalaš beliide guoskevaš sierralágan áššiid hárrái. Bargoneavvut galget heivet sihke báikkálaš ja guvllolaš eanageavahanplánemii, váikkuhusárvvoštallamiid dahkamii ja duovdaga raššivuođa ja vuogáiduvvannávccaid árvvoštallamii. Dákkár bargoneavvuid ovddideapmi leage mávssolaš oassi dan barggus, man mii dahkat čuovvun dihte Eurohpálaš duovddaoktasašsoahpamuša geatnegahttimiid. Birasdepartemeanta leage dorjon moanaid duovddaovddidanfitnuid, maid gielddat, fylkkat ja sierra lágádusat leat leamaš koordineremin.</p>
<p>Telemárkku fylkkas lea dahkkojuvvon strategiija Telemárkkujoga guovllu ovddidan dihte álbmotmeahccin. Okta dán strategiija váldoulmiliin lea fuobmát daid duovddaárvvuid, maid sáhttá atnit ávkin turismma ovddideamis, gávppálaš doaimmas ja ásaiduhttinčovdosiin.</p>
<p>Dasa lassin Birasdepartemeanta lea dál dahkamin rávvagiid das, mo duovddaárvvoštallan galgá laktojuvvot boahttevaš plánaid ja fitnuid bákkolaš váikkuhusárvvoštallamii. Jagi 2008 plánen- ja huksenlágas giddejuvvo ollu fuopmášupmi duovdagii báikkálaš ja guvllolaš plánema dehálaš oassin.</p>
<p>Hordalándda fylkkas Granvina, Samnangera, Sunda ja Lindåsa gielddat lágidedje searválagaid báikkálaš áššedovdiiguin fitnu das, mo duovddaáššit galge laktojuvvot gielddalaš plánema oktan oassin. Dán fitnus dát gielddat guorahalle gielddalaš plánema sierralágan lahkonanvugiid duovddaáššiide. Fitnuid loahppaárvalusaid mielde duovddaguorahallan galggašii gullat giddes oassin gielddalaš plánemii ja dan galggašii geavahit duovddadikšuma bargoneavvun ja maiddái dalle, go mearriduvvojit gosa ođđa huksen- ja ovddidanfitnut biddjojuvvojit.</p>
<p>Norgga dološmuitolágádus Riksantikvaren ja Norgga luonddudikšundirektoráhta Direktoratet for naturforvaltning leaba almmustuhttán duovddasuodjalanrávvagiid gielddalaš plánema ja váikkuhusaid árvvoštallama várás. Álggos galggai vuos soahpat oktasaš duovddaguorahallama lahkonanvuogis, mas deattuhuvvošedje čuovvovaš váldočuoggát: duovddaárvvuid govvideapmi, dulkon ja árvvoštallan. Barggu boađusin riegádan raporta geavahuvvo vuođđoáššegirjin. Dasa lassin leat dahkkojuvvon guokte rávapakeahta čuovvovaš spesiálatemáin: bieggamillopárkkaid vuođđudeapmi (searválagaid Norgga čázádat- ja energiijalágádusain NVE:ain) ja duovdaga árvvoštallan gielddalaš plánemis. Gielddalaš plánema duovddaárvvoštallanrávvagiid leat dál iskkadallamin Ivgu ja Ráissa gielddain Romssa fylkkas.</p>
<p>Maŋit rávapakeahta ulbmilin lea addit objektiivvalaš, dokumenterejuvvon ákkaid duovdaga árvvoštallama várás. Rávvagiid dagadettiin háliidedje deattuhit dan, ahte kultuvrralaš sárgosiidda galgá biddjojuvvot seamma deaddu go eanahámiide, čázádagaide, šattolašvuhtii, eanageavaheapmái, visttiide sihke dillái guoskevaš ja visuálalaš beliide. Bieggafápmui guoskevaš rávvagat leat oaivvilduvvon geavahuvvot bieggafápmofitnuid buot váikkuhusaid árvvoštallamiin. Rávvagat testejuvvojit bárisin viđa pilohttafitnus. Loahpparaporta ii leat vel almmustuhtton, dasgo árvvoštallama bohtosat eai leat vel fidnemis.</p>
<p>Birasdepartemeanta lea dasa lassin álggahan fitnu, mas dutkojuvvo duovdaga identifiseren mihttolávas 1:50 000. Pilohttafitnu raporta <span type="quote" xml:lang="eng">”Landscape identification in Norway. Methods and strategies”</span> (sámeg. Duovdaga identfiseren Norggas: meannudanvuogit ja strategiijat) čájehii ahte metodologalaš ovdáneami ja systemáhtalaš, riikkaviidosaš kártemii lea dárbu ja ahte geavada identifiserenvuogit galget ovddiduvvot. Ođđa meannudanvuogi geahččaledje heivehit Nordlándda fylkkas čakčat 2011, ja dan doaibmivuođa leat bárisin árvvoštallamin.</p>
<p>Hordalándda fylkka fidnu duovdaga váldin dihte gielddalaš plánema oktan oassin gergejuvvui 2010:s. Fitnus bohte ovdan moanat mávssolaš bohtosat. Fitnus fuobmájuvvui ahte duovddaguorahallama geavaheapmi plánemis lasihii gieldda politihkkáriid ja hálddahusa sihke gieldalaččaid dieđuid mealgat duovdaga birra. Oassebealit galge áinnas dovdat duovddaárvvuid ja luonddu- ja kulturárbbi mávssolašvuođa, vai fidnejuvvojedje buorit bohtosat. Dasa lassin fuobmájuvvui ahte dákkár doaimmaid dihte olbmot ledje politihkalaš dásis gergoseappot váldit atnui gielddalaš duovddasuodjalanrávvagiid. Dát fas lea dahkan dáid áššiid birra mearrideami buorebut einnostahttin ja lea fállan jierpmálaš rámaid eanageavahanplánemii.</p>
<p>Loahppaárvalusat</p>
<p>Viehka buriin bohtosiin fuolakeahttá buot fitnuin lea čielgan ahte lea duođaid dárbu stivret dáid áššiid ja dárbbašuvvojit dárkilet rávvagat. Duovddadoahpaga lea álki áddet oppalaš dásis, muhto doahpaga viidodaga dihte dan lea váttis heivehit konkrehtalaš doaimmaide. Mii galgat vel mealgat buoridit iežamet dieđuid ja máhtu duovdagis.</p>
<p>Vai sáhtášeimmet ollašuhttit Eurohpálaš duovddaoktasašsoahpamuša ollislaččat, de mii galggašeimmet lasihit ovttasbarggu báikkálaš ja guvllolaš plánema ja fitnuid gaskkas. Seammás mii galgat geahččalit lasihit iežamet dieđuid ja máhtu buot dásiin.</p>
<p>Govva 5. Vega sullot leat Norgga áidna kulturduovddan juogustuvvon máilmmiárbečuozáhat. Govva: Elisabet Haveraaen</p>
<p xml:lang="fkv">DUOVDDA: MUITTUT, ÁICCUT JA</p>
<p xml:lang="deu">ETIHKKA</p>
<p xml:lang="sma"><em type="bold">Marie Roué </em></p>
<p><em type="italic">Dát lea min eanan </em><em type="italic">ruoktu </em><em type="italic">eallin </em></p>
<p xml:lang="fin">Nils-Aslak Valkeapää</p>
<p>Eurohpálaš duovddaoktasašsoahpamuša 5. artihkkala mielde soahpamušbealit čatnasit <span type="quote">”dovddastit iežaset láhkamearrádusain duovdagiid mávssolaš oassin olbmuid birrasis, oktasaš kultur- ja luondduárbbi máŋggahápmásašvuođa ovdanboahtinvuohkin ja iežaset identitehta vuođđun”</span>. Dákkár hámis duovddaoktasašsoahpamuš fállá midjiide oalle hástalusa áddet álbmogiid ja erenoamážit álgoálbmogiid duovdagiid mihtilmasvuođaid sin máilmmigova bokte. Dát lea stuorra hástalus, dasgo álgoálbmogiid kultuvra earrána váldoálbmogiid kultuvrras ja dasgo luondu ja duovdda leat mávssolaš oassi álgoálbmogiid buorredilis. Dát gusto maiddái Davvikalohtas njealji riikkas ássi sámiide, geaid eanavuoigatvuođat eai leat vel dovddastuvvon čielgasit. Mun ovdanbuvttán dál sámiid perspektiivva sámeduovdagii Ruoŧa Johkamohki gielddas iežan čoaggin dieđuid vuođul. Bargen Johkamohkis sámi boazodoalliid luhtte geassit ja dálvit jagiid 2008–2011. Anán dasa lassin ávkin dan, ahte lean ovdal bargan Norgga Guovdageainnu boazosámiid luhtte jagiid 1969–1980.</p>
<p>Gávdnogo sámeduovdda? Dilis báikái</p>
<p>Duovddaáššedovdi Augustin Berque earuha ng. duovddalaš kultuvrraid ng. duovddahis kultuvrrain. Ovddibuidda gullet earret eará Kiinná, Japána ja renessánssa maŋŋá riegádan oarjeriikkat. Duovdaga leahkin kultuvrras duođaštuvvo njealji ákka vuođul: (i) duovdaga galgá leat govvideamen dihto sátni, (ii) kultuvrras gávdno duovdaga govvideaddji girjjálašvuohta, (iii) duovdda ovdanbukto kultuvrras govalaččat ja (iv) kultuvrras gávdnojit huksejuvvon šaddogárddit. Dát juohku duovddalaš ja duovddahis kultuvrii sulastahttá ovddit áiggiid elitisttalaš Kultuvra-doahpaga. Stuorra álgobustávain čáledettiin Kultuvra lea oarjeriikalaš doaba, mainna oaivvildit elihta čállin ja koden kultuvrra. Kultuvrra sáhttá goittotge áddet maiddái buot servodatjoavkkuide guoskevaš doaban, mii ii rádjašuva dušše ng. stuorra kultuvrraide. Antropologaid meroštallama mielde kultuvra oaivvilda dihto eallinvuogi ja eallinoainnu. Seammaláhkai go antropologat leat viiddidan kultuvrra doahpaga, de miige gávnnahat dál ahte gávdno gal sámeduovdda.</p>
<p>Go ohcá teorehtalaš vuođu veahkkin eamiduovdaga dovddasteami várás, de gánnáha geahčastit fenomenologiija guvlui. Juo 1927:s Martin Heidegger giddii fuopmášumi dakkár mávssolaš doahpagiidda go dáppe-leahkin (Dasein) ja máilmmis-leahkin (In-der-Welt-sein). Baicce ahte duovdda áddejuvvošii ovdal juo ipmilviđá ja objektiivvalaš dillin go subjektiivvalaš dillin, de mii galgat áddet duovdaga mearkkašumi báikin: soapmása báikin, man sáhttá áddet dušše dán olbmo vásáhusaid ja muittuid bokte. Dákko seamma dili juohkki joavkkut eai vealttakeahttá juoge seamma báikki. Jos dát ágga dolvojuvvo ainge guhkkelii, de sáhttá jurddašit ahte juohkehaččas lea iežas báikkiid dahje báikki dovdu, maid vuođul guhtege duddjo iežas duovddaáddejumi. Antropologa Tim Ingolda duodji Temporality of Landscape vuođđuduvvá Heideggera ássama (Wohnen) doahpaga ođđasitdulkomii. Ingolda mielde duovdda lea máilbmi dakkárin go das ássi olbmot, dan báikkiid ásaidahttit ja dan báikkiid ovttastahtti bálgáid johtaleaddjit dan dovdet. Dákkár duovddaáddejupmi áddejuvvo maiddái juogalágan sisafátmmastanjurddan, mas duovdda áicojuvvo goruda buot áiccuid bokte. Fenomenologalaš duovddaáddejupmi addá vuoigatvuođa ovdal juo siskkáldas dahjege ng. emic-dási govvideapmái go olggobeale dahjege ng. etic-dási govvideapmái áiccuid boktaleami bokte (Buttimer 1980).</p>
<p>Kulturduovdaga doaba 1900-logu álggus riegádan doahpaga kulturduovdda leat álgoálggus váldán atnui duiskalaš historihkkárat ja fránskalaš geográfat. 1992:s kulturduovdda dovddastuvvui Unesco máilmmiárbesoahpamušas ođđa kategoriijan, mas duovdda lea riegádan olbmo ja luonddu ovttasváikkuhusas. Dát ođđa kategoriija, mii sisttisdoallá oarjeriikalaš luonddu ja kultuvrra guovdatjuogu ja dovddasta ahte servošat hábmejit iežaset birrasiid ja biras servošiid, heivehuvvui vuosttas háve dihto eamiduovdagii. 1993:s Ođđa-Selándda Tongariro álbmotmeahcci juogustuvvui kulturduovddan dovddastussan guovllu váriid stuorra vuoiŋŋalaš mearkkašumis maoriide. Maiddái Eurohpálaš duovddaoktasašsoahpamuš lea váldán atnui dihto álbmoga duovdaga dovddasteami ja dolvon doahpaga guhkkelii nu, ahte lea meroštallan duovdaga nu ahte <span type="quote">”duovdda oaivvilda guovllu dakkárin go olbmot dan jurddašit leat, ja man iešvuođat bohtet luonddu ja/dahje olbmo doaimmain ja vuorrováikkuhusas”</span> (Eurohpá ráđđi, 2000).</p>
<p>Dat ahte luondu ii šat áddejuvvo dušše ipmilviđá meahccin ja ahte duovdda áddejuvvo čuohtejagiid mielde olbmuiguin vuorrováikkuhusas rievdi dimenšuvdnan, lea juo daninassii mávssolaš juvssus. Dákkár ovdáneamis fuolakeahttá sáhttá suokkardit, sáhttágo kulturduovdaga kategoriija goittoge dan hámis ollásit heivehit álgoálbmogiid máilmmigovvii. Go ohcá vástádusa dán gažaldahkii, de mii sáhttit oahpásmuvvat Ruoŧas Laponia guovllus ássi sámiid eallindilálašvuođaide. Laponia lea Unesco máilmmiárbelogahallamii gullevaš kultur- ja luondduárbečuozáhat.</p>
<p>Laponia: duovdda olbmo mearkkaid haga</p>
<p>Guhkes konfliktaáigodaga maŋŋá Laponia-proseassa lea viimmat vuohkkasit gergejuvvon. Loahppaboađus addá sihke stáhtii ja sámiide doaivvu das, ahte dás duohko dát guovlu hálddašuvvo ja jođihuvvo buorebut ovttas. Vaikko Ruoŧŧa álgoálggus ovdanbuvttiige Laponia guovllu kultur- ja luondduárbečuozáhahkan, de dan atnet dán áigge kulturduovddan. Árra govvideamit dán guovllu birra deattuhit dan ahte sámit leat ássan dáppe juo moanaid duháhiid jagiid. Lea dehálaš dákko deattuhit ovdahistorjjá ja historjjá, go ákkastallojit sámiid eanageavahanvuoigatvuođat ja sin ássanduogáš dán guovllus. Dákkár lahkonanvuohki sáhttá goittotge addit boasttogova olggobealeolbmuide ja dakkáriidda, geat eai dovdda dálá sámekultuvrra. Sidjiide sáhttá šaddat dakkár dovdu ahte dálá sámiin ii leat seamma lagas oktavuohta dán guvlui go sin máttuin lei.</p>
<p>Maiddái Unesco máilmmiárbesoahpamuš deattuha olbmo historjjá mearkkašumi. Dákkár deattuheapmi sáhttá boahtit das, ahte kulturduovddadoahpaga leat árbevirolaččat dutkan ja geavahan vuosttažettiin arkeologat. Antropologat ja sosiologat leat fuobmán doahpaga mearkkašumi easkka ollu maŋŋelis. Dasa, mo Laponia guovlu álggos ovdanbuktojuvvui, sáhttá leat váikkuhan maiddái dat ahte vuosttas Laponia máilmmiárbelogahallamii vuoigadahtti áššegirjji lei válmmaštallamin namalassii sámi arkeologa.</p>
<p>Stáloluovttas ássi sámenissona mielas su ruovttuguovllu nammadeapmi Unesco máilmmiárbečuozáhahkan ii vealttakeahttá oro nu jierbmájit jurddašuvvon. Son muitá, mo su eadni čájehii sutnje báikki, gos su ádjás ja áhkus lei goas nu orohat. Maŋŋelis nisu ii lihkkohan šat gávdnat dán báikki, vaikko mo livččii ohcan. Su mielas dat ahte guovllu eiseválddit ja prográmmat ohcet historjjálaš duođaštanstuhkaid sámeorohagain, čájeha dievaslaš kultuvrralaš boasttoipmárdusa. Dakko gokko oarjeriikalaš kultuvra geahččala duođaštit juoga guovllu ássanhistorjjá kultuvrra fysalaš bázahusaid vuođul, de sámit leat álo viggan dasa ahte duovdagii eai bázášii mearkkat sin ássamis. Dát guokte filosofiija ja etihka leat hui guhkkin nubbi nuppis. Nisu jearai: <span type="quote">”Mii lea dákkár namahusaid ulbmilin?” Nisu ovdanbuvttii spekulatiivvalaš ja humoristtalaš hypotesa, man mielde evttohusa dahkkit háliidedjege iešalddes suddjet duovdaga alddiset, iežaset hirbmat ruvkkiin ja dulvadandoaimmain. ”Mii sámit eat leat rassen duovdaga, mas mii leat eallán čuđiid jagiid, ja nuba mii eat dárbbaš dákkár suodjalanprográmmaid”</span>.</p>
<p>Deaividin sullasaš reakšuvnnaid, go guorahallen čáhcefápmorusttegiid ja stuorra dulvadanfitnuid servodatlaš ja birrasii čuohcci váikkuhusaid cree-indiánaiguin James Bays Quebecis. Go cree-indiánaid bivde duođaštit iežaset ássanhistorjjá guovllus, de sii vástidedje nu ahte ovdanbukte iežaset filosofiija. Go cree-bearaš váldá eret iežas geasse- dahje dálveleairra, de čorge seammás leairasaji. Ulbmilin ahte dakko ii báze makkárge mearka leairras. Eatnamii ii oaččo guođđit maidige. Ealliid buot oasit adnojuvvojit ávkin, dasgo boares šamanisttalaš jáhkut gudnejahttojit ainge. Eallit eai adnojuvvo sálašin, muhto dat fállet iežaset bivdiide nu guhká go bivdi atná daid árvvus. Sámiin lea sullasaš vuoiŋŋalaš duogáš, ja vaikko sámit jorgaluvvojedjege kristtalašvuhtii viehka árrat, de sii leat doalahan iežaset árbevirolaš etihka ja árvvuid. Buot boazodoallit dihtet ahte boazodoalu lihkostuvvan dahje eahpelihkostuvvan lea ollu dan duohken, mo sii ieža meannudit ja mo doaladuvvet bohccuide ja oppalaččat oppa birastahtti máilbmái.</p>
<p>Sámiid vuoiŋŋalaš kultuvra ja duovdda</p>
<p>Berque ákkaid čuvodeaddji vuoiŋŋalaš kultuvrra doaba gávdno sámekultuvrras gielas ja luđiin. Sámegiella dovdojuvvo viehka viiddis sátnerájus, mii govvida muohttaga ja jieŋa. Nuba sámegiela hállit sáhttet guorahallat dáid elemeanttaid nuppástusaid dálvit viehka dárkilit (Magga 2006). Itálialaš ja kiinnálaš kultuvrras duovdda sosiálalaš konstrukšuvdnan boahtá ovdan málagovaid, girjjiid ja šaddogárddiid dahjege visuálalaš doahpagiid bokte, go fas sámeservodat ovdanbuktá iežas duovddaáddejumi oktasaš njálmmálaš kultuvrra bokte. Árbevirolaš luođit ealáskahttet ja govvidit sierralágan báikkiid nu, ahte bohciidahttet govaid juoigiid ja guldaleaddjiid millii. Luođit duddjojit poehtalaš govaid olbmuin, báikkiin ja boazoealuin – daid ivnniin, lihkademiin ja jienain – luohtin ja sátnin. Sámelyrihkka ja -girjjálašvuohta leat dál váldán dán seamma rolla dálá servodagas. Nubbi kultuvrralaš sárggus, mii lea dutkojuvvon vuđolaččat ja danin dan ii gánnát šat dákko gieđahallagoahtit dađe dárkileappot, leat sámiid bassi báikkit dahjege sieiddit, mat leat duovdaga dáfus erenoamáš mávssolaš báikkit. Japánalaš šaddogárddi luondu duddjojuvvo šaddogárdái nu ahte buktojuvvojit dohko dárkilit válljejuvvon geađggit ádjagis, go fas sámit addet bassi mearkkašumi geađgebarddáldagaide dahje luondduelemeanttaide, maid sii deaividit johtalettiineaset duovdagiid čađa jagiáiggiid mielde.</p>
<p>Jieŋa ja muohttaga dynamalaš duovdda – sámiid ekologalaš diehtu</p>
<p>Dálveduovdda lea čielgaseappot go eará duovdagat álo iežaslágan guđege geahčči mielas. Eai-sámit sáhttet oaidnit dušše bohccuid johtaleamen muohtaduovdagis. Jieŋa ja muohttaga vuđolaččat dovdi sámi boazodoallit, geaid rikkis gielas gávdnojit máŋggalágan, muohttagii ja jikŋii guoskevaš sisdoalut, eai goittotge goassige oainne dušše muohttaga. Ovdamearkka dihte doaba <em type="italic">oppas </em>oaivvilda guoskameahttun muohttaga, man bohccot dárbbašit miehtá dálvvi (Roturier ja Roué 2009), go fas <em type="italic">čiegar </em>oaivvilda buohccuid duolbman ja goaivun muohttaga (Nielsen ja Nesheim, 1979). Bohccot eai šat sáhte guohtut maŋit báikkis, dasgo muohta lea menddo daškan ahte bohccot sáhtášedje goaivut jeahkála dan vuolde. Go ođđa muohta vahca gokčá dákkár báikki, de ášši dovdameahttun olbmo mielas dakko orru leamen guoskameahttun muohta. Sámiide ja bohccuide dakko lea ainge <em type="italic">čiegar </em>ja báiki ii šat anit. Nuba bohccot šaddet johttát eret dáppe ja gávdnat ođđa obbasa. Sámiid bohccot johtet dálvit obbasis nubbái nu, ahte guđđet maŋŋáseaset čiehkara. </p>
<p>Nubbi dehálaš sámedoaba lea <em type="italic">guohtun </em>. Doahpaga ii leat álki jorgalit, dasgo dat sisttisdoallá moanaid mearkkašumidásiid. Ruoŧastettiin sámit geavahit dán duovdagis sáni <em type="italic">bete </em>, mii oaivvilda guohtoneatnama. Bete-sáni mearkkašupmi lea goittotge gáržžit go sámegielat doaba: <em type="italic">bete </em>oaivvilda dušše báikki, mas gávdnojit šattut, maid sáhttá <em type="italic">guohtut </em>. Sámiid meroštallan doahpagii guohtun laktása goittotge maiddái guohtoneatnamiid heivvolašvuhtii namalassii bohccuid guohtunguovlun. Go dálvit dahje giđđat njázuda ja šoavlu liehmuid dahje arvvi dihte ja de muohta jiekŋu ruovdecuoŋun, de bohccot eai beasa guohtut dakko. Dalle buorre guohtun sáhttá ovtta ijas nuppástuvvat heajos guohtumin. Buorre <em type="italic">guohtun </em>ii nappo oaivvil dušše báikki, mas lea doarvái jeagil bohccuide, muhto maiddái dakkár báikki ja áiggi, goas jeagil lea bohccuid fidnenláhkai. Dákkár sámedoaba lea máŋggadásat, ja dat laktása nu báikái, áigái go biepmu fidnenvejolašvuhtiige. Viehka ártet leage dat, ahte go buorit jeageleatnamat leat ruovdecugŋo vuolde, de buoremus guohtun lea jeaggeeatnamiin, main muđui šaddá vánis jeagil. Nuba jos olggobealeolmmoš jearahišgoahtá sámi boazodoallis, mas dovdá buori guohtoneatnama, de dát sáhttá hoahkalit ahte ”dat lea vehá dan duohken mo ...”; vierroolmmoš go ii sáhte áddet sámeduovdaga máŋggahápmásašvuođa ja rievddadeami. </p>
<p>Duovdda buot áiccuide</p>
<p>Makkár lea <em type="italic">čáppa duovdda </em>? Čáppa duovdaga sáhttá govvidit dakkár sosiálalaš joavkku oktasaš árvvuid ja muittuid bokte, mii geavaha sámegiela rikkis geomorfologalaš sátneráju eanahámiid govvideapmái dahje sierralágan muohttaga ja jieŋa juogusteapmái. Dasa lassin čáppa duovdda laktása sámi báikenamaide, mas dušše namaiguin muitaluvvojit báikkálaš muitalusat ja dihto báikkiide guoskevaš myhtat sihke ealihuvvo muitu dain, geat leat ássan dán guovllus. Jearaldat lea goittotge maiddái persovnnaleabbo duovdagis. Báikkálaš joavkkus sáhttá leat ollu oktasaš diehtu ja historjá, muhto ovttaskas olmmoš lea álo áidnalunddot. Mun geahččalan dákko muitalit dán mearkkašumi sániiguin, maid gullen sámiin, geat muitaladde iežaset vásáhusaid sihke ovttaskas olmmožin ja oktasaš kultuvrra vuođul. </p>
<p>Boazodoalliide <em type="italic">eanan </em>oaivvilda boazodoalli guovllu dahjege báikki, mas bohccot guhtot ja man boazodoalli lea dábálaččat árben vánhemiinnis ja máttuinis. Boazodoallis sáhttet leat sierra geasse-, čakča-, dálve- ja giđđaeatnamat. Boazodoalli sáhttá maiddái čujuhit iežas árbevirolaš guohtoneatnamiidda doahpagiin <em type="italic">min eanan </em>dahje doahpagiin <em type="italic">bajásšaddaneanan </em>dan eatnamii, gos lea bajásšaddan. Laponia konflivtta álgoáiggiid sámit vuođđudedje ovttastusa vuostálastin dihte riikka árbevirolaš <span type="quote">”bajil vuolás”</span> -hálddahusmálle ja evttohedje iežaset vuogádaga Unesco máilmmiárbelogahallamii lasihuvvot iežaset ruovttueatnama hálddahusa várás. Dán ovttastussii navdojuvvui namman Sámi <em type="italic">eanan </em>. </p>
<p>Stáloluokta lea máŋgasa mielas Ruoŧa čábbáseamos jávri. Muhto muhtun Johkamohkis ássi sápmelažžii, guhte fertii nuorran máŋgasa lahkái fárret bearrašiinnis eret Gárasavvonis, dat lea ainge romis báiki: ”Riegádin Gárasavvonis duolba eatnamis. Ráhkistan dan báikki. Doppe lea nu čáppat! Ja dat geat leat eret Gárasavvonis, lávejit lohkat ahte dáppe lea nu ropmi.”</p>
<p>Dán divdui čáppa duovdda oaivvilda dakkár duovdaga, mii bajida millii mánnávuođamuittuid. Son muittaša áibbašemiin dan áiggi, goas son lei guđa- dahje čiežajahkásaš ja ásai bearrašiinnis Gárasavvona guovllus. Oppa bearaš johtalii ealuin ja herggiiguin. Dievdu čurvesta: ”Dat lei gal nu čáppat!” ”Buot lea nuorran nu čáppat. Mii jođiimet ealu fárus. Eahkedis go ceggiimet lávu, de gulaimet bohccobielluid lávu birra.</p>
<p>Ođiimet duođaidge njálgát. Muhtumin bohccot bohte áibbas lávu lusa ja guoskkahalle guohpiriiguin loavdaga.</p>
<p>Oalle juo verddet! Min mielas lei nu hávski ja suohtas. Dasa lassin gullostalai bielloskálla, dasgo muhtun herggiin lei biellu, ja mii dovddaimet biellojienas iežamet herggiid. Dat lei gal nu čáppat.”</p>
<p>Dievddu govvidan čáppa duovdda riegáda muittuin, dovddus ja buot áiccuid bokte fidnejuvvon áiccastagain.</p>
<p>Dat govvida dan buorredili dovddu, man dievdu lea vásihan mánnán lávus velohaladettiin, go lea havssašan lávu hájaid ja guldalan bohccuid, mat ledje dasttán. Muittut eai vuođđuduva nuge dasa, maid son mánnán oinnii muhto dasa, maid son sáhtii árvvoštallat bohccuid birra oahpes hájaid ja jienaid vuođul. Mánnávuođa dovddut ja áiccastagat seilot fámolaččat eallinagi ja várra erenoamážit dalle, go šaddá guođđit iežas ruovttuguovllu ja fárret ođđa duovdagiidda. Dievddu muitalus muitala ahte mánnávuođa duovdda laktá min eallinahkái iežamet riegádanbáikái, vánhemiid ruovttubáikái ja báikái, mii lea mearrideamen min identitehta.</p>
<p>Dievdu jearrá goittotge alddis, leatgo muittut dušše naivisttalaš áddejumit lihkolaš mánnávuođas dahje nostalgiijalaš ohcaleapmi idyllalaš vássánáigái 50 jagi duohkái. Go dievdu lea suokkardan dán ášši, de boahtá dan oaivilii ahte jearaldat ii leat dás, dasgo maiddái dat sámit, geat ledje duoid áiggiid juo rávesolbmot, muittašit ahte dalle lei buorre eallin. Dievddu suokkardeapmi muitala dihtolágan moiváivuođa dovddus, man sámi eallinvuogi ođđaáigásažžan šaddan lea dagahan.</p>
<p><em type="italic">Ráidu </em>sámeduovdaga symbolan </p>
<p>Dievdu muittaša nuppi mávssolaš sámeduovdaga, <em type="italic">ráiddu </em>. <em type="italic">Ráidu </em>oaivvilda maŋŋálágaid geassastuvvon herggiid, mat gesset gerresiid. Ráidu adnojuvvo dábálaččat dalle, go bearaš dahje joavku fárre ovttas dálvviáigge. Guđege gerresa lea geassimin <em type="italic">heargi </em>ja guđege gerresis čohkká olmmoš. Gerresat hábmejit dábálaččat guhkes gurgadasa, masa gullet maiddái gálvogerresat, main leat lávvodárbašat, lávvomuorat ja eará dávvirat. Čuđiid jagiid áigge govva dán olbmo ja bohcco lagas gaskavuođa govvideaddji duođalaš kulturduovdagis lea leamaš sámeniibbiid dohpain sámedievddu boahkánis. </p>
<p>Dievdu muitá ainge, mo sin ráidu deaividii nuppiin eará <em type="italic">ráidduin </em>. Ovtta hearggi čoarvvis lei vilges báddi, dasgo dan geassin gerresis lei gieskat jápmán olbmo liika. Juo mánnán son áddegođii ahte heargi njuvvojuvvošii dán mátkki maŋŋá, dasgo dat ii šat anihan ealli sivdnádusaid atnui. </p>
<p>Muitu boktá oidnosii juoga mávssolaš beali sámekultuvrras: bohccuid ja nomádaálbmoga lea čatnamin oktii riegádeami rájes gitta jápmimii bassi máilbmái vuođđuduvvi sánehis soahpamuš. Boazoráidu čatná oktii olbmo ja ealli duovdagiid čađa johtti guhkes gehtegin, mii lea ná symboliseremin dán álbmoga árvovuogádaga.</p>
<p>Mun lean guorahallan ráves dievddu muitalusa, mas muitaleaddji muittaša iežas mánnávuođa nostalgiijalaš dovdduiguin ja morašta seammás modernisašuvnna vuollái jávkan harmoniija. Nuorat, 1970-logus riegádan boazodoalli persovnnalaš duovdagii gullet mohtorgielkkáid hádja ja šlápma, dasgo son lea bajásšaddan daid searvvis. Dál luođit muitalit dihto boazodoallis nu, ahte čujuhuvvo su mohtorgielkká merkii ja registtargalbii. Seammaláhkai dálá sámemánáid sárgumat skuvllas govvidit dálá áiggi: bohccot vuojehuvvojit helikopteriiguin ja daid sirenaiguin, mii sihkkarit bohciidahttá mánáid mielain maiddái juogalágan gova amerihkkálaš televišuvdnaráidduid bolesbiillain.</p>
<p>Sámiide orru leamen mihtilmas sin measta geahčemeahttun máhttu rievdat ja bissut seammás oskkáldassan alccesis. Sii geavahit ainge <em type="italic">ráidduid </em>ja hállet iežaset herggiid birra, muhto sis leat maiddái mohtorgielkkát. Sámit johtet ainge viššalit bohccuideasetguin oahpes, mearkkašahtti báikkiid čađa, muhto beatnagiid ciellama sadjái lea dál boahtán mohtorgielkájurra. </p>
<p>Árvvut ja máilmmigovva</p>
<p>Loahpahan iežan teavstta beakkán sámediktačálli Nils-Aslak Valkeapää sániiguin. Valkeapää muitala sámelávu birra duojistis Beaivi, áhčážan divttas nr 61. Valkeapää doalvu min áiccuid, biekka ja balvvaid máilmmis vuoiŋŋalaš ja šamanisttalaš mátkái:</p>
<p>Biegga hupmá loavdagiin reahpenráiggi rastá balva dehege dat leage lávvu girdime almmi balvvaid čierasteame geahčan vulos almmi merrii.</p>
<p>Lávvu sáhtosta min oinnolačča nuppe beallai. Olbmo eallin ovdanbuktojuvvo kultuvrralaš, lunddolaš ja vuoiŋŋalaš elemeanttaid bokte. <em type="italic">Lávvu </em>, ruoktu, ovttastahttá diktačálli biggii, <em type="italic">Bieggolbmái </em>, mii lea vuoigŋa dahje ipmil dološ sámeoskkus. Reahpenráiggi bokte diktačálli vuoigŋa, dego noaidi dahjege šamána ovdal su, guođđá maŋŋásis olbmuid máilmmi, vai beassá girddašit almmis, mii lea bajil oaidnit dego mearra. </p>
<p>Mun lean geahččalan čájehit ahte nuppeláhkai go Augustin Berque ja eará duovddaáššedovdit čuoččuhit, de maiddái sámiin lea iežaset duovddakultuvra. Duovdda lea mávssolaš oassi sámiid girjjálašvuođas, nu njálmmálaš luohteárbbis go maiddái dálá diktačehppodagas. Sámit leat nomádaálbmot, ja nuba sii eai vuođđut ovtta sajis orru álbmogiid láhkai šaddogárddiid, mat ovdanbuktet minatyraluonddu, muhto addet luondduelemeanttaide mearkkašumi nu ahte nammadit daid ja mearridit mávssolaš báikkiid bassi báikin. Ingolda vuogi mielde mun guottihan duovddaáddejumi, mii vuolgá das ahte mii leat ovdal juo čadnojuvvon máilbmái go das sierra (Ingold 2000:11). Dákko sámit leat min ovddabealde.</p>
<p xml:lang="eng">Gáldut Berque, A. 1995. Les raisons du paysage : de la Chine antique aux environnements de synthèse. Paris: F. Hazan, s. 192. Fowler, P. J. 2003. World Heritage Cultural Landscapes 1992-2002, UNESCO: World Heritage Centre, s. 140. Heidegger, M. 1972. Being and Time, jorgalus Macquarrie ja Robinson, London: SCM Press. Ingold, T. 1993. The Temporality of the Landscape. World Archaeology 25, nr 2: 24–174. Ingold, T. 2000. The Perception of the Environment: Essays on Livelihood, Dwelling and Skill. London: Routledge. Magga, O.H. 2006. Diversity in Saami terminology for reindeer, snow and ice. In: Roué, M. (doaim.), Cultural Diversity and</p>
<p xml:lang="eng">Biodiversity, International Social Science Journal 187: 25–34.</p>
<p xml:lang="nno">Nielsen, K. and Nesheim, A. 1979 [1932–1962]. Lappisk (Saamisk) ordbok-Lapp Dictionary, I–V. Universitetsforlaget,</p>
<p xml:lang="nob">Instituttet for sammenlignende kulturforskning, Oslo.</p>
<p xml:lang="eng">Roger, A. 1997. Court traité du paysage. Paris NRF. Roturier, S. and Roué, M. 2009. Of forest, snow and lichen: Sami reindeer herders’ knowledge of winter pastures in northern Sweden, Forest Ecology and Management 258: 1960–1967.</p>
<p xml:lang="fin">Valkeapää, N.A., 1994. Trekways of the Wind. Guovdageaidnu: DAT. Valkeapää, N.A., 1997. The Sun, My Father. Guovdageaidnu: DAT.</p>
<p xml:lang="fkv">DAVVIDUOVDDA JA BIEGGAFÁPMU</p>
<p><em type="bold">Timo Jokelainen </em>2009:s almmustuhtton Suomen Tuuliatlas čájeha ahte biggoseamos guovllut Suomas leat meara alde. Meara ala ii leat álki hukset. Molsašuddi jiekŋadilálašvuođat, huksema dagahan birasváikkuhusaid árvitmeahttunvuohta ja ekonomalaš gánnáhahttivuođa eahpesihkkarvuohta dagahit dan, ahte bieggafápmodoaibmit geahčadit maiddái eará guovlluide. Jos meara ala ii beasa, de dasto sáhttá geahčastit mearragáttiid biekkusis eatnamiidda. Gáttiin lea ollu eará atnu, ja danin bieggamillopárkkaid plánejit mearraguovlluid ja rittu lassin maiddái siseatnamii alášbáikkiide. </p>
<p>Riikkadási ulbmiliid mielde bieggafámuin buvttaduvvon ollesbeaktu galggašii badjánit dálá sullii 200 megawattis jagi 2020 rádjai sullii 2500 megawattii. Dát oaivvilda sullii 800 golmma megawatti bieggafápmorusttega huksema 10 jagi áiggis. Dálá huksenleavttuin ii beasa dien ulbmilii, ja nuba jos bohtosiidda áigu beassat, de boahttevaš jagiid bieggafápmohuksen galgá sakka lassánit. Dán áššis šaddá vel hoahppu.</p>
<p>Bieggafápmu geasuha eanet ja eanet</p>
<p>Bieggafápmofitnut leat valjis miehtá Suoma. Dat leat oaivvilduvvon eanaš mearraguovlluide ja rittu lahkosiidda, muhto siseatnamiige leat plánemin logiid fitnuid. Fitnut leat mealgat eanet go bieggafápmobuvttadeapmái ásahuvvon riikkadási ulbmilat. Njukčamánus 2011 almmolaš fitnut ledje 6300 MW:a ovddas. Go dasa lassin almmustuhtekeahtes fitnut leat ollu, de dát suorgi lea johtilit ovdáneamen, go bieggafápmodoaibmit várrejit guovlluid bieggafápmobuvttadeapmái. Investerenmearrádusaid áigi boahtá dasto maŋŋelis.</p>
<p>Lea máŋgga ášši duohken, sáhttágo bieggafápmofitnu ollašuhttit. Deháleamos lea biekkusvuohta, muhto dasa lassin eai oaččo leat menddo guhkes šleađgasirdingaskkat ja galget leat govttolaš laktásanvejolašvuođat vuođđofierbmái. Maiddái eará infrastruktuvra, dego geainnut galget doarjut fitnu. Luonddubirrasii, kulturbirrasii ja duovdagii guoskevaš árvvut leat datge stivremin fitnuid sajáiduvvama, dego maiddái fitnu eanagoddelávalaš vejolašvuođat.</p>
<p>Dál go lea garra gilvu biggoseamos ja muđui vuogas báikkiid alde, de dat lea doalvumin dakkár dillái, mas bieggafápmofitnut biddjojuvvojit ollisvuođa dáfus vehá mo sáhtto. Jos ii plánejuvvo doarvái, de dat sáhttá čuohcit ovdamearkka dihte Lappi turismii.</p>
<p>Lávvaplánemii lea atnu ja dat galgá dahkkojuvvot áiggil</p>
<p>Eanageavahan- ja huksenlágas ovdanbukton plánenvuogádat čoggo golmma lávvadásis – eanagodde-, oppalaš- ja sajádatlávas – ja daid bajábealde leat riikkadási guovlluidgeavahanulbmilat. Buot lávvadásiin ja maiddái riikkadási guovlluidgeavahanulbmiliin lea iežas rolla bieggafápmofitnuin.</p>
<p>Riikkadási guovlluidgeavahanulbmiliid mielde eanagoddelávvaplánemis galget čujuhuvvot dat guovllut, mat heivejit buoremusat bieggafámuin ávkkástallamii. Bieggafápmu eanagotti plánemis ii leat ođđa ášši Lappis. Lappi lea viiddis guovlu, ja danin eanagoddelávva lea dahkkojuvvon viđa oasis, ja nuba eanagoddelávat leat sierraahkásaččat. Boarráseamos eanagoddelávain bieggafápmoguovllut eai leat čujuhuvvon ja ođđasetge lávain bieggafápmoguovlluid čujuheapmi ii vástit bieggafápmohuksema dálá ulbmiliid. Dán ášši njulgen dihte dál leat dahkamin muhtun báikkiin Lappis Birasministeriija ruhtadan bieggafápmočielggadusa, man bohtosat adnojuvvojit ávkin boahttevaš eanagoddelávain ja daid sáhttá dihto dilis atnit ávkin maiddái gieldalávvaplánemis dalle, jos bieggafámu stivrejeaddji eanagoddelávva váilu. Sávaldahkan lea ahte bieggafápmobuvttadeapmái heivvoleamos guovlluid kártejeaddji čielggadanbargu sáhtášii viidut gokčat oppa Lappi.</p>
<p>Bieggafápmohuksema galgá stivret maiddái eanagoddeláva dárkilet láva vuođul. Dán jage eanageavahan- ja huksenláhkii dahkkojuvvon nuppástusa mielde oppalašláva vuođul sáhttá dihto eavttuiguin mieđihit njuolggo huksenlobi bieggafápmorusttegii. Dat čielggasmahttá plánenproseassaid. Lappis leatge dál dahkamin ođđa lága mielde moanaid bieggafápmooppalašlávaid. Sajádatlávvii lea dárbu dás duohkoge ovdamearkka dihte hámmanguovlluin ja vejolaččat dain guovlluin, main leat ollu sierralágan eanageavahandárbbut, mat galget koordinerejuvvot, dahje main leat erenoamáš rašis birasárvvut.</p>
<p>Bieggafápmofitnuid hárrái lávvaplánen lea meannudanvuohki, mainna bieggafápmui ohccojuvvo buot vuohkkaseamos báiki ja hápmi sihke koordinerejuvvojit sierra eanageavahandárbbut. Iešalddes lea váttis oaidnit dakkár dili, mas bieggafápmohuksemis sáhtášii lihkostuvvat almmá lávaid stivrejeaddji, oassálasti ja čovdosiid čadni váikkuhusa. Dálá fápmorusttegat leat 150 mehtera alu, ja ođđa ruossaruovdefápmorusttegiid luovit sáhttet ollit juoba 200 mehtera allodahkii. Duovdda rievdá hui viidát, ja áinnas dalle, go huksejuvvo alášguovlluide. Eanagoddelávva badjelgielddalaš plánendássin lea vealtameahttun, go čovdojuvvo eanagotti ja riikka dásis, gosa mávssolaš bieggafápmorusttegat biddjojuvvojit. Juoba riikkadási bieggafápmobuvttadeami sajádatguorahallamii sáhtášii leat dárbu.</p>
<p>Bieggafápmohuksemis máŋggalágan birasváikkuhusat</p>
<p>Bieggafápmorusttegiid ja daidda gullevaš infrastruktuvrra huksen čuohcá goittot báikkálaš dásis luonddubirrasii. Bieggafápmorusttega jorri soaját sáhttet leat sorbmin áinnas stuorra boralottiide, dego mii diehtit norgalaččaid vásáhusaid vuođul. Dutkojuvvon báikkálašdieđut leat goittotge uhccán ja váikkuhusaid lottiide orru goittot Lappi fitnuid hárrái váttis árvvoštallat. Lappis leat čuođit goaskinreviirrat, ja dat leat váikkuhan bieggamillopárkkaid čujuheapmái juo dahkkojuvvon eanagoddelávaide, ja leat váikkuheamen maiddái dálá plánenvuloš</p>
<p>Govva 1. Eanageavahan- ja huksenlága mieldásaš guovlluid geavaheami plánenvuogádat.</p>
<p>Govva 2. Ajosa bieggafápmorusttet Giema-</p>
<p>Durdnosa girdišilljui seaivu girdis govvedet-tiin. Duohken Karsikkoniemi. Govva: Timo</p>
<p>Jokelainenfitnuide erenoamážit Nuorta-Lappis. Fuođđo- ja guolledoalu dutkanlágádus lea váruhan bieggafápmorusttegiid huksemis mearraguovlluide. Fápmorusttegiid huksen ja gárvves fápmorusttegat čuhcet jiekŋadillái, rávnnjiide ja eanaávdnasiid gearddástuvvamii ja ná maiddái luonddu eará proseassaide.</p>
<p>Orošii leamen nu ahte luondováikkuhusaide guoskevaš vuođđodieđut eai leat buot osiin doarvái. Geasa gulašii buvttadit dákkár dieđuid ja mainna áigedávvaliin? Oppalaš čielggadandárbbut leat maiddái olbmodoaimmaid bealde, dego áibmogoziheamis geavahuvvon rádáriid hárrái lea boahtán ovdan. Ášši čielggaduvvo VTT:a, Energiateollisuus ry:a ja Bealuštanfámuid dahkan fitnus, mas álgobohtosat leat juo fidnejuvvon.</p>
<p>Lappis Mearrabađa guovllu fitnut čuhcet guolástanealáhussii, ja siseatnama fitnut fas boazodollui. Dáid váikkuhusaid galggašii geahpedit koordinerejeaddji plánema vuođul. Lappis lea jurddašišgoahtán ahte bieggafápmorusttegat sáhttet čuohcit turismii. Prográmmabálvalusfitnodagaid mielde duovdagis ceaggájeaddji bieggafápmorusttegat geahpedit guovllu meahccáivuođa ja ná čuhcet turismaealáhussii.</p>
<p>Almmolaš ságastallamis bieggafápmorusttegiid duovddaváikkuhus orru mannamin badjel eará birasváikkuhusaid. Vai fitnut šaddet ekonomalaččat gánnáhahttin, de fápmorusttegat galget huksejuvvot nu biekkusis báikkiide go vejolaš. Dat maiddái oidnojit guhkás. Vejolašvuođat geahpedit duovddaváikkuhusaid ovdamearkka dihte nu, ahte fápmorusttegiid mearri geahpeduvvo, orru hui uhccán geahpedeamen heajos váikkuhusaid. Nuba jos bieggafápmobuvttadeapmi galggaš lihkostuvvat, de galgá hui dárkilit stivrejuvvot, gosa bieggafápmorusttegat biddjojuvvojit.</p>
<p>Makkár ollisvuođat ja gosa</p>
<p>Ruoŧa Bihtáma badjel 1000 fápmorusttega fitnu vuođul sáhtášii suokkardit, gosa ja mo Supmii boahttevaš jagiid hukset oaivvilduvvon čuđiid bieggafápmorusttegiid galggašii bidjat: oktan hirbmat stuorra fidnun, soames stuorra fidnun vai gánnáhago cegget miehtá riikka smávva fápmosrusttegiid.</p>
<p>Govva 3: Bieggafápmorusttet lea hirbmat ráhkadus. Ovdamearkka dihte dan vuođu bidjamii gollá sullii 600 m3 stállebetoŋga. Maid-dái stellensadji ja eará infrastruktuvra, mii ráhkaduvvo fápmorusttegiid várás, rievdada sakka guovllu luonddubirrasa áinnas rašis alášguovlluin. Govva: Timo Jokelainen</p>
<p>Soames stuorra fitnu málle orru goittot duovddalaš váikkuhusaid dáfus vuohkkaset go dakkár málle, mas logit smávva fápmorusttegat biđgejuvvošedje miehtá Lappi. Smávva fitnuid sáhttá dávjá ollašuhttit almmá YVA-lága mieldásaš birasváikkuhusaid árvvoštallama ja juoba almmá lávvaguorahallama, ja nuba daid hárrái váttisvuohtan sáhttá šaddat váilevaš plánen ja maiddái dat ahte sierra oassebealit eai beasa daidda doarvái oassálastit.</p>
<p>Aiddo dál stuorámus fitnuid plánejit mearraguovlluide, báikkit daidda dáidet gávdnot maiddái alášguovlluin.</p>
<p>Bieggafápmoindustriija ovdána ja fápmorusttegat sturrot dađistaga. Vuogas báikkiid guorahaladettiin galggašii váldit vuhtii dan ahte báikkiid, mat dálá fápmorusttegiiguin eai oro gánnáheamen, sáhttá dáid boahttevaš jagiid teknihkaiguin (omd. alit ráhkadusat) váldit atnui.</p>
<p>Industriijabirrasat ja hámmanat heivejit bures bieggafápmorusttegiidda ja dat leatge geasuhan bieggafápmohuksejeaddjiid Lappisge Durdnosa Röyttä ja Giema Ajosa láhkai. Menddo stuorra fitnut daidda eai dáidde čáhkat. Johtalusfávlliid guoraide heivema sáhtášii maiddái čielggadit. Lea árvaluvvon ahte turismaguovddážiid guovllut, main duottarvilttiide leat juo ráhkaduvvon vielttit, hissat ja eará ráhkadusat, sáhtášedje heivet bieggafápmobuvttadeapmái. Ovdamearka gávdno Olosduoddaris.</p>
<p>Fitnuid, mat dál leat Lappis jođus, leat olluge vuostálastán. Olbmot eai háliit bieggafápmorusttegiid iežaset duovdagiidda. Vaikko buhteslágan bieggafápmui lea álki leat oppalaččat miehtemielalaš, de dáid fitnuid leat eahpideamen dat, geaid duovdagiid dat boađášedje rievdadit. Vuostálastimis fuolakeahttá čuovvovaš logi jagi áiggis riikii galggašedje huksejuvvot čuođit bieggafápmorusttegat. Daidda galggašedje gávdnot nu vuogas báikkit go vejolaš. Lávvaplánen lea guovddážis dán proseassas ja dat lea maiddái vuohki dahkat vejolažžan eakti riikkavulošváikkuheami.</p>
<p>Govva 4. Bieggafápmorusttegat oassin Oulunsalo Riutunkari feargagáttis. Oulunsalo ja Hailuoto gaskasaš mearraguvlui leat dál plánemin stuorra mearrabieggamillopárkka. Govva: Timo Jokelainen</p>
<p xml:lang="fkv">OASSÁLASTIN JA</p>
<p xml:lang="deu">OVTTASBARGU EUROHPÁLAŠ</p>
<p xml:lang="deu">DUOVDDAOKTASAŠSOAHPAMUŠA</p>
<p xml:lang="est">OLLAŠUHTTIMIS–</p>
<p xml:lang="vep">VÁSÁHUSAT KATALONIA</p>
<p xml:lang="vep">DUOVDDADÁRKONSTAŠUVNNAS</p>
<p xml:lang="vep"><em type="bold">Pere Sala </em></p>
<p>Katalonia guovllus gávdnojit viehka máŋggalágan duovdagat, ja duovdagis leage šaddan eanet ja eanet miellagiddevaš, spesiálasurggiid gaskasaš rájiid rasttildeaddji fáddá. Duovdagis lea šaddan mávssolaš oassi eanageavahanplánenpolitihkas sihke juoba servodatlaš ja kultuvrralaš áššiide guoskevaš sierra surggiid gaskasaš meannudanvugiin. Čuovvovaš teaksta juohkása guovtti oassái. Vuosttas oasis mun gieđahalan oppalaš dásis Katalonia dálá, duovdagii guoskevaš oassálastima ja ovttasbarggu institušuvnnalaš ja muddejeaddji rámaid. Nuppi oasis ovdanbuvttán soames ovdamearka Katalonia duovddadárkonstašuvnna vásáhusain. Čállosa loahpageahčen gieđahalan vel dihto duovddasuodjalanhástalusaid.</p>
<p>Duovddaoassálastima ja ovttasbarggu institušuvnnalaš ja muddejeaddji rámat</p>
<p>Katalonia parlameanta searvvai Eurohpálaš duovddaoktasašsoahpamuššii ođđajagemánus 2000, guokte mánotbaji soahpamuša dohkkeheami maŋŋá. Vihtta jagi maŋŋelis parlameanta dohkkehii duovddasuodjaleapmái, -dikšumii ja -plánemii guoskevaš lága (8/2005, Protection, Management and Planning of the Landscape) ja vuođđudii Observatori del Paisatge duovddadárkonstašuvnna. Láhka fállá vuođđonjuolggadusaid ja čielga rámaid, maidda Katalonia ráđđehusa duovddapolitihkka vuođđuduvvá. Lágas bohtet bures ovdan Eurohpálaš</p>
<p>Govva 1. Duovddadárkonstašuvnna doaimmahat.duovddaoktasašsoahpamuša vuoigŋa ja ulbmilat, ja dát addá katalonialaš duovdagii lágasuoji ja láhčá dárbbašlaš vugiid, maiguin sáhttá dávistit duovdagii guoskevaš hástalusaide ja dáhkidit duovdaga kvalitehta.</p>
<p>Láhka gáhtte oassálastima ja ovttasbarggu viđa vuogi mielde. Vuosttažettiin láhka lea čielggas, ja sihke riikkavuložiidda, ovttastusaide ja virggálaš institušuvnnaide lea dan álki áddet. Nuppádassii láhka lea hui lahka beaivválaš eallima ja seammás konkrehtalaš, ja dan bohtosiid lea álki oaidnit. Goalmmádassii lága vuoigŋa lea positiivvalaš, ii nuge ráddjejeaddji dahje ráŋggášteaddji, ja danin buot oassebeliide lea álki dan dohkkehit. Njealjádassii lága sáhttá heivehit máŋgga suorgái: dat dahkkojuvvui álgoálggus gávpotplánema dárbbuide, muhto dan sáhttá maiddái atnit ávkin juogo muttuid mielde heivehemiin dahje ovttaiduhttimiin duovddaáššiid buot ráđđehusa doaibmasurggiide. Ja loahpas vel láhka dáhkida almmolaš sektora ja riikkavuložiid oassálastima ja ovttasbarggu.</p>
<p>Duovddalága vuosttas ja čielgaseamos boađus lei Observatori del Paisatge duovddadárkonstašuvnna (www.catpaisatge.net) vuođđudeapmi Kataloniai. Stašuvdna lea doaibman jagi 2005 rájes, ja dat lea Katalonia ráđđehusa ráđđeaddi orgána, man ulbmilin lea maiddái boktalit riikkavuložiid beroštumi duovddaáššiide. Dárkonstašuvnnas lea šaddan hálddahusa buot dásiid, allaoahpahagaid, áššedovdijoavkkuid ja oppa servodaga buotlágan duovddaáššiide guoskevaš deaivvadanbáiki. Stašuvnna deháleamos doaimmaide gullet ovttasbargu Katalonia hálddahusain duovddaoktasašsoahpamuša ollašuhttin dihte, katalonialaš servodahkii dieđiheapmi duovdaga mearkkašumis ja riikkavuložiid vuoigatvuođas návddašit duovdagis sihke duovddaáššiide guoskevaš dutkan-, dokumenteren-, jurdagiidhutkan- ja doaibmaguovddáža doaimmat.</p>
<p>Dárkonstašuvnna struktuvra ja organiseren mearkkaša ollu ovttasbargo- ja oassálastinvuoiŋŋa gáhttemis.</p>
<p>Dákko sáhtášii várra máinnašit golbma perspektiivva. Vuosttažettiin dárkonstašuvdna lea almmolaš ovttastupmi ja iehčanas jurdihkalaš persovdna, ja danin dárkonstašuvnna doaimmat ja barggut leat albmosat ja njuovžilat. Nuppádassii dárkonstašuvnna hálddahusráđis leat mielde badjel 30 almmolaš ja priváhta sektora institušuvnna (www.catpaisatge.net/eng/observatori_organigrama.php). Dasa lassin dárkonstašuvnnas lea ráđđeaddi komitea, mas leat mielde moanat ekonomiija-, fitnodatekonomiija- ja servodatjoavkkut sihke suorggi akademalaš áššedovdit. Dárkonstašuvdnii organiserenstruktuvra dahká vejolažžan dynámalaš vuorrováikkuhusa ráđđehusa ja ráđđeaddi orgána gaskkas ja addá vuogas jietnasaji viehka máŋggalágan doaibmiide, maid beroštumit mannet dávjá vuostálagaid. Goalmmádassii dárkonstašuvdna doaibmá juogaláhkai riikkavulošservodaga ja hálddahusa gaskkas. Dát lea dakko bokte miellagiddevaš ahte ná dárkonstašuvdna sáhttá rávvet hálddahusa guvllolaš duovddapolitihka dahkamis ja seammás kommuniseret hálddahussii riikkavuložiid vásihan duovddafuolaid birra.</p>
<p>Mii leat ainge ovdáneamis mealgat maŋŋelis go Eurohpá dihto riikkat, dego Frankriika, Hollánda dahje</p>
<p>Stuorra-Británnia, maid riikkavuložat leat eanet diđolaččat duovdagis ja maid láhkamearrádusat leat máŋggaid jagiid min láhkamearrádusaid ovddabealde, muhto duovddalága dohkkeheami ja ollašuhttima sihke duovddadárkonstašuvnna vuođđudeami geažil Katalonia lea eahpitkeahttá mealgat ovdánan dán áššis.</p>
<p>Duovddadárkonstašuvnna ovdamearkkat duovddaoktasašsoahpamuša ollašuhttimii guoskevaš oassálastimis ja ovttasbarggus</p>
<p>Duovddalága dohkkeheami rájes Katalonia duovddapolitihka olis leat čoggon hui valjis vásáhusat, vaikko máŋggat hástalusat leatge ain čoavddekeahttá. Čuovvovaččas lea soames ovdamearka duovddadárkonstašuvnna báikkálaš duovddaoktasašsoahpamuša ollašuhttimii guoskevaš oassálastimis ja ovttasbarggus. Lassedieđut gávdnojit dárkonstašuvnna neahttasiidduin čujuhusas www.catpaisatge.net/eng/activitat.php. Dán prentosa ulbmilin lea álggahit ságastallama duovddaoktasašsoahpamuša ollašuhttimis, ja nuba vásáhusat báikkálaš oassálastimis ja ovttasbarggus leat juogustuvvon duovddaoktasašsoahpamuša govas 2 logahallon čatnasemiid mielde.</p>
<p>Vuosttas guokte geatnegahttima (vásttu juogadeapmi ja duovdaga dovddasteapmi láhkamearrádusain) leat juo gieđahallon dán čállosa vuosttas oasis.</p>
<p>Govva 2. Duovddaoktasašsoahpamuša ollašuhttimii guoskevaš oassálastin ja ovttasbargu Katalonias. Katalonia duovddadárkonstašuvnna bargobijus duovddaoktasašsoahpamuša geatnegahttimiidda.</p>
<p>Govva 3. Katalonia duovddakatalogat.</p>
<p>Duovdaga identifiseren ja árvvoštallan ja duovdaga kvalitehtaulbmiliid meroštallan</p>
<p>Okta Eurohpálaš duovddaoktasašsoahpamuša deháleamos geatnegahttimiin ja man beare duovddapolitihka vuođđun lea lasihit duovdagii guoskevaš dieđuid buotlágan duovdagiin. Katalonias dán ulbmila várás adnojuvvojit ng. duovddakatalogat (www.catpaisatge.net/eng/cataleg.php). Duovddakatalogaid vuođul duovddaulbmilat laktojuvvojit Katalonia eanageavahanplánemii sihke guđege suorggi meannudanvugiide nu, ahte guovllu buot sosiálalaš doaibmit oassálastet ja áŋgiruššet dán ulbmila ovdii.</p>
<p type="listitem">Katalogaid dihto perspektiivvat galget deattuhuvvot:</p>
<p type="listitem">Dárkonstašuvnnas leat dál válmmaštallamin čieža duovddakataloga, maid ulbmilin lea váldit mielde duovdaga kvalitehtaulbmiliid čieža guvllolaš lávvaplánii, maid ráđđehus lea dál válmmaštallamin.</p>
<p type="listitem">Okta duovddakatalogaid vuosttas ja deháleamos bohtosiin lea duovddaovttadagaid (dahje duovdagiid) dahje sullasaš duovddaguovlluid identifiseren. Dát duovdagat leat dehálaččat, dasgo daid vuođul  dahkkojuvvojit guvllolaš vuođđoovttadagat, maidda dasto heivehuvvo dihto duovddapolitihkka. Leage  čielgan ahte ovttadagat leat almmolaš ságastallama deháleamos, eallinbirrasiidda ja áicojuvvon  duovdagiidda guoskevaš deaivvadanbáiki (http://www.catpaisatge.net/eng/cataleg_mapa.php).</p>
<p type="listitem">Duovddakatalogat dutket maiddái historjjálaš duovdagiid ovdáneami.</p>
<p type="listitem">Dasa lassin dat identifiserejit olbmuid ja servodatlaš doaibmiid duovdagiidda addi čielga ja čiegus árvvuid (estetihkalaš, ekologalaš, historjjálaš,  kultuvrralaš, symbolaš árvvut).  Almmolaš gulaskuddanvejolašvuohta  lea leamaš oalle ávkkálaš dáid árvvuid  identifiseremis.</p>
<p type="listitem">Duovddakatalogat dutket duovdaga dynamihka sihke dan ovdáneapmái ja  rievdamii váikkuheaddji lunddolaš ja  sosioekonomalaš beliid.</p>
<p type="listitem">Dasa lassin katalogat identifiserejit almmolaš gulaskuddama vuođul  deháleamos johtolagaid ja guovlluid,  main duovdaga sáhttá dárkot.</p>
<p type="listitem">Almmolaš gulaskuddanmeannudeapmi lea duovddakatalogaid okta mávssolaš  bealli. Dát guoská erenoamážit  ovttaskas olbmuid ja čanasjoavkkuid  duovdaga árvvoštallamii ja duovdagii  guoskevaš oainnuide (erenoamážit  duovdaga ávnnasmeahttun iešvuođaid  hárrái, dego báikki dovdu dahje dihto  duovdaga dagahan áicovásáhusat ja  dovddut). Válmmaštallanproseassas  atne ávkin moanaid vugiid, dego  duovdaga deháleamos doaibmiid ng.  čiekŋalisjearahallamiid, áššedovdiid  gulaskuddamiid (ovdamearkka dihte  kártenáššiin), barggu báikkálaš  ássiiguin, duovddadárkonstašuvnna  lágidan neahttajearahallamiid  (fidnejuvvojedje badjel 5 000 oaivila) ja  oaiviljearahallamiid.</p>
<p>Govva 4. Kárta Katalonia duovdagiin.</p>
<p>Duovddakatalogat lasihit duovddadieđuid, muhto dat maiddái meroštallet duovdaga kvalitehtaulbmiliid, mat leat dahkkojuvvon áššedovdiid guorahallamiid ja riikkavuložiid oassálastima vuođul. Vuos duovdaga kvalitehtaulbmilat meroštallojit oppa Kataloniai (http://www.catpaisatge.net/eng/objectius.php). Dasto meroštallojit guđege duovddakataloga guovlluid ulbmilat. Loahpas kvalitehtaulbmilat meroštallojit guđege duovddaovttadahkii. Dát kvalitehtaulbmilat bohciidahttet máŋggaid ákkaid ja doaimmaid, mat leat vealtameahttumat ulbmiliid juksan dihte. Dát ákkat ja doaimmat eai leat oaivvilduvvon dušše duovddasuodjaleapmái muhto maiddái duovddadikšumii ja -plánemii.</p>
<p>Duovddakatalogat ja riikkavuložiid oassálastin leat nappo min deháleamos bargoneavvut, go oahppat dovdat Katalonia giliid ja gávpogiid duovdagiid. Duovddakatalogaid lassin duovddadárkonstašuvdna lea bargan PaHisCat-fitnuin. Lleida allaoahpahaga ja Katalonia ráđđehusain searválagaid ollašuhtton PaHisCat-fidnu dutká historjjálaš duovdagiid ovdáneami. Fitnu lea heivehuvvon njealji duovdagii Katalonia 135 duovdagis. PaHisCat-fitnus leat hui ollu vejolašvuođat doaibmat kultur-, gávpot- ja árbevierropolitihkaid rávarefereansan sihke skuvlengeavaheami olis.</p>
<p>Govva 5. Landscape and Public Participation -preanttus govvida ja árvvoštallá duovddakatalogain geavahuvvon bargoneavvuid ja ovdanbuktá deháleamos beliid, mat galget vuhtiiváldojuvvot sullasaš oassálastinfitnuin (www.catpaisatge.net/eng/documentacio_doc_1.php).</p>
<p>Govva 6. Kárta Horta de Pinyana duovdaga historjjálaš iešlágis.</p>
<p>Duovdaga váldin mielde politihkaide</p>
<p type="listitem">Okta Eurohpálaš duovddaoktasašsoahpamuša stuorámus hástalusain lea váldit duovdaga mielde politihkaide ja  meannudanvugiide. Dát hástalus gáibida várra eanemus sektoriid gaskasaš koordinerema. Mun ovdanbuvttán  dál njeallje dán fáddái guoskevaš báikkálaš dási vásáhusa Katalonias:</p>
<p type="listitem">Dan maŋŋá go bistevaš ovdáneami ja eanageavaheami ministtar lea dohkkehan duovddakatalogaid, de ráđđehus atná ávkin duovdaga kvalitehtaulbmiliid eanageavaheapmái guoskevaš bákkolaš  duovddadirektiivvaid dahkamis (www.catpaisatge.net/eng/directrius.php) dan čieža guvllolaš  lávvaplánii, maid ráđđehus lea dál dahkamin. Dát fas lea gáhttemin bistevaš oktavuođadoallama  duovddadárkonstašuvnna, Katalonia ráđđehusa ja áššáigullevaš gielddaid gaskkas. Duovdaga  kvalitehtaulbmilat leat juo rievdaduvvon duovddadirektiivan, muhto dát leat seammás okta dán suorggi  mávssoleamos hástalusain.</p>
<p type="listitem">Duovddadárkonstašuvdna bargá ovttas ministeriijaiguin, gávpotstivrraiguin ja eará báikkálaš eiseválddiiguin ja doarju dáid nu, ahte atná ávkin duovddakatalogaid dieđuid ovdamearkka dihte turismma,  kulturpolitihka dahje eanageavahanplánenpolitihka várás dahje ovdamearkka dihte nu, ahte láhčá  várddobáikefierpmádaga.</p>
<p type="listitem">Duovddadárkonstašuvdna bargá ovttas ráđđehusain váldin dihte sierralágan doaimmaid ja fitnuid duovddaáššiide, go daid leat vuos dohkkehan áššáigullevaš guovlluid deháleamos ekonomalaš sektorat.  Oktan ovdamearkan sáhttá máinnašit rávvagiid das, mo industriijaguovllut ja dálonguovlovisttit galget  ovttaiduhttot birastahtti duovdagii.</p>
<p type="listitem">Dálá heajos áiggiid áigge ekonomiijapolitihkka lea erenoamáš dehálaš. Duovdda lea ekonomalaš doaimma positiivvalaš resursa dalle, jos das ii dahkkojuvvo dušše gávpegálvu, mii čuozášii lundui, servodahkii ja  kultuvrii guoskevaš árvvuide. Duovddadárkonstašuvdna lea álggahan moanaid evttohusaid dán áššis:  ovttasbargu RACC-oadjoservviin ja eanadoalliid ámmátlihtuin Unió de Pagesosiin; oktavuođaid láhčin ja  ságastallamat Foment del Treball bargoaddiorganisašuvnnain duovddasuodjaleami, -dikšuma ja -plánema  váikkuhusain bargosajiid riegádeapmái; soahpamuš EURAM-bargoaddiovttastusain, mii geahččala váldit  mielde duovddaárvvuid iežas ekonomalaš doaimmaide; ja ovttasváikkuhusovdduid ohcan Katalonia  mávssoleamos viidne- ja viidnemuorjebuvttadanguovlluiguin, dasgo duovdaga alla kvalitehta ovddida  maiddái dán doaibmasuorggi.</p>
<p>Dán oasis gieđahalan loahpas vel ng. duovddavuođđogirjjiid (landscape charter) (www.catpaisatge.net/ eng/cartes.php), mat orrot leamen erenoamáš beaktilis báikkálaš dási bargoneavvut dihto dilálašvuođain. Duovddavuođđogirjjit leat oaivvilduvvon dakkár báikkálaš eiseválddiid (ovdamearkka dihte gávpotstivrrat, gielddat ja servošat) sihke ovttastusaid atnui, mat háliidit dahkat dihto guovllu doaibmiid (ee. hálddahus, servodatlaš ja ekonomalaš doaibmit) gaskasaš soahpamušaid ovddidan dihte duovdaga árvvoštallamii ja ovddideapmái guoskevaš doaimmaid ja strategiijaid. Lea dehálaš váldit vuhtii dan, ahte duovddavuođđogirjjit gáibidit nana jođihanvuogi, čielga oktasaččat áddejuvvon proseassa, buot oassebeliid nana čatnaseami ja gillilvuođa sohppojuvvon doaimmaid dahkamis. Jos dát bealit váilot, de duovddavuođđogirjjit eai doaimma.</p>
<p>Diđolašvuođa lasiheapmi</p>
<p type="listitem">Katalonias leat eanet ja eanet fuolas duovdaga birra. Riikkavuložat dihtet iešalddes viehka uhccán duovdagis ja  sii galggašedje goittotge diehtigoahtit eanet dán áššis. Buot ovdalis ovdanbukton evttohusaiguin geahččalit lasihit  duovddadiđolašvuođa. Dán seamma ulbmilii geahččalit maiddái čuovvovaš institušuvnnaid ja organisašuvnnaid  oassálastin-  ja ovttasbargoevttohusaiguin:</p>
<p type="listitem">Dieđuid Katalonia 135 duovdaga birra sáhttá lasihit jeavddalaš ovttasbargguin Katalonia almmolaš váldotelevišuvdnakanálain TV3:iin sierralágan prográmmaid bokte.</p>
<p type="listitem">Galgá bargojuvvot ovttas Descobrir Catalonia turisma- ja astoáigebláđiin: mánnosaččat almmustuhtto čálus juoga, Katalonia 135 duovdagis (http://www.catpaisatge.net/eng/paisatgemes.php).  Duovddadárkonstašuvdna bargá ovttas eará guvllolaš ja báikkálaš kultur- ja astoáigeprentosiiguin.</p>
<p type="listitem">Válmmaštallojit seminárat, gurssat ja konfereanssat, vai sáhttá ovddidit duovdagii guoskevaš guorahallama, skuvlema ja sosiálalaš jurddašanvuogi (geahča maiddái čuoggá <span type="quote">”Gaskasaš veahkki ja dieđuid lonohallan”</span>).</p>
<p type="listitem">Institušuvnnaid, vuođđudusaid ja priváhtafitnodagaid ruhtadan prentosiid dahkan (www.catpaisatge.net/eng/publicacions_colecciong.php).</p>
<p type="listitem">Dieđuid sáhttá lasihit neahttasiidduiguin ja ođasreivviiguin, maid Katalonia duovddadárkonstašuvdna almmustuhttá njeljiin gielain ja main gávdnojit maiddái eará doaibmiid buvttadan dieđut (www.catpaisatge. net).</p>
<p type="listitem">Ođđaseamos kommuniserenneavvuid ja sosiálalaš media ávkinatnin Twittera (http://twitter.com/catpaisatge_en) ja Facebooka (www.facebook.com/catpaisatgeEN) bokte katalána, spánskka- ja  eaŋgalsgillii.</p>
<p>Ovdalgo gieđahallagoađán dan maŋit fáttá, de gánnáha vel ovdanbuktit almmolaš ovttasbarggu boađusin riegádan Wikipedra-neahttafitnu. Wikipedra (http://wikipedra.catpaisatge.net/) lea interaktiivvalaš 2.0-veršuvdna báikediehtovuogádagas, mii ovdanbuktá ja visualisere Katalonia geđggiin bardojuvvon barttažiid ja sujiid ja</p>
<p>Govva 7. Plecs de Paisatge čoakkáldagas, mas leat guokte ráiddu (<span type="quote" xml:lang="fra">”Reflections”</span> ja <span type="quote" xml:lang="est">”Tools”</span>), gávdnojit čállosat, dutkamušat, bargobájit ja konfereanssat, main gieđahallojit duovdagii dahje duovddasuodjaleapmái, -dikšumii ja -plánemii guoskevaš njuolggadusaide ja doaibmavugiide guoskevaš perspektiivvat dahje čuolmmat.fállá dieđuid daid birra. Dán neahttabálvalusa sáhttá atnit ávkin álkislágan ja miellagiddevaš ovdaságaid d a h k a m i s k á r t t a i d , čuovgagovaid, fiillaid ja ozuid vuođul, ja seammás olbmot besset ovdanbuktit ja guorahallat Katalonia geađgeráhkadusaide guoskevaš dieđuid. Ulbmilin lea čoaggit ja beivet dieđuid nu galle ráhkadusas go vejolaš. Wikipedra lea leamaš anus guhtta mánotbaji, ja dán áiggis dasa leat inventerejuvvon badjel 5 000 katalonialaš bartta ja suoji, mat leat bardojuvvon geđggiin. Duovddadárkonstašuvdna doaibmá fitnus dušše Wikipedran diehtovuođu ovddideadji gáhttoorganisašuvdnan. Maiddái dat dieđut, mat adnojuvvojit ávkin duovddapolitihkas, bohtet riikkavuložiin ja organisašuvnnain.</p>
<p xml:lang="sma">Skuvlen</p>
<p>Duovddadárkonstašuvnna deháleamos skuvlenevttohus lea dahkat ovttaiduhtton jurddašanvuogi mielde duovdagii guoskevaš oahpahusmateriála: <span type="quote" xml:lang="eng">”City, territory and landscape”</span> (sámeg. gávpot, guovlu ja duovdda). Oahpahusmateriála lea oaivvilduvvon oahpahusatnui bákkolaš badjeskuvladásis. Fitnu olis leat riegádan duovdagii guoskevaš oahpahussiiddut (www.catpaisatge.net/educacio). Materiála lea oahpahuvvon badjel 450 000 katalonialaš 12–16-jahkásaš oahppái jagi 2009 rájes.</p>
<p>Fidnu lea ollašuhtton searválagaid Skuvlenministeriijain, Bistevaš ovdáneami ja eanageavaheami ministeriijain, Katalonia ráđđehusain ja duovddadárkonstašuvnnain. Fidnu lea hui buorre ovdamearka organisašuvnnaid gaskasaš ovttasbarggus, mii ii leat álo álki. Skuvlenministeriija bargobijus lea erenoamáš dehálaš ii dušše fitnu skuvlenulbmiliid juksama sihkkarastin dihte muhto maiddái danin ahte fidnu váldojuvvo atnui Katalonia buot skuvllain. Sáhttá vel máinnašit ahte mii leat ságastallan goasttidanlágádusaiguin, ja danin Katalonia duovddakárta lea dál váldojuvvon mielde maiddái guovllu badjeskuvllaid eatnandieđu oahppagirjjiide.</p>
<p>Govva 8. Wikipedran portála.</p>
<p>Gaskasaš veahkki ja dieđuid lonohallan</p>
<p>Dán logu ii sáhte loahpahit almmá ahte gieđahallá duovddadárkonstašuvnna riikkaidgaskasaš ovttasbarggu.</p>
<p>Ovttasbargu eurohpálaš guovlluiguin ja riikkaiguin ii nanne dušše katalonialaš duovddapolitihka muhto oppa Eurohpálaš duovddaoktasašsoahpamuša. Čuovvovaš oasis gieđahalan moanaid gaskasaš veahkkái ja dieđuid lonohallamii guoskevaš riikkaidgaskasaš ja eurohpálaš dási evttohusaid, mat leat dál jođus, sihke ovttasbarggu riikkarájiid rastá.</p>
<p>Govva 9. City, territory, landscape fitnu materiálat ja siiddut.</p>
<p type="listitem">Katalonia duovddadárkonstašuvdna lea doaibman gaskasaš veahkeheami ja dieđuid lonohallama suorggis čuovvovaččat:</p>
<p type="listitem">Oassálastin eurohpálaš ja riikkaidgaskasaš konfereanssaide ja semináraide, riikkaidgaskasaš konfereanssaid lágideapmi ja konfereanssaid lágideapmi searválagaid eará eurohpálaš institušuvnnaiguin  (www.catpaisatge.net/eng/jornades.php).</p>
<p type="listitem">Irish Heritage Councila Landscape Character Assessment gursii oassálastin guktii jagis jagi 2009 rájes.</p>
<p type="listitem">Čoahkkimat, main lonohallojit vásáhusat Spánia eará guovlluid ráđđehusaiguin sihke muhtun Eurohpá riikkaiguin (Irlánda, Itália, Hollánda).</p>
<p type="listitem">Oassálastin Eurohpá ráđi lágidan, Eurohpálaš duovddaoktasašsoahpamuša diehtovuogádahkii (European</p>
<p type="listitem" xml:lang="eng">Landscape Convention Information System, ELCIS) guoskevaš áššedovdiidságastallamii.</p>
<p type="listitem">Riikkaidgaskasaš ovttasbargu Argentina duovddafierpmádagain (Red Argentina del Paisaje) duovddadárkonstašuvnnaid vuođđudan dihte Argentinai moanaide eanagottiide. Duovddadárkonstašuvnnas  lea sullasaš ovttasbargu seammalágan institušuvnnaiguin maiddái Brasilias, Uruguays ja Costa Ricas.  Lea dehálaš fuomášit ahte Eurohpálaš duovddaoktasašsoahpamuš lea maiddái Latiinnalaš Amerihká  duovddaevttohusaid váldorefereansa, mii muitala ollu oktasašsoahpamušas.</p>
<p type="listitem">Oassálastin Eurohpálaš duovddaoktasašsoahpamuša ollašuhtti RECEP/ENELC-fierpmádahkii (European</p>
<p xml:lang="eng">Network of Local and Regional Authorities for the Implementation of the European Landscape Convention) lea buorre liiba lonohallat dieđuid ja vásáhusaid sihke ságastallat oktasašsoahpamuša ollašuhttimii guoskevaš akademalaš dutkamis.</p>
<p>Govva 10. Duovddadárkonstašuvnna eaŋgalsgielat siiddut ja Landscape-ođasreive.r</p>
<p>Rájiid rasttildeaddji ovttasbargu2009:s duovddadárkonstašuvdna lágidii searválagaid Frankriikka Ekologiija, energiija, bistevaš ovdáneami ja eanageavahanplánema ministeriijain viđat rájiid rasttildeaddji bargobáji Olotis Katalonias. Bargobáji ulbmilin lei lonohallat vásáhusaid ja bargovugiid nu, ahte veardádallojedje fránskalaš duovddakárttat ja katalonialaš duovddakatalogat. Bargui oassálaste eurohpálaš áššedovdit moanain riikkain. Frankriikka ministeriija doarjjui bargobádjeráiddu, ja dan njeallje vuosttas oasi lágiduvvojedje dain riikkain dahje guovlluin, main lea oktasaš rádji Frankriikkain (Vallonia, Spánia, Itália ja Englánda).</p>
<p>Maiddái duovddadárkonstašuvnna siidduid, ođasreivviid ja juohkit oaivvilduvvon eará dieđuid jorgaleapmi</p>
<p>Eurohpá ráđi virggálaš gielaide (eaŋgals- ja fránskkagillii) veahkeha juohkit katalonialaš vásáhusaid Eurohpá ja máilmmi eará riikkaiguin ja gáhtte seammás oassálastima ja ovttasbarggu.</p>
<p>Loahppaárvalus</p>
<p>Katalonia duovddadikšun vuođđuduvvá ovttaiduhtton višuvdnii dakkár ollisvuođas, masa gullet njuolggadusat, agendat ja meannudanvuogit, doaibmit oktan fierpmádagaiguin, riikkavuložat sihke áššái čatnasan institušuvnnat ja teknihkalaš áššedovdit. Buot dáin elemeanttain riegádit buorit ovttasbargovásáhusat. Mávssolaš hástalusat leat goittotge ollu: ráđđehusaid roahkasmahttin gaskasaš dálkkádatságastallamii, vai almmolaš hálddahusstruktuvra bisošii čoahkis; riikkavulošservodaga ja eará hálddahussurggiid gaskasaš ságastallama nannen; almmolaš ja priváhta sektora ovttasbarggu gáhtten nu, ahte ohccojuvvojit molssaevttolaš duovddadikšuma ja duovddaplánema kanálat sihke daid ruhtadanmolssaeavttut; hutkás vugiid gávdnan ovttasbargui vátna ekonomalaš resurssaid olis dahje buohkaide oahpes, mohkkás hálddahusstruktuvrraid ja -vásttuid gažaldaga čoavdin (gii dahká maid ja man dásis). Katalonia duovddadárkonstašuvdna joatká iežas mávssolaš barggu dáid dehálaš ulbmiliid juksan dihte. Dát leat midjiide oktasaš hástalusat, maiguin mii galgat bargat. - KONFEREANSAPRENTOSAT:</p>
<p xml:lang="deu">EUROHPÁLAŠ</p>
<p xml:lang="deu">DUOVDDAOKTASAŠSOAHPAMUŠA</p>
<p xml:lang="deu">OLLAŠUHTTIN DAVVIKALOHTA</p>
<p xml:lang="deu">GUOVLLU GIELDDAIN</p>
<p xml:lang="olo"><em type="bold">Eeva Karjalainen </em></p>
<p>Luonddu váikkuhus olbmuid dearvvasvuhtii sáhttá leat mávssolaš oassi Eurohpálaš duovddaoktasašsoahpamuša ollašuhttimis. Dán čállosa ulbmilin lea deattuhit birastahtti duovdaga váikkuhusa olbmuid dearvvasvuhtii ja buorredillái. Duovdda meroštallojuvvo duovddaoktasašsoahpamušas čuovvovaš vuogi mielde: ” <em type="italic">Duovdda </em>oaivvilda guovllu dakkárin go olbmot dan jurddašit leat ja man iešvuođat bohtet luonddu ja/dahje olbmo doaimmain ja vuorrováikkuhusas.” Dán čállosis mun gieđahalan vuosttažettiin luondduduovdaga, ja nuba sátni <em type="italic">luondu </em>geavahuvvo duovdaga synonyman. Sátni <em type="italic">meahcci </em>geavahuvvo dalle, go dihto dutkamuš gieđahallá meahcce/vuovdebirrasa. </p>
<p>Luondu ii leat álo geasuhan olbmo. Ovdamearkka dihte 1800-logus Suomas meahcci lei olbmuid mielas balddihahtti ja gáppus biras ee. návddiid dihte, ja giliin eai dábálaččat lean oppa muoratge. Nuppe dáfus olbmot gudnejahtte luonddu, ja romantihka áigodaga áigge guoskameahttun luonddu njulgestaga hervvošedje. Juo čuđiid jagiid áigge luondu lea leamaš veahkkin buorideamen buohcuvuođaid. Eurohpás leat leamaš lávggohagat 1600-logu rájes, ja luonddu lagasvuohta lea adnojuvvon oassin lávggohaga buorideaddji váikkuhusas. Maŋŋelis lundui vuođđudedje tuberkulosadivššohagaid, maiguin eai dušše sirren buohcciid dearvvas olbmuin muhto maiddái fálle buohcciide dearvvas áimmu, beaivváža ja čáppa duovdagiid, vai olmmoš buorránivččii jođáneappot (Hartig ee. 2011). Japánas leat anus Shinrin-yoku-vuovdelávgumat, maid jáhkket dahkat buori dearvvasvuhtii. Vuovdelávgumis olmmoš dušše čohkohallá vuovddis, váccaša gulul ja vuoigŋá.</p>
<p>Luonddu ealáskahtti váikkuhus</p>
<p>Dán áigge gávdnojit dutkojuvvon dieđut das ahte luonddus orodeapmi dahje luonddu oaidnin sáhttá leat veahkkin buorideamen ja dustemin buohcuvuođaid, vaikko vel duođaštanmateriála lea vel uhccán. Luondu orru veahkeheamen erenoamážit eahpenjuogga streassa dagahan buohcuvuođaide, dego šlundumii, barggusváibamii ja váibmo- ja varrasuotnadávddaide. Dálá dieđuid mielde streassas beassan lea luonddu buorideaddji váikkuhusa guovddáš mekanisma. Nuppiiguin sániiguin luonddus sáhttet leat iežaslágan iešvuođat ja návccat, mat jođálmahttet streassas beassama ja álkidahttet dan muddema.</p>
<p>Dutkamušain lea čielgan ahte stressejeaddji dahje ollu vuojulduvvannávccaid gáibideaddji dili maŋŋá olbmot dábálaččat áhtet jođáneappot ja beaktileappot luonddubirrasis go gávpotbirrasis. Mihtilmas ovdamearka dás lea dutkamuš, mas olbmuide čájehuvvo vuos video bargobárttiid birra, ja dasto sidjiide čájehuvvo video luonddu, gávpotjohtalusa dahje gávpeguovddáža birra. Luondovideo oaidnán olbmot áhte sihke rumašlaččat ja vuoiŋŋalaččat jođáneappot go dat olbmot, geat oidne video gávpoteallima birra (Ulrich ee. 1991). Maiddái máŋggain eará dutkamušain lea gávnnahuvvon ahte gávpotbirrasa ektui luondu váikkuha positiivvalaččat olbmo fysiologiijai stressejeaddji dahje áicilvuođa gáibideaddji dili maŋŋá. Dát dutkamušat leat ee. čájehan ahte luonddubirrasis olbmo varradeaddu, váibmoravkkas, liikki šleađgáivuohta ja deahkkegealdagas njidjet gávpotbirrasa ektui. Dasa lassin lunddolaš biras buorida olbmo mielladili, vuojulduvvannávccaid ja eará návccaid buorebut go gávpotbiras (ee. Hartig ee. 2003, Laumann ee. 2003, Ulrich 1981). Jos olmmoš lea sakka streassaluvvan dahje vuoiŋŋalaččat váiban, de luonddu positiivvalaš váikkuhus boahtá buorebut ovdan.</p>
<p>Leat guokte teorehtalaš málle, mat sáhtášedje čilget luonddu buorrindahkki váikkuhusa. Guktot vuođđuduvvet evolutiivvalaš navdosiidda. Psykoevolutiivvalaš teoriija (Ulrich 1983, Ulrich ee. 1991) deattuha streassas beassama. Dán teoriija mielde olbmot leat ainge vuogáiduvvan luonddubirrasii, ja mis leat ainge biologalaš gárvvisvuođat oažžut máhcaheaddji covcciid dihtolágan lunddolaš birrasiin, maid eat goittotge oaččo dahkkojuvvon dahje huksejuvvon birrasiin. Áicilvuođa ealáskanteoriija (Kaplan ja Kaplan 1989) mielde min vuojulduvvannávccat ja áicilvuohta geahppánit, go šaddat guhkes áigái vuojulduvvat dihto doaimmaide dahje áššiide. Teoriija deattuha vuojulduvvannávccaid ealáskankapasitehta. Áicilvuohta máhccá luonddus buorebut go eará birrasis, dasgo luondu ii gáibit vuojulduvvama dihto doaimmaide.</p>
<p>Luonddu positiivvalaš váikkuhusaide gávdnojit maiddái eará vejolaš čilgehusat streassas máhccama ja áicilvuođa ealáskeami lassin. Meahcci ja muorat geahpedit áimmu eahpebuhtisvuođaid ja šláma, mii fas váikkuha dearvvasvuhtii positiivvalaččat. Lea dihtosis ahte fysalaš doaimmat ja sosiálalaš oktavuođat váikkuhit bures olbmuide. Geasuheaddji luondu sáhttá maiddái lasihit lihkadanmovtta. Dasa lassin orošii leamen nu ahte gávpogiid lahkosiid luondu sáhttá ovddidit sosiálalaš gulahallama, sosiálalaš čoahkisbissuma ja sosiálalaš oaiveopmodaga. Danin sihke lassánan lihkadanmokta ja sosiálalaš oktavuođat sáhttet leat gaskkusteaddjin lagasluonddu ja dearvvasvuođa gaskkas, vaikko vel dás eai leatge dássážii čielga duođaštusat (de Vries ee. 2011).</p>
<p>Ovdamearkkat dán suorggi dutkamušas</p>
<p>Roger Ulrich (1984) almmustuhtii Science-bláđis mávssolaš dutkamuša, mii čájeha, mo luondu jođálmahttá buohcuvuođain áhtama dahje geahpeda buohcci dávdamearkkaid. Ulricha dutkamušas sáhpperáhkkočuohpadusas áhtti buohccit juhkkojedje guoktin joavkun: vuosttas joavku biddjojuvvui lanjaide, maid lássaráigge oidnui dušše diilaseaidni, ja nubbi joavku lanjaide, maid lássaráigge oidnojedje muorat. Buohccit, geaid lanja lássaráigge oidnojedje muorat, eai dárbbašan nu ollu bávččasdálkasiid eaige dárbbašan leat nu guhká divššus go dat, geaid lássaráigge oidnui dušše diilaseaidni, ja sii ledje maiddái oppalaččat dearvaseappot.</p>
<p>Eará dutkamušat leat čájehan ahte luondu dahká maiddái buori dakkár mánáide, geat gillájit AD/HD-dávdamearkkain, dego áicilvuođaheađuštusas, vuojulduvvannávccaid váilumis ja impulsiivvalašvuođas. Dáid dutkamušaid mielde mánáin, geat dahke ruonas olgobirrasis sierra doaimmaid, ledje uhcit dávdamearkkat go mánáin, geat dahke sullasaš doaimmaid sislanjain dahje ii-ruonas olgobirrasis. Ruonas olgobirrasis doaibman mánát sáhtte vuojulduvvat buorebut go eará mánát sierra doaimmaide ja rávvagiid čuovvumi (Faber Taylor ee. 2001, Kuo &amp; Faber Taylor 2004).</p>
<p>Gávpotbirrasiin ruonasbáikkiid lagasvuohta sáhttá ovddidit dearvvasvuođa ja guhkidit eallináigevuordaga.</p>
<p>Ovdamearkka dihte muhtun hollánddalaš dutkamuša mielde buohcuvuođaid gávdnondávjodat lei vuolit dain guovlluin, main ledje eanet ruonasbáikkit kilomehtera siste go guovlluin, main ledje uhcit ruonasbáikkit. Dát guoskkai erenoamážit áhteštusheađuštusaide ja šlundumii (Maas ee. 2006, 2009). Nuppi hollánddalaš dutkamuša mielde olbmot, geaid eallinbirrasis ledje eanet ruonasbáikkit golmma kilomehtera siste, gillájedje stressejeaddji dáhpáhusain uhcit go olbmot, geaid lahkosiin ledje uhcit ruonasguovllut (van den Berg ee. 2010). Dákkár stressejeaddji dáhpáhusat ledje ee. lagas olbmo jápmin, lagas olmmošgaskavuođa boatkaneapmi, ekonomalaš kriisa dahje barggu massin. Dearvvasvuođadili mihtidedje váivviid meriin ja nu, ahte dutkojuvvui olbmuid iežaset vásihan oppalaš dearvvasvuođadilli.</p>
<p>Japánas vuovddi ja dearvvasvuođa gaskavuođa leat dutkan ollu dáid maŋimuš jagiid. Japánalaččat leat dutkan ee. olbmo immunavuogádaga ja vuovddis orodeami gaskavuođa (Li ee. 2007, 2008). Immunavuogádat veahkeha min suddjet iežamet bakterain, virusiin ja šattalmasain. Streassa dihtet čuohcit olbmo immunavuogádahkii. Japánalaš dutkamušat leat čájehan ahte vuovddis orodeapmi sáhttá nannet olbmo immunavuogádaga eanet go gávpotbirrasis orodeapmi. Dutkamušas olbmot orodedje vuovddis ja gávpogis ovtta dahje golbma beaivvi. Borrasa eastadeaddji goddiseallaid (NaturalKiller, NK-solut) mearri lassánii ja doaibma ealáskii vuovddis, muhto ii gávpogis. Váikkuhus vuhttui vel čieža beaivvi áigge, ja muhtun dáhpáhusain vel mánotbaji geažes.</p>
<p>Suopmelaš dutkamuš, masa oassálaste 1 273 vástideaddji Helssegis ja Tamperes, čájehii ahte gávpotlaččaid positiivvalaš dovddut lassánedje, go sii orodedje gávpoga ruonasguovlluin badjel viđa diimmu áiggi mánotbajis dahje luonddus gávpoga olggobealde 2–3 geardde mánotbajis (Tyrväinen ee. 2007).</p>
<p>Makkár birrasat ovddidit dearvvasvuođa?</p>
<p>Eurohpálaš duovddaoktasašsoahpamuša ollašuhttimis livččii mávssolaš diehtit, makkár luondu ovddida olbmuid dearvvasvuođa. Dađibahábut doaisttážii eai leat vel doarvái dieđut. Psykoevolutiivvalaš teoriija mielde dearvvasvuođa ovddideaddji birrasat galget leat viehka bures ortniidan ja doarvái máŋggahápmásaččat (molsašuddit, máŋggalágan áššit, muhto eai liiggás), viehka čiekŋalat (oinnolašvuohta) sihke dain galgá leat juoga guovddáš (juoga, mii gidde fuopmášumi) ja lunddolaš sisdoallu (Hartig ee. 2011). Áicilvuođa ealáskanteoriija mielde áicilvuođa ealáskahtti birrasis galget leat čuovvovaš njeallje iešvuođa: Biras galgá leat viiddis dahje nu stuoris ahte olmmoš sáhttá dovdat iežas leat dan siste. Viiddisvuohta ii dárbbaš oaivvildit dušše konkrehtalaš viidodaga, ja ovdamearkka dihte iežas šaddogárdi sáhttá addit viiddisvuođa vásáhusa. Ealáskahtti biras lea maiddái geasuheaddji ja čáppis iige dat gáibit áicilvuođa giddema masage erenoamážit. Vuogas biras heive guđege olbmo dárbbuide, nu ahte son sáhttá dahkat iežas birrasis maid ieš háliida. Seammás ealáskahtti biras álkidahttá beaivválaš eallimis luovvaneami (Kaplan ja Kaplan 1989).</p>
<p>Mis leat viehka uhccán empiirralaš dutkamušat das, makkár luondotiippat ja -elemeanttat ovddidit eanemus dearvvasvuođa. Lea čielggas ahte muhtun luondoelemeanttat ealáskahttet eanet go muhtun eará elemeanttat. Orru leamen nu ahte erenoamážit muorat ja čáhci leat dehálaččat. Guovllu viidodat, luondotiipa ja vuovddi dikšuma dássi sáhttet maiddái leat mávssolaš bealit. Suopmelaš dutkamuša mielde luonddulágan birrasat orro ealáskahttimin eanet go párkkat (Tyrväinen ee. 2007). Nuppe dáfus muhtun šveicalaš dutkamuša mielde dikšojuvvon vuovdi váikkuha buorebut buorredillái go luonddudilálaš vuovdi (Martens ee. 2010). Dasa lassin daddjojuvvo ahte olbmuid iežaset mielamiel luonddubirrasat maiddái ovddidit sin dearvvasvuođa eanemus, muhto dát ii leat vel dieđalaččat duođaštuvvon.</p>
<p>Evttohusat das, mo luonddu sáhttá atnit ávkin veajuiduhttimis ja dearvvasvuođa ovddideamis</p>
<p>Luonddu sáhtášii atnit ávkin máŋggaláhkai dearvvasvuođafuolahusas, buohcciid veajuiduhttimis, buohcuvuođaid dustemis ja dearvvasvuođa ovddideamis. Luonddu sáhttá atnit ávkin veajuiduhttinprográmmaid ja persovnnalaš terapiija oassin. Ovdamearkka dihte šlundumis, barggusváibamis, váibmo- ja varrasuotnadávddin dahje jugešvuođas gillájeaddjiide oaivvilduvvon veajuiduhttinprográmmaide sáhtášedje gullat sierralágan, luonddus dáhpáhuvvi doaimmat, dego guolástus, muorain gavccodeapmi, kulturčuozáhagaid inventeren ja dolastallanbáikkiid huksen. Dákkár prográmmat leat juo ollašuhtton ovdamearkka dihte Ruoŧas ja Norggas.</p>
<p>Ng. Green care farms -eanadáluin fitnodatolbmot lágidit luonddus dáhpáhuvvi doaimmaid sierralágan čuozáhatjoavkkuide, mat leat veajuiduhttima dárbbus. Dákkár eanadálut leat juo vuođđuduvvon máŋgga riikii Eurohpás. Dasa lassin muhtun riikkain, dego goittot Ruoŧas ja Dánmárkkus, leat anus terapevttalaš šaddogárddit ja šaddogárdedikšunterapiija.</p>
<p>Luondduelemeanttaid sáhtášii atnit ávkin maiddái ovdamearkka dihte buohcceviesuin, klinihkain ja boarrásiidsiiddain buorideami ovddidan dihte. Klinihkaid ja boarrásiidsiiddaid sáhtášii bidjat čáppa duovdagiidda guovdu luonddu. Lássaráigge oidnošii dasto ruonas biras, ja lágádusain sáhtášedje leat šaddogárddit ja šaddolanjat. Maiddái divššohasaid lanjain ja vuordinlanjain sáhtášii atnit ávkin luondduelemeanttaid. Buohcceviesuin ja klinihkain atnet juo dál muhtun muddui ng. buorideaddji šaddogárddiid. Dasa lassin doaktárat sáhtášedje dálkasiid lassin mearridit buohcciide luonddus orodeami dikšuma oassin. Luonddus orodeami mearrideapmi reseaptta bokte ii leat goittotge vel viidáseappot anus.</p>
<p>Go árvvoštallá luonddu ovddideaddji váikkuhusaid dearvvasvuhtii, de lea erenoamáš dehálaš suodjalit olbmuid ássanguovlluid lahkosiid čáppa luonddu, vai olbmuin lea álki beassat lundui. Dasa lassin gávdnojit spesiálaprográmmat ja dearvvasvuođajohtolagat, maid ulbmilin lea láidestit olbmuid johtalit ja lotkkodit meahcis.</p>
<p>Suoma vuosttas buorredilletemái vuođđuduvvi meahccejohtolat Fápmobálggis váldojuvvui atnui 2010:s. Fápmobálggis lea ruhtaduvvon almmolaš ruđaiguin, muhto dat lea Ikaalinena lávggohaga lahkosiin, ja lávggohat atná johtolaga oassin iežas bálvalusain. Meahccebálgá guoras leat hárjehallandávvalat, maidda biddjojuvvon hárjehusat lasihit meahccebálgá streassageahpedeaddji váikkuhusa. Dávvaliid ulbmilin lea veahkehit olbmo lotkkodit, bajidit su mielladili, ovddidit kognitiivvalaš dávistemiid ja ealáskahttit áicilvuođa. Bálgá geavaheaddjiid gaskkas dahkkojuvvui dutkamuš, masa oassálaste 167 vástideaddji. 69 proseantta vástideaddjiin ledje dan oaivilis ahte sin buorredilli lei badjánan dan maŋŋá, go sii ledje johtán bálgá birra. Vuojulduvvannávccaid dahje áicilvuođa eai goittotge fuobmán buorránan. Guhkit Fápmobálggis (6,6 km) váikkuhii nannoseappot go oanehet Fápmobálggis (4,4 km) (Vattulainen ee. 2011). Lea goittotge váttis dadjat, boahtágo olbmuid vásihan buorredili lassáneapmi lihkadeamis, luonddus, searvvis dahje astoáiggis vai buot dáin máinnašuvvon áššiin ovttas.</p>
<p>Dasa lassin sáhtášii atnit ávkin ng. terapiijavuvddiid. Terapiijavuovdi lea dikšojuvvon vuovdi, mii addá nu ollu go vejolaš dearvvasvuođaváikkuhusaid. Vuovddis sáhttet maiddái leat eará elemeanttat, mat ovddidit dearvvasvuođaváikkuhusaid. Terapiijavuovddit gávdnojit ovdamearkka dihte Japánas ja Lulli-Koreassa. Japánalaš dutkamuš lea čájehan ahte terapiijavuovddit sáhttet lotkkodahttit olbmo. Muhtun fitnodagat leat juo váldán terapiijavuvddiid iežaset bargodearvvasvuođafuolahusa oassin.</p>
<p>Maiddái bargosajiid dearvvasvuođa ovddideaddji prográmmat sáhtášedje láidestit luonddu guvlui. Dasa lassin luonddu buorideaddji váikkuhusat sáhtášii atnit ávkin gávpotplánemis ja arkitektuvrras. Ovdamearkka dihte erenoamáš stressejeaddji báikkiide, dego girdišiljuide, gávpogiid guovddážiidda ja bargosajiide, sáhtášii plánet <span type="quote">«luondobáikkážiid»</span>.</p>
<p>Loahppaárvalusat</p>
<p>Luonddu ja dearvvasvuođa gaskavuođa dutki dutkansuorgi lea vel nuorra, ja dutkamušat leat dahkkojuvvon uhccán. Dutkanvuogit eai álo leat nu luohtehahttit dálkkasdiehtaga dutkiid ja dearvvasvuođafuolahusa ámmátolbmuid mielas. Mii dárbbašat lasi dutkamušaid ja dárkilis dutkanvugiid, vai oažžut doarvái ákkaid dearvvasvuođafuolahusa ja birrasa dikšuma dáfus mávssolaš geavada heivehusaid ollašuhttimii.</p>
<p>Lea buorre muitit ahte maiddái eará birrasiin go luonddubirrasiin sáhttet leat ealáskahtti váikkuhusat.</p>
<p>Hollánddalaš dutkamuša mielde maiddái bures plánejuvvon ja hávskis gávpotbiras sáhttá ealáskahttit olbmo miela (Karmanov ja Hamel 2008). Sáhttáge leat nu ahte mii beare lotkkodahtti doaimmaid, dego musihka guldaleapmi ja mediteren, sáhttá ealáskahttit olbmo, juoba eanet go luondu. Sáhttá maiddái leat nu ahte fámoleamos máhcaheaddji váikkuhus riegáda dain báikkiin ja doaimmain, maidda olmmoš muđuige sakka liiko. Dákko bokte olbmuid gaskkas leat várra earut. Lea čielggas ahte eai buohkat ávkašuva seammaláhkai luonddus. Muhtun gávpotlaččaid mielas meahcci sáhttá leat unohas ja amas báiki, ja dalle meahcis orodeapmi sáhttá čuohcit sin buorredillái (geahča omd. Milligan ja Bingley 2007).</p>
<p>Máŋggat gažaldagat vurdet ain vástádusa. Luonddu dearvvasvuođaváikkuhusaide guoskevaš dutkamat leat doaisttážii dahkkojuvvon eanaš gávpotbirrasis ja gávpogis ássi olbmuid birra. Mii diehtit viehka uhccán das, mo luondu váikkuha dálonguovlluid olbmuide. Sáhttá leat nu ahte luondu váikkuha mealgat eanet stuorra gávpogiid olbmuide go dálonguovlluid ássiide, dasgo dáthan leat juo muđuige mealgat eanet dahkamušas luondduin go gávpotlaččat. Mii eat báljo dovdda luonddus orodeami dahje luonddu oaidnima čohkiideaddji váikkuhusaid. Eat dieđe, man dávjá luonddus galggašii fitnat, maid luonddus galggašii dahkat ja man guhká luonddus galggašii orodit, vai streassa geahpeaddji ja dearvvasvuođa ovddideaddji eará váikkuhusat ollašuvašedje.</p>
<p>Juo dálá dieđuid vuođul lea goittotge čielggas ahte luonddu ja dearvvasvuođa gaskkas lea positiivvalaš oktavuohta, mii fállá valjis vejolašvuođaid ovddidit dearvvasvuođa ja seastit dearvvasvuođafuolahusa goluin. Okta mávssolaš jurddaboađus dás lea dat, ahte ássanguovlluid lahkosiid geasuheaddji luonddubirrasiid galggašii seailluhit, vai olbmot beasašedje leat beaivválaččat luondduin dahkamušas. Luonddu váikkuhusa dearvvasvuhtii ja buorredillái galggašii váldit vuhtii Eurohpálaš duovddaoktasašsoahpamuša ollašuhttimis. Dat galggašii leat oassin duovdaga árvvoštallama ja kvalitehtaulbmiliid meroštallamis.</p>
<p xml:lang="eng">Gáldut de Vries, S. Classen, T., Eigenheer-Hug, S.M., Korpela, K., Maas, J., Mitchell. R. &amp; Schanz P. 2011. Contributions of natural environments to physical activity: theory and evidence base. In: Nilsson, K., Sangster, M., Gallis, C., Hartig, T., de Vries,</p>
<p xml:lang="nob">S., Seeland, K. &amp; Schipperijn, J. (doaim.). 2011. Forests, Trees and Human Health. 1. prentehus. s. 452. Springer. S. 205–243.</p>
<p xml:lang="eng">Faber Taylor, A., Kuo, F.E., &amp; Sullivan, W.C. 2001. Coping with ADD: The surprising connection to green play settings.</p>
<p xml:lang="eng">Environment and Behavior, 33(1), 54–77.</p>
<p xml:lang="nob">Hartig, T., Berg, A.E., Hagerhall, C.M., Tomalak, M., Bauer, N., Hansmann, R., Ojala, A., Syngollitou, E., Carrus, G.,</p>
<p xml:lang="eng">Herzele, A., Bell, S., Podesta, M.T.C., &amp; Waaseth, G. 2011. Health benefits of nature experience: Psychological, social and cultural processes. In: Nilsson, K., Sangster, M., Gallis, C., Hartig, T., de Vries, S., Seeland, K. &amp; Schipperijn, J. (doaim.). 2011. Forests, Trees and Human Health. 1. prentehus. S. 452. Springer. S. 127–168.</p>
<p xml:lang="eng">Hartig, T., Evans, G.W., Jamner, L.D., Davis, D.S. &amp; Gärling, T. 2003. Tracking restoration in natural and urban field settings. Journal of Environmental Psychology 23: 109–123.</p>
<p xml:lang="eng">Kaplan, R. &amp; Kaplan, S. 1989. The experience of nature. A psychological perspective. Cambridge University Press. S. 339. Karmanov, D. &amp; Hamel, R. 2008. Assessing the restorative potential of contemporary urban environment(s): beyond the nature versus urban dichotomy. Landscape and Urban Planning 86 (2008): 115–125.</p>
<p xml:lang="eng">Kuo, F.E. &amp; Faber Taylor, A. 2004. A potential natural treatment for Attention-Deficit/Hyperactivity Disorder: Evidence from a national study. American Journal of Public Health, 94(9), 1580–1586.</p>
<p xml:lang="eng">Laumann, K., Gärling, T. &amp; Stormark, K.M. 2003. Selective attention and heart rate responses to natural and urban environments. Journal of Environmental Psychology 23: 125–134.</p>
<p xml:lang="eng">Li, Q, Morimoto, K., Nakadai, A., Inagaki, H., Katsumata, M., Shimizu, T., Hirata, Y. ee. 2007. Forest bathing enhances human Natural killer activity and expression of anti-cancer proteins. International Journal of Immunopathology and</p>
<p xml:lang="nno">Pharmacology, vol. 20 no. 2 (S2)3–8.</p>
<p xml:lang="eng">Li Q, Morimoto K, Kobayashi M, Inagaki H, Katsumata M, Hirata Y, ee. 2008. Visiting a forest, but not a city, increases human natural killer activity and expression of anti-cancer proteins. Int J Immunopathol Pharmacol. 2008;21:117–28.</p>
<p xml:lang="eng">Martens, D., Gutscher, H. &amp; Bauer, N. 2010. Walking in <span type="quote" xml:lang="eng">“wild”</span> and <span type="quote" xml:lang="dan">“tended”</span> urban forests: the impact on psychological well-being. Journal of Environmental Psychology 31(2011): 36–44.</p>
<p xml:lang="fin">Tyrväinen, L., Silvennoinen, H., Korpela, K. &amp; Ylen, M. 2007. Luonnon merkitys kaupunkilaisille ja vaikutus psyykkiseen hyvinvointiin. Metlan työraportteja 52: 57–77.</p>
<p xml:lang="eng">Ulrich, R.S. 1981. Natural versus urban scenes. Some Psychophysiological Effects. Environment and Behavior. Vol 13, No 5: 523–556.</p>
<p xml:lang="eng">Ulrich, R.S. 1983. Aesthetic and affective response to natural environment. In: Altman, I. &amp; Wohlwill, J.F. (doaim.). Behavior and the Natural Environment. Vol 6. Plenum Press. S. 85–125.</p>
<p xml:lang="eng">Ulrich, R.S. 1984. View through a window may influence recovery from surgery. Science 224:420–421. Ulrich, R.S., Simons, R.F., Losito, B.D., Fiorito, E., Miles, M.A. &amp; Zelson, M. 1991. Stress recovery during exposure to natural and urban environments. Journal of Environmental Psychology 11:201–230.van den Berg, A.E., Maas, J., Verheij, R.A.. &amp; Groenewegen, P.P. 2010. Green space as a buffer between stressful life events and health. Social Science &amp; Medicine 70(2010): 1203-1210-</p>
<p xml:lang="fin">Vattulainen, K., Sarjala, T., Savonen, E.M. &amp; Korpela, K. 2011. Elpymiskokemuksia metsästä, Voimapolun käyttäjäkysely.</p>
<p xml:lang="smj">Metlan työraportteja 204. S. 39. Fidnemis: http://www.metla.fi/julkaisut/workingpapers/2011/mwp204.htm.</p>
<p xml:lang="deu">EUROHPÁLAŠ ÁRBIN</p>
<p xml:lang="vep"><em type="bold">Bas Pedroli </em></p>
<p>Mas duovddaárbi riegádii?</p>
<p>Go geahčadan iežan mielamiel duovdaga Hollánddas maŋeščavčča, de oainnán duolba ruonas niittuid, maid luddot dušše čáhcegoivvohagat, main dávistit balvvat, maid biegga girddiha. Niittuin leat čuotnjágat guohtumin. Dobbelis oidnojit čuovgatoardna ja ruhkesgáhtot vilges visti, mat leat juogaláhkai bajideamen dán duolba eatnama (govva 1). Dát duovdda lea árbin olbmo doaimmain juo máŋggaid čuđiid jagiid áiggis: dáppe leat gávppašan, loggon lavnnji, goikadan eatnama, huksen buođuid, guođohan omiid ja dárkon lottiid. Seammás mearra lea duvdojuvvon dobbelii eret goikeeatnamis, ja dakko lea dál jávri dahje polderat. Guolásteaddjit leat guođđán dán guovllu juo áigá ja gieskat vulge maiddái eanadoallit. Niittuid šattut bissot oanehažžan sávzzaid dihte, ja dákkár niittut heivejit bures čuotnjágiidda, mat orrot dáin guovlluin badjel dálvvi. Ja go geahčastan nuppe guvlui, de Amsterdama siluehtta leage dasttán.</p>
<p>Eurohpálaš duovdda čohkiida moanain mihtilmas duovdagiin, mat leat riegádan meahccebivdi-čoakkildeaddjiid, nomádaid, eanadoallosservošiid, muŋkkaid ja eanaeaiggádiid doaimmaid geažil. Duovdda ii leat goassige statihkalaš muhto das vuhttojit álo das ealli servošiid eallinmearkkat (Renes, 2011). Dán áigge duovdagis leat vuohttimis máilmmiviidosaš dieđuidlonohallan ja márkaniid mekanismmat. Duovdaga ovdáneami rájiid ii leat dál mearrideamen báikkálaš dilli muhto globála jurddašanvuogit (Primdahl ja Swaffield, 2010). Loahpa loahpas duovdda lea goittotge sosiálalaš biras, mas lea iežas inviduála historjá, mii fas dahká dan mávssolaš eurohpálaš resursan (Farina ja Napoletano, 2010). Dát guoská sihke sámeduovdagiidda ja Amsterdama birrasiid polderiidda, vaikko vel earáláhkai (Jones ja Olwig, 2008).</p>
<p>Mun guorahalan dán čállosis guokte goabbatlágan vuogi, maiguin olbmo gaskavuohta lundui ja duovdagii lea ovdánan dakko bokte, mo dát gaskavuohta vuhtto bálvvosbáikkiin ja bassi sajiin. Ná čielgagoahtá, maid arktalaš duovdda mearkkaša Eurohpái.</p>
<p>Govva. 1. IJdoorn-polder Amsterdama lahkosiin. Govva: Bas Pedroli</p>
<p>Eurohpálaš kultuvrra gálduid luhtte</p>
<p>Vaikko Egyptta pyramiiddat eai leat Eurohpás, de dat ledje goittotge vuosttas stuorra ráhkadusat sivilisašuvnna mátkkis gaska- ja oarjeeurohpálaš kultuvrra guvlui. Pyramiiddaid jáhkkemeahttun lossa ja nana, hui geometrihkalaš hámit orrot ovdanbuktimin olbmuid máilmmi sihke ipmiliid ja luonddu máilmmi vuoiŋŋalaš sirrema. Nuppiiguin sániiguin nana ruohtasmuvvan eatnamii govvida olbmomiela vuođđodárbun mátkkistis iešdiđolašvuhtii.</p>
<p>Maŋŋelis hellenisttalaš kultuvrras huksejedje rabas tempeliid ipmiliidda, mat ainge ovddastedje luonddu vuođđofámuid: Demeter eatnama, Poseidon mera, Afrodite šattuid ja ealliid ja nu ain (govva 2). Antihka greikalaččaid amfiteáhteriin loaiddastuvvon čájálmasat govvidedje ipmiliid ja bealleipmiliid fearániid luondduduovdaga hábmen lávddi ektui. Romalaš árbevierus lávddi duogáš gokčojuvvui kulissaiguin, ja šlávat ja luonddueallit ovdanbukte iežaset rolla iežaset teáhteriin, mat ledje sierranassii birastahtti luonddus.</p>
<p>Gaskaáiggis kristtalaččat huksejedje románalaš girkuid, main ledje assás seainnit ja baskkes lássaráiggit (govva 4). Oskui guoskevaš smiehtadeapmi dáhpáhuvai sevdnjeslágan girku siste. Luondu bođii goittotge ovdan girku čuolddaid čiŋaheaddji ealliin ja háldilágan figuvrrain (govva 5). Gaskaáiggi loahpageahčen ja renessánssa áigge báhkinlaš figuvrrat girkuid hervenfáddán gildojuvvojedje, ja gotihkalaš katedrálain girkui luitojuvvui čuovga, mii adnojuvvui almmálaš Ipmila symbolan (govva 3) (Duby, 1976). Vaikko Franciscus Assisilaš movttiidiige 1200-logus atnit beaivváža, šattuid ja eallit iežas vielljan, de luondu ja bargu dollojuvvui muđui eanaš girkuid olggobealde – ja kultuvra ja biibbalčilgehus girkuid siskkobealde (Nolthenius, 1951).</p>
<p>Ovdáneapmi leage joatkašuvvan seammasullasažžan, lei dal jearaldat moderna bálvvosbáikkiin, dego allaoahpahaga auditorioin, mat leat buorre muddui boahtán girku sadjái máilmmi čiegusvuođaid čilgejeaddjin, dahje virtuálalaš báikkiin, dego interneahtas. Semináraprográmma oktavuođas čakčamánus 2011 lágiduvvon vánddardeapmi davvitaiga čađa Suoma Sámis Anára lahkosiin ovdanbuvttii midjiide mávssolaš báikkálaš kulturárbečuozáhaga, 1600-logus huksejuvvon Bielbajávrri girku (govva 6). Girku dáidá leat guovllu vuosttas bissovaš visti, ja dan huksejedje muŋkkat, geat jorgaledje Eurohpá davimus osiid ássiid kristtalašvuhtii.</p>
<p xml:lang="est">Govva 2. Hefaistosa tempel, Akropolis, Atena. Govva: Bas Pedroli</p>
<p>Bassi báikkit</p>
<p>Eurohpálaččat leat duddjon iežaset gaskavuođa birastahtti máilbmái maiddái nuppeláhkai. Erenoamážit nannáma ravdaguovlluid ássit leat ceggen miellagiddevaš geađgebarddáldagaid miehtá Eurohpá: dakkárat gávdnojit Maltas, Korsikas, Portugalis, Irlánddas, Englánddas, Hollánddas ja Ruoŧas. Vaikko kristtalašvuohta leige juo áiggiid mielde leavvan miehtá Eurohpá, de muhtun guovlluin elle ainge oktavuođas luondduin. Ovdamearkka dihte Irlánddas eai huksen hirbmat girkuid, muhto lundui ceggejedje smávvalágan ruossaid. Keltalaš ruossas, mii lea ollu boarráset go kristtalašvuohta, lea riekkis, mii sáhttá govvidit juogo mánu dahje beaivváža. Orru leamen nu ahte guovlluin, main ruossat ceggjuvvojedje lundui, duovdda adnojuvvui juogalágan bassi latnjan, mas luonddu sáhtii bálvalit ipmillaš sivdnideaddjin ja goittotge seammás diehtit kristtalašvuođa Kristusa oaffaruššama mearkkašumi. Myhtalaš muitalusat ja sagat, mat govvidedje sáŋgáriid fearániid oahpes duovdagiin, seilo guhká Davviriikkain, dego Edda-divttat Islánddas, Olav Åstesona niehkolávlla Draumkvedet Norggas ja Kalevala Suomas (Friberg ee., 1998). Dát nanne dan jáhku ahte Davviriikkain luonddu ja olbmo oktavuohta lei maiddái guhká čielgaset go Gaska-Eurohpás, mas duođaštit maiddái moanat bassi báikkit (ovdamearkka dihte Ádjásuolu, govva 7).</p>
<p>Huksejuvvon girkut eai muđuige lean nu hirbmat anolaččat nomádaálbmogiid, dego sámiid dáfus. Máŋggat dutkit (Bergman ee., 2008; Gaski, 2011; Häkli, 1999), erenoamážit Ingold &amp; Kurttila (2000) ja Roturier &amp; Roué (2009), leat čájehan ahte sámekultuvrra geavahan namahusat dahje mearkkat dihto duovddabáikkiid birra leat njuovžilat. Nuppeláhkai go oarjemáilmmi servodaga moderna, gáidadeaddji duovddadoahpagis lea dilli (Buijs ee., 2006), de sámeárbbis duovdda oaivvilda dili, masa galgá oassálastit, vai das sáhttá eallit: Ingolda ja Kurttila mielde muittu doaibma ja ná jotkkolašvuođa dovdu iežas vássánáiggiin lei čavgadit čadnojuvvon olbmuid vásáhusaide dihto báikkiid ássin (Ingold ja Kurttila, 2000).</p>
<p>Maid mii dás sáhttit oahppat?</p>
<p>Bálvvosbáikkiid mielde mearrašuvvi duovddadoaba gullá oassin dálá servodaga vuđđui sihke dan juksosiidda ja eahpelihkostuvvamiidda. Dákkár duovddadoaba doalvu veagal gáidama dovdui ja identitehta jávkamii (Olwig, 2008; Pedroli ee., 2006; Stobbelaar ja Pedroli, 2011).</p>
<p>Govva 4. Laona katedrála ruvsolássaráigi.</p>
<p>Davvi-Frankriika. Govva: Bas Pedroli</p>
<p>Govva 3. Fonte Avellana kloasttar, oása guovdu Apenniinnaid luonddu. Govva: Bas Pedroli</p>
<p>Nuppe dáfus fas bassi báikki dahje dili bokte duovddadoahpagis lea mielde vejolašvuohta oahppat duovdagis, beassat fas oktavuhtii iežamet birrasiin ja váldit vásttu iežamet dahkamušain. Čuovvovaš skovádagas lea čoahkkáigeassu dán guovtti duovddadoahpagis.</p>
<p type="listitem">Eurohpálaš duovddaoktasašsoahpamuššii (Déjeant-Pons, 2004) guoskevaš dieđihančállosiin ja almmolaš materiálas  adnojuvvo  muhtumin  duovdda  min  siskkimučča  speajalin:  <span type="quote" xml:lang="eng">”landscape  –  mirror  of  our  innermost  selves”</span>. Jos mii váldit dán ollásit vuhtii, de mii sáhttit oaidnit botnjasan gova alddámet oarjemáilmmi servodaga  duovdagiin. Dát lea maiddái okta čuovvovaš fuopmášumiid duogážis váikkuheaddji sivain:</p>
<p type="listitem">olbmot ohcalit Eurohpás eanet ja eanet dearvvaslaš ja dihtolágan birrasii vuođđuduvvi eallinkvalitehta  (Bloemers ee., doaim., 2010),</p>
<p type="listitem">duovdagat, mat eai leat olbmuid anus, eai leat ealli duovdagat (Priore, 2009),</p>
<p type="listitem">duovdagii oassálastin lea vuoigatvuohta ja geatnegasvuohta (Jones ja Stenseke, 2011)</p>
<p type="listitem">duovdaga identitehta lea hástalus dálá servodahkii sihke dálá ja boahttevaš buolvvaide (Stobbelaar ja</p>
<p>Pedroli, 2011). Báiki ja dilli sáhttá mearkkašit sámiide eará go eanaš eurohpálaččaide. Sámit oainnat ellet ainge duovdagis, mas juohke báiki sáhttá leat fuolahan veara jagiáiggi, jagi, dálkkádaga, fuođđuid ja guoli fitnašuvvama ja muohtadilálašvuođaid mielde. Nuba mii sáhttit oahppat sámiid oktavuođas lundui, sin siskkáldas govas, dan sadjái ahte dutkkašeimme luonddus gáidan golaheaddji gova dálá servodaga birra. Boahtteáiggi bistevaš duovdda sáhttá ovdánit dušše dán guovtti ovdalis ovdanbukton duovddadoahpaga oktiibidjun.</p>
<p>Govva 5. ja Govva 6. Laona katedrála gaskaáigásaš gástacearki. Davvi-Frankriika. Bielbajávrri meahccegirku Anára márkanbáikki lahkosiin. Govva: Bas Pedroli</p>
<p>Duovddadoaba Bálvvosbáiki</p>
<p xml:lang="ita">Bassi dilli</p>
<p>Luondu lea báikki olggobealde.</p>
<p>Mii leat oassi luonddus.</p>
<p>Kultuvra lea visttiid ja museaid siste.</p>
<p>Kultuvra lea doppe, gos olbmot leat.</p>
<p>Luondu lea joavdelaseana, ja mii sáhttit / galgat vuoluštit dan.</p>
<p>Luondu lea min ruoktu, eatge mii guođe dasa mearkkaid.<span type="quote">”Áhčči”</span> diehtá, mii lea midjiide buorrin.</p>
<p>Luondu oahpaha midjiide, mii lea midjiide buorrin.</p>
<p>Kultuvrra ja luonddu sirren lea dahkan vejolažžan dálá servodaga ovdáneami.</p>
<p>Luonddu ja kultuvrra gaskavuohta lea iešalddes čielggas.</p>
<p>Dieđa boahtá vehážiid oskku sadjái.</p>
<p>Osku oaivvilda ođđasitgávdnama ja iešdiđolašvuođa ovdáneami.</p>
<p>Lea váddáset ja váddáset diehtit, maid buot min doaimmat dagahit.</p>
<p>Mis lea vástu iežamet dahkamušain.</p>
<p>Dát doalvu veagal gáidama dovdui ja identitehta jávkamii.</p>
<p>Go mii geavahat buot min áiccuid ja váldit duođas maid mii ieža fuobmát, de dat addá dihto báikái gullama dovddu ja lea nannemin identitehta.</p>
<p>Loahppasánit: guovtti máilmmi ovttastahttin</p>
<p>Gávdnojit maiddái eará sivat dasa, manin arktalaš duovdaga galggašii gáhttet. Arktalaš duovdda lea miljovnnaid Eurohpá bokte fárrejeaddji dahje Eurohpás dálvádeaddji bárbmolottiid bessenguovlu (Alerstam ja Christie, 1993). Čuotnjágat, maid láven dárkot iežan mielamiel duovdagis Hollánddas čavčča rájes gitta giđđi, fárrejit Davviriikkaid ja Ruošša davviosiide besset. Dat buktet Sápmái giđa ja máhccet fas čakčat čivggaideasetguin lulás .</p>
<p>Bárbmolottiid lassin maiddái turisma lea ovttastahttimin Sámi eará Eurohpái. Turismaindustriija buktá ruđa muhto seammás čuohcá arktalaš guovllu rašis ekovuogádahkii ja dieđusge maiddái loaktá ollu energiija.</p>
<p>Sápmi leage mávssolaš oassi Eurohpás, ja dat ovddasta erenoamáš áidnalunddot, ealli eurohpálaš árbbi.</p>
<p>Okta hástalus sámiide lea dat, ahte mo oaččohit eará eurohpálaččaid oahpásmuvvat sámiid ruovttuguvlui ja maiddái váldit das vásttu. Dán áššis Eurohpálaš duovddaoktasašsoahpamuš sáhttá leat hui anolaš (Olwig, 2007).</p>
<p>Govva 7. Sámiid bálvvosbáiki Ádjásuolu (guovdu). Anárjávrri Ádjájargŋa.</p>
<p>Govva: Bas Pedroli</p>
<p xml:lang="nob"><em type="bold">Gáldut </em>Alerstam, T., Christie, D.A., 1993. Bird migration. Cambridge Univ Pr. Bergman, I., Ostlund, L., Zackrisson, O., Liedgren, L., 2008. Varro Muorra: The Landscape Significance of Sami Sacred </p>
<p xml:lang="eng">Wooden Objects and Sacrificial Altars. Ethnohistory 55, 1.</p>
<p xml:lang="eng">Bloemers, T., Daniels, S., Fairclough, G., Pedroli, B., Stiles, R., eds., 2010. Landscape in a changing world. Bridging</p>
<p xml:lang="eng">Divides, Integrating Disciplines, Serving Society. Science Policy Briefing nr 41. ESF-COST, Strasbourg / Brussels, s. 16.</p>
<p xml:lang="eng">Buijs, A.E., Pedroli, B., Luginbühl, Y., 2006. From hiking through farmland to farming in a leisure landscape: changing social perceptions of the European landscape. Landscape Ecology 21, 375–389.</p>
<p xml:lang="eng">Déjeant-Pons, M., 2004. Council of Europe -The European Landscape Convention Entered into Force. Environmental</p>
<p xml:lang="eng">Policy and Law 34, 79–83.</p>
<p xml:lang="eng">Duby, G., 1976. Le temps des cathédrales : l’art et la société (980–1420). Gallimard, Paris. Farina, A., Napoletano, B., 2010. Rethinking the landscape: new theoretical perspectives for a powerful agency.</p>
<p xml:lang="deu">Biosemiotics 3, 177–187.</p>
<p xml:lang="eng">Friberg, E., Landström, B., Schoolfield, G.C., 1998. The Kalevala: epic of the Finnish people. Otava. Gaski, H., 2011. Song, Poetry and Images in Writing: Sami Literature. Nordlit 27, 33–54. Häkli, J., 1999. Cultures of demarcation: territory and national identity in Finland. Nested Identities. Nationalism, Territory and Scale, 123–149.</p>
<p xml:lang="eng">Ingold, T., Kurttila, T., 2000. Perceiving the environment in Finnish Lapland. Body &amp; Society 6, 183–196. Jones, M., Olwig, K., 2008. Nordic landscapes: Region and belonging on the northern edge of Europe. Univ Of Minnesota</p>
<p xml:lang="eng">Press.</p>
<p xml:lang="eng">Jones, M., Stenseke, M., 2011. The European Landscape Convention: Challenges of Participation. Springer Verlag. Nolthenius, H., 1951. In that Dawn: The Thirteenth Century in Italy. English translation from the original Dutch: Darton</p>
<p xml:lang="vep">Longman and Todd, 1968, London.</p>
<p xml:lang="eng">Olwig, K.R., 2007. The practice of landscape ‘conventions’ and the just landscape: The case of the European Landscape</p>
<p xml:lang="eng">Convention. Landscape Research 32, 579–594.</p>
<p xml:lang="eng">Olwig, K.R., 2008. Has ‘geography’ always been modern? Choros, (non) representation, performance, and the landscape.</p>
<p xml:lang="eng">Environment and Planning A 40, 1843–1861.</p>
<p xml:lang="eng">Pedroli, B., Pinto-Correia, T., Cornish, P., 2006. Landscape–what’s in it? Trends in European landscape science and priority themes for concerted research. Landscape Ecology 21, 421–430.</p>
<p xml:lang="eng">Primdahl, J., Swaffield, S., 2010. Globalisation and agricultural landscapes: change patterns and policy trends in developed countries. Cambridge Univ Pr.</p>
<p xml:lang="nno">Priore, R., 2009. No People, No Landscape. La Convenzione europea del paesaggio: luci e ombre nel processo di attuazione in Italia. FrancoAngeli, Milano.</p>
<p xml:lang="eng">Renes, J., 2011. European landscapes: continuity and change, in: Roca, Z., Claval, P., Agnew, J. (Eds.), Landscapes, identities and development. Farnham, UK, Ashgate. Ashgate, Farnham (UK), s. 117–136.</p>
<p xml:lang="eng">Roturier, S., Roué, M., 2009. Of forest, snow and lichen: Sami reindeer herders’ knowledge of winter pastures in northern</p>
<p xml:lang="eng">Sweden. Forest Ecology and Management 258, 1960–1967.</p>
<p xml:lang="nob">Stobbelaar, D.J., Pedroli, B., 2011. Perspectives on Landscape Identity: A Conceptual Challenge. Landscape Research 36, 321–339.</p>
<p xml:lang="vep">MAISEMASSA KAIRALA - LUIRRU</p>
<p xml:lang="deu">DUOVDDADIKŠUNGUOVLU</p>
<p xml:lang="deu">OVDAMEARKAN EUROHPÁLAŠ</p>
<p xml:lang="deu">DUOVDDAOKTASAŠSOAHPAMUŠA</p>
<p xml:lang="deu">OLLAŠUVVAMIS BÁIKKÁLAŠ DÁSIS</p>
<p xml:lang="fin"><em type="bold">Merja Lipponen </em></p>
<p>Eurohpálaš duovddaoktasašsoahpamuša ulbmilin lea ee. ovddidit duovddasuodjaleami, -dikšuma ja -plánema ja lasihit diđolašvuođa duovdaga árvui, mearkkašupmái ja rievdamii. Suomas soahpamuš lea leamaš fámus jagi 2006 rájes. Dán čállosis lean guorahallan ovdamearkkaiguin, mo Eurohpálaš duovddaoktasašsoahpamuš lea ollašuhtton báikkálaš dásis Suomas Nuorta-Lappis dán guovtti gilis.</p>
<p>Čállosa teaksta vuođđuduvvá buorre muddui prentosii Komiat kylät pohjoisen maisemassa – Kairala ja</p>
<p>Luirru duovddadikšunguovllu dikšun- ja geavahanplána (Kokko ee. 2009). Maŋŋelis dán teavsttas ii šat sierra čujuhuvvo máinnašuvvon prentosii.</p>
<p>Kulturduovdda nuppástusaid siste</p>
<p>Kairala ja Luirru gilit leat Pelkosenniemis Nuorta-Lappis, sullii logi kilomehtera čoahkkebáikkis davásguvlui; Kairala Kitisa goabbat bealde, ja dan nuorttabealde lea Luiru, Kitisii luoiti Luirrujoga guoras. Gilit leat mihtilmas lappilaš johkaguoragilit, main ássanbáikkit lea čohkiidan maŋŋálagaid jogaid derpmiid ala. Iežaslágan sárgosa dáidda eanadoallogiliide addet boares peräpohjalalaš hirsavisttit ja šilljovisttit, mat buorre muddui seilo Lappi soađi áigge 1940-logus. Duovdagis vuhttojit kulturváikkuhusat, ja giliid birra leat viiddis meahccás áhpejeakkit ja daid gaskii báhcci vuovdebohtut. Pyhä-Luosto duottarráidu ja Mairivaara oarjin sihke Nivatunturi nuortan hábmejit gilleduovdagiidda hui fiinna rámaid (govva 1). Guktot gilit leatge ožžon divrras duovddaguovllu árvvu Birasministeriija smiehttamuša mielde; Kairala lea juogustuvvon riikkadásis, ja Luiru eanagotti dásis divrras duovddaguovlun</p>
<p>Govva 1. Oaidnámuš Kairalas Kitinen –joga nuorttabealde Pyhätunturii.</p>
<p>Govva: Marjut Kokko.(Birasministeriija smiehttamuš 1993, Stáhtaráđi prinsihppamearrádus 1995). Dasa lassin Kairala gullá maiddái riikkadásis mávssolaš huksejuvvon kulturbirrasiidda (Musealágádus 2009).</p>
<p>Olmmoš lea ávkkástallan Kairala ja Luirru guovlluiguin juo duháhiid jagiid. Ovdahistorjjálaš áigodaga áigge ealáhusat ledje čadnojuvvon buorre muddui meahccegeavaheapmái, ja orohat molsašuvai jagiáiggi ja fuođđodili mielde. Vaikko olbmo doaimmat eai vel báljo váikkuhan duovdagii, de meahcis vuhttojit dien áigodagas dološbázahusat, dego goahtevuođut ja bivdorokkit sihke dávvirgávdnosat. Duovdda rievdagođii mealgat, go vuosttas dálonat ásaiduvve bistevaččat johkagurrii 1600-logu loahpas. Boares johtaleaddji eallinvuohkái vuođđuduvvi kultuvra jávkkai guovllus bealdošaddadeami ja giliid ovdáneami mielde. Maŋimustá 1700-logus guovllus ássan vuovdesámit juogo vuogáiduvve dálonkultuvrii dahje šadde geassádit davvelii. Ođđaássit fas ohppe sámiin boazodoalu (Kehusmaa &amp; Onnela 1995). Go olbmot ásaiduvve fásta orohagaide, de meahccebivdu ii lean šat váldoealáhus muhto okta ealáhus earáid joavkkus, maiguin áigáiboahtu háhkkojuvvui. Šattolaš johkaguoraniittuin fitnašuvai fuođar šibihiidda, ja bibmos eatnamat ja šattolaš lagasjeakkit beldejuvvojedje (govva 2).</p>
<p>Giliid váldoealáhussan eanadoallu seaillui gitta 1960-logu rádjai. Maiddái olmmošlohku lei alimus muttus 60-logus. Struktuvranuppástusa dihte sihke eanadáluid mearri ja olmmošlohku giliin lea dađistaga njiedjan, go nuorat ja bargoahkásaččat leat fárren eará sadjái barggu ja oahpu maŋis. Aiddo dál Kairala ja Luirru guovllus lea soames šibitdállu. Eatnašat bargoahkásaččain johtet barggus čoahkkebáikkis dahje lagas gielddain dahje ožžot áigáiboađuset boazo- dahje vuovdedoalus. Vaikko olmmošlohku goappáge gilis lea njiedjan, de dáid maŋimuš jagiid giliide leat fárren maiddái ođđa fásta ássit dahje geasseássit. Veahkadaga agáiduvvama ja eanadoalu nuppástusaid dihte ovdal nu jalges kulturduovdagat leat goittotge šaddagoahtán gitta. Máŋggat bealddut leat gulluluvvan ja rievdan nu, ahte dain šaddet sieđggat ja lánját. Johkaderpmiid niittut leat čáhcon ja suovkaluvvan čáhceváldima ja láddjen- ja guođohankultuvrra nohkama maŋŋá (govat 3 ja 4). Maiddái huksenárbbi divdodandárbu lea boktán giliássiid suokkardit, mo sin kulturbirrasa ja -duovdaga sáhtášii doallat ortnegis.</p>
<p>Govva 2. Kairala gili birra leat viiddes giettit vel 1960-logus. Govva: Kairala gilisearvvi čoakkáldat</p>
<p>Govat 3 ja 4. Gilleduovdda 1990-logus ja jagi 2008. Govat: Kari Tallavaara ja Marjut Kokko</p>
<p>Ovttasbargu erenoamáš dehálaš plánemis</p>
<p>Luonddusuodjalanlága 32 §:a mielde sáhttá vuođđudit sierra duovddadikšunguovllu dihto guovllu luonddu- ja kulturduovdaga čábbodaga, historjjálaš mihtilmasvuođaid dahje dasa guoskevaš eará sierra árvvuid seailluhan ja dikšun dihte. Kairala gilisearvi evttohii 2007:s Lappi birasguovddážii (dálá Lappi ELY-guovddáš) ahte galggai vuođđuduvvot duovddadikšunguovlu ja dahkkojuvvot dan várás dikšun- ja geavahanplána. Luirru gilli searvvai dikšun- ja geavahanplánafidnui maŋŋelis seamma jage. Gilisearvvit barggaiga dán barggu ovttasráđiid, ja dan ruhtadeigga Birasministeriija ja Pelkosenniemi gielda. Dikšun- ja geavahanplána ulbmilin lei čielggadit daid čuozáhagaid, mat adnojuvvojedje dehálažžan giliid kulturhistorjjá, luonddučábbodaga ja virkkosmahttinvejolašvuođaid seailluhan dihte. Kulturbirrasa lassin maiddái giliid lagasvuovddit váldojuvvojedje vuhtii mávssolaš oassin dikšun- ja geavahanplánas, dasgo vuovdedoallu lea leamaš oalle dehálaš dán guovllu ássiide.</p>
<p>Plánema álgomuttus sáddejuvvui buot giliolbmuide dieđihančálus ja bovdehus fitnu álggahandilálašvuhtii.</p>
<p>Dasa lassin giliolbmuide juhkkojuvvui gulaskuddanskovvi, mas diđoštalle sin oainnuid duovdaga nuppástusain ja dasa guoskevaš dikšundárbbuin. Giliolbmuid jearahalle eanageavaheami historjái guoskevaš áššiin. Guktuid giliide vuođđudedje báikkálaš gilibargojoavkkuid, mat čogge dieđut giliid historjjás, ealáhushámiin ja eanageavaheamis. Gilibargojoavkkut čogge boares čuovgagovaid ja čielggadedje divrras luondočuozáhagaid, boares kulturhistorjjálaš čuozáhagaid ja johtolagaid, dego dálvemáđijaid ja poastabálgáid sajádaga (govva 5). Historjjálaš lahkonanvuogi bokte meahcceinventeremat dahkkojuvvojedje vuosttažettiin kulturhistorjjálaččat mávssoleamos báikkiin. Giliolbmot oassálaste maiddái meahccebargguide áššedovdiid fárus.</p>
<p>Meahccebargun kártejedje dáidda giliide vel báhcán árbebiotohpaid sihke duovddalaččat ja luonddu máŋggahápmásašvuođa dáfus mávssolaš šaddadanguovlluid. Dasa lassin guorahalle gilleduovdaga čuolbmasajiid, mávssolaš luondočuozáhagaid sihke rahpat oaivvilduvvon ja čáppa oaidnámušaid. Maiddái giliid lagasvuvddiid inventerejedje ja daidda dahke dikšunávžžuhusaid. Dasa lassin plánemis lei mielde huksenhistorjjá áššedovdi, ja guovllus kártejedje maiddái kulturárbečuozáhagaid sihke ovdahistorjjálaš ja historjjálaš dološbázahusaid. Áššedovdiid ja giliolbmuid ovttasbargun riegádii duovddaguorahallan, man vuođul buvttaduvvui duovdaga dálá dilis muitaleaddji kártamateriála (govva 6).</p>
<p>Govva 5. Luirru stohpoeahkedis ráddjejuvvui dikšun- ja geavahanplánaguovlu ovttasráđiid.</p>
<p xml:lang="smn">Govva: Anna Kurkela!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!(!( !(!(!(!(!(!(!(!(!(!(!(!(kjkjkjkjkjkjkjkjkjkjkjkjkjkjkjkjkjkjkjkjkjkjkjkjkjkjkjkj kj05001 000m© Maanmittauslaitos lupanro 7/MML/08, SYKE</p>
<p xml:lang="fin">Suunnittelualue Maiseman solmukohta Merkittävä luontokohde Kaunis näkymä Avattava näkymä Avoin alue LUMO-kohde Perinnebiotooppi Suo Lehtimetsä Sekametsä Havumetsäkj</p>
<p xml:lang="fin">Merkittävä puu tai puuryhmä!(</p>
<p xml:lang="fin">Uhanalaisen kasvilajin esiintymä</p>
<p>Govva 6. Duovddaanalysa veahkehii gártet gilleduovdaga mávssoleamos ja dikšuma dárbbašeaddji čuozahagaid (Kokko ee. 2009)</p>
<p>Fitnu birra dieđihuvvui dađistaga, ja birasguovddáža bargit ledje viššalit mielde eai dušše meahccebargguin muhto maiddái giliin lágiduvvon gilibeivviin ja dáhpáhusain. Dasa lassin giliin lágidedje ng. stohpoeahkediid ordnenbargguid ja vuovde- ja duovddadikšuma oktavuođas.</p>
<p>Mávssoleamos ja divraseamos čuozáhahkan, ng. duovdaga čuolbmasadjin Kairala gilis adnojuvvui gili čađa golgi Kitinen, ja dan gáddeguoraid bealddut ja niittut sihke huksejuvvon gillebiras. Vaikko boares dulveniittuid, Kotiniemi ja Yliniemi, gáttit leat suovkaluvvan, de šaddadanguovllut hábmejit oktan visttiiguin ainge máŋggabealat ja oktilaš duovdaga. Luirru gilis duovdaga čuolbmasadjin lea johkagurrii muotkki ala šaddan gilibálggis, man goabbat bealde leat dikšojuvvon bealddut sihke boares peräpohjalalaš ja ođđasithuksema áigodaga áigásaš ođđaset visttit. Dat hábmejit gilleduovdaga mávssoleamos oasi (govva 7).</p>
<p>Plánas addojuvvon duovddadikšunávžžuhusat ledje álo eaktodáhtolaččat ja giliolbmuiguin searválagaid dahkkojuvvon. Plána loahpas guorahalle maiddái vejolaš ruhtadanmolssaeavttuid dikšundoaimmaid goluid gokčan dihte. Ovdamearkka dihte šaddadaneatnamiid hárrái dikšunávžžuhusa dikšundoaimmaide sáhttá ohcat ruhtadeami eanadoalu spesiálabirasdoarjagiin.</p>
<p>Plána rájes gitta duovddadikšunguovlun</p>
<p>Duovddadikšunguovllu vuođđudeamis mearriduvvo luonddusuodjalanlága 5 logu 32-36 §:s sihke luonddusuodjalanásahusa 4 logu 13-16 §:s. Go lágas gáibiduvvon duovddadikšunguovllu dikšun- ja geavahanplána lei gergejuvvon, de Kairala ja Luirru gilisearvit dagaiga árvalusa 17.5.2009 duovddadikšunguovllu vuođđudeamis Pelkosenniemi gielddaráđđehussii, mii fas ovdanbuvttii Lappi birasguovddážii ja Birasministeriijai duovddadikšunguovllu vuođđudeami maŋŋelis seamma jage. Dasto Lappi birasguovddáš lágidii dikšun- ja geavahanplána ja mearrádusárvalusa birra cealkámušgulaskuddama eanaeaiggádiidda, guovlluhálddahusa eiseválddiide ja eará áššáigullevaš oassebeliide geassit 2009.</p>
<p>Gulaskuddama maŋŋá Lappi birasguovddáš guđii Birasministeriijai árvalusa Kairala-Luirru duovddadikšunguovllu vuođđudeamis. Birasministeriija lágidii nuppi muttu gulaskuddama, mas dikšun- ja geavahanplána, mearrádusárvalus sihke birasguovddáža árvalus sáddejuvvojedje cealkámušgulaskuddamii ministeriijaide, eará eiseválddiide ja organisašuvnnaide. Cealkámušgulaskuddama maŋŋá Birasministeriija lágidii vel luonddusuodjalanásahusas gáibiduvvon ráđđádallama Eana- ja meahccedoalloministeriijain duovddadikšunguovllu vuođđudanmearrádusa válmmaštallama hárrái. Mearrádus Kairala-Luirru duovddadikšunguovllu vuođđudeamis addojuvvui 20.4.2010. (Birasministeriija mearrádus 2010). Dat lei seammás goalmmát duovddadikšunguovlluid vuođđudanmearrádus, mii dahkkojuvvui Suomas.</p>
<p>Duovddadikšunguovllu vuođđudeapmi buktá mielddis ávžžuhusaid guovllu duovddaárvvuid seailluhan dihte, ja dat lea rávan, go guvlui dahkkojuvvo ođđa eanagoddelávva. Dat ii gáržžit eanageavaheami dahje rievdat eanaeaiggádiid vuoigatvuođaid. Eanaeaiggádat ja ássit leat ainge hui mávssolaččat giliid duovddadikšumis. Kairalas ja Luirrus lea juo guhká leamaš gilisearvedoaibma, ja gilidoaibma lea ainge hui ealas goappáge gilis. Dehálaš doaibmahápmin leat leamaš ee. searválagaid bargojuvvon boares visttiid divodan- ja málenbarggut ja árbevierrobeaivvit (govat 8 ja 9). Maiddái Pelkosenniemi gielda lea oassálastán giliid duovddadikšumii nu,</p>
<p>Govva 7. Luirru gilibálgá guoras leat vurrolágaid boares peräpohjalalaš ja ođđasut ođđasithuksema áigásaš dálut. Govva: Marjut Kokkoahte lea stivren birassuodjaleami ja -dikšuma ovddideaddji bargguhisvuođabargguid dáidda giliide, ee. gáttiid ja boares niittuid ja kultuvrralaččat divrras visttiid birrasiid divodeapmái ja dikšumii.</p>
<p>Suovkaluvvan niittut leat dikšojuvvon almmá olggobeale ruhtadeami haga álbmogasbargun ja eanadoalliid barggu vuođul. Maiddái bieđganan eanaeaiggátvuohta buktá lassehástalusaid viiddis oktilaš guovlluid dikšun dihte. Vaikko duovddadikšunguovlostáhtus leage dáhkideamen vejolaš ruhtadeami divrras kulturduovdaga seailluhan dihte, de álo eai dárbbašuvvo stuorra ruhtasupmit čuozáhagaid dikšumii. Ovdamearkka dihte Kairala Kotiniemi riikkadásis divrras árbebiotohpa dikšu luirulaš sávzadoalli nuvttá. Áidi njárgii ráhkaduvvui álbmogasbargun 2010:s (govva 10). Seammaláhkai Kairala boarráseamos vistti, Ollila áitti birrasat dikšojuvvojit álbmogasbargun (govva 11). Dovddastussan gilis dahkkojuvvon divrras barggu ovddas Kairala gilisearvi oaččui diibmá gudnemáinnašumi Suoma buoremus duovddafidnu -gilvvus.</p>
<p>Govat 8 ja 9. Kairala Marttiini dállu divvuma áigge ja dan maŋŋá. Govat: Kari Tallavaara</p>
<p>Govva 10. Kotiniemi áideálbmogasbargu dikšojuvvo geassit 2010. Govva: Annika Kostamo</p>
<p>Govva 11. Geassit 2011 huksejuvvui árbevirolaš áidi (pistoaita) Kairala Ollila áitti luhtte álbmogasbargun.</p>
<p>Duovddadikšunbargu Lappis joatkašuvvá</p>
<p>Eurohpálaš duovddaoktasašsoahpamuša mieldásaš bargu duovddaárvvuid čalmmustuhttima ja seailluheami lasihan dihte ii joatkašuva dušše Kairala-Luirru duovddadikšunguovllus muhto maiddái eará sajis Lappis ja Suomas. Dán barggu joatká Gaska- ja Lulli-Lappis Birasministeriija ja Eurohpá Uniovnna ruhtadan Maisemat Ruotuun -fidnu. Ulbmilin lea movttiidahttit lappilaččaid ja kainuulaččaid gáhttet báikkálaš, iežaset gili kulturduovdaga, veahkehit duovddadikšumii guoskevaš geavatlaš ordnestallamiin sihke rávvet ruhtadeami ohcamis gilleduovdagiid seailluhan ja dikšun dihte. Fitnu oktan oassin beiveninventerejit maiddái riikka ja eanagotti dásis divrras duovddaguovlluid (Stáhtaráđi prinsihppamearrádus 1995, Birasministeriija smiehttamuš 1993).</p>
<p xml:lang="fin">Gáldut: Kehusmaa, A. &amp; Onnela, S. 1995: Suursodankylän historia 1. Gummerus Kirjapaino Oy, Jyväskylä Kokko, M., Kurkela, A., Pihkala, A. &amp; Tallavaara, K. 2009. Komiat kylä pohjoisen maisemassa - Kairala ja Luiru duovddadikšunguovllu dikšun- ja geavahanplána. Suomen ympäristö 9/2009. Lappi birasguovddáš. Helsingin yliopistopaino, Helsset.</p>
<p>Musealágádus 2009. Riikkadásis mearkkašahtti huksejuvvon kulturbirrasat. 10.10.2011 čujuhusas: http://www.rky.fi/read/asp/r_default.aspx.</p>
<p xml:lang="fin">Tallavaara, K. 2008. Kairavuopiolaiset – 300 vuotta Kairalan kylähistoriaa. Tornion kirjapaino Oy, Duortnus. Stáhtaráđi prinsihppamearrádus 1995. Stáhtaráđi prinsihppamearrádus riikkadásis divrras duovddaguovlluin. Addojuvvon</p>
<p>Helssegis 5.1.1995.</p>
<p>Birasministeriija smiehttamuš 1993. Divrras duovddaguovllut. Duovddaguovlobargojoavkku smiehttamuš II.</p>
<p>Birasministeriija, birasuodjalanossodat, smiehttamuš 66/1992. Helsset.</p>
<p>Birasministeriija mearrádus 2010. Birasministeriija mearrádus Kairala-Luirru duovddadikšunguovllus. Addojuvvon Helssegis 20.4.2010.</p>
<p>JURDDABOHTOSAT Eurohpálaš duovddaoktasašsoahpamuša heiveheapmi</p>
<p>Davvikalohta gielddain</p>
<p>Duovddasuodjaleami ja -dikšuma stivrejit Suomas vuosttažettiin eanageavahan- ja huksenláhka ja dan riikkadási guovlluidgeavahanulbmilat ja luonddusuodjalanláhka. Eurohpálaš duovddaoktasašsoahpamuša ulbmilat leat váldojuvvon dáidda lágaide. Ruoŧas soahpamuša sisdoallu lea eanaš biraslágas (1999) ja lávvaplánen- ja huksenlágas (1987/2011). Norggas stivrejeaddji láhkamearrádussan leat lávvaplánen- ja huksenláhka (2008), luonddu máŋggahápmásašvuođaláhka (2009) ja kulturárbeláhka (1978). Duovddasuodjaleapmi ja -dikšun ollašuhttojit duovddaguovlluin guovlluid ja eanageavahanplánema bokte, eanaš lávvaplánema vuođul ja duovddadikšunplánaiguin.</p>
<p>Gielddain lea mávssolaš vástu eanageavaheami ja guovlluid geavaheami plánemis. Davvikalohta gielddain leat iežaset, muhtun muddui nubbi nuppis spiehkasteaddji doaibmavuogit ja virolašvuođat, maid vuođul guovlluid geavahanproseassat dikšojuvvojit. Lea erenoamaš dehálaš ahte gielddat ja daid ássit seailluhit ja suodjalit iežaset eallinbirrasiid ja bajásdollet ja lasihit guovllu geasuhusa. Duovdda oidnojuvvoge gielddain oktan mávssoleamos geasuhusdahkkiin, mii ii galggašii massojuvvot, muhto nuppe dáfus gielddaid iežaset ámmátdáidu ii gehččojuvvo doarvái nanusin duovddaáššiid, erenoamážit sierra eanageavahanhámiid duovddaváikkuhusaid hárrái. Sierralágan dárbbut sierra eanageavahanhámiid hárrái buktet hástalusaid, mat eai leat ovdal vealttakeahttá deaividuvvon ja main guhtege gielda šaddá vástidit iežas ovdamearkka vuođul.</p>
<p>Ođđa dieđuid oahppan ja heiveheapmi geavadii dovdojuvvo máŋgii áddjás bargun ja ovddeš oahpes virolašvuođain lea váttis spiehkastit, jos eai leat anus čielga rávvagat ja konkrehtalaš doarjunvuogit. Resursa- ja áššedovdivátnivuohta vádduda sierralágan virolašvuođaide sisabeassama. Eurohpálaš duovddaoktasašsoahpamuša ulbmilat leat váldojuvvon mielde Davvikalohta riikkain máŋgga láhkii. Eurohpálaš duovddaoktasašsoahpamuša ollašuhttimii eai leat čujuhuvvon čielga vástooassebealit muhto vástu lea buohkain. Dát lea okta ášši, mii doalvu vátna resurssaid alde gilvalettiin maiddái vásttu garvvašeapmái. Buot eiseváldebealit galggašedje giddet eanet ja eanet fuopmášumi dasa, ahte duovddaoktasašsoahpamuša prinsihpat galggašedje laktojuvvot ollisleappot sierra doaimmaide ja virolašvuođaide. Ođđalágan ja čielga deattuhusat eiseválddiid doaimmain ovddidivčče soahpamuša ulbmiliid juksama. Sierra eiseválddiid čielga vásto- ja rollajuohku mearkkaša ollu soahpamuša ulbmiliid ovttaiduhttimis geavadii. Čielga ja njulges stivrenvuohki riikkadási oassebeliin guovloeiseválddiide ja dakko bokte gielddaide geatnegahtášii oassebeliid konkrehtalaš geavada doaimmaide. Soahpamuša positiivvalaš vuoiŋŋa eai leat háliidan massit, ja nuba njuolggo stivrenvuohkái láhkamearrádusaid lassin ii leat oidnojuvvon dárbu. Čielga rávvagiid eai goittotge gielddain iige guovluhálddahusas geahčasii loaktit soahpamuša positiivvalaš vuoiŋŋa muhto baicce čielggasmahttit doaibmavugiid.</p>
<p>Eanageavahandárbbut lassánit dađistaga gielddain ee. energiijabuvttadeami, ruvkeindustriija ja ahtanušši turismaealáhusa suorggis ja dát dagaha ákkastallon dárbbu máŋggabealaget ja máŋggabealaget plánemii. Ii leat álki koordineret sierra berošteaddjijoavkkuid – árbevirolaš ja ođđa ealáhusaid sávaldagaid – ja nuba veagal čuožžilit vuostálasvuođat. Danin báikkálaš oassebealit galget beassat leat eanet ja eanet mielde plánenproseassain prošeavttaid álggu rájes. Lávvaplánemis eiseválddit ja riikkavuložat galget leat vuorrováikkuhusas. Riikkavuložiid, organisašuvnnaid ja eiseválddiid gaskasaš gulahallan váikkuhage ollu máŋggaid fitnuid duovddaváikkuhusaide. Dutkama vuođul oažžu lassedieđuid duovdagis, daid mearkkašumis ja sierra eanageavahanhámiid váikkuhusain duovdagiidda. Dutkojuvvon dieđut álkidahttet maiddái mearrideami ja čovdosiid gávdnoma. Sierra hálddahussurggiid, doaibmiid ja báikkálaš oassebeliid gaskasaš lagas ovttasbargu ja duovddadutkamuš fas ovddidit soahpamuša ulbmiliid juksama.</p>
<p>Duovddainventeremat dorjot duovddadikšunbargguid. Gielddaid doaivagiid dárkilet ja čiekŋalet duovddajuogusteamis ja -málliin ja sierra eanageavahanhámiid váikkuhusain duovdagii galggašii sáhttit ollašuhttit guhkitáiggi ulbmigiiguin geavada plánema bistevaš doarjjan. Kártemat ja gárvves prográmmat, maid sáhttá geavahit plánema doarjjan, álkidahttet duovddaárvvuid vuhtiiváldima ollisleappot. Buriid ja doaibmi virolašvuođaid birra galggašii dás duohkoge beaktilit dieđihit. Gielddaid dieđuid ja áššedovdamuša sáhttá lasihit maiddái dihto ulbmiliid várás oaivvilduvvon skuvlemiin ja bagadallamiin. Gielddaid geavahan konsultafitnodagaid skuvlen mearkkaša ollu duovddaoktasašsoahpamuša ovddideami dáfus. Riikkarájiid rasttildeaddji ovttasbarggu hárrái lea erenoamáš dehálaš dás duohkoge lonohallat vásáhusaid ja ohcat ja ovddidit oktiiheivvolaš virolašvuođaid. Davvikalohta oktilaš sámeguovllu galggašii gieđahallat ovdal juo oktan ollisvuohtan go golmma sierra riikii gullevaš sierra guovlun.</p>
<p>Barggu joatkašuvvama sihkkarastin dihte Davvikalohta guvlui vuođđuduvvo duovddaovttasbargojoavku.</p>
<p>Ovttasbargojovkui bovdejuvvojit lahtut buot golmma riikkas, ja sámeguovlu lea bures ovddastuvvon. Ovttasbargojoavkku váldodoaibman lea bargat duovddapolitihkain ja ovddidit dan guovllus. Duovddasuodjaleami ja -dikšuma ja daid juogusteami ja kártema sáhttá ovddidit guhkitáiggi ulbmiliin Davvikalohtas oktilaččat ovdamearkka dihte prošeaktaruhtademiiguin. Ovttasbargojoavkku čohkken ja dan dárkilet doaibmaprinsihpaid meroštallan dáidáge leat čuovvovaš lávki Eurohpálaš duovddaoktasašsoahpamuša ovddideamis davviguovlluin. Joavku sáhttá boahtteáiggis plánet dárbbašlaš fidno- ja áššeollisvuođaid dán guvlui sihke lágidit dihto ulbmiliidda oaivvilduvvun bagadallama ja skuvlema báikkálaš doaibmiide ja gielddadásis. Buriid vásáhusaid aktiivvalaš juogadeapmi ja dieđuid sirdin Davvikalohta gielddaide ja gielddaid gaskkas lea ovddideamen hástalusain ceavzima boahtteáiggis. Duovdagiid mearkkašumi ádden lea guovddážis Eurohpálaš duovddaoktasašsoahpamuša ollislaš heiveheamis geavadii.</p>
<p xml:lang="est"><em type="bold">Noora Raasakka </em></p>
<p>Prošeaktahoavda Lappi ealáhus-, johtalus- ja birasguovddáš</p>
<p xml:lang="hbs"><em type="bold">ČUOVUS </em></p>
<p xml:lang="deu"><em type="bold">ČUOVUS 1 EUROHPÁLAŠ DUOVDDAOKTASAŠSOAHPAMUŠA DILLI </em></p>
<p>Dilli 10.8.2011</p>
<p>Lahttoriika</p>
<p>Vuolláičállin</p>
<p xml:lang="deu">Ratifiseren</p>
<p>Fápmuiboahtinbeaivi</p>
<p xml:lang="pol">Albánia</p>
<p xml:lang="est">Andorra23.3.2011</p>
<p xml:lang="ron">Armenia14.5.2003 23.3.2004 1.7.2004</p>
<p xml:lang="kal">Nuortariika</p>
<p xml:lang="vep">Aserbaižan22.10.2003</p>
<p xml:lang="est">Belgia20.10.2000 28.10.2004 1.2.2005</p>
<p xml:lang="est">Bosnia ja Hercegovina 9.4.2010</p>
<p xml:lang="fkv">Bulgária20.10.2000 24.11.2004 1.3.2005</p>
<p xml:lang="spa">Kroátia20.10.2000 15.1.2003 1.3.2004</p>
<p xml:lang="fin">Kypros21.11.2001 21.6.2006 1.10.2006</p>
<p>Čeahkka28.11.2002 3.6.2004 1.10.2004</p>
<p>Dánmárku20.10.2000 20.3.2003 1.3.2004</p>
<p xml:lang="sms">Estteeana</p>
<p>Suopma20.10.2000 16.12.2005 1.4.2006</p>
<p>Frankriika20.10.2000 17.3.2006 1.7.2006</p>
<p xml:lang="ron">Georgia11.5.2010 15.9.2010 1.1.2011</p>
<p xml:lang="swe">Duiska</p>
<p xml:lang="est">Greika13.12.2000 17.5.2010 1.9.2010</p>
<p xml:lang="isl">Ungár28.9.2005 26.10.2007 1.2.2008</p>
<p>Islánda</p>
<p xml:lang="tur">Irlánda22.3.2002 22.3.2002 1.3.2004</p>
<p xml:lang="smn">Itália20.10.2000 4.5.2006 1.9.2006</p>
<p xml:lang="rmy-rka">Látvia29.11.2006 5.6.2007 1.10.2007</p>
<p xml:lang="deu">Liechtenstein</p>
<p xml:lang="est">Lietuva20.10.2000 13.11.2002 1.3.2004</p>
<p xml:lang="deu">Luxemburg20.10.2000 20.9.2006 1.1.2007</p>
<p xml:lang="est">Malta20.10.2000</p>
<p xml:lang="est">Moldova20.10.2000 14.3.2002 1.3.2004</p>
<p xml:lang="eng">Monaco</p>
<p xml:lang="est">Montenegro8.12.2008 22.1.2009 1.5.2009</p>
<p>Vuolleeatnamat27.7.2005 27.7.2005 1.11.2005</p>
<p>Norga20.10.2000 23.10.2001 1.3.2004</p>
<p xml:lang="vep">Polska21.12.2001 27.9.2004 1.1.2005</p>
<p xml:lang="est">Portugal20.10.2000 29.3.2005 1.7.2005</p>
<p xml:lang="pol">Románia20.10.2000 7.11.2002 1.3.2004</p>
<p xml:lang="krl">Ruošša</p>
<p xml:lang="vep">San Marino20.10.2000 26.11.2003 1.3.2004</p>
<p xml:lang="est">Serbia21.9.2007 28.6.2011 1.10.2011</p>
<p>Lahttoriika</p>
<p>Vuolláičállin</p>
<p xml:lang="deu">Ratifiseren</p>
<p>Fápmuiboahtinbeaivi</p>
<p>Slovákia30.5.2005 9.8.2005 1.12.2005</p>
<p xml:lang="nno">Slovenia7.3.2001 25.9.2003 1.3.2004</p>
<p xml:lang="pol">Spánia20.10.2000 26.11.2007 1.3.2008</p>
<p>Ruoŧŧa22.2.2001 5.1.2011 1.5.2011</p>
<p xml:lang="ron">Šveica20.10.2000</p>
<p>Ovddeš Jugoslávia dásseváldi Makedonia15.1.2003 18.11.2003 1.3.2004</p>
<p xml:lang="swe">Durka20.10.2000 13.10.2003 1.3.2004</p>
<p xml:lang="kmr">Ukraina17.6.2004 10.3.2006 1.7.2006</p>
<p xml:lang="smj">Stuorra-Británnia21.2.2006 21.11.2006 1.3.2007</p>
<p>Oktasašsoahpamuša vuolláičállán muhto ii-ratifiseren riikkaid ollesmearri:5</p>
<p>Oktasašsoahpamuša ratifiseren / oktasašsoahpamuššii searvan riikkaid ollesmearri:34</p>
<p xml:lang="fin">Julkaisusarjan nimi ja numero Raportteja 48/2012</p>
<p xml:lang="fin">Vastuualue Ympäristö ja luonnonvarat</p>
<p xml:lang="smn">Tekijät Noora Raasakka Sari Sivonen (toim.)</p>
<p xml:lang="fin">Julkaisuaika Toukokuu 2012</p>
<p xml:lang="fin">Kustantaja /Julkaisija Lapin elinkeino-, liikenne- ja ympäristökeskus Hankkeen rahoittaja / toimeksiantaja Pohjoismaiden ministerineuvosto</p>
<p xml:lang="fin">Julkaisun nimi <em type="bold">Pohjoiset maisemat </em>”Eurooppalaisen maisemayleissopimuksen toteuttaminen Pohjois-Kalotin kunnissa’’ – Konferenssi Inarissa 7.-9.9.2011 </p>
<p xml:lang="fin">Tiivistelmä</p>
<p xml:lang="fin">Kansainvälinen Eurooppalaisen maisemayleissopimuksen tavoitteiden saavuttamista edistävä konferenssi järjestettiin Inarissa 7.-9.9.2011. Konferenssissa käsiteltiin maisemasopimuksen tavoitteita, tarpeita ja mahdollisuuksia Pohjois-Kalotin alueella. Tähän raporttiin on koottu konferenssissa esiintyneiden asiantuntijoiden laatimat artikkelit aiheesta. Raportin toivotaan helpottavan alueiden käytön suunnittelijoita käytännön työssään ja rohkaisevan kuntia toteuttamaan tulevaisuuden suunnittelua Eurooppalaisen maisemayleissopimuksen tavoitteiden mukaisesti. Raportti on saatavissa viidellä eri kielellä: suomeksi, ruotsiksi, norjaksi, pohjoissaameksi ja englanniksi.</p>
<p xml:lang="fin">Pohjois-Kalotin aluetta yhdistää yhteinen tunnusomainen maisema. Saamelaiskulttuurin sekä poronhoidon muovaamat tunturimaisemat ja upeat jokivarsimaisemat heijastuvat ympäristössä laaja-alaisesti. Alueen maisemalle haasteita tuovat sen moninaiset maankäyttömuodot ja elinkeinot, kuten matkailu, kaivosteollisuus ja energiantuotanto. Arvokkaiden maisemapiirteiden säilyttäminen vaatii erityistä tuntemusta ja tietämystä alueen kunnissa.</p>
<p xml:lang="fin">Maisemansuojelua ja -hoitoa toteutetaan alueiden- ja maankäytön suunnittelun kautta, pääasiallisesti kaavoituksella ja maisemanhoitosuunnitelmilla. Pohjois-Kalotin alueen kunnissa on erilaiset osin toisistaan poikkeavat toimintatavat ja käytännöt maisemanhoidossa. Kuitenkin alueen asukkailla on yhtäläisiä intressejä elinympäristönsä suojeluun ja säilyttämiseen. Maisema nähdään vetovoimatekijänä, jota ei haluta menettää.</p>
<p xml:lang="fin">Lisääntyvät maankäyttötarpeet kunnissa luovat tarpeen entistä moniulotteisemmalle suunnittelulle. Paikallisten tahojen osallistaminen suunnitteluprosesseihin aikaisessa vaiheessa ja monimuotoinen vuorovaikutus, niin toimijoiden, kansalaisten kuin viranomaisten välillä vähentää konfliktien muodostumista. Tutkimustiedon tehokkaampi hyödyntäminen ja valtiorajat ylittävä yhteistyö helpottaa päätöksentekoa ja luo yhteisiä linjoja maisemansuojelutyöhön. Yhteiset kokemukset, käytännöt ja tietotaidon jakaminen sekä laajemman maisemakokonaisuuden hahmottaminen parantaa eurooppalaisen maisemayleissopimuksen tavoitteiden toteutumista. Työn jatkuvuuden varmistamiseksi Pohjois-Kalotin alueelle suunnitellaan perustettavaksi maisemayhteistyöryhmä, jonka tehtävä on maisemapolitiikan kehittäminen ja eteenpäin vieminen.</p>
<p xml:lang="fin">Asiasanat (YSA:n mukaan) maisema, Pohjoiskalotti, Eurooppalainen maisemayleissopimus, aluesuunnittelu, maisemansuojelu, maisemanhoito</p>
<p xml:lang="fin">ISBN (Painettu) 978-952-257-541-8</p>
<p xml:lang="nno">ISBN (PDF) 978-952-257-554-5</p>
<p xml:lang="vep">ISSN-L 2242-2846</p>
<p xml:lang="olo">ISSN (painettu) 2242-2846</p>
<p xml:lang="fin">ISSN (verkkojulkaisu) 2242-2854www www.ely-keskus.fi/julkaisut | www.doria.fi</p>
<p xml:lang="sms">URN URN:ISBN:978-952-257-540-1</p>
<p xml:lang="fin">Kieli pohjoissaami</p>
<p xml:lang="fin">Sivumäärä 89</p>
<p xml:lang="fin">Julkaisun tilaukset Lapin elinkeino-, liikenne ja ympäristökeskus, PL 8060, 96101 Rovaniemi puh: 029 503 7000, e-mail: kirjaamo.lappi@ely-keskus.fi</p>
<p xml:lang="fin">Kustannuspaikka ja -aika Rovaniemi 2012</p>
<p xml:lang="fin">Painotalo Kopijyvä Oy</p>
<p xml:lang="est">K U V A I L U L E H T I</p>
<p xml:lang="swe">Publikationens serie och nummer Rapporter 48/2012</p>
<p xml:lang="swe">Ansvarsområde Miljö och naturresurser</p>
<p xml:lang="fin">Författare Noora Raasakka Sari Sivonen</p>
<p xml:lang="sma">Publiceringsdatum Maj 2012</p>
<p xml:lang="swe">Utgivare / Förläggare Närings-, trafik- och miljöcentralen i Lapland Projektets finansiär/uppdragsgivare Nordiska ministerrådet</p>
<p xml:lang="swe">Publikationens titel <em type="bold">Nordig landskapet </em><span type="quote" xml:lang="swe">”Tillämpning av den Europeiska Landskapkonventionen i kommunerna på Nordkalotten”</span> - Konferenssen 7–9.9.2011, Enare, Finland Sammandrag För att kunna nå de uppsatta målen för den europeiska landskapskonventionen anordnades en internationell europeisk konferens den 7–9 september 2011 i Enare. Konferensen var främst inriktad på att öka kunskapen om den europeiska landskapskonventionen och de möjligheter och behov den ger vad gäller det praktiska planeringsarbetet, särkilt på kommunnivå. Den här rapport är samlat artikel skrev av ledande expertes som var föreläsare i konferensen. Vi hoppas att den här rapport underlättar det praktiska arbetet för planerarna av de här områdena och inspirerar kommunerna att genomföra sina framtidsplaner enligt den europeiska landskapskonventionen. Publikationen finns tillgänglig på fem olika språk: finska, svenska, norska, nordsamiska och engelska. Naturen på Nordkalotten återspeglar på bred front de gemensamma karaktäristiska dragen, såsom de fantastiska älvlandskapen och de vackra fjälltrakterna formade av samekulturen och renskötseln. Turism, energiproduktion, gruvnäring och utbyggnad av infrastruktur leder till nya och mångfacetterade utmaningar för dem som är ansvariga för områdena. Kommunerna behöver kunskap och stöd för att kunna förverkliga de allt mer komplexa planerna i framtiden, så att de unika och värdefulla särdragen kan bevaras. Landskapsskyddet och -vården genomförs i landskapsområdena via områdesplanering och planering av markanvändning, i huvudsak genom planläggning och utarbetande av landskapsvårdsplaner. Kommunerna i Nordkalotten har egna, delvis olikartade metoder och praxis, på basis av vilka olika processer i anslutning till områdesanvändningen sköts. Kommunerna och kommuninvånarna har ett stort intresse att bevara och skydda den egna livsmiljön och att upprätthålla och öka områdets attraktionskraft. Landskapet ses ju i kommunerna som en av de viktigaste attraktionsfaktorerna som man inte vill förlora. Kommunernas ökade markanvändningsbehov med avseende på bland annat energiproduktionen, gruvindustrin och den växande turistnäringen skapar ett välgrundat behov av en planering med ännu fler dimensioner. Det är viktigt att lokala intressegrupper deltar i planeringen redan i början av processen. Mångsidigt samarbete mellan medborgare, aktörer och myndigheter kan minska eller hindra konflikter. En dialog mellan medborgare, organisationer och myndigheter har en stor inverkan på många projekts effekter på landskapet. Med hjälp av forskning får vi mer information om landskapen, deras betydelse och hur olika markanvändningsmetoder påverkar landskapen. Gemensamma erfarenheter och praktik, uppdelningen av kunnande (know-how) samt uppfattningen av bredare landkapshelheten dörbättrar tilsammans de möjligheterna att förverkliga målen som definierats i Europeiska landskapkonventionen.För att säkerställa att arbetet fortsätter upprättas en landskapssamarbetsgrupp på Nordkalottens område, som huvuduppgift är att utveckla landskapspolitiken och driva den framåt. Nyckelord (enligt Allärs) landskap, Nordkalotten, Europeisk landskapskonvention, områdesplanering, landskapskydd, landskapsvård </p>
<p xml:lang="nno">ISBN (tryckt) 978-952-257-541-8</p>
<p xml:lang="nno">ISBN (PDF) 978-952-257-542-5</p>
<p xml:lang="vep">ISSN-L 2242-2846</p>
<p xml:lang="swe">ISSN (tryckt) 2242-2846</p>
<p xml:lang="eng">ISSN (webbpublikation) 2242-2854www www.ely-centralen.fi/publikationer | www.doria.fi</p>
<p xml:lang="sms">URN URN:ISBN:978-952-257-540-1</p>
<p xml:lang="nob">Språk nordsamiska</p>
<p xml:lang="vep">Sidantal 89</p>
<p xml:lang="swe">Beställningar Centrum för ekonomisk utveckling, transport och miljö i Lappland, PB 8060, 96101 Rovaniemi telefon: +358 29 503 7000, e-mail: kirjaamo.lappi@ely-keskus.fi</p>
<p xml:lang="swe">Förläggningsort och datum Rovaniemi 2012</p>
<p xml:lang="fin">Tryckeri Kopijyvä Oy</p>
<p xml:lang="est">P R E S E N T A T I O N S B L A D</p>
<p xml:lang="eng">Publication series and numbers Reports 48/2012</p>
<p xml:lang="eng">Area(s) of responsibility Environment and Natural Resources</p>
<p xml:lang="smn">Author(s) Noora Raasakka Sari Sivonen</p>
<p xml:lang="eng">Date May 2012</p>
<p xml:lang="eng">Publisher Centre for Economic Development, Transport and the Environment for Lapland Financier/commissioner The Nordic Council of Ministers</p>
<p xml:lang="eng">Title of publication <em type="bold">Northern Landscapes </em>ʻʻImplementation of the European Landscape Convention In the North Calotte Area Municipalitiesʼʼ - Conference in Inari, Finland 7-9.9.2011 Abstract </p>
<p xml:lang="eng">The conference promoting the objectives of the international European Landscape Convention (ELC) was held on 7-9 September 2011 in Inari. The primary aim of the conference was to increase awareness of the ELC and the prospects and requirements it brings to practical planning work, especially at the municipal level. The conference speakers included top experts from Sweden, Norway, Finland, France, Holland and Catalonia. This report is a collection of articles written by the experts in the ELC conference. The report is available in five languages: Finnish, Swedish, Norwegian, Northern Sámi and English.</p>
<p xml:lang="eng">The common characteristics of the North Calotte area, such as the magnificent riverside scenery and the beautiful fell landscapes formed by the Sámi culture and reindeer management are broadly reflected in the environment. Alongside the traditional forms of land use, many other livelihoods and forms of land use now need to be accommodated in the area. Tourism, energy production, mining industry and new infrastructure create new and manifold challenges to the authorities in charge of land use in these areas. Municipalities need information and support for versatile planning in the future, so that the unique and valuable characteristics of the North can be preserved.</p>
<p xml:lang="eng">Landscape protection and management in the landscape areas is executed through areal and land use planning, mainly through town planning and the creation of landscape management plans. The municipalities in the North Calotte region have their own partly divergent methods and practices, based on the various land use processes are executed. The municipalities and inhabitants have a great interest in preserving and protecting their living environment and maintaining and increasing the appeal of the area. Landscape is viewed as one of the most significant appealing factors that cannot be lost.</p>
<p xml:lang="eng">The increasing land use in municipalities, for example due to energy production, mining industry and increasing tourism, create a need for more multidimensional planning. The reconciliation of the wishes of different interest groups, and traditional and new livelihoods will not be easy. Conflict is inevitable. This will lead to a greater need to engage local bodies to the planning processes right from the start of the projects. Close cooperation between different administrative branches, operators, local bodies and landscape research promote the objectives of the convention. To ensure that the work continues, a landscape co-operation group is planned to be established in the North Calotte area. It´s main task is to promote and develop landscape policy in the area.</p>
<p xml:lang="eng">Keywords landscape, North Calotte, European Landscape Convention, environmental planning, landscape protection, landcape management</p>
<p xml:lang="nno">ISBN (print) 978-952-257-541-8</p>
<p xml:lang="nno">ISBN (PDF) 978-952-257-542-5</p>
<p xml:lang="vep">ISSN-L 2242-2846</p>
<p xml:lang="eng">ISSN (print) 2242-2846</p>
<p xml:lang="fin">ISSN (online) 2242-2854www www.ely-keskus.fi/julkaisut | www.doria.fi</p>
<p xml:lang="sms">URN URN:ISBN:978-952-257-540-1</p>
<p xml:lang="eng">Language Northern Sámi</p>
<p xml:lang="eng">Number of pages 89</p>
<p xml:lang="eng">Distributor Centre for Economic Development, Transport and the Environment, P.O. Box 8060, 96101 Rovaniemi, Finland Phone: +358 29 503 7000, e-mail: kirjaamo.lappi@ely-keskus.fi</p>
<p xml:lang="eng">Place of publication and date Rovaniemi 2012</p>
<p xml:lang="eng">Printing place Kopijyvä Oy</p>
<p xml:lang="est">D O C U M E N T A T I O N P A G E</p>
<p><em type="bold">Davvikalohta lea ovttastahttimin oktasaš, mihtilmas duovdda: fiinna johkaguoraduovdagat sihke sámekultuvrra ja boazodoalu hábmen duottarduovdagat. Eanageavahandárbbut lassánit dađistaga guovllus, ja ásahuvvon ulbmilat láhčet hástalusaid duovdagiid seailluheapmái ja suodjaleapmái. Suodjalanbarggu várás galget leat čielgaset rávvagat ja čielga doarjja. Duovdaga mearkkašumi ádden lea guovddážis Eurohpálaš duovddaoktasašsoahpamuša ollislaš heiveheamis beaivválaš atnui. Duovddapolitihka ovddidan dihte Davvikalohttii leat plánemin duovddaovttasbargojoavkku. </em></p>
<p><em type="bold">Riikkaidgaskasaš Eurohpálaš duovddaoktasašsoahpamuša ulbmiliid juksama ovddideaddji konfereansa lágiduvvui Anáris 7.-9.9.2011. Konfereanssas gieđahalle duovddasoahpamuša ulbmiliid, dárbbuid ja vejolašvuođaid Davvikalohtas. Dán raportii leat čohkkejuvvon konferensii oassálastán áššedovdiid čállosat dán fáttá birra. Raportta sávvet álkidahttit guovlluid geavaheami plánejeaddjiid beaivválaš barggusteaset ja roahkasmahttit gielddaid ollašuhttit boahtteáiggi plánema Eurohpá duovddaoktasašsoahpamuša ulbmiliid mielde. Raporta lea fidnemis viđa gillii; suoma-, ruoŧa-, dáro-, davvisáme- ja eaŋgalsgillii. </em></p>
<p><em type="bold">REPORTS 48 | 2012 DAVVIDUOVDAGAT <span type="quote" xml:lang="deu">”EUROHPÁLAŠ DUOVDDAOKTASAŠSOAHPAMUŠA OLLAŠUHTTIN DAVVIKALOHTA GIELDDAIN”</span> – KONFEREANSA ČAKČAMÁNU 7.-9. BEAIVVE 2011, ANÁR, SUOPMA </em></p>
<p><em type="bold">Lappi ealáhus-, johtalus- ja birasguovddáš </em></p>
<p xml:lang="fin"><em type="bold">ISBN 978-952-257-541-8 (painettu) ISBN 978-952-257-542-5 (PDF) </em></p>
<p xml:lang="olo"><em type="bold">ISSN-L 2242-2846 ISSN 2242-2846 (painettu) ISSN 2242-2854 (verkkojulkaisu) </em></p>
<p xml:lang="sms"><em type="bold">URN:ISBN:978-952-257-540-1 </em></p>
</body></document>
