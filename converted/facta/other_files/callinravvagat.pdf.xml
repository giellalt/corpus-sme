<document xml:lang="sme" id="no_id"><header><title>Čállinrávagirji</title><genre code="facta"/><author><person firstname="Inger-marie" lastname="Oskal" sex="f" born="" nationality="nor"/></author><author><person firstname="Maaren" lastname="Palismaa" sex="f" born="" nationality="fin"/></author><year>2003</year><place>http://skolenettet.no/nyUpload/Samisk læringsnett/Dokumenter/callinravvagat.pdf</place><publChannel><publication><publisher>Norgga Sámediggi</publisher></publication></publChannel><wordcount>25172</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><multilingual><language xml:lang="nob"/></multilingual><origFileName>callinravvagat.pdf</origFileName><metadata><uncomplete/></metadata><version>XSLtemplate  1.9 ; file-specific xsl  $Revision: 1.8 $; common.xsl  $Revision: 154948 $; </version></header><body><p>Čállinrávagirji</p>
<p xml:lang="nob">OVDASÁTNI............................................................................................................. 7 </p>
<p xml:lang="nob">1. GASKAMERKENNJUOLGGADUSAT ...................................................................................................... 8 </p>
<p>1.1 Rihkkunjuolggadusat..................................................................................................................................... 8 </p>
<p>1.1.1  Goas adnojuvvo rihkku? .......................................................................................................................... 8 </p>
<p>A. Váldocealkagiid gaskkas................................................................................................................................ 8 </p>
<p>Á. Váldo- ja oalgecealkagiid gaskkas.................................................................................................................. 8 </p>
<p>B.  Oalgecealkagiid gaskkas:............................................................................................................................... 9 </p>
<p>C. Advearba, konjunkšuvdna ja rihkku............................................................................................................ 9 </p>
<p>Č. Logahallamis................................................................................................................................................. 9 </p>
<p>D. Buohtalastimis.............................................................................................................................................. 9 </p>
<p>Đ. Njuolggo gohččumis ja čurvemis................................................................................................................ 10 </p>
<p>E. Njuolggo ovdanbuktimis............................................................................................................................. 10 </p>
<p>F. Apposišuvnnaid (čilgejeaddji lasáhusaid) sirret......................................................................................... 10 </p>
<p>G. Muhtomin muitala rihkku cealkaga oaivila.................................................................................................. 10 </p>
<p>H. Rihkku eará oktavuođain............................................................................................................................ 11 </p>
<p>1.1.2  Goas ii adnojuvvo rihkku:........................................................................................................................ 12 </p>
<p>1.2 Čuokkis......................................................................................................................................................... 14 </p>
<p>1.2.1 Čuokkis loahpaha muitalancealkaga......................................................................................................... 14 </p>
<p>1.2.2  Áigedárkkuheapmi................................................................................................................................. 15 </p>
<p xml:lang="nob">1.2.3 Ortnetlogut............................................................................................................................................. 15 </p>
<p>1.2.4 Numeralaš beaivádeapmi......................................................................................................................... 15 </p>
<p>1.2.5 Oanádusat............................................................................................................................................... 15 </p>
<p>1.2.6 Čuokkis eará oktavuođain:....................................................................................................................... 15 </p>
<p>1.3 Beallečuokkis............................................................................................................................................... 16 </p>
<p>1.3.1 Cealkagiid gaskii...................................................................................................................................... 16 </p>
<p>1.3.2 Logahallamis........................................................................................................................................... 16 </p>
<p>1.3.3 Sátnelisttuin............................................................................................................................................ 16 </p>
<p>1.4 Gažaldatmearka............................................................................................................................................ 16 </p>
<p>1.4.1 Gažaldatmearka loahpaha njuolggo gažaldaga.......................................................................................... 16 </p>
<p>1.4.2 Retoralaš gažaldagaide............................................................................................................................. 16 </p>
<p>1.4.3 Gažaldatmearka eará mearkkaid oktavuođas............................................................................................ 17 </p>
<p>1.5 Čuorvvasmearka........................................................................................................................................... 17 </p>
<p>1.5.1 Čurvemiidda........................................................................................................................................... 17 </p>
<p>1.5.2 Retoralaš gažaldagat................................................................................................................................ 17 </p>
<p>1.5.3  Reive...................................................................................................................................................... 17 </p>
<p>1.6  Duppalčuokkis............................................................................................................................................ 18 </p>
<p>1.6.1 Duppalčuokkis ja sitáhtta........................................................................................................................ 18 </p>
<p>1.6.2  Duppalčuokkis ja oanádusat, kásusgehčosat ja logut............................................................................... 18 </p>
<p>1.6.3 Duppalčuokkis čilgehusaid, ovdamearkkaid jd. ovddabeallái.................................................................... 18 </p>
<p>1.6.4 Duppalčuokkis eará oktavuođain............................................................................................................. 18 </p>
<p>1.7 Aisttonmearkkat........................................................................................................................................... 19 </p>
<p>1.7.1 Aisttonmearkkat ja sitáhtat...................................................................................................................... 19 </p>
<p>1.7.2 Aisttonmearkkaid atnit namaid ja namahusaid birra:............................................................................ 19 </p>
<p>1.7.3 Aisttonmearkkat ovttas eará mearkkaiguin.............................................................................</p>
<p>1.7.4 Lágaid namat......................................................................................................................................... 19 </p>
<p>1.7.5 Aisttonmearkkat eará oktavuođain.......................................................................................................... 20 </p>
<p>1.8 Goallossáhcu................................................................................................................................................ 20 </p>
<p>1.8.1 Goallossázu atnit go goallostit loguid, initiálasániid ja oanádusaid:........................................................... 20 </p>
<p>1.8.2 Fuolkevuođanamahusat ja olbmonamat................................................................................................... 21 </p>
<p>1.8.3 Goallossáhcu eará oktavuođain............................................................................................................... 21 </p>
<p>1.9 Jurddasáhcu.................................................................................................................................................. 22 </p>
<p>1.9.1 Jurddasáhcu sirre..................................................................................................................................... 22 </p>
<p>1.9.2 Jurddasáhcu čájeha.................................................................................................................................. 22 </p>
<p>1.9.3 Jurddasáhcu aisttonmearkkaid sajis.......................................................................................................... 22 </p>
<p>1.9.4 Jurddasáhcu adnojuvvo beaivádeamis:..................................................................................................... 22 </p>
<p>1.9.5 Go sula áigu juoidá muitalit:.................................................................................................................... 23 </p>
<p>1.9.6 Go lohku geardduhuvvo bustávaiguin:.................................................................................................... 23 </p>
<p>1.9.7 Falástallanbohtosiidda adnojuvvo maid jurddasáhcu:............................................................................... 23 </p>
<p>1.9.8 Jurddasáhcu adnojuvvo go čuoggáid liste:................................................................................................ 23 </p>
<p>1.9.9 Jurddasáhcu eará oktavuođain................................................................................................................. 23 </p>
<p>1.10 Finjusáhcu ................................................................................................................................................. 23 </p>
<p>1.10.1 Finjusáhcu iešguđet oktavuođain........................................................................................................... 23 </p>
<p>1.11 Ruođut......................................................................................................................................................... 24 </p>
<p>1.11.1 Dávgeruođut......................................................................................................................................... 24 </p>
<p>1.11.2 Roahkkeruođut..................................................................................................................................... 25 </p>
<p>1.11.3  Stuora vai unna bustávaš?..................................................................................................................... 25 </p>
<p>1.12 Eará merkenvuogit ................................................................................................................................... 26 </p>
<p xml:lang="nob">1.12.1  Apostrofa............................................................................................................................................. 26 </p>
<p>1.12.2  Akseantamearka ja muhtun amas čállinmearkkat.................................................................................. 26 </p>
<p>1.12.3  Gravis.................................................................................................................................................. 26 </p>
<p>1.12.4  Juolgenohta.......................................................................................................................................... 26 </p>
<p>1.12.5  Paragráfa.............................................................................................................................................. 26 </p>
<p>1.12.6 Čoahkkáigeassu:.................................................................................................................................... 27 </p>
<p>1.12.7 Proseanta.............................................................................................................................................. 28 </p>
<p>1.13 Movt mearkkaid čállit maŋŋálaga............................................................................................................. 28 </p>
<p>1.13.1 Aisttonmearkkat eará mearkkaid oktavuođas......................................................................................... 28 </p>
<p>1.13.2 Ruođut ja čuokkis.................................................................................................................................. 29 </p>
<p>1.13.3 Ruođut ja eará mearkkat........................................................................................................................ 30 </p>
<p>1.14 Mearkkaid gaska........................................................................................................................................ 31 </p>
<p>1.14.1 Čuokkis................................................................................................................................................. 31 </p>
<p>1.14.2 Rihkku ja beallečuokkis......................................................................................................................... 31 </p>
<p>1.14.3 Gažaldatmearka ja čuorvvasmearka....................................................................................................... 31 </p>
<p>1.14.4 Duppalčuokkis...................................................................................................................................... 31 </p>
<p>1.14.5 Ruođut ja aisttonmearkkat..................................................................................................................... 31 </p>
<p>1.14.6 Guhkkálaga čála.................................................................................................................................... 32 </p>
<p>1.14.7 Mihtuid, deattuid ja sullasaččaid oanádusat............................................................................................ 32 </p>
<p>1.14.8 Initiálaoanádusat................................................................................................................................... 32 </p>
<p xml:lang="nob">2. RIEKTAČÁLLIMA NJUOLGGADUSAT JA RÁVVAGAT..................................... 33 </p>
<p>2.1 Vierissánit (loatnasánit)............................................................................................................................... 33 </p>
<p>2.1.1 Movt vierissániid čállit?........................................................................................................................... 33 </p>
<p>2.1.2 Movt sojahit vieris sániid main lea -a loahppa?........................................................................................ 34 </p>
<p>2.1.3 -iija vai -ia?.............................................................................................................................................. 34 </p>
<p>2.1.4 Olbmonamat - movt čállit ja sojahit?....................................................................................................... 35 </p>
<p>2.1.5 Báikenamat - movt čállit ja sojahit?.......................................................................................................... 36 </p>
<p>2.2 Sátnejuohkin................................................................................................................................................. 39 </p>
<p>2.2.1 Goallossániid juohkin.............................................................................................................................. 39 </p>
<p>2.2.2 Konsonántaguovddáža juohkin............................................................................................................... 40 </p>
<p>2.2.3 Vokálaid juohkin..................................................................................................................................... 41 </p>
<p>2.2.4 Diftoŋggaid juohkin................................................................................................................................ 41 </p>
<p>2.2.5 Movt ii galgga juohkit.............................................................................................................................. 41 </p>
<p>2.3 Diftoŋganjuolgan......................................................................................................................................... 41 </p>
<p>2.4 Vokálaoatnun............................................................................................................................................... 42 </p>
<p>2.5 Bajilčállagat.................................................................................................................................................. 43 </p>
<p>2.6 Teakstaoasit................................................................................................................................................. 43 </p>
<p>2.7 Listen. Čuoggáid merken............................................................................................................................ 44 </p>
<p xml:lang="nob">2.7.1 Listen...................................................................................................................................................... 44 </p>
<p>2.7.2 Unna ovdabustávaš vai stuora ovdabustávva čuoggáide?......................................................................... 46 </p>
<p>2.7.3 Gaskamearkkat čuoggáin......................................................................................................................... 46 </p>
<p>2.8 Stuora ovdabustávat ja unna ovdabustávažat............................................................................................ 47 </p>
<p>2.8.1 Dábálaččat stuora ovdabustávva:............................................................................................................. 47 </p>
<p>2.8.2 Dábálaččat unna ovdabustávaš................................................................................................................ 50 </p>
<p>2.8.3 Bustávvaovttastumit................................................................................................................................ 52 </p>
<p>2.9 Logut............................................................................................................................................................ 52 </p>
<p>2.9.1 Nummarat vai bustávat?.......................................................................................................................... 52 </p>
<p>2.9.2 Bustávaiguin čállojuvvon logut: oktan vai moadden sátnin?..................................................................... 53 </p>
<p>2.9.3 Stuora logut ja desimálalogut................................................................................................................... 54 </p>
<p>2.9.4 Beaivádeapmi.......................................................................................................................................... 55 </p>
<p>2.9.5 Telefovdna- ja telefáksanummarat........................................................................................................... 55 </p>
<p>2.9.6 Báŋkokonto-, poastakonto- ja riegádannummarat.....................................................</p>
<p>2.9.7 Movt loguid sojahit................................................................................................................................. 56 </p>
<p>2.10 Oanádusat................................................................................................................................................... 57 </p>
<p>2.10.1 Iešguđet lágán oanádusat....................................................................................................................... 57 </p>
<p>2.10.2 Initiálaoanádusat................................................................................................................................... 58 </p>
<p>2.10.3 Riikkaidgaskasaš oanádusat.................................................................................................................... 59 </p>
<p>2.10.4 Movt oanádusaid sojahit........................................................................................................................ 59 </p>
<p>2.10.5 Movt prinsihpalaččat čállit ja jorgalit oanádusaid?.................................................................................. 59 </p>
<p>2.11  Goallossánit................................................................................................................................................ 60 </p>
<p>2.11.1 Johanna Ijäs: Goallossánit ja daid čállinnjuolggadusat............................................................................ 61 </p>
<p>2.11.2 Goallossáhcu – olbmo- ja báikenamat................................................................................................... 64 </p>
<p>2.11.3 Goallossáhcu - eará sánit....................................................................................................................... 64 </p>
<p>2.11.4 Goallossániid oanádusat........................................................................................................................ 64 </p>
<p>2.11.5 Goallosániid juohkin............................................................................................................................. 64 </p>
<p>2.11.6 Guđiid sániid galgá goallostit ja guđiid ii................................................................................................ 64 </p>
<p>2.12 Sátneluohkát............................................................................................................................................... 64 </p>
<p>2.12.1 Vearbbat............................................................................................................................................... 65 </p>
<p>2.12.2 Substantiivvat........................................................................................................................................ 66 </p>
<p xml:lang="nob">2.12.3 Pronomenat.......................................................................................................................................... 67 </p>
<p>2.12.4 Adjektiivvat........................................................................................................................................... 67 </p>
<p>2.12.5 Advearbbat........................................................................................................................................... 70 </p>
<p>2.12.6 Partihkkalat........................................................................................................................................... 73 </p>
<p>2.13 Sátneovttadagat (morfemat)...................................................................................................................... 75 </p>
<p>2.14 Bođu sánit................................................................................................................................................... 75 </p>
<p xml:lang="nob">3.  GIELLAGÁHTTEN............................................................................................ 77 </p>
<p>3.1 Báidnon sámegiella....................................................................................</p>
<p>3.2 Tearpmat...................................................................................................................................................... 79 </p>
<p>3.2.1. Tearbmabarggus leat máŋga vuogi: ..................................................................................................... 80 </p>
<p>3.3 Oahppogirjjiid suopmansánit..................................................................................................................... 82 </p>
<p>3.4 Kásusat......................................................................................................................................................... 83 </p>
<p>3.4.1 Atnit genitiivva, ii ge lokatiivva go lea gullevašvuođas sáhka.................................................................... 83 </p>
<p>3.4.2 Atnit genitiivva, iige illatiivva dákkár oktavuođain.............................................................................. 83 </p>
<p>3.4.3 Atnit lokatiivva, ii ge komitatiivva dákkár oktavuođain ....................................................................... 83 </p>
<p>3.4.4 Atnit essiivva dákkár oktavuođain........................................................................................................... 84 </p>
<p>3.5 Konjunkšuvnnat........................................................................................................................................... 84 </p>
<p>3.6 Aktiiva- ja passiivacealkagat....................................................................................................................... 84 </p>
<p xml:lang="nob">3.7 Kongrueansa................................................................................................................................................ 85 </p>
<p>3.8 Oamastangehčosat...................................................................................................................................... 86 </p>
<p>3.9 Dárogiella báidná sámegiela (Infinihttahámiid geavaheapmi)................................................................ 86 </p>
<p>3.10 Konditionála geavaheapmi........................................................................................................................ 86 </p>
<p xml:lang="nob">3.11 Pronomensubjeakta.................................................................................................................................... 86 </p>
<p>3.12 Rekšuvdna.................................................................................................................................................. 87 </p>
<p>3.13 Aktio lokatiiva............................................................................................................................................. 87 </p>
<p>3.14 Aktio essiiva................................................................................................................................................ 88 </p>
<p xml:lang="nob">4. RÁVVAGAT JORGALEADDJÁI JA GIELLADÁRKKISTEADDJÁI....................... 88 </p>
<p>4.1 Jorgalit........................................................................................................................................................... 88 </p>
<p>4.2 Sánit.............................................................................................................................................................. 89 </p>
<p>4.3 Soahpat sániid.............................................................................................................................................. 89 </p>
<p>4.4 Fágagirjjálaš ja čáppagirjjálaš teavsttat...................................................................................................... 89 </p>
<p>4.5 Suorggideapmi............................................................................................................................................. 91 </p>
<p>4.6 Sániid ráhkadit...........................................................................................................................</p>
<p>4.7 Suopmansánit............................................................................................................................................... 91 </p>
<p>4.8 Namat........................................................................................................................................................... 92 </p>
<p>4.9 Jorgaleaddji galgá ieš vuos dárkkistit teavstta........................................................................................... 92 </p>
<p>4.10 Gielladárkkisteapmi................................................................................................................................... 92 </p>
<p>4.11 Jorgaleaddji namma galgá almmuhuvvot................................................................................................. 93 </p>
<p>4.12 Ovdamearkkat............................................................................................................................................ 93 </p>
<p xml:lang="nob">5. DIVVUNMEARKKAT.......................................................................................... 94 </p>
<p xml:lang="nob">6. GÁLDUID MERKEN GÁLDOLISTUI JA TEKSTII............................................. 96 </p>
<p xml:lang="nob">7. OANÁDUSLISTU................................................................................................ 98 </p>
<p xml:lang="nob">8. KONRAD NIELSENA SÁTNEGIRJJIT JA SYSTEMÁHTALAŠ OASSI GÁLDUT </p>
<p xml:lang="nob">GÁLDUT............................................................................................................... 103 </p>
<p>Ovdasátni </p>
<p>Dál lea viimmat gárvánan vuorddalmas čállinrávagirji dahje oahppogirjenormála.  Dán girjái leat</p>
<p>čohkkejuvvon rávvagat maid lávet addit oahppogirječálliide ja eará giellageavaheddjiide.</p>
<p>Muhtun áššiid ja sániid sáhttá máŋggaládje čállit.  Muhtumiidda leat válljen dušše ovtta hámi atnit oahppogirjjiin. Dat almmatge ii mearkkaš ahte eará vugiid ii oaččo atnit. Jus oahppit čállet eará lobálaš vuogi go dan mii oahppogirjjis lea, de dat nappo ii leat boastut, ii ge dan galgga divvut.</p>
<p>Dán girjji ii galgga ipmirdit «láhkan».  Mii leat oahppogirjjiide válljen dihto njuolggadusaid ja vugiid, muhto eará oktavuođain oažžu earaládje čállit ja oahppit dieđusge ožžot čállit suopmana mielde ja ožžot válljet čállit sániid muđui dohkkehuvvon vugiid mielde. Dakko gokko lea njuolggadus, leat mii válljen čuovvut njuolggadusa, maiddái dalle go das lea vejolaš spiehkastit ja vaikko eará vuohki livččii seamma buorre. Dás muittuhit ahte oahpponeavvuid ráhkadeamis ja daid geavaheamis fertet mii dohkkehit maiddái eará suopmaniid. Almmatge leat mii suopmaniid dáfus evttohan ollu válljenvejolašvuođaid. Oahpponeavvuid berret ráhkadit nu ahte dat sáhttet adnojuvvot nu viidát go vejolaš, ja dan dihte galgat muittus ja árvvus atnit buot suopmaniid. Jus oahppogirji lea čállojuvvon eará suopmanii go din guovllus lea, de rávvet mii oahpaheaddji čilget sániid ohppiide ja muitalit guđiid sániid sii atnet. Nu besset oahppit oahppat eará suopmaniid sániid ja atnit daid árvvus, seammás go ohppet iežaset suopmana. </p>
<p>Min giella lea unni ja rašši. Dan sadjái go smávva áššiid nalde riidalit, galgat mii baicca oktii bidjat buot searaid ráhkadit buriid oahppogirjjiid ja ovdánahttit iežamet gollegiela!</p>
<p>Ovddeš Sámi giellaráđi ja Giellalávdegotti mearrádusat omd. olbmonamaid tekstema ja sojaheami birra ja eará guoskevaš mearrádusat leat čállojuvvon juolgenohtan. Go lea násti (*) sáni ovddabealde, dat máksá ahte nu ii galgga čállit.</p>
<p>Dán girjji ráhkadeamis lea leamaš referánsajoavku, mas čuovvovaččat ledje mielde: Karen Juuso Baal, Vesa Guttorm, Anne Dagmar Biti Mikalsen ja Else Turi. Karen Anne Oskal Eira lea vuođđománusa čállán. 2.1.5. čuoggá ja 6. kapihttala lea Kaisa Rautio Helander čállán. 2.11.1. čuoggá lea Johanna Ijäs čállán. 4. kapihttala lea Inger-marie Oskal čállá</p>
<p>Leat maiddái dollojuvvon guokte seminára gos dán mánusa leat guorahallan.  Ole Henrik Magga ja Nils Øivind Helander jođiheigga semináraid, ja muđui serve Sámi oahpahusráđi/Sámedikki oahpahusossodaga, Sámi giellaráđi/Sámedikki giellaossodaga ja Sámi allaskuvlla giellabargit. Loahpalaččat leaba Inger-marie Oskal ja Máren Palismaa gárven mánusa.</p>
<p>Sámedikki giellaossodat Sámedikki oahpahusossodat</p>
<p xml:lang="nob">1. GASKAMERKENNJUOLGGADUSAT </p>
<p> , 1.1 Rihkkunjuolggadusat   </p>
<p>Dán kapihttalis leat rihkkonjuolggadusat čilgejuvvon.</p>
<p>Jus it áiggo rihkkonjuolggadusaid guorahallat bienasta bitnii,  de sáhtát loahpas kapihttala lohkat deaŧaleamos rihkkonjuolggadusaid.</p>
<p>Geahča maiddái Nickel: Samisk grammatikk, 34. ja čs. Pope/Sara: Eatnigiella - giellaoahpu váldogirji,  268. ja čs. Finn-Erik Vinje: Skriveregler Terho Itkonen: Uusi kieliopas, 16. s. ja čs. </p>
<p>1.1.1  Goas atnit rihku? </p>
<p>A. Váldocealkagiid gaskkas </p>
<p type="listitem">• Rihku atnit buohtalas váldocealkagiid gaskkas go ii leat konjunkšuvdna (omd. ja): </p>
<p>1.  Máhtte márfu, Elle bassá, Biera čorge ovdal go mii vuolgit. 2.  Lea go son láiki, lea go son oađđime, lea go son buohcci? </p>
<p type="listitem">• Rihku atnit váldocealkagiid gaskkas go lea konjunkšuvdna, dalle go cealkagiin ii leat oktasaš</p>
<p>subjeakta dahje eará cealkkaoassi:</p>
<p>3.  De viimmat ollii vivvasássa, ja maiddái sáhkkis Elle-goaski beasai su oaidnit. 4. Mun liikon čuoigat, ja Máret fas liiko viehkat. </p>
<p>Á. Váldo- ja oalgecealkagiid gaskkas </p>
<p type="listitem">• Rihku atnit ovdal ja maŋŋel oalgecealkaga, mii botke váldocealkaga. </p>
<p>5.  Sánit sáhttet šaddat nu ovttalágánat ahte dábálaš olbmot, geat ieža eai leat tearbmabarggus leamaš, eai šat ipmir sániid. 6.  Ánne, gii lea hui váibmil borramuššii, lea buidon. </p>
<p type="listitem">• Go oalgecealkka lea váldocealkaga ovddabealde dahje maŋábealde:</p>
<p>7. Go áhčči boahtá, de mii herskkostallat.  8.  Go mii leimmet ruoktot ollen, de easkka vuoiŋŋasteimmet. </p>
<p>1 Váldocealkka lea cealkka mii ii leat eará cealkaga vuollásaš. Dan sáhttá čállit sierra. Guokte dahje eanet cealkaga leat buohtalas cealkagat, jus daid gaskkas lea bálddalasti konjunkšuvdna (ja, muhto, dahje jna) dahje jus dakkár livččii sáhttán leat. 2 Oalgecealkka lea nuppi cealkaga vuollásaš.</p>
<p>9.  Rihku atnit ovdal ja maŋŋel oalgecealkaga, mii botke váldocealkaga. </p>
<p>B.  Oalgecealkagiid gaskkas </p>
<p>10. Soai attiiga velá ruđa, maid galge addit niidii, go gávpogis su luhtte manne. </p>
<p>C. Advearba, konjunkšuvdna ja rihkku </p>
<p>Jus advearba ja konjunkšuvdna bohtet maŋŋálaga, de sáhttá bidjat rihku ovddabeallái dahje maŋábeallái advearbba. Rihkku sáhttá maiddái dahkat oaivilerohusa. </p>
<p>11. Son čierui nu, ahte čalmmit buot ruvssodedje.   12. Son čierui, nu ahte čalmmit buot ruvssodedje. 13. Son čierui  nu ahte čalmmit buot ruvssodedje. 14. Dál son lea fas virkkosnuvvan nu, ahte besse vuoddját.  15. Dál son lea fas virkkosnuvvan, nu ahte besse vuoddját. 16. Dál son lea fas virkkosnuvvan nu ahte besse vuoddját. </p>
<p>Jus álo bidjá rihku buot njuolggadusaid mielde, de sáhttet šaddat beare olu rihkut – ja dat leat unohas oaidnit, omd. dán cealkagis:</p>
<p>Mun cealkkán didjiide, ahte juohke sajis, gos muitaluvvo Ipmila birra, muitaluvvo maiddái, maid Márjá dagai, ja son gal muitojuvvo. </p>
<p>Ná sáhtášii cealkka leat unnit rihkuiguin:</p>
<p>Mun cealkkán didjiide ahte juohke sajis gos muitaluvvo Ipmila birra, muitaluvvo maiddái maid Márjá dagai, ja son gal muitojuvvo. </p>
<p>Č. Logahallamis </p>
<p>17. Vuovddán dieđuid, dihtoriid, heasttaid! 18. Oastte jáfuid, mielkki, moniid ja vuosttá! </p>
<p type="listitem">• Jus logahallamis áigu deattuhit maŋimus oasi, de sáhttá rihku bidjat maiddái konjunkšuvnna </p>
<p>ovddabeallái:</p>
<p>. Ii sus lean láibi, mielki, dahje ruhta mainna son gávppašii. </p>
<p>D. Buohtalastimis </p>
<p type="listitem">• Rihkku atnit lađđasiid ja cealkagiid gaskkas mat leat buohtalastojuvvon duppalsániiguin, omd.</p>
<p>mađi – dađi, muhtumat – earát, nuppit - nuppit:</p>
<p>20. Mađi álbmát, dađi buoret. 21. Muhtumat lohket, earát čállet. </p>
<p type="listitem">• Rihkku buohtalas adjektiivvaid gaskii:</p>
<p>22. Buoiddes, álbmás biergu (’biergu mii lea buoidi ja álbmái’) </p>
<p type="listitem">• Fuomáš sisdoalloerohusa:</p>
<p>23. Issoras, stuora beana (’stuora beana mii lea issoras’)       Issoras stuora beana (’beana mii lea issoras stuoris’) 24. Olu geavahuvvon biillat vuovdimassii. (Biillat leat olu geavahuvvon.) Olu, geavahuvvon biillat vuovdimassii. (Leat olu biillat vuovdimassii. Dat leat  geavahuvvon.) </p>
<p>Đ. Njuolggo gohččumis ja čurvemis </p>
<p>24. Áhkku, boađe! 25. Vuoi vuoi, man hejot duinna geavai! 26. Lagat, Máret, gáfeseahka! </p>
<p>E. Njuolggo ovdanbuktimis </p>
<p>Njuolggo ovdanbuktin:  ”Manne lea”, jearai mánná,”máilbmi jorbbas?” </p>
<p>     ”Máilbmi lea jorbbas”, dajai mánná. Lea ártet, jurddašii Ánte, go nie gillejit láhttet. </p>
<p>Muhto:   Eat ane rihku gažaldagaid maŋábealde:      ”Manne lea máilbmi jorbbas?” jearai mánná. </p>
<p>    Eat ane rihku čurvemiid maŋábealde: </p>
<p>     ”Vuoi daid čáppa lábbáid!” čurvii áhkku. </p>
<p>F. Apposišuvnnaid (čilgejeaddji lasáhusaid) sirret </p>
<p type="listitem">• Rihkku sirre bođu cealkkalađđasiid, vásttasániid jna.</p>
<p>Sámieatnama čeahpimus juoigi, Áillohaš, lei Beattegis eret. Mu nuoramus bárdni, Máhtte, lea doavttir. </p>
<p>G. Muhtomin muitala rihkku cealkaga oaivila </p>
<p type="listitem">• Rihku sáhttá bidjat go dat dahká sisdoalu čielgaseabbon dahje hehtte boasttu ipmárdusa,</p>
<p>vaikko soaitá ge spiehkastit njuolggadusain. </p>
<p>Fuomáš sisdoalloerohusa:</p>
<p>Ánne dovddai bártni, gii bođii vissui ja buorástahtii su. (’bárdni buorástahtii’) </p>
<p>3 Njuolggo ovdanbuktin: Go njuolga sitere dan mii daddjojuvvo: Son muitalii: ”Sii leat muorrameahcis”.   Gaskkalas ovdanbuktin: Go iežas sániiguin muitala maid nubbi lea dadjan: Son muitalii ahte sii leat mannan   </p>
<p>muorrameahccái.  Ánte jurddašii ahte lea imaš go nie gillejit láhttet. </p>
<p>Ánne dovddai bártni, gii bođii vissui, ja buorástahtii su. (’Ánne buorástahtii’) </p>
<p>Galggat atnit bihkkaduvvon muora, dahje beassi. (Dušše muorra galgá leat bihkkaduvvon.) Galggat atnit bihkkaduvvon muora dahje beassi. (Sihke muorra ja beassi galget leat bihkkaduvvon.)   </p>
<p>Ánte, Niillas, mu ustit ja Biera ledje boahtán. Ánte, Niillas, mu ustit, ja Biera ledje boahtán. </p>
<p>Ovddit ovdamearkkas lea njealji olbmos sáhka. (Mu ustit lea eará olmmoš go Niillas.)  Maŋit ovdamearkkas lea golmma olbmos sáhka. (Niillas lea mu ustit)</p>
<p>Oahppogirjjiide berre čállit čielgaseappot, vai ii leat dušše rihkku mii čilge sisdoalu. Ii berre ná eahpečielga cealkagiid atnit oahppogirjjiin, go dušše rihkku sirre galli olbmos lea sáhka. Dákko lea buoret atnit relatiivacealkaga, omd. Ánte, Niillas, gii lea mu ustit, ja Biera ledje boahtán. </p>
<p>H. Rihkku eará oktavuođain </p>
<p>Rihku atnit sáni muhto ovddabealde: </p>
<p>Son lea hui čeahppi, muhto hillján. Doppe leat ollu luopmánat, muhto daid eai suova čoaggit. </p>
<p>Rihkku earuha sátnegirjjiin sullalassániid (synoniimaid): </p>
<p>dárju s. servitør, servitrise </p>
<p>Nammalisttuin, girjelisttuin jd. lea goargu dábálaččat ovddemusas: </p>
<p>Hætta, Ánte, oahpaheaddji </p>
<p>Eará oktavuođain:</p>
<p>oahpaheaddji Ánte Hætta </p>
<p>Guhkes ámmát-/virgenamahusaid gaskii gal bidjat rihku: </p>
<p>Sámi searvvi ovdaolmmoš, Sámi allaskuvlla vuosttašamanuensa Ánte Hætta </p>
<p>Virgenamahusat ja akademalaš dásit </p>
<p>Ii galgga rihkku virgenamahusa ja akademalaš dási gaskii:</p>
<p xml:lang="nob">lektor cand. philol. Ánte Hætta </p>
<p>Rihkku sirre eará ruđolaš lasáhusaid ja čilgejeaddji dajaldagaid: </p>
<p>Ánte, guovdageaidnulaš ja Piera, ohcejohkalaš, vuittiiga. </p>
<p>Rihkku sirre ruđolaš dahje iešbirgejeaddji lađđasiid  main álggus lea omd.: ee., dahje (dhj.), vrd., earenoamážit, namalassii, ovdamearkka dihte (omd.): </p>
<p>Vuolgu fal muhtun dállui, ovdamearkka dihte Ántte dállui. </p>
<p>Mu namma lea Bond, namalassii James Bond. Girjái lea čállojuvvon nu, vrd. 185. s. </p>
<p>Rihku atnit go lađas lea sirrejuvvon cealkagis ja biddjojuvvon ovddemussii dahje  maŋimussii: </p>
<p>Lemet-viellja riehpu, sus dat ii leat diehtu. Son dat gal lea vuogas olmmoš, Máreha ođđa irgi. Máret, son lea oalle gávvil. </p>
<p>Rihkku báikenama maŋábeallái go beaiváda: </p>
<p>Buolbmát, juovlamánu 3. beaivi 1996 Buolbmát, 03.12.1996 Buolbmágis, juovlamánu 3. beaivve 1996 </p>
<p>Rihku atnit boastačujuhussii, mii ovtta linnjái lea čállojuvvon: </p>
<p>Ánte Hætta, Suomaluodda 1, 9730 Kárášjohka </p>
<p>Go čujuhit biibbaltekstii, de atnit rihkku: </p>
<p>Joh 1,28 (muhto ii biddjojuvvo gaska rihku maŋábeallái), dahje Joh 1:28  (Johannes evaŋgelium, 1. kapihttal, 28. vearsa) </p>
<p>Rihkku (ii ge čuokkis) desimála mearkan: </p>
<p xml:lang="nob">4,3 m 19,2 sek </p>
<p xml:lang="nob">Logádassekunddaid merke rihkuin:  </p>
<p>26,5 sek. (guoktelogiguhtta sekundda ja 5 logádassekundda) </p>
<p>muhto: 2.40,3 (guokte minuhta, 40 sekundda ja 3 logádassekundda) </p>
<p>ja    2.40.3 (guokte diimmu, 40 minuhta ja 3 sekundda)</p>
<p>1.1.2  Goas eat ane rihkku </p>
<p>Oanehis cealkagiin mat gullet oktii: </p>
<p>Son oaivvildii ahte lea buoret jođi go oru.     </p>
<p>Dihten ahte vuolggát odne.  </p>
<p>Oanehis cealkagiin, main objeaktan lea cealkkaoassi, eat bija rihku konjunkšuvnna ahte </p>
<p>ovddabeallái: </p>
<p>Mun dihten ahte dat ii mana bures.   </p>
<p>Konjunkšuvdnacealkagiin lea konjunkšuvdna, ii ge rihkku: </p>
<p>Son lea Ánne ja vázzá skuvlla Kárášjogas. (oktasaš subjeakta) De mii vácciimet skuvlla ja oahpaimet lohkat. (oktasaš subjeakta) Mun cáhpen ja Elle fas biđii dan bierggu. (oktasaš objeakta) Áhkku vajai ja Ánne ges goarui dan gávtti. (oktasaš objeakta) </p>
<p>Rihku ii dárbbaš bidjat go lađascealkagiin lea oktasaš konjunkšuvdna  (go, jus, jna.): </p>
<p>Go áhčči boahtá ja ( ) eahket šaddá, de mii herskostallat. Jeara muoŧás, jus sáhtát ja ( ) asttat. </p>
<p>Eat ane rihkku go omd. dahku čuovvu nuppi dagu ja go lea oktasaš subjeakta: </p>
<p>Son váccii skuvlla ja šattai doavttirin. Son dájuhii nuppi ja vávjjahalai. Son borai guoktenuppelohkái lákcajieŋa ja vuovssadišgođii. </p>
<p>Rihku ii galgga bidjat guovtti konjunkšuvnna gaskii: </p>
<p>Ledjen vuolgán, muhto go biekkastii, de jorggihin. </p>
<p>Son dajai ahte go mun manan dohko, de son boahtá.  Son logai ahte jus dál it doama, de bázát. </p>
<p>Dievasmeahttun cealkagiin, maid gaskkas lea konjunkšuvdna, ii  galgga rihkku: </p>
<p>Máhtte manai oarjjabeallái ja Biera nuorttabeallái. Ánte lohpidii murret ja Biera maid. Johan áiggui váldit eksámena ja mun maid. </p>
<p>Rihku ii galgga bidjat cealkkavástagiid ovddabeallái: </p>
<p>Son logai iežas bargan buot. Máhtte logai ikte juo nohkan mielkki. </p>
<p>Gažaldatcealkagat </p>
<p>Rihku eat ane gažaldagaid, eat ge čurvemiid maŋábealde:  </p>
<p>"Manne lea máilbmi jorbbas?" jearai mánná. "Vuoi daid čáppa lábbáid!" čurvii áhkku. </p>
<p>Ii dárbbaš rihku bidjat dalle ge go ii ane aisttonmearkkaid.</p>
<p>Manne lea máilbmi jorbbas? jearai mánná. </p>
<p>Rihkku eat bija sániid ja partihkkaliid maŋábeallái, mat dušše "álggahit" cealkaga ja main ii leat deaddu: </p>
<p>Galahal eadni goit boahtá. </p>
<p>4 Guoros ruođut ( ) čájehit gokko konjunkšuvdna livččii sáhttán leat. 5 Dievasmeahttun cealkagiin oaivvildit dás dajaldagaid main lea verbálaoaivil, muhto verbála váilu.</p>
<p>Na ihttin dat johttájit. </p>
<p>1.1.3  Deaŧaleamos rihkkonjuolggadusat </p>
<p type="listitem">• Cealkagiid gaskii: </p>
<p>Lea go son láiki, lea go son oađđime, lea go son buohcci? Sánit sáhttet šaddat nu váddásat ahte dábálaš olbmot, geat ieža eai leat leamaš tearbmabarggus mielde, eai šat ipmir daid. Ánne, gii lea hui váibmil borramuššii, lea buidon. Go áhčči boahtá, de mii herskkostallat. </p>
<p type="listitem">• Logahallamis: </p>
<p>Son goarui gápmagiid, bittuid ja beaskka. </p>
<p type="listitem">• Gohččuma ja njuolggo ovdanbuktima oktavuođas: </p>
<p>Áhkku, boađe!  Viežžal, Biret, sátnegirjji! "Lea ártet", jurddašii Ánte, "go nie gillejit láhttet." Lea ártet go nie gillejit láhttet, jurddašii Ánte. "Viellja lea hilbat", váidalii Elle. Viellja lea hilbat, váidalii Elle. </p>
<p type="listitem">• Apposišuvnnaid (čilgejeaddji lasáhusaid) oktavuođas: </p>
<p>Olu olbmot, erenoamážit sápmelaččat, dorjot evttohusa. Okta ii boađe, Ánne boadnji. </p>
<p type="listitem">• Beaivádeamis: </p>
<p>Deatnu, guovvamánu 10. beaivi 2001 Deatnu, 10.02.2001 Deanus, guovvamánu 10. beaivve 2001</p>
<p type="listitem">• Desimálaloguin: </p>
<p xml:lang="nob">13,7</p>
<p>Logádasain: </p>
<p>13.7,7 (13 minuhta, 7 sekundda ja 7 logádassekundda)</p>
<p>FUOMÁŠ ahte lea čuokkis minuhtaid ja olles sekunddaid gaskkas: </p>
<p>2.40.16 (2 diimmu 40 minuhta ja 16 sekundda)</p>
<p type="listitem">• Sáni muhto ovddabealde: Son lea viššal, muhto hillján. </p>
<p>. 1.2 Čuokkis </p>
<p>1.2.1 Čuokkis loahpaha muitalancealkaga </p>
<p>Elle vázzá olgun. </p>
<p>Golbma čuoggá merkejit ahte sátni, cealkka dahje dajaldat ii leat loahpahuvvon:</p>
<p>Diet jal... ii ipmir ii maidege. Bear...! (Ii leat gaska čuoggá ja čuorvvasmearkka gaskkas) </p>
<p>Roahkkeruođut (gč. 1.11) ja golbma čuoggá merkejit ahte sihtáhtas  lea juoga guđđojuvvon: Teaksta teaksta  [...], teaksta teaksta. </p>
<p>Maiddái jurddasáhcu adnojuvvo go teavsttas lea juoga guđđojuvvon:  Jus dál  it doama, de gal –! </p>
<p>1.2.2  Áigedárkkuheapmi </p>
<p>Áigedárkkuheamis atnit čuoggá diimmuid ja minuhtaid gaskkas, ja minuhtaid ja sekunddaid gaskkas: Skuvla álgá dii 08.30 (dahje 0830). Son ádjánii 2.48.03 (2 diimmu, 48 minuhta ja 3 sekundda). Sekundaosiid merkemis atnit rihku: 3.08,3 (golbma minuhta, gávcci sekundda ja golbma logádassekundda). </p>
<p>Fuomáš ahte nolla galgá leat mielde. </p>
<p xml:lang="nob">1.2.3 Ortnetlogut </p>
<p>Eat ane čuoggá go regeantanummara merket romalaš loguiguin: Håkon VII - muhto dalle go arábalaš loguiguin merke:  Håkon 7.   </p>
<p>Ovllá-Mikku válljejuvvui 5. sáttaolmmožin </p>
<p>1.2.4 Numeralaš beaivádeapmi </p>
<p>6.2.1996 ja 06.02.1996 Vuođđologu sáhttá maid guvttiin nummariin čállit: 06.02.96. Bija čuoggá dákkár oktavuođain:              Čoahkkimis 20.4. dohkkehuvvui evttohus. </p>
<p>Jus beaiváda alfanumeralaččat (loguiguin ja bustávaiguin), de galgá bidjat čuoggá:</p>
<p>Guovvamánu 6. beaivi 1999   </p>
<p>Gč. 2.9.4. Riikkaidgaskasaš beaivádanmálle lea jahki - mánnu - beaivi: 1996-02-06 </p>
<p>1.2.5 Oanádusat </p>
<p>Eat bija liige čuoggá go cealkaga loahpas lea oanádus mas lea čuokkis:</p>
<p>Mánát ožžot spáppastallat, olgun viehkat jna. </p>
<p>Geahča muđui oanádusaid birra 2.10.</p>
<p>1.2.6 Čuokkis eará oktavuođain </p>
<p>Čuoggá ii galgga bidjat bajil- ja vuolláičállagiid, čujuhusaid ja dakkáriid maŋábeallái, nappo</p>
<p>teakstaosiid maŋábeallái mat muđui leat sirrejuvvon teavsttas.</p>
<p>Jus bajilčállagis leat guokte cealkaga, de lea čuokkis dušše ovddit cealkaga maŋŋel:</p>
<p>Giella vákkis vággái. Gáivuona giella galgá dohkkehuvvot </p>
<p>; 1.3 Beallečuokkis  </p>
<p>1.3.1 Cealkagiid gaskii </p>
<p>Beallečuokkis lea čuoggá ja rihku gaskasaš mearka, ja dan atnit go čuokkis orru beare garra ja rihkku fas beare almmehis gaskamearka. Beallečuoggá atnit cealkagiid gaskkas, dábálaččat váldocealkagiid gaskkas, mat gullet oktii: Bi</p>
<p>Beallečuokkis lea fálaldat čállái. Dan oažžu atnit, muhto ii goassege leat bákkolaš. Beallečuoggá maŋábeallái bidjat unna bustávaža (go fal ii leat namma).</p>
<p>1.3.2 Logahallamis </p>
<p>Go logahallá, de sirre iešguđet joavkkuid beallečuoggáin:  Sii válljejuvvojedje: Biret Eira, 25 jagi, ovdaolmmoš; Olav Andersen, 36 jagi, čálli; Erik Eriksen, 59 jagi, </p>
<p>rehketdoalli. </p>
<p xml:lang="nob">Matt 3:13-17; Mark 1: 1-18; Luk 3:1-20, Joh 1:29-34 </p>
<p>1.3.3 Sátnelisttuin </p>
<p>Sátnelisttuin muitala beallečuokkis ahte sániin lea iešguđet lágán mearkkašupmi:</p>
<p xml:lang="nob">devdojupmi s. forlis; oppfylling </p>
<p>? 1.4 Gažaldatmearka    </p>
<p>1.4.1 Gažaldatmearka loahpaha njuolggo gažaldaga  </p>
<p>Oainnát go Elle? "Goas son olle?" jearai Ánne, "mun ferten suinna dakkaviđe hupmat."  </p>
<p>(Muhto: Ánne jearai goas son olle.)  </p>
<p>Jus leat moadde gažaldaga dahje jus lea oktiigullevaš sisdoallu, de bidjat dušše ovtta gažaldatmearkka:</p>
<p>Ovllá go dien logai, vai Lemet dat lei? Vuolggát go odne, vai vuorddát go ihttážii? Gávdnet go spáppa, vai lea go láhppon? </p>
<p>1.4.2 Retoralaš gažaldagaide  </p>
<p>(maidda ii vuordde vástádusa) sáhttá bidjat gažaldatmearkka dahje čuorvvasmearkka:  </p>
<p>Leat go don oalát dájáskan? Leat go oaidnán vearrábu! </p>
<p>1.4.3 Gažaldatmearka eará mearkkaid oktavuođas </p>
<p>Gažaldatmearkka mii gullá sitáhttii mii lea aisttonmearkkaid siste, bidjat aisttonmearkkaid siskkobeallái.</p>
<p>Jus jearašit: "Lea go du namma Ánne?" de vástidivččii mánná: "Lea go du namma Ánne?" (Ii leat čuokkis </p>
<p>loahpas).</p>
<p>Jus jearašit mánás, omd. "Lea go du namma Ánne?", de gearddušii mánná gažaldaga "Lea go du namma Ánne?". (čuokkis lohppii). </p>
<p>Go gažaldatmearka ii gula sitáhttii, de biddjojuvvo gažaldatmearka olggobeallái aisttonmearkkaid:</p>
<p>Dovddat go sáni "el-culci"? jearai Máhtte. </p>
<p>Jus cealkagii lasihuvvon dajaldagas lea čuorvvas- dahje gažaldatmearka, de leat dat ovdalis  jurddasázu:</p>
<p>Son oahpahii min – muitibehtet go? - čábbát dearvvahit. </p>
<p>Ruođut ja gažaldatmearka:</p>
<p>Don lohpidit (muittát go?) mu veahkehit holbat gávtti. </p>
<p>!      1.5 Čuorvvasmearka        </p>
<p>1.5.1 Čurvemiidda </p>
<p>Čuorvvasmearkka atnit čurvemiid, gohččumiid ja sávaldagaid maŋábealde (ii leat rihkku):</p>
<p>"Mana dearvan! Čális fargga!" čurvii Ánne.  </p>
<p>Go leat máŋga čurvema, gohččuma jd. main lea oktiigullevaš sisdoallu, de atnit dušše ovtta</p>
<p>čuorvvasmearkka:</p>
<p>Orrot jaska ja čohkkedehket ovttatmano! </p>
<p>Jus gohččumiid háliida sierra deattuhit, de bidjá čuorvvasmearkka goappašagaide:</p>
<p>Orrot jaska! Čohkkedehket ovttatmano! </p>
<p>Go čurvencealkaga maŋŋel lea buohtalas váldocealkka, de dábálaččat ii galgga leat</p>
<p>čuorvvasmearka: Doama, in astta veavdit. </p>
<p>1.5.2 Retoralaš gažaldagat </p>
<p>Retoralaš gažaldahkii (masa ii vuordde vástádusa) sáhttá bidjat čuorvvasmearkka gažaldatmearkka sadjái (gč. 1.4.2 čuoggá).</p>
<p>1.5.3  Reive </p>
<p>Reivve álgui ii dárbbaš makkárge mearkka bidjat: Ráhkis Juhán </p>
<p>dahje: Ráhkis Juhán! </p>
<p> : 1.6  Duppalčuokkis </p>
<p>Geahča maiddái 2.8.1.2. </p>
<p>1.6.1 Duppalčuokkis ja sitáhtta </p>
<p>Sitáhta, árvalusa dahje njuolggomuitaluvvon jurdaga ovddabealde atnit duppalčuoggá:</p>
<p>Son dajai váimmustis: "Oskkun."  </p>
<p>Sitáhtain, árvalusain jd. atnit álo stuora álgobustáva.</p>
<p>Duppalčuoggá atnit maid logahallamiin, ovdamearkkain, čilgehusain jd. Dákko sáhttá leat unna álgobustávaš duppalčuoggá maŋábealde, (muhto dieđusge ii dalle go vuosttaš sátni duppalčuoggá maŋábealde lea namma). Jus dievas cealkka lea duppalčuoggá maŋábealde, de sáhttá bidjat stuora álgobustáva: De son fuomášii: Olmmái lea bealjeheapme. </p>
<p>1.6.2  Duppalčuokkis ja oanádusat, kásusgehčosat ja logut </p>
<p> NSR:i, 3:s, Norgga beale Sámediggi ásahuvvui 1989:s </p>
<p>1.6.3 Duppalčuokkis čilgehusaid, ovdamearkkaid jd. ovddabeallái </p>
<p>Duppalčuokkis mearkkaša dalle nappo, namalassii dahje omd.: </p>
<p>Sámi leavggas leat njeallje ivnni: alit, ruoksat, ruoná ja fiskat. Son dagai nu go juo láve ge: ráhkkanii hiljánit ja ájahalai. Sii galget lášmmohallat: čuoigat, luistet dahje čierastit. </p>
<p>Fuomáš: Adnojuvvo rihkku, ii ge duppalčuokkis, go omd., namalassii, nappo álggahit cealkaga: </p>
<p>Áillohaš lea juoigan olu riikkain, omd. Japánas, Ruoŧas ja Norggas. </p>
<p>Ii galgga bidjat duppalčuoggá go dajaldat lea cealkaga siste dahje loahpas:</p>
<p>"In," vástidii son, "jáhke mun diesa." </p>
<p>1.6.4 Duppalčuokkis eará oktavuođain </p>
<p>Duppalčuoggá atnit gáldolisttuin girječálli nama ja girjenama gaskkas:</p>
<p>Jernsletten, Per 1991:  Giella Skálla. </p>
<p>Duppalčuoggá atnit juohkinmearkan: 15 : 3 = 5 </p>
<p>Duppalčuoggáin merke loguid gori, omd. mihttolávvan kárttas:  1 : 50 000 </p>
<p>1.7 Aisttonmearkkat  « ..... »  </p>
<p>Geahča maiddái 1.13.1.</p>
<p>1.7.1 Aisttonmearkkat ja sitáhtat </p>
<p>Aisttonmearkkaid bidjat dajahusaid, sitáhtaid ja njuolggomuitaluvvon jurdagiid jd.        birra «Mun in jeagat, » jurddašii bárdni.  </p>
<p>Aisttonmearkkaid atnit maid go teavstta siste lea sitáhtta:       Vaikko anii ge barggu «joavdelassan ja váivin», de barggai son goitge viššalit. </p>
<p>     Jurddasázu (njuolggohupmansázu) sáhttá atnit aisttonmearkkaid sajis; juohke ođđa            njuolggohupmansáhcu lea ođđa linjás: </p>
<p type="listitem">    – Maid dál dagat? jearai Ánne. Fanas lea juo jođus. </p>
<p type="listitem">     – In merrii goit njuike, vástidii Biret. </p>
<p>Njuolggohupmama sáhttá čájehit aisttonmearkkaiguin (gč. bajábealde) dahje dan ii dárbbaš sierra merket:</p>
<p>Na doaivvut go das lea ávki? jearai Máhtte ”Gii lea čállán ´Beaivi álgu´,” jearai oahpaheaddji. </p>
<p>1.7.2 Aisttonmearkkaid atnit namaid ja namahusaid birra:  </p>
<p>Aage Solbakk girji "Sámi historjá" vuittii dán jagáš oahppogirjebálkkašumi.  Isak "Dálon" Triumf. "Apollo11" lei vuosttaš ilbmegirdi mii doalvvui olbmuid mánnui. ”Gii lea čállán `Beaivi álgu`,” jearai oahpaheaddji. </p>
<p>1.7.3 Aisttonmearkkat ovttas eará mearkkaiguin </p>
<p>Jus teaksta aisttonmearkkaid siste lea loahpahuvvon dajaldat, de bidjat maŋit   aisttonmearkka maŋŋelii gaskamearkka (čuoggá, gažaldatmearkka dahje    </p>
<p> čuorvvasmearkka): Son geahčai njuolga hovdii ja dajai: "Mun válddán barggu."  </p>
<p> Jus sitáhtta cealkaga loahpas ii leat sierra dajaldat, de bidjat maŋit aisttonmearkka     loahppa-gaskamearkka ovdalii: Churchill lohpidii "vara, bivastaga ja gatnjaliid". </p>
<p>1.7.4 Lágaid namat </p>
<p>Go teavsttas lea guhkes láhkanamahus, de sáhttá lága namahusa bidjat aisttonmearkkaid sisa dahje finjučállagiin čállit, sirren dihte namahusa teavsttas:</p>
<p>6 Aisttonmearkkaid (maiddái gohčoduvvon sitáhttamearkan ja čuonjáčalbmin) hápmi rievddada olu, erenoamážit mašinčállosis. Váldomállet leat ja « čála » ja ”čála”. Eaŋkilmearkkat `čála` leat unnáneappot geavahuvvon, muhto jus sitáhta siste lea sitáhtta, de galgá atnit eaŋkilmearkkaid.</p>
<p>Ovdamearka: </p>
<p>Juovlamánu 1.b.1995 lea Mánáid- ja bearašdepartemeanta mearridan mánáidgárddi sisdoalu rámmaplána, «miessemánu 5.b.1995 lága nr. 19 mánáidgárddiid birra» 2.§ nuppi lađđasa vuođul.  Rámmaplána lea láhkaásahus dán lága olis, gč. hálddahuslága 2.§ ja kap. VII ja gusto 01.01.96 rájis.</p>
<p>Dahje sáhttá geavahit finjučállaga aisttonmearkkaid sajis: </p>
<p>Juovlamánu 1.b.1995 lea Mánáid- ja bearašdepartemeanta mearridan mánáidgárddi sisdoalu rámmaplána, miessemánu 5.b.1995 lága nr. 19 mánáidgárddiid birra 2.§ nuppi lađđasa vuođul.  Rámmaplána lea láhkaásahus dán lága olis, gč. hálddahuslága 2.§ ja kap. VII ja gusto 01.01.96 rájis. </p>
<p>1.7.5 Aisttonmearkkat eará oktavuođain </p>
<p>Go čálli lea subjektiiva, de merke aisttonmearkkaiguin: Son suoládii «dušše» 100 kr. Biergu lea «albma» borramuš.</p>
<p>Sáni dahje doahpaga sáhttá merket aisttonmearkkaiguin dahje čállit finjučállagiin. Go olles cealkka lea finjučálan čállojuvvon, de ferte atnit aisttonmearkkaid:  </p>
<p>Son suoládii "dušše" 100 kr. Dá de lea "albma" borramuš. </p>
<p>Son suoládii dušše 100 kr. Dá de lea albma borramuš. </p>
<p> - 1.8 Goallossáhcu    </p>
<p>Geahča maid 1.9, 2.11.2, 2.11.3 ja 2.2.1.</p>
<p>Goallossázu ovdda- ja maŋábealde ii leat guoros gaska, earret dalle go goallossáhcu ovddasta lađđasa: ovdda- ja maŋábealde (= ovddabealde ja maŋábealde) </p>
<p>1.8.1 Goallossázu atnit go goallostit loguid, initiálasániid ja oanádusaid: </p>
<p>TV-prográmma, ON-beaivi, A4-sturrodat, e-boasta, 50-evre, 1950-lohku, §-mearka </p>
<p>Go ovddit lađđasis lea čuokkis loahpas, de ii dárbbaš goallossázu:</p>
<p xml:lang="nob">od.prp., oss.jođ. </p>
<p>-  muhto dákkár sániin lea goallossáhcu: nr.-ráidu, cand.mag.-gráda, NSR-jođiheaddji, oss.jođ.-virgi </p>
<p>Go bustávaiguin čállit: vihttalogievre, vuosttašamanuensa, de eat bija goallossázu </p>
<p>Go ovddit lađas lea vierrogillii, de lea vuogas atnit goallossázu:</p>
<p>Hyper-Ánde, super-čáppat Goallossázu ii dárbbaš bidjat oahpes ovttastumiide mat lohkkojuvvojit oktan sátnin ja adnojuvvojit dievas sátnin, ja unna bustávažiiguin čállojuvvojit: </p>
<p>narkomirko, elrávdnji, popjoavku, eldoaimmahat (muhto e-doaimmahat) </p>
<p>Nammasániid/-oanádusaid goallostit sázuin:</p>
<p>EU-riikkat, MEGA-bargi, Nato-fámut </p>
<p>Go lea goallosovttastupmi mas lea nummar/symbola ovddemusas ođđa ovttastumis, de dábálaččat ii galgga šat bidjat nuppi goallossázu maŋit lađđasa ovddabeallái:</p>
<p>3-juvllatsihkkel, 1900-logučálli, 50-jagibeaivi, 2-lihtterspánnja </p>
<p>Jus aivve bustávaiguin čállit logu, de eat ane goallossázu:</p>
<p>golmmajuvllatsihkkel </p>
<p>Dihto dajaldagaid (doahpagiid) gaskii bidjat goallossázu:  dá-deike, die-doppe, do-doppe, maŋ-maŋŋálaga, bál-bálddalaga </p>
<p>Movt báikenamain geavahuvvo goallossáhcu čilgejuvvo 2.1.5 čuoggás.                       </p>
<p>1.8.2 Fuolkevuođanamahusat ja olbmonamat </p>
<p>Fuolkevuođanamahusaid ja olbmonamaid gaskka atnit goallossázu: Biret Ánne-muoŧŧá, Ánte-áddjá, </p>
<p>Ovllá-čeahci, Juhán-vilbealli. Olbmonamaid birra geahča 2.1.4. </p>
<p>Fuomáš: Biret Ánne-áhkkorohkki (áhku namma lei Biret Ánne) </p>
<p>  Biret Ánne áhkkorohkki (áhku nama eat dieđe, muhto su áhkkut lea Biret    Ánne)   Nigá-Máhte Elle Sárá (Elle Sárá lea Nigá-Máhte nieida)   Nigá-Máhte-Elle Sárá (Sárá lea Nigá-Máhte Elle nieida)   Piera-viellja (Piera lea viellja)   Piera viellja (Pieras lea viellja)   Elle-siessá (siesá namma lea Elle) </p>
<p>  Elle siessá (siessala namma lea Elle) </p>
<p>  Máhte Ánte (Ánte lea Máhte bárdni) </p>
<p>Jus dákkár namahusain lea ovddit namma dakkár mas ii leat dássemolsašupmi, de sáhttá leat váttis diehtit lea go Elle Máret Elle nieida, vai oaivvilduvvo go olmmoš gean namma lea Elle Máret.  </p>
<p> 1.8.3 Goallossáhcu eará oktavuođain </p>
<p>Goallossáhcu čájeha oktasaš lađđasa: Mánáid- ja nuoraidskuvla, muorjemeastu ja -sáhppi </p>
<p>Goallossáhcu adnojuvvo riikkaidgaskasaš beaivádeamis: 1997-09-12 (čakčamánu 12. beaivi 1997) </p>
<p>Goallossázuin juohkit guhkes sániid (vuosttažettiin vuolimus dásiid oahppogirjjiin), vai lea álkit lohkat: goastebiergo-mális. </p>
<p>Goallossázuin sáhttá seammaládje sirret goallossániid (vuosttažettiin vuolimus dásiid oahppogirjjiin), main ovttalágán bustávat bohtet maŋŋálaga:</p>
<p>biergo-oasti. </p>
<p>1.9 Jurddasáhcu -  </p>
<p>Jurddasáhcu lea rievtti mielde guhkebuš go goallossáhcu, muhto eanas preantateavsttain (mašin- ja dihtorčállosiin) leat dábálaččat ovtta guhku. Erohus lea dalle ahte jurddasázu ja eará teavstta gaskkas</p>
<p>Go jurddasáhcu lea guhkit go goallossáhcu, de ii leat álo gaska dan ovdda- ja maŋábealde, gč. 1.9.4 ja 1.9.5.</p>
<p>1.9.1 Jurddasáhcu sirre  </p>
<p>Jurddasáhcu sirre lassi dajaldagaid, čilgehusaid, várremiid, oktiibidjamiid jd.: Mun in sáhte – in jur </p>
<p>dál – váldit badjelasán lasi barggu. Sáhttá maid atnit rihku dahje ruođu. Rihkku lea neutrálamus dán </p>
<p>golmma čállinmearkkas; jurddasáhcu ja ruođut leat nanu sirrenmearkkat. Jurddasázut bajidit liige</p>
<p>čilgehusa, ruođut fas čájehit ahte liige čilgehus ii leat nu deaŧalaš.</p>
<p>Fuomáš: Ii galgga bidjat čuoggá lasáhusa maŋábeallái, vaikko livččii ge ollescealkka: </p>
<p>Son čilgii midjiide – vai ipmirdivččiimet – dan sáni maid anii logaldallamis. </p>
<p>Jus lasáhusas lea gažaldatmearka loahpas, de bidjat gažaldatmearkka loahppajurddasázu ovddabeallái: Son oahpahii midjiide – muitibehtet go? – olmmošvieruid. </p>
<p>1.9.2 Jurddasáhcu čájeha </p>
<p>Jurddasáhcu čájeha bottu ovddabeale juoidá vuordemeahttuma: </p>
<p>Gal diet gal lei dego –. </p>
<p>Ja adnojuvvo maid go cealkka botkejuvvo:</p>
<p>Bumbbás gávnnai son – gálbbeseaibbi. </p>
<p>1.9.3 Jurddasáhcu aisttonmearkkaid sajis </p>
<p>Jurddasázu (njuolggohupmansázu) sáhttá atnit aisttonmearkkaid sajis; ođđa ságastalli lea ođđa linjás:</p>
<p type="listitem">– Maid dál dagat? jearai Ánne. Fanas lea juo jođus. </p>
<p type="listitem">– In merrii goit njuike, vástidii Biret. </p>
<p>1.9.4 Jurddasázu atnit beaivádeamis:  </p>
<p>      juovlamánu 1–12 beivviid.  </p>
<p>     Dahje:  juovlamánu 1.–12. beivviid (juovlamánu 1. beaivvi rájes gitta 12. beaivvi lohppii) </p>
<p>Dákko ii galgga gaska jurddasázu bokte:</p>
<p>mánnodat–bearjadat siidduin 25–100 </p>
<p>Olles áigemeriid sáhttá ná čállit:</p>
<p>Rámburáigi lávvordagaid: 9–13. Dahje: Rabasáigi 09–13. Dás oažžu guođđit oanádusa dii.  </p>
<p>Go lea jurddasáhcu guovtti vuođđologu gaskkas mat gullet ovtta jahkečuohtái, de oažžu oanidit maŋibu:</p>
<p>1912–95 1995–97 (ii fal 1995–7) </p>
<p>Muhto: 1867–1978 </p>
<p>Lea erohus: 2–300 olbmo (gaskal 2 ja golbmačuođi olbmo) ja 200–300 olbmo (nappo gaskal guoktečuođi ja </p>
<p>golbmačuođi olbmo) </p>
<p>1.9.5 Go sula áigu juoidá muitalit:  </p>
<p>Gos 2–3:s leat čoahkkanan Son njuovai 4–5 bohcco. Son njuovai njeallje–vihtta bohcco. </p>
<p>Dákko ii galgga gaska jurddasázu bokte.</p>
<p>1.9.6 Go lohku geardduhuvvo bustávaiguin: </p>
<p>Son dinii 20 000 kr  – guoktelogi duháha kr – ja mávssii 5 000 kr – vihttaduháha kr – vearu.  </p>
<p>Dalle bidjat gaskka jurddasázu ovddabeallái ja maŋábeallái.</p>
<p>Ruđa dárkkuheamis: 99,– kr (dahje 99,00 kr) Ii galgga gaska jurddasázu ovddabeallái. </p>
<p>1.9.7 Falástallanbohtosiidda atnit maid jurddasázu </p>
<p>      Guovdageaidnu–Kárášjohka: 2–1 </p>
<p>(Eat bija gaskka jurddasázuid bokte)</p>
<p>1.9.8 Jurddasázu atnit go čuoggáid liste </p>
<p>Hálbbiduvvon:</p>
<p type="listitem">– láđđi </p>
<p type="listitem">– hearvabáttit </p>
<p type="listitem">– holberavda </p>
<p>1.9.9 Jurddasáhcu eará oktavuođain </p>
<p>Láhkateavsttain, paragráfaid logahallamis, gč. 1.12.5.</p>
<p>1.10 Finjusáhcu  / </p>
<p>1.10.1 Finjusáhcu iešguđet oktavuođain </p>
<p>Molssaeavttut</p>
<p>Finjusáhcu muitala molssaeavttuid : mánát/nuorat, sihkkel-/skearrobálggis </p>
<p>“Juohke”</p>
<p>Finjusáhcu muitala ’juohke’: 20 km/d (20 kilomehtera juohke diimmus)</p>
<p>Áigedárkkuheapmi</p>
<p>Finjusázu atnit áigedárkkuheamis: 1996/97 skuvlajagi, cuoŋománu/miessemánu molsašumis. Go áigedárkkuheamis lea olles kalenddarjagiin sáhka, de berre atnit jurddasázu:  </p>
<p>1996-2000 áigodat </p>
<p>Finjusáhcu sirre sálbma-/lávllalinjáid:</p>
<p>Mun ilus juovlaruohta lean / Go Jesus riegádii / Go násti báittii šerrosit </p>
<p>Cuovkamearkan</p>
<p>Finjusáhcu adnojuvvo cuovkamearkan: 1/3 </p>
<p>Muđui</p>
<p>c/o (eŋgelas care of, nappo «guhte orru dan olbmo luhtte») </p>
<p>Beaivádeapmi</p>
<p>Fuomáš: Beaivádeamis eat ane finjusázu (ii 6/2 1996, muhto omd. 6.2.1996)  </p>
<p>1.11 Ruođut </p>
<p>Geahča maiddái 1.13.2 čuoggá ja 6. kapihttala. Leat njealjelágán ruođut: dávgeruođut (...); roahkkeruođut [...], bárroruođut {...} ja njunneruođut &lt;...&gt;. Bárroruođut ja njunneruođut adnojuvvojit dábálaččat dušše fágačállosiin.  Dás eat čilge daid anu.  </p>
<p>Ruođuin leat guokte oasi − gurut ruohtu ja olgeš ruohtu.</p>
<p>(  )  1.11.1 Dávgeruođut  </p>
<p>Dávgeruođuid atnit teakstaoasi birra mii lea lasáhussan, čilgehussan, molssaeaktun dahje čálli kommentáran:</p>
<p>Lásse fárrii lulás (Osloi).   Mun vuoján biillain (guorbmebiillain). </p>
<p>Go ruohtoteaksta lea sierra cealkkan, de čállojuvvo maŋit ruohtu loahppa gaskamearkka - čuoggá, gažaldatmearkka dahje čuorvvasmearkka - maŋábeallái:</p>
<p>"Ellos Sápmi!" čurvo dalle. (Miellačájeheaddjit čurvo dan Čávžžus.)  </p>
<p>Jus ruohtoteaksta lea nuppi cealkaga oassin ja loahpaha dan, de bidjat loahppa ruohtomearkka loahpaheaddji gaskamearkka ovddabeallái: Lei čielga ášši (dan doivo olbmot). Fuomáš ahte dákkár ruohtoteavsttas lea unna álgobustávaš, vaikko livččii sáhttán leat sierra cealkkan. (Dieđusge atnit stuora ovdabustáva go vuosttaš sátni lea namma dahje eará sátni maid galgá čállit stuora bustávain.) </p>
<p>Gažaldatmearkka ja čuorvvasmearkka bidjat ruođu maŋábeallái, jus dat gullá ollisvuhtii:</p>
<p>Leat go lohkan «Kátjá» (man Elle Márjá Vars lea čállán)?  </p>
<p>Jus gažaldatmearka ja čuorvvasmearka gullet ruođu sisdollui, de galget dat ruođuid sisa:</p>
<p>Doppe lei stuora jávri (guollejávri?). </p>
<p>Ruođut leat dávjá rihku(id) sajis, ja nappo ii galgga atnit sihke rihku(id) ja ruođuid oktanaga:</p>
<p>Juvvá (gean gástanamma lea Johan Olsen) lea Jáhkovuonas eret. Juvvá, gean gástanamma lea Johan Olsen, lea Jáhkovuonas eret. </p>
<p>Ruođuid ovddabeallái ii galgga bidjat rihku: Niillas čuojahii (go ii ollen boahtit).  </p>
<p>Dušše logahallamis atnit rihku: Oahpahuvvo dárogillii, (davvi)sámegillii ja suomagillii. </p>
<p>Lassi ruohtolađascealkaga maŋábeallái ii galgga rihkku: Máret (gii lei boarráseamos) váccii ovddemusas. </p>
<p>Muhto fuomáš: Go uvssat dahppojuvvojit (juste diibmu 2100:s), de galget buohkat leat olgun. </p>
<p> [ 1.11.2 Roahkkeruođut        </p>
<p>Roahkkeruođuid atnit go sitáhtas guođđá oasi: Teaksta teaksta [...] teaksta. Jus oanehis oasi guođđá, de merke ruođuid sisa golbma čuoggá.  Jus guhkit oasi guođđá, de sáhttá merket golmmain jurddasázuin. </p>
<p>Roahkkeruođut biddjojit sierra lasáhusaid birra, sirret daid eará ruođuin:  Biilavuoddji čilgii dáinnalágiin: "Ledjen juste vuoddján olgeš guvlui go nubbi biila (rukses Toyota) bođii </p>
<p>maŋis [issoras leahtuin]".  </p>
<p>Roahkkeruođuid sáhttit bidjat siskkit ruohtun teavstta siste: Dieđihan didjiide (lea loahpalaš vástádus </p>
<p>[gč. 2.5. reivve]) ahte in mieđit dasa.   </p>
<p>Fuomáš ahte matematihkas adnojuvvojit roahkkeruođut olggut ruohtun. </p>
<p>Jus sitáhttii lasiha maidege, de bidjá roahkkeruođuid lasáhusaid birra,:</p>
<p>Ovdaolmmoševttohas logai: «Olbmot [Kárášjoga báikkálaš searvi] leat vuosttaldan mu suollemas vugiiguin." </p>
<p>Dan birra lea J[ohan] D[aniel] Hætta čállán ... </p>
<p>Jus sitáhtas lea čállinmeattáhus dahje eará boasttuvuohta, de čálesta dan maŋŋái :</p>
<p>[sic!] dahje dušše [!] </p>
<p>1.11.3  Stuora vai unna bustávaš? </p>
<p>Teaksta ruođuid siste álggahuvvo álo unna bustávažiin, jus ii leat stuora gaskamearka ovddabealde (čuokkis, gažaldatmearka, čuorvvasmearka). Galgá nappo leat unna bustávaš maiddái dalle go ruođuid siste lea dievaslaš cealkka:</p>
<p>Sámmol logai guovžža doarridan iežas (mii diehtit dál ahte lei ealgabeana!) gitta viesuid lusa.  Sámmol logai guovžža doarridan iežas gitta viesuid lusa</p>
<p>Ruohtoteavstta ii galgga čuoggáin loahpahit, muhto čuorvvašmearkkain dahje gažaldatmearkkain gal sáhttá loahpahit.</p>
<p>1.12 Eará merkenvuogit   </p>
<p>1.12.1  Apostrofa    ’ </p>
<p>Apostrofa sulastahttá deaddomearkka: ´, ja dát mearkkat seaguhuvvojit dávjá. Dábáleamos lea rihku hápmi, muhto dieđusge linjá bajábealde.</p>
<p>Sámegielas ii adnojuvvo apostrofa, eará go loguid ja oanádusaid genitiivahámis (NBR', 10') ja ortnetloguid genetiiva-, illatiiva- ja lokatiivahámiin gč. 2.9.7.</p>
<p>1.12.2  Akseantamearka ja muhtun amas čállinmearkkat </p>
<p>Akseantamearka (´) lea sámegielas oahpes mearka, ja sirre čuvges á ja sevdnjes a.  Akseanta merkejuvvo gurut guovllus bajás olges guvlui. </p>
<p>Muhtun vierissániin adnojuvvo akseantamearka e bajábealde, váldodeattu merket: </p>
<p xml:lang="nob">portemoné, supé </p>
<p>Dákkar akseantamearkka ii dárbbaš čállit e bajábeallái.  </p>
<p>Dušše mearriduvvon namaide galgá bidjat akseantamearkka.</p>
<p xml:lang="nob">Émile, René, Andalucía  </p>
<p>é merket maid dalle go muđui seahkánivččii diftoŋggain: filéa, filéastit á merket seamma ákkain: areála, lineára, teáhter </p>
<p> ` 1.12.3  Gravis </p>
<p>(fránskagillii accent grave)   Gravis merkejuvvo nuppe guvlui go akseanta, namalassii gurut guovllus vulos olgeš guvlui.</p>
<p>Gravismearka adnojuvvo sámegielas dušše muhtun vierronamain:</p>
<p xml:lang="nob">Genčve, Berlčme, Jonquičr               </p>
<p>  1.12.4  Juolgenohta       </p>
<p>Juolgenohtii čujuhit dáinnalágiin. Juolgenohta bidjat njuolga dan sáni maŋábeallái, masa čujuhit. </p>
<p>Jus juolgenohta guoská olles cealkagii, de bidjat dan čuoggá, rihku jd. maŋábeallái. Jus juolgenohtamearka guoská dušše sátnái dahje dajaldahkii, de bidjat dan njuolga sáni/dajaldaga maŋábeallái (gaskka haga). </p>
<p> § 1.12.5  Paragráfa </p>
<p>7  Jus siiddus lea dušše okta juolgenohta, de sáhttá maid bidjat nástti *. 8 Dát čujuha olles cealkagii. Danin galgá juohkenohtamearka gaskamearkka maŋábeallái.</p>
<p>Paragráfamearka atnit ee. lágain, láhkaásahusain ja njuolggadusain. Sámegielas čállit dábálaččat ná:  5. § (eat ge § 5).</p>
<p>Go jorgala láhkateavsttaid, de ferte čállit § 1, § 2 jna. bajilčállagiidda, vai šaddá seammaládje go vuođđoteaksta. Maiddái dan dihte vai §-mearka boahtá vuosttažin ja dainna lágiin lohkki dakkaviđe oaidná ahte lea paragráfain sáhka. Seammaládje ferte vuollečuoggáid merket a, b, c, d jna. (ii ge a, á, b, c, č...) vai lea álki gávdnat seamma paragráfa ja čuoggá goappaš teavsttain. Go teavsttas muđui lea sáhka paragráfain, de sáhttá čállit: 5. §, 5. §:s, 26. §, </p>
<p>«28. – 34. §§:in muitaluvvo ráŋggáštusmearrádusaid birra.» Dahje: §§:in 28–10, 29– 34 ja 34–12 .... ja §§:in 28, 34 ja 52....jna. </p>
<p>Ollu láhkaparagráfat leat čohkkejuvvon kapihttaliidda, ja paragráfat leat nummarastojuvvon maŋŋálaga miehtá lága. Eanas stuorát lágain lea juohke kapihtal nummarastojuvvon sierra. Dalle mearkkaša: § 7-2 (gaskkaid haga) 7. kapihttala 2. paragráfa.   </p>
<p>Fuomáš:   § 10–15 lea 10. kapihttala 15. paragráfa (jurddasáhcu gaskkaid haga) ja </p>
<p>§ 10 – 15 (§§ 10 – 15) lea 10. paragráfa rájes gitta 15. paragráfa rádjái (gaskkat </p>
<p>jurddasázu guovttebealde).</p>
<p>Sámegillii fertet mii merket guvttiin §-mearkkain go lea máŋgga paragráfas sáhka (nappo ii čállit §</p>
<p type="listitem"> – 15 go oaivvildit paragráfaid 10 rájes gitta 15 rádjái), vai dát guokte paragráfamerkenvuogi eai </p>
<p>seahkán, vaikko dat earuhuvvojit ge gaskkaiguin jurddasázu guovttebealde. Dárogielas čállet § 10 </p>
<p>til 15 dahje §§ 10 –  go oaivvildit 10. paragráfa rájes 15. paragráfa rádjái, muhto das boahtá </p>
<p>čielgasit ovdan ahte ii leat sáhka paragráfas 10–15 go atnet sáni til. </p>
<p>Mii fertet ná merket paragráfaid maiddái dalle go originálateaksta lea sámegillii - sihke dan dihte vai álo šaddá </p>
<p>Fuomáš: Paragráfamearka lea dábálaččat nummariin fárrolaga ja galgá leat okta gaska mearkka ja </p>
<p>nummara gaskka: § 5, 5. § </p>
<p>Fuomáš: Go paragráfas leat máŋga oasi, mat merkejuvvojit a, b, c jna, de čállit bustáva oktii </p>
<p>nummariin, omd. Vuođđolága § 110A </p>
<p>Fuomáš: Paragráfamearkka čállit ovttas nummariin, ii ge bustávain. </p>
<p>Ii galgga nappo čállit: § vihtta, viđat §, muhto § 5 ja 5. §.</p>
<p>1.12.6 Čoahkkáigeassu: </p>
<p>Bajilčállagiin:</p>
<p xml:lang="nob">§ 1, § 2, ...... § 34 </p>
<p>Čuoggát: </p>
<p>a, b, c, d jna. (ii a, á, b, c, č...) </p>
<p>Čujuhusain/teavsttas:</p>
<p> Dan birra lea Boazodoallolága 20. §:s </p>
<p>Dan birra lea Meahccelága 23. ja 25. §§:in.  </p>
<p>Dan birra lea Fuođđolága 10. – 15. §§:in. (10 § rájes gitta 15 § lohppii) Dan birra lea Sámelága 10–15 §:s (10. kapihttala 15. paragráfas) </p>
<p>Lea maid vejolaš čállit: --- Sámelága §:s 10-15 ---.</p>
<p>Galgá leat guoros gaska logu ja paragráfamearkka gaskka, muhto ii paragráfamearkka ja kásusmearkka gaskkas.   %  1.12.7 Proseanta          </p>
<p>Proseantamearkka atnit dušše loguid oktavuođas. Nummara ja proseantamearkka gaskkas lea okta guoros gaska.</p>
<p>Jus ii leat nummar teavsttas, de čállit proseanta bustávaiguin: </p>
<p>- Galle proseantta mávssát vearu? - Golbmalogi  proseantta (dahje 30 proseantta) </p>
<p>Proseantasáni sáhttá oanidit pst.  go dat lea čállojuvvon logu oktavuođas: </p>
<p>65 pst. ohppiin ledje eret. </p>
<p>Fuomáš:  Ii galgga čállit %-mearri, muhto proseantamearri. </p>
<p>1.13 Movt mearkkaid čállit maŋŋálaga </p>
<p>1.13.1 Aisttonmearkkat eará mearkkaid oktavuođas </p>
<p>Geahča maiddái 1.7. Ovdamearkkat čájehit mainna lágiin mearkkaid čállit maŋŋálaga: </p>
<p>Elle dajai: "Gal mun várra ollen eahkedii." "Gal don de vuolggát mu mielde teáhterii," árvalin mun. "Biret gal maid vuolgá," dajai eadni, "jus lea geargan barggus dassážii." "Oastte bileahtaid dál juo," rávvii áhčči. "soaitá áibbas dievva eahkes." </p>
<p>Radios gullui muitaleame: "Váldogeaidnu lea gitta." </p>
<p>"Vuolggát go mielde?" jerren mun. "Oba suohtas!" čurvii eadni. "Son boahtá `Ekspress 2000:in`", dajai Elle.  Son boahtá «Ekspress 2000:in», dajai Elle.  </p>
<p>Uksafákta ávžžuhii: "Bohtet buori áiggis." De álggii teáhter: "Bures boahtin!" </p>
<p>Oktii lei hui suohtas teáhterčájálmas: "Min duoddarat". </p>
<p>Sámi mánáid-TV:s odne: "Áhkobiemmu". </p>
<p>- Mii odne lea TV:s? - "Áhkobiemmu". Son vástidii: "Áhkobiemmu." </p>
<p>Go sitere čállojuvvon gálduid, de dábálaččat eat čále aisttonmearkkaid gaskii eará mearkkaid go mat originálas leat.  </p>
<p>Jus sitáhtas lea boasttuvuohta, de sáhttá dan maŋŋelii čálestit: [sic!] dahje [!]. </p>
<p>Go sitáhtta lea olles cealkka, de čállit mearkkaid dáinna lágiin:</p>
<p>"Mun čálán dán reivve dutnje." </p>
<p>Go sitáhtta lea eará cealkaga oassin, de bidjat čuoggá aisttonmearkka maŋábeallái:</p>
<p>Oahpaheaddji čálii "mánná lea siivui ja viššal bargat". </p>
<p>Muhtomin sáhttá dat sitáhtta maid olmmoš álggaha iežas cealkagiin, joatkašuvvat čuoggá ráji meaddel:</p>
<p>Son rámpui bártnis "viššalin, searran ja bivnnuhin. Ii gávdno nubbi dakkár". </p>
<p>Go sitáhta maŋábealde lea dajai son, vástidii son, árvalii son jna., de bidjat rihku loahppa aisttonmearkka ovddabeallái, vaikko rihkku ii leat sitáhta oassin: </p>
<p>"Gilvvus lea sátnegirji vuoitun," lea čállojuvvon Gielladieđuin. </p>
<p>Go sitáhta loahpas lea čuorvvasmearka dahje gažaldatmearka, de eat bija rihku ovddabeallái «dajai </p>
<p>son», «oaivvildii son»  ja eará dákkar cealkagiidda: «Bohtet borrat!» čuorvvui eadni. </p>
<p>1.13.2 Ruođut ja čuokkis </p>
<p>Go teaksta mii lea ruođuid siste lea cealkaga oassin, de bidjat čuoggá ruođu olggobeallái (nu go dás). Ovdamearka: In heađisge bargan dan (in dalle goit). Jus ruđolaš lasáhus lea čuoggá, </p>
<p>čuorvvasmearkka dahje gažaldatmearkka maŋŋel álggahuvvon, de čállit maŋit ruohtomearkka</p>
<p>lasáhusa čuoggá maŋábeallái. (Nu go dás.) Ovdamearka: Sápmelaččat ásset njealji riikkas. (Norggas ásset eanemus.) </p>
<p>Go sitáhtas lea dušše okta cealkka, de bidjat ruođu cealkaga sisa ja čuoggá čállit olggobeallái ruođu:</p>
<p>"Dábálaččat lea rávis olbmo allodat gávcci gearddi oaivvi allodaga" (Inga Hermansen Hætta: </p>
<p>Guovdageaingákti, 1993:17).</p>
<p>Go sitáhtas leat máŋga cealkaga, de bidjat ruođuid ja čuoggá ná:</p>
<p>«12 erttetdávtti dahket raddevuovdda. Maŋábealde dat laktasit čielgedávttiide, ja ovddabealde fas mielgadáktái. Mielgadákti juohkása golmma oassái: mielganjunni, ieš mielgadákti ja mielgaskáktá.» (Egil Utsi: Anatomiia, 1986:10.)  Vuođđologuid čállit dan cealkaga sisa masa gullet, ja ruođu loahpahit ovdal čuoggá. Oanehis siidočujuhusaid jd. berre seammaládje bidjat: </p>
<p>Mii logaimet "Njoammiliid diggi" (1981). Son namuhii "oarjjabeale siiddaid" (33. s). Oahpaheaddji dajai: "Lásse ii lean goassege hilbat" (mu vuolláisázasteapmi). </p>
<p>Jus almmotge háliidat bidjat čuoggá čujuhusruođu ovddabeallái, de galgá ruođuid sisdoalus leat stuora ovdabustávva:</p>
<p>Oahpaheaddji dajai: "Lásse ii lean goassege hilbat". (Mu vuolláisázasteapmi.) Son namuhii "oarjjabeale siiddaid". (33. s.)  Dákko ii dárbbaš leat čuokkis ruođuid siste. </p>
<p xml:lang="nob">Go referere, de merke ná:</p>
<p>Inga Hermansen Hætta mielde lea rávisolbmo allodat gávcci geardde oaivvi allodaga. (Guovdageaingákti 1993:17). </p>
<p>1.13.3 Ruođut ja eará mearkkat </p>
<p>Ruođut fárrolaga čuorvvasmearkkain, gažaldatmearkkain, duppalčuoggáin, beallečuoggáin dahje rihkuin:</p>
<p>Čuorvvasmearkkaid ja gažaldatmearkkaid bidjat ruođuid siskkobeallái go gullet lasáhussii dahje</p>
<p>coggaluvvon cealkagii:</p>
<p>Mun luiken dutnje biilla (muittát go?), mas lei bensiidna dievva táŋkka. Don áigot geargat ovdal borgemánu (muitte dan!), it ge ájahallat. </p>
<p>Muhto:</p>
<p>Muitte lohpádusat (gč. 29.7.96 reivve)! Oaivvildat go duođas dan (gč. maid čállet girjái)? </p>
<p>Duppalčuokkis gullá dábálaččat oppalašvuhtii ja biddjojuvvo danin ruođu olggobeallái:</p>
<p>Son háliidii dan duođas (ja deattuhii dan): "Váldde buot!" </p>
<p>Beallečuoggá bidjat álohii ruođuid olggobeallái:</p>
<p>Mun bohten maŋŋit (mus billahuvai biila); muhto čoahkkin gal álggii dan dihte. </p>
<p>Dávjá leat ruođut rihkuid sajis, ja danin atnit ruođu dahje rihku: </p>
<p>Bohten (vaikko in livčče nu háliidan) čoahkkimii. Bohten, vaikko in livčče nu háliidan, čoahkkimii. </p>
<p>Muhtomin leat ruođut ja rihkku oktanaga, namalassii dalle go cealkka goitge livččii gáibidan rihku almmá ruođuid haga nai:</p>
<p>Mii vuoddját eahkes (dii 1900:s), bođeš dal gii boahtá. Eahkes go vuoddját (dii 1900:s), de fertejit buohkat leat gergosat. </p>
<p>1.14 Mearkkaid gaska </p>
<p>1.14.1 Čuokkis </p>
<p>Okta guoros gaska maŋábealde (muhto ii ovddabealde) teavstta gaskamearkkaid (.  ;  :  ?  !)</p>
<p>Eahkes nohkken árrat. Iđđes go lihkken, vulgen. </p>
<p>Okta gaska golbma čuoggá ovddabealde (muhto ii maŋábealde).</p>
<p>Boađát go, vai ...? Guobbal eret, fasttaha ...! </p>
<p>Go ođđa cealkka álgá maŋŋel golbma čuoggá, de lea ná:</p>
<p>Son šuohkihii... Dasto vástidii: Áiggun! </p>
<p>Dan golmma čuoggá gaskii eat ane guoros gaskka. Go golbma čuoggá mearkkašit ahte lea sátnelahkki, de ii leat guoros gaska daid ovddabealde, muhto dan golmma čuoggá maŋábeallái bidjat gaskka ovdal ođđa sáni:</p>
<p>Diet jal... Ii son ipmir maidege. </p>
<p>Ortnetloguid maŋábeallái bidjat ovtta guoros gaskka:</p>
<p>1. siidu, 3. beaivi </p>
<p>Máŋggasánát oanádusain eat ane guoros gaskka:</p>
<p>ped.jođ., St.dieđ. </p>
<p>1.14.2 Rihkku ja beallečuokkis </p>
<p>Bidjat ovtta guoros gaskka rihku ja beallečuoggá maŋábeallái (muhto ii ovddabeallái):</p>
<p>In ollen čoahkkimii; biila cuovkanii. Jus it máhte, de galggat bivdit veahki. </p>
<p>Fuomáš: Eat ane guoros gaskka desimalrihku bokte (10,50 kr) iige biibbalčujuhusain (Joh 3,16). </p>
<p>1.14.3 Gažaldatmearka ja čuorvvasmearka </p>
<p>Dábálaččat bidjat ovtta guoros gaskka gažaldatmearkka ja čuorvvasmearkka maŋábeallái (muhto ii ovddabeallái):</p>
<p>It go sáhte doapmat? vuorjjai viellja. Guobbal eret! čergii oabbá. </p>
<p>1.14.4 Duppalčuokkis </p>
<p>Dábálaččat atnit ovtta guoros gaskka duppalčuoggá maŋábealde (muhto ii ovddabealde):</p>
<p>Elle jearai: Leat go luopmánat láddan? </p>
<p>Fuomáš:  Muhtun mihtuin ja juohkimis lea guoros gaska guovttebealde duppalčuoggá : </p>
<p>Kártamihttu 1 : 50 000  Juohkinmearkan  1 : 3  </p>
<p>1.14.5 Ruođut ja aisttonmearkkat Eat bija guoros gaskka ruohtomearkkaid ja daid sisdoalu gaskii – ii ge aisttonmearkkaid ja daid sisdoalu gaskii: </p>
<p>Mun boađán (muitte fal dan), dakkaviđe go gearggan. Son gohčodii mu "dikkárin, nággárin ja heajos olmmožin". Son "dinii báldá". </p>
<p>1.14.6 Guhkkálaga čála </p>
<p>Guhkkálaga čállagis atnit golbma guoros gaskka sániid gaskkas (loguid ja eará mearkkaid ii galgga</p>
<p>čállit guhkkálaga):</p>
<p xml:lang="nob">M i i   s i h t a t  10 %   b á l k á l a s á h u s a !</p>
<p>Fuomáš: Okta guoros sadji ruođuid ja sáni gaskii. Golbma guoros saji sániid gaskkas. </p>
<p xml:lang="nob">A d d e t   s á p m e l a č č a i d e   ( S á m e d i g g á i )   v u o i g a t v u o đ a i d !</p>
<p>1.14.7 Mihtuid, deattuid ja sullasaččaid oanádusat </p>
<p>Oanádusat mat lohkkojit sátnin, galget adnojuvvot sátnin. Nappo bidjat guoros gaskka riikkaidgaskasaš oanádusaid ja gullevaš nummara gaskii. Mihtuid, deattuid ja ruđa oanádusaide ii dárbbaš bidjat čuoggá:</p>
<p xml:lang="nob">3 ml, 3 min, 3 s, 3 m, 3 km, 3 g, 3 kg, 3 t, 3 kW, 3 W, 3 A, 3 V, 3 dB, 3 Hz, 3 %, 3º C, § 3, 3. §, dii 0300, 3 $, 3 £ </p>
<p>Njuolggadus spiehkasta čiehkagráda, juolgemihtu ja dumá mearkkaid dáfus. Dáin ii leat guoros gaska nummara ja mearkka gaskkas.</p>
<p>°  («čiehkagráda»), 3' («juolgemihtu»), 3" («dumá») </p>
<p>Okta guoros sadji oažžunmearkka, láhppinmearkka, juohkinmearkka, geardunmearkka ja ovttamađemearkka ovddabeallái ja maŋábeallái: </p>
<p xml:lang="nob">12 + 13 = 25    ⋅ 3 = 6  3 - 2 = 1  22 : 2 = 11 </p>
<p>&amp;, &lt;  («unnit go») ja &gt; («stuorit go») ovddabeallái ja maŋábeallái maid bidjat ovtta guoros gaskka.</p>
<p>Fuomáš: Eat ane guoros gaskka go + ja - gusket dihto lohkui (positiiva dahje negatiiva lohkui): </p>
<p xml:lang="nob">3 - 4 = -1 4a - (-1b + 2a) +° C </p>
<p>1.14.8 Initiálaoanádusat </p>
<p>Initiálaoanádusain eat maid ane guoros gaskka:</p>
<p>NRK, NATO, ON </p>
<p xml:lang="nob">2. RIEKTAČÁLLIMA NJUOLGGADUSAT JA RÁVVAGAT </p>
<p>2.1 Vierissánit (loatnasánit) </p>
<p>Ale ane dárbbašmeahttun vierissániid. Vierissánit eai čábbudahte čállosa. Oahppogirječálli galgá</p>
<p>čállit ipmirdahtti giela. Vierissáni berre čilget, sierra synonymalisttus dahje juolgenohtas. (Seamma</p>
<p>berre dahkat erenoamáš suopmansániiguin, maid mánát ja nuorat eai soaitte dovdat (gč. 3.3.)).</p>
<p>Lea álkit giellaoččodeddjiide oahppat go eai leat nu issoras guhkes cealkagat ja olu vierissánit. Oahppogirječálli berre muittus atnit ja váruhit ahte ii čále oktanaga nu olu vieris dahje amas sániid, amaset oahppit vuollánit ja dolkat logadettiin. Olmmoš illosa ja šaddá buori millii go lohká bures čállojuvvon čállosiid maid álki lea ipmirdit. Jus lea 5. luohká mánáide čállime oahppogirjji, de berre atnit giela dego livččii 4. luohká mánáide čállime. Ii čálli galgga čájehit man váddásit son máhttá čállit, muhto baicca man njuovžilit!</p>
<p>2.1.1 Movt vierissániid čállit? </p>
<p>Vierisgiela sániid ja oanádusaid čállin ja sojaheapmi </p>
<p>Eará giela sátni mii ii galgga sámegiel čállosis jorgaluvvot, čállojuvvo ja sojahuvvo dáinna lágiin:</p>
<p>Gihppaga sáhttá diŋgot NRK Hefteekspedisjonenis. </p>
<p>Ii berre duppalčuoggáin sirret dárogiel sánis sámegiel kásusgehčosa. Duppalčuokkis boatku sániid ja lea unohas oaidnit go lohkat galgá. Dan berre dušše oanádusaid ja loguid dáfus atnit, gč. 2.9.7. ja 2.10.4. Muđui galgá kásusgehčosa laktit njuolga sátnái.  </p>
<p>Jus oanádusat leat dárogillii/suomagillii/ruoŧagillii, de jorgaluvvojit oanádusat. Jus oanádusat leat riikkaidgaskasaš oanádusat, de dat eai jorgaluvvo. Oanádusaide galget álo leat čilgehusat. Jus namma, dahje oanádus mii lea omd. searvvi jd. namma, ii leat almmolaččat sámegillii, de ii galgga jorgalit ii nama ii ge dan oanádusa, omd.  </p>
<p xml:lang="nob">NAF  -  Norges Automobil-Forbund</p>
<p>Go namat mat maiddái leat oanádussan, adnojuvvojit sámegillii, de oanádusat jorgaluvvojit, omd.</p>
<p xml:lang="nob">FN    De forente nasjoner    ON  Ovttastuvvan našuvnnat EU Europeisk Union   EO  Eurohpa ovttastupmi EØS  Europeisk økonomisk samarbeid EEO  Eurohpa ekonomalaš ovttasbargu</p>
<p>Oanehis vai guhkes a - (a vai á)? </p>
<p>Geahča maiddái 2.1.4 čuoggá olbmonamaid birra ja 2.1.5 čuoggá báikenamaid birra. Doppe muitaluvvo mo čállit ja sojahit eará gielaid namaid.</p>
<p>Oanehis a lea dát: a </p>
<p>Guhkes a lea seamma go akseanta-a: á </p>
<p>Vierissániid álggu čállit seammaládje go vieris dahje riikkaidgaskasaš sátni lea. Ale čále omd.</p>
<p>psikologiija, muhto psykologiija; radio, ii ge ráttiju dahje rádiu; politihkka, ii ge puletihkka. </p>
<p>Sáni álgu lea dat tákta mii ii gula sojahuvvon táktii, dahje dat oassi sánis mii ii rievdda go sátni sojahuvvo.</p>
<p>Vierissániin merket akseanta-a (á) loahppatávttas, mii sojahuvvo sámegiela sojahanminstara mielde, diagrámma, ill: diagrámmii </p>
<p>Nappo:</p>
<p>kapitála, kaseahtta, kataloga, kapihtal, kanovdna, kanála, margariidna (muhto márgár), Danmárku, akseanta, analiisa, synoniima jnv. </p>
<p>Go sátni adnojuvvo goallossátnin ja deaddu šaddá vuosttaš stávvalii oanádusa geažil, de lea ráva leamaš čállit sáni akseanta-a (á). Pedagogalaččat lea almmotge buoret čállit oaniduvvon sáni seammaládje go sáni dievaslaš hámi. </p>
<p>Nappo čállit oahppogirjjiin: </p>
<p>kantovra - kanttorhoavda mašiidna - mašinvuoddji </p>
<p>2.1.2 Movt sojahit vieris sániid main lea -a loahppa? </p>
<p>Oahppogirjjiide čállit sámegielsániid dábálaš sojahanminstara mielde mas loahppavokála a rievdá illatiivvas ii, ja á šaddá illatiivvas ái, omd.: </p>
<p>guštá guštái illatiiva illatiivii energiija energiijii </p>
<p>Fuomáš:        </p>
<p>Oarjesuopmaniin leat muhtun namat ja loatnasánit main ii njuolgga diftonga, ii ge leat á nuppi stávvalis, muhto illatiivageažus lea almmatge  -ai, omd: Biera - Bierai Kaisa - Kaisai veranda - verandai (dahje verandii) </p>
<p>2.1.3 -iija vai -ia? </p>
<p>Gč. maiddái 2.1.4 ja 2.1.5 čuoggáid olbmo- ja báikenamaid birra.</p>
<p>Go  -iija  lea sáni deaddostávvalis, de das ii leat dássemolsašupmi: </p>
<p>filosofiija (nom.) - filosofiija (akk.), psykologiija, geografiija  ja illatiivageažus lea -ii dego omd. filosifiijii, psykologiijii ja geagrafiijii. </p>
<p>Táktaloahppa (sáni deattohis stávvalis) čállojuvvo -ia: komedia, tragedia, media, mafia. </p>
<p>Dása gullet moanat riikkaid namat, main skandinávalaš gielain lea loahppa -ia/-ien (eŋgelasgillii - ium): Belgia, Italia, Somalia. Maiddái dan moadde báikenama main gullo -iija-jietnadeapmi (omd. Nikosiija ja Tansaniija) čállit pedagogalaš ákkaid dihte -ia-loahpain, namalassii Nikosia ja Tansania. Báikenamain ii leat nappo goasse -ija-loahppa. Báikenamaid birra lea eambbo 2.1.5. </p>
<p>2.1.4 Olbmonamat - movt čállit ja sojahit? </p>
<p>2.1.4.1 Ovddeš Sámi giellaráđi mearrádus</p>
<p>Sámi giellaráđđi lea mearrádusastis 4/96 cealkán olbmonamaid dáfus:</p>
<p>1. Olbmonamaid mat leat guovttelágánat sámegielas ja dárogielas, ja mat eai gula dihto persovnnaide (Ánne/Anne, Niillas/Nils, Ánde/Anders jna.) lea vu</p>
<p>2. Olbmonamat mat leat guovttelágánat sámegielas ja dárogielas, ja mat gullet dihto persovnnaide (Ánne/Anne, Niillas/Nils, Ánde/Anders, Niillas Mihkkala Lásse/Lars Mikkelsen Hætta, Gáre Niillasa Gutnil (Gunhild Nilsdatter Eira jna.) berrejit čállojuvvot nu mo namat geavahuvvojit. Jus olmmoš álo lea guoddán dušše dážanama, de ii berre tekstemis jorgalit, muhto čállit dan dážanama.</p>
<p>Go lea olles namma nugo Niillas Mihkkala Lásse/Lars Mikkelsen Hætta, de berre tekstemis čállit álggos sihke sámenama ja virggálaš nama, ja das maŋŋá geavahit sámenama jus lea sámegielteaksta, ja virggálaš nama jus lea dárogiel teaksta.</p>
<p>3. Sámenamat mat leat gástanamat dahje dohkkehuvvon namat mat leat álbmotregistarii</p>
<p>čállojuvvon (Áike Niillas Peder Nilsen, Jovnna Máhtte Olsen, Iŋgá Máret Hansen jna.) eai galgga</p>
<p>jorgaluvvot dárogillii dárogielteavsttain.</p>
<p>4. Sámenamat ja gástanamat (virggálaš namat) seamma teavsttas (Niillas Mihkkala Lásse/Lars Mikkelsen Hætta ja Gaute Borg) berrejit čállojuvvot nu mo dat geavahuvvojit. Sámegielteavsttain</p>
<p>čállojuvvo sámenamma ja virggálaš namma álggos teavsttas. Das maŋŋá geavahuvvo sámenamma.</p>
<p>Dárogielteavsttas geavahuvvo dušše virggálaš namma. Dážanamat čállojuvvojit nu mo sin virggálaš namat leat, dušše kásusgehčosat lasihuvvojit.</p>
<p>2.1.4.2 Movt olbmonamaid sojahit?</p>
<p>Namat mat leat heivehuvvon sámegillii sojahuvvojit sámegiel sátnemáddagiid minstara mielde:</p>
<p>  ovttaidl. máŋggaidl.  ovttaidl. máŋggaidl. </p>
<p>nom.  Láilá  Láillát   Eira  Eirrat gen.  Láillá  Láilláid   Eirra  Eirraid akk.  Láillá  Láilláid   Eirra  Eirraid ill.   Láilái  Láilláide  Eirai  Eirraide lok.  Láillás  Láilláin   Eirras  Eirrain kom.  Láilláin  Láilláiguin  Eirrain  Eirraiguin ess.  Láilán  Láilán   Eiran  Eiran </p>
<p>Namat mat eai leat heivehuvvon sámegillii sojahuvvojit seammaládje go báikenamat mat eai leat heivehuvvon (gč. 2.1.5), namalassii almmá sátnemáddaga heiveheami haga:</p>
<p>  Ovttaidl. máŋggaidl.  ovttaidl. máŋggaidl. </p>
<p>nom.  Laila/Per Lailat/Perat  Hansen Hansenat gen.  Laila/Pera Lailaid/Peraid  Hansena Hanseniid akk.  Laila/Pera Lailaid/Peraid  Hansena Hanseniid ill.   Lailai/Perai Lailaide/Peraide Hansenii Hanseniidda lok.  Lailas/Peras Lailain/Peraiguin  Hansenis  Hanseniin kom.  Lailain/Perain Lailaiguin/Peraiguin  Hanseniin Hanseniiguin ess   Lailan/Peran Lailan/Peran  Hansenin Hansenin </p>
<p>  Ovttaidl. máŋggaidl.  ovttaidl. máŋggaidl. </p>
<p>nom.  Kari  Karit   Astrid  Astridat gen.  Kari  Kariid   Astrida Astridiid akk.  Kari  Kariid   Astrida  Astridiid ill.   Karii  Kariide   Astridii  Astridiide lok.  Karis  Kariin   Astridis Astridiin kom.  Kariin  Kariiguin  Astridiin Astridiiguin ess  Karin  Karin   Astridin Astridin </p>
<p>Váldonjuolggadus lea doalahit nama nu go dat lea formálalaččat. Nappo ii galgga omd. Eira čállit guhkes-á:in earágo jus nama oamasteaddji ieš formálalaččat čállá nu.</p>
<p>Ovdamearkkat goas olbmonamaid atnit máŋggaidlogus:</p>
<p>Ikte ledjen Peraid viesus (namalassii Per ja su olbmuid viesus). Dán girjji lean Larseniin ožžon (namalassii Larsenis ja su joavkkus). Mun vuolggán Márjjáid vissui (namalassii Márjja ja su olbmuid vissui) Ožžon Ovllá-egiin silkeliinni juovlaskeaŋkan (namalassii eagi joavkkus). </p>
<p>čujuhit muđui 2.1.4.</p>
<p>Olbmonamaid ii leat vuogas juohkit guovtti linnjái ná: teaksta teaksta teaksta Gudmund </p>
<p>Hernes teaksta teaksta teaksta teaksta Ole Henrik Magga ja teaksta  Ellen Inga Olavs- datter Hætta. </p>
<p>Jus lea dárbu linnjaguhkkodaga geažil, omd. aviisačállosiin, de dieđusge sáhttá namaid juohkit guovtti linnjái, muhto goallossázuin ii galgga juohkit! Girjjiin ii berre juohkit namaid.</p>
<p>2.1.5 Báikenamat - movt čállit ja sojahit? </p>
<p>Oahppogirjjiin atnit dáid njuolggadusaid:</p>
<p>Váldonjuolggadus lea ahte báikenamain dábálaččat eat ane goallossázu.</p>
<p>Leat dán lágán báikenamat:</p>
<p>1) Báikenamat main lea mearusoassi + vuođđooassi </p>
<p>9  Kari – sihke ol. nominatiiva, genitiiva ja akkusatiiva ovttaládje go das lea vokálaloahppa. 10 Astrid – ol. genitiivii ja akkusatiivii sáhttá lasihit –a go das lea konsonántaloahppa. 11 Dán čuovvovaš kapihttalis lea Kaisa Rautio Helander čállán eatnasa.</p>
<p>a) Njárgagieddi, Vuopmegeahči, Guoládatnjárga  - mearusoassin subst.ol. nom.  Vuolledállu, Davviriikkat, Lullipola</p>
<p> Beazedievvá, Gusajohka, Guivvevárri,   - mearusoassin subst. ol. gen. </p>
<p> Stálugoatnil  </p>
<p> Spiinniidgieddi, Sáttiidvuopmi (Sandemark),   - mearusoassin subst. ml. gen.  Biesaidgohpi, Gusaidleahki </p>
<p> Guhkesjávri, Stuorasuolu    - mearusoassin adj. attr. </p>
<p>Vuosttašvárri, Čiežaleahki    - mearusoassin lohkosátni</p>
<p>Murjenoalgi, Jorggihandievvá    - mearusoassin vearbba aktiohápmi</p>
<p>á) Várnjárga, Geašjávri, Gáivuotna   - mearusoassi ovttastávval hámis</p>
<p>b) Falklandsullot, Barentsáhpi,     - loatnanamat: mearusoassi ii  Københápman      leat heivehuvvon, vuođđooassi         lea jorgaluvvon sámegillii</p>
<p>c) Fiskesmearra, Jaskesáhpi    - jorgalusloatna: sihke mearus- ja                  vuođđooassi lea jorgaluvvon          sámegillii. Namma lea juo sajái-         duvvan sámegillii.</p>
<p>2) Báikenamat maid mearusoasis leat máŋga lađđasa: </p>
<p>a) Guovdageaineatnu, Vuopmegeašvárri,  - oasit goallostuvvojit sázu haga  Olmmoščuohppanjohka,  Gádjáriegádanjávri, Gussajorranvárri</p>
<p>3) Báikenamat main lea ovdamearus  + báikenamma </p>
<p>a) Unna Rávdojávrráš, Stuora Sopmir,    - ii leat goallossáhcu go  Stuora Británnia     ovdamearus lea adjektiiva</p>
<p>Vuolit Ruovdejávri, Bajit Suolovárri,    - ii leat goallossáhcu go  Fávllit Oalgesuolu, Gáttit Oalgesuolu,   ovdamearus lea adjektiiva  Lulimus Mierovárri                                        komparatiiva- dahje            superlatiivahámis.</p>
<p>Goas atnit goallossázu báikenamas? </p>
<p>a) Vuolle-Deatnu, Badje-Máze, Davvi-Norga,   - go ovdamearus lea  Mátta-Várjjat, Davvi-Sápmi, Sis-Finnmárku,   relašuvdnasátni positiivahámis ja  Vuolle-Ruovdejávri, Gaska-Amerihká   vuođđooasis lea báikenamma         (man dábálaččat sáhttá atnit akto         báikenamman).</p>
<p>á) Vuovde-Vuonjalčohkka, Duottar-Virdnejávri,  - báikenamma oažžu ovdamearusin  Juovva-Stállovárri     substantiivva</p>
<p>b) Mjøsa-jávri, Bergen-gávpot, Amazonas-eatnu  - «amas» báikenammii lasihuvvo         čilgejeaddji maŋŋemearus mii ii         leat álo dárbbašlaš</p>
<p>c) Ruoŧŧa-Suopma     - historjjálaš riikkaid namat  Danmárku-Norga     (fuomáš: ovdaoassi lea          nominatiiva hámis)</p>
<p>Fuomáš: </p>
<p>Báikenamat sáhttet maiddái leat sátnelihtut: Anárjoga álbmotmeahcci, Olmmáivákki skuvla. </p>
<p>Báikenamaide ii čállojuvvo -iija loahppa.    Ii muđui ge berre «sámaiduhttit» vieris báikenamaid. Dat lea seamma boastut go «dáruiduhttit» sámegiel báikenamaid, omd. jorgalit daid (Nieidagorži – Pikefossen) dahje «heivehit» daid (Čiekŋalvággi –Signaldalen, luokta – luft, Luovttejohka – Luftjok ). Báikenamaid mat dáinna lágiin leat ráhkaduvvon ja juo leat cieggan gillii, atnit dieđusge nu movt juo leat adnojuvvon. </p>
<p>Eará sámegiel báikenamat </p>
<p>Eará sámegiel báikenamaid mii čállit guoskevaš suopmana mielde, omd. Aarporte (Hattfjelldal), Mussere (Mosjøen), Måehvie (Mo i Rana), ja čállit ja sojahit dábálaš vierrogiela sojahanminstara mielde. Muhtun báikenamat, omd. Divttasvuotna ja Lujávri, leat juo sajáiduvvan maiddái davvisámegillii. Ii leat nappo vejolaš gáibidit ahte davvisámegielagat hálddašit buot eará sámegielaid sojahanminstariid. Seammaládje ii sáhte vuordit ahte eará sámegielaid geavaheaddjit hálddašit davvisámegiela sojahanmálliid. Eat mii muđuige čále omd. Duiskka báikenamaid duiskkagiela sojahanminstara mielde.</p>
<p>Nappo ii leat heivvolaš New Zealand sámegillii gohčodit Ođđa Selánda, muhto baicca atnit seamma hámi sitáhttaloatnan dahje atnit sin iežaset nama: Aotearoa.</p>
<p>Báikenamain ii galgga loahppatávtta vuosttaš stávvalis merket á: Albania (ii Albánia), Tanzania (ii Tanzánia). Ovdal láviimet merket akseanta-a (á), muhto dál rávvet dákkár báikenamaid atnit sitáhttaloatnan, ja čállit seammaládje go iežaset gielas, almmá á dahje dássemolsašumi haga.</p>
<p>Vokálaoatnun  </p>
<p>Geahča vokálaoatnuma birra 2.4.</p>
<p>Goallossániin láve vokála dábálaččat oatnut go goallosta. Báikenamaid dáfus lea vokálaoatnun viehka mohkkát go dábálaš goallossániid dáfus. Báikenamaid normeremis galgá vuosttažettiin vuhtii váldit guovllu suopmana, ja vokálaoatnun lea veahá iešguđet ládje iešguđet suopmaniin.</p>
<p>Nammanevvohat sáhttá dákkár gažaldagain rávvet dárkilit go lea dihto báikenamain sáhka.</p>
<p>Movt sojahit báikenamaid? </p>
<p>Eanas sámegiel báikenamat sojahuvvojit dábálaš sojahanvuogi mielde, muhto leat maiddái báikenamat mat eai čuovo minstara: nom.  Ivgu   Meavke  Várggát (ml.) akk.   Ivgu   Meavkke  Várggáid gen.    Ivgu    Meavkke  Várggáid     ill.       Ivguin    Mevkii    lok. Ivgus   Meavkkes  kom.  Ivguin   Mevkkiin   ess. Ivgun   Meavken </p>
<p>Eará gielaid báikenamat, maiddái eará sámegielaid báikenamat sojahuvvojit seammaládje go olbmonamat, almmá sátnemáddagiid heaiveheami haga, muhto dušše lasihit kásusgehčosa:</p>
<p xml:lang="nob">nom.  Fairbanks  Belgia   New York  Yellowknife        Aarporte   akk.  Fairbanks  Belgia   New Yorka  Yellowknife        Aarporte gen.  Fairbanks  Belgia   New Yorka  Yellowknife        Aarporte ill. Fairbanksii  Belgiai   New Yorkii  Yellowknifeii        Aarporteii lok. Fairbanksas   Belgias   New Yorkas   Yellowknifes        Aarportes kom.  Fairbanksain   Belgiain New Yorkain   Yellowknifein       Aaarportain ess. Fairbanksan   Belgian  New Yorkan   Yellowknifen       Aarporten </p>
<p>2.2 Sátnejuohkin </p>
<p>Geahča Muhtun giellagažaldagat 16.s. </p>
<p>Olbmo- ja báikenamaid ii berre juohkit, geahča 2.1.4 ja 2.1.5.</p>
<p>Čállosiin main ii leat mearri ahte linját galget leat ovtta guhku, berre garvit sátnejuohkimiid.</p>
<p>Muđui galgat čuovvut dáid njuolggadusaid:</p>
<p>2.2.1 Goallossániid juohkin </p>
<p>Goallossániid birra lea 2.11.</p>
<p>Goallossániid juohkit goallosteami bokte: </p>
<p>geažot-beallji, nuoraid-skuvla, sátne-girji </p>
<p>Goallosoasi maid dieđusge sáhttá juohkit fas stávvaliidda:</p>
<p>gea-žot-beal-lji, nuo-raid-skuv-la, sát-ne-gir-ji. </p>
<p>Muhtomin gáibiduvvo ahte linját leat ovtta guhku, omd. aviissain, gihppagiin jd. De atnit goallossázu:</p>
<p>buorren-  ii ge  buorren doalli                doalli </p>
<p>Dieđusge ii ábut čállit buorren doalli. </p>
<p>Sáni sáhttá juohkit máŋgga saji, omd. buor-rendoalli, buorren-doalli, buorrendoal-li, gč. ovdalis njuolggadusaid. Ii leat dárbbašlaš leat konsekveanta ovtta teavsttas ja čuovvut dušše ovtta vuogi. Sátnejuohkima ulbmil lea doalahit mearriduvvon linnjaguhkkodaga. Danin lea vuogas go máŋggaládje sáhttá juohkit sáni. </p>
<p>2.2.2 Konsonántaguovddáža juohkin </p>
<p>Geahča maiddái Muhtun giellagažaldagat 14-18 s. </p>
<p>Fuomáš: </p>
<p>Sámegielas leat dát konsonánttat.</p>
<p xml:lang="nob">b   c   č   d   đ   f   g   h   (i)   j   k   l   m   n   ŋ   p   r   s   š   t   ŧ   v   z   ž</p>
<p>Fonemat  dj, hj, hl, lj, hm, hn, nj, ja hr  čállojuvvojit oktii ja dain lea guđesge dušše okta jietnadat. </p>
<p>Váldonjuolggadus: </p>
<p>Sáni juohkit nu ahte maŋit oassi (nubbi stávval) álgá dušše ovttain konsonánttain.</p>
<p>bus-sá, áhč-či, áh-čis, bán-no-gáhk-ku, čáih-ni, máis-tit </p>
<p>Sánit main lj ja dj gullojit guokten konsonántajietnadahkan, gullet čielgasit dán njuolggadusa vuollái: </p>
<p xml:lang="nob">ol-ju, sol-ju </p>
<p>Eará dáhpáhusat:  </p>
<p>Go sánis lea konsonánta + dj, hj, hl, lj, hm, hn, nj ja hr, dahje konsonántta + bm, dn, gŋ, sk, šk ja st, de juohkit sáni nu ahte maŋit oassi álgá dáinna guvttiin konsonánttain: </p>
<p xml:lang="nob">ád-djá, viel-lja, spán-nja suor-bma, sár-dni, gar-gŋil, háv-ski, rám-ški, náv-sti </p>
<p>Fuomáš! Go sánis lea vokála/diftoŋga + dj, hj, hl, lj, hm, hn, nj ja hr, de juohkit váldonjuolggadusa </p>
<p>mielde, nu ahte maŋit oassi álgá ovttain konsonánttain:</p>
<p>doad-jit,  vuod-jat, dah-je, skáv-hli,  duih-mi, čáih-ni, man-jis, skuh-raidit </p>
<p>Fuomáš! Vokála/diftoŋga + bm, dj, dn, gŋ, sk, šk ja st juohkit váldonjuolggadusa mielde, nu </p>
<p>ahte maŋit oassi álgá ovttain konsonánttain: </p>
<p>bieb-mu, , gud-ni, gog-ŋet, fas-kut, ruoš-kit, ruos-ta </p>
<p>Fuomáš! Sánit main lea konsonánta + dnj juhkkojuvvojit nu ahte nubbi stávval álgá golmmain  </p>
<p>12 Giellalávdegoddi lea dolin mearridan ahte dj, hj, hl, lj, hm, hn, nj, ja hr ii galgga juohkit, danin go dát bustávat čállojuvvojit oktii ja dain lea guđesge dušše okta konsonántajietnadat. Dán mearrádusa berret mii dulkot nu ahte go fal lea vejolaš, de ii berre daid juohkit. Go gemináhtakonsonánttaid galgá dábálaččat juohkit guovtte sadjái, de ii leat vuogas sáni juohkit ná: da-hje, čái-hni, bea-lje-sku-hran. Maiddái dáid sániid berre juohkit váldonjuolggadusa mielde: dah-je, čáih-ni, beal-je-skuh-ran.  </p>
<p>konsonánttain:</p>
<p>skur-dnjasat, seav-dnjat, ráv-dnji </p>
<p>2.2.3 Vokálaid juohkin </p>
<p>Ii galgga juohkit stávvalráji bokte nu ahte báhcá dušše okta vokála, omd.  dáin sániin:        </p>
<p>álás (* á-lás), eret (*e-ret), isit (* i-sit).  </p>
<p>Dákkár sániid ii galgga dábálaččat juohkit eará njuolggadusaid mielde ge: </p>
<p xml:lang="nob">(* ál-ás), (* er-et), (* is-it)  </p>
<p>2.2.4 Diftoŋggaid juohkin </p>
<p>Diftoŋgga bokte sáhttá sáni juohkit, muhto diftoŋgga iežas ii galgga juohkit:</p>
<p>bea-re-ha-ga, eah-kes-veai-gi, bea-raš oa-sus, ie-žas, ea-re-buran, ea-rá </p>
<p>2.2.5 Movt ii galgga juohkit </p>
<p>Ii galgga juohkit guovtti linnjái namaid, oanádusaid, vuođđologuid, beaivádemiid ja eará loguid dahje mearkkaid mat gullet oktii. Geahča 1.8 Goallosáhcu.</p>
<p>Nappo ii galgga juohkit guovtti linnjái omd.:</p>
<p>NRK, 1996, omd., ee., gč., 100 %, 20 000 FIM, s. 23, 100 kW, km/d, 1 200 m, 29. § </p>
<p>Namaid ii ge leat vuogas juohkit guovtti linnjái, ii ge galgga ollenge goallossázuin juohkit.</p>
<p>2.3 Diftoŋganjuolgan </p>
<p>(gč. Nickel 24. s.)</p>
<p>Oahppogirjjiin čuovvut dáid njuolggadusaid:</p>
<p>Jus deattohis stávvala vokála rievdá e:an dahje o:an, de molsašuvvá diftoŋga álgostávvalis eaŋkilvokálan, nu ahte dušše diftoŋgga ovddit bustávva báhcá:</p>
<p>oahppat  &gt; Sii ohppet (a šaddá e:an ja oa njuolgá o:an) </p>
<p>čuorvut    &gt; Mun čurvon (u šaddá o:an ja uo njuolgá u:an)  </p>
<p>Seammaládje njulget diftoŋggat go deattohis stávvalis lea ii dahje ui: </p>
<p>ea &gt; e (mearra - merrii), (beavdi - bevddiide), (meassu - messui)     ie  &gt; i  (giehta - gihtii), (vierru - virrui) oa &gt; o (oastit - osttii), (boaššu - boššui)    uo &gt; u (Suopma - Supmii), (luondu - lundui)  </p>
<p>Oahppogirjjiin atnit seamma njuolggadusa dahkki-nomeniid dáfus:</p>
<p>oahpaheaddji - oahpaheddjiide guođoheaddji – guođoheddjiide </p>
<p>oahppit –  ohppiide   </p>
<p>2.4 Vokálaoatnun </p>
<p>Geahča Nickel 23. s. Go deattohis stávvalis lea guhkes vokála, de dat dábálaččat oatnu 2. stávvalis. Go goallosta sániid, de soggevokála dábálaččat oatnu.</p>
<p>i oatnu e:an boahtit - boađe! u oatnu o:an bárgut - (ale) bárggo! á oatnu a:an  mánnabiigá </p>
<p>Soggevokála oatnu go goallosta: </p>
<p> eará + lágán     - earalágán  mánná + biigá    - mánnabiigá  boazu + geahčči    - boazogeahčči  irgi + mátki          - irgemátki  girji + čálli   - girječálli  vuolli + dállu - vuolledállu </p>
<p>Fuomáš erohusa dáin sániin: mánnabiigá (biigá mii bearráigeahččá mánáid) ja mánnábiigá (biigá mas lea mánná, vrd. mánnánieida). Ovdamearkkat goas soggevokála ii oano (ovdamearkkat leat Davvi Girjji sámi-dáru  sátnelisttus). Dáin sániin lea guhkes sátnenuohtta (geahča 11. juolgenohta):</p>
<p>mánnáoaidni mánnáolmmoš mánástuollu máilmmisoahti  sámisohka (muhto: sámepolitihkka)</p>
<p>Njálmmálaš gielas gullo muhtun sániin oanehis vokála, muhto dan ii galgga čállit:</p>
<p>daddjojuvvo:   čállojuvvo: </p>
<p>boahtet   boahtit áiggon    áiggun mon    mun  vuolget    vuolgit njoammelbeallji   njoammilbeallji oađđenlatnja   oađđinlatnja</p>
<p>Fuomáš ahte bárahisstávvala soggevokála ii galgga oanidit.</p>
<p>13 á-laktavokála lea veaháš erenoamáš, danin go dat spiehkasta dán njuolggadusas muhtomin. Á oatnu a:n dalle go sánis lea oanehis sátnenuohtta (allegro), omd. mánnabiiga (mánná + biigá). Go lea guhkes sátnenuohtta (largo), de doalahuvvo á-laktavokála guhkkin, omd. mánnáčuolbma (mánná + čuolbma). </p>
<p>2.5 Bajilčállagat </p>
<p>Nummara ja bajilčállaga sáhttá čállit gurut ravddas, ja teavstta seamma ravddas dáinna lágiin:</p>
<p> Bajilčála 1.1 Bajilčála 1.1.1 Bajilčála </p>
<p>Teaksta teaksta teaksta teaksta ...</p>
<p>dahje dušše nummariid čállit gurut ravddas, dáinna lágiin:</p>
<p> Bajilčála 1.1 Bajilčála 1.1.1 Bajilčála </p>
<p>Teaksta teaksta teaksta teaksta...</p>
<p>Jus teakstaosiin ii leat bajilčála, de berre daid nummarastit jus daidda lea dárbu čujuhit. Nummar sáhttá leat bajit linjás dahje seamma linjás:</p>
<p>2.1.4       Teaksta teaksta teaksta teaksta...</p>
<p>dahje:</p>
<p>2.1.4  Teaksta teaksta teaksta teaksta...</p>
<p>2.6 Teakstaoasit </p>
<p>Teakstaosiid sáhttá juohkit desimaljuohkinmálliin. Dalle eat ane čuoggá eat ge bealleruođu maŋimus logu maŋábealde.   Nappo ii galgga bealleruohtu ná: 2.1.2)  ii ge čuokkis maŋemus logu maŋábeallái: 2.1.1. </p>
<p>Baicca ná: 2.1.2    </p>
<p>14 Desimáljuohkinmálle lea dáinnalágiin: Vuosttaš dássi   Nubbi dássi  Goalmmát dássi 1.   2.1   2.1.1 2.   2.2   2.1.2 3.   2.3   2.1.3 .   .   . .   .   . .   .   .  9.   9.9   9.11.1 10.   9.10   9.11.2 11.   9.11   9.11.3</p>
<p>Juohke vuolilbihtá sáhttá fas nummarastit ođđa vuollebihtáide (njealját, viđát dássi jna). Ii berre bidjat nu olu vuollebihtáid vai álkit šaddá dovdat, lohkat ja siteret loguid.</p>
<p>Muđui leat golbma teakstaoassejuohkinmálle teavsttain, earret bajilčállagiid, nummarastima ja typográfalaš govvosiid:</p>
<p>Vuosttaš málle lea garraseamos vuohki:</p>
<p>1)  Liige linnjamolsun (rabas linnjá) ja njuolggo gurutravda: </p>
<p>Čállit čálihit čállaga čállosa. Čálašit čálašan čállagiid. Čála čállagat čállosat. Čállit čállit čállagiid čáluid. Čálihit čálihan čállosa čállaga. Čállosiid čállit čálášit. Čállojuvvojit čállosat čálli čálan.</p>
<p>Čállit čállit čállaga čállosa. Čálašit čállagiid čáluid čállosiid. Čállit čállit čálašit čáluid. Čálihit čálihan čálihin čállaga. Čállosiid čállái čálášit. Čállojuvvon čállosat čálihuvvon čállagat. Čállosat čálliide čálašuvvojit.  Čálašuvvon čállosat čállis čállái.</p>
<p>2)  2. vuohki lea nubbin garraseamos vuohki: Ođđa linnjá sáhttá álgit veahá siskelis (guođđit </p>
<p>golbma guoros saji ođđa sáni ovddabeallái; siskkidit):</p>
<p>Čállit čállit čállaga čállosa. Čálašit čállagiid čáluid čállosiid. Čállit čállit čálašit čáluid. Čálihit čálihan čálihin čállaga. Čállosiid čállái čálašit. Čállojuvvon čállosat čálihuvvon čállagat. Čállosat čálliide čálašuvvojit.  Čálašuvvon čállosat čállis čállái.</p>
<p>Čállit čálašuvvon čállagiid čállosiid. Čálašit čállagiid, čállit čállosiid. Čállit čállit čállagiid čáluid.</p>
<p>Čálihit čálihan čállit čállaga. Čállosa čállit čálašit. Čállojuvvon čállosiid čálli čálii. Čállosa čálli čálaša čállái.  Čálašuvvon čállosiid čálli čálii.</p>
<p>3)  3. vuohki lea álmmeheamos vuohki. Ođđa linnjá almmá siskkideami haga: </p>
<p>Čála čállit čállaga čállosa. Čálašit čállagiid čála čállit čállosat. Čállit čállit čála čáluid. Čálihit čálihan čállit čállaga. Čállosat čálli čálašit. Čállojuvvot.  Čála čállit čállaga čállosa. Čálašit čállagiid čála čállit čállosat. Čállit čállit čála čáluid. Čálihit čálihan čállit čállaga. Čállosat čálli čálašit.   Čállojuvvon čállosat čállis čállái. Čállosiid čállit čálášit. Čállojuvvot čállosat čálli čála.</p>
<p>Go teavstta áigu juohkit olu teakstaosiide, de sáhttá 1. vugiin gártat olu "áibmu" siidduide.  2. málliin ii šatta nu olu "áibmu" ja dat earuha teakstaosiid čielgasit, muhto ii leat nu geavatlaš</p>
<p>čállái. 3. vugiin ii ábut linjá čállit ollásii olgeš guvlui. Teavsttaide main ii leat njuolggo olgešravda, ii</p>
<p>heive 3. málle. 1. ja 3. málles lea dat heittot bealli go ođđa teakstaoassi siiddu álggus ii merkejuvvo teakstaoassin.</p>
<p>2.7 Listen. Čuoggáid merken. </p>
<p xml:lang="nob">2.7.1 Listen </p>
<p>Oahppogirjjiin atnit sámi alfabehta go listet: </p>
<p>a) á) b) jna. </p>
<p>Vierisgielas jorgaluvvon láhkateavsttain lea dábálaš atnit vierisgiela alfabehta go liste, vai lea álkit buohtastahttit paragráfaid jd. Gč. 1.12.5.</p>
<p>Sáhttá maid merket dáinnalágiin, vuos guoros linnjá ovdal čuoggáid : </p>
<p>Bajilčála</p>
<p>- monit - jáfut - mielki </p>
<p>Listet sáhttá maid siskkidemiin. Dalle atnit čuokkismearkka: </p>
<p>Golbma luohká galget čájehit teáhterbihtá:  3. luohkká  4. luohkká  5. luohkká Buohkat leat buresboahtin teáhterčájálmassii. </p>
<p>Jus unnimusat okta čuokkis lea guhkit go okta linnjá, de berre baicca válljet dakkár listenvuogi mas lea jurddasáhcu dahje eará mearka juohke čuoggá bokte. </p>
<p>Geahča ovdamearkkaid maŋŋelis.</p>
<p>Čuoggát galget seamma gurutravddas álgit. Go jurddasázu, loguid, mearkkaid jd. geavaha, de bidjá</p>
<p>ovtta guoros gaskka dan maŋábeallái: </p>
<p>Bargga dán ovdalgo vuolggát: </p>
<p type="listitem">–  Gárve reivve ja doalvvo dan postii. Muitte fal kopiija váldit reivves ovdal. Vurke dasto árkiivii. </p>
<p type="listitem">– Muitte riŋget kulturkantuvrii. </p>
<p>Dakkár teavsttas mas lea dárbu čujuhit čuoggáide, lea heivvolaš atnit bustávaid: </p>
<p>Mii galgat árvvoštallat: a Makkár lei mátki? á Ledje go mátkegolut beare alladat?  b Gosa nuppes háliidivččiimet vuolgit? </p>
<p>Go juohke čuoggás fas leat vuolit čuoggát, de dárbbašuvvojit vuolit čuoggáide sierra mearkkat: </p>
<p>Vástit: 1) Liiko go Elle  a) čuoigat?  á) čierastit?  b) luistet? </p>
<p>2) Viežžá go Máhtte  a) muoraid?  á) čázi?  b) gievnni? </p>
<p>15 Láhkateavsttain main leat čuoggát biddjojuvvon maŋŋálaga, ii galgga leat liige linjamolsašupmi álgoteavstta maŋábealde. Lágas lea álgoteaksta oktan čuoggáiguin (mat leat merkejuvvon  loguiguin dahje bustávaiguin) okta</p>
<p>lađas. </p>
<p>2.7.2 Unna ovdabustávaš vai stuora ovdabustávva čuoggáide? </p>
<p>Geahča maiddái 2.8. Go juohke čuokkis lea oanehaš, de álget dat dábálaččat unna ovdabustávažiin (jus ii leat namma dahje eará sátni man galgá stuora ovdabustávain čállit). Jus juohke lađas lea dan cealkaga oassi mii álggaha čuokkislistema, de galgá leat unna ovdabustávaš: </p>
<p>Mii borrat a) láibbi á) bierggu  b) ađđamiid </p>
<p>Go čuokkiscealkagiid loahpahit čuoggáin dahje eará stuora čállinmearkkain, de bidjat stuora ovdabustáva:</p>
<p>Vástit: 1. Váccát go njuolggočilggiid? 2. Muittát go loktet riekta? 3. Váruhat go čielggi? </p>
<p>2.7.3 Gaskamearkkat čuoggáin </p>
<p>Dábálaččat ii leat makkárge gaskamearka iešguđet čuoggáid gaskkas, ii ge čuokkis maŋimus</p>
<p>čuokkiscealkaga maŋábealde. Jus čuokkiscealkagat leat ollislaš váldocealkagat mat eai leat</p>
<p>buohtastahtti konjunkšuvnnain heivehuvvon oktii, de bidjat čuoggá (dahje gažaldatmearkka,</p>
<p>čuorvvasmearkka jna.):</p>
<p>Daga ná: 1. Jeara maid mánát ieža oaivvildit. 2. Čilge sidjiide váikkuhusaid. 3. Siđa ovttas gávdnat čovdosa. </p>
<p>Čuokkiscealkagiid atnit čorgatvuođa dihte ja danin eai galgga čuokkiscealkagat leat guhkit. Jus</p>
<p>ovtta čuoggás leat moadde cealkaga, de berre čuokkiscealkagiid čállit iešbirgejeaddji váldocealkkan. Juohke čuokkiscealkaga loahpahit čuoggáin (dahje eará čállinmearkkain):</p>
<p>Máhtte evttohii ahte: </p>
<p>a) Unnimus mánát galget oažžut stuorimus lanja. Doppe galgá ođastit seinniid ja lonuhit unnit bevddiid ja stuoluid. Jus šaddá divrras, de galgá geahččalit unnidit goluid ja bivdit váhnemiid nuvttá veahkkin. á) Stuorit mánát mannet dan latnjii mii lea lagamusas. Dalle go unna mánážat eai leat stuora lanjas (vuojadandiimmuid ja musihkkadiimmuid), ožžot stuorit mánát leat doppe. </p>
<p>Ii leat álo vejolaš dahje vuogas čállit čuokkiscealkagiid ollislaš váldocealkkan. Jus bidjá čuoggá ja ođđa cealkaga seamma čuokkismearkka vuollái, de berre bidjat beallečuoggá čuokkiscealkagiid gaskii ja čuoggá fas lohppii:</p>
<p>Vuosttažettiin galggat mánáide muitalit  a) man deaŧalaš leavssuid lea bargat; á)  man deaŧalaš lea lášmmohallat; b) man dárbbašlaš lea basadit. </p>
<p>Jus čuokkiscealkagat leat oaivvilduvvon molssaeaktun, de čállit dahje juohke čuokkiscealkaga maŋábeallái (earret maŋimusa), dahje dušše nubbin maŋimus čuokkiscealkaga maŋábeallái: </p>
<p>Erenoamáš njuolggadusat gustojit - jus leat aktováhnen, dahje - jus bearaš dine unnit go čuođi duháha jahkái. </p>
<p>Gažaldatmearka </p>
<p>Gažaldatmearkka atnit ná go listet:</p>
<p>Mii lea Ruoŧa oaivegávpot? - Göteborg - Stockholm </p>
<p>Dákkár listemii ii dárbbaš gažaldatmearkka bidjat:</p>
<p>Man olu ássit leat - Suomas     </p>
<p>- Norggas     </p>
<p>- Ruoŧas </p>
<p>2.8 Stuora ovdabustávat ja unna ovdabustávažat </p>
<p>Geahča maiddái 2.7.2. Váldonjuolggadus lea ahte namaid čállit stuora ovdabustávain, namahusaid fas unna ovdabustávažiin. Namat sáhttet leat olbmo, báikki, riikka, ealli jd. namma, omd. Áslat, Áŋŋel, </p>
<p>Ruoŧŧa, Čebo, Suomaluodda. Namahusat leat omd. direktora, oahpaheaddji, ruoŧŧelaš, allaskuvla. </p>
<p>Muhtun sániid atnit muhtomin namman, muhtomin fas namahussan. Máŋgii lea váttis mearridit goabbá ain lea, namma vai namahus. Sámi allaskuvla lea namma, muhto dušše allaskuvla  ii leat gal namma. Sámedikki giellaossodat  lea namma, muhto dušše giellaossodat  ii leat.  </p>
<p>2.8.1 Dábálaččat stuora ovdabustávva: </p>
<p>2.8.1.1 Stuora ovdabustávva teavstta vuosttaš sánis, teakstabihtás jna.. cealkaga loahppačuoggá maŋábealde ja lágain</p>
<p>Mánná čierru. Áhčči vuohttu máná. </p>
<p>Čuoggá maŋábealde atnit ođđa cealkagis stuora ovdabustáva dábálaš oanádusaide. </p>
<p>Cand.mag. Hætta lea čeahpes olmmái. Tv-geahččan lea su váldo astoáiggedoaibma. </p>
<p>Atnit stuora bustáva lágaid namain: Vuođđoláhka, Sámeláhka, Boazodoalloláhka, Magna Carta, </p>
<p>Lappecodisiila (go ipmirduvvo kultuvrralaš ja/dahje girjjálaš namman), muhto unna bustávaš </p>
<p>dákkáriin: 1933 lága mielde, Ráŋggáštusláhka, Arkimedesa láhka (unna bustávaš sánis láhka)  </p>
<p>2.8.1.2 Stuora ovdabustávva duppalčuoggá maŋábealde Geahča maiddái 1.6. Vuosttaš sátnái duppalčuoggá maŋábealde bidjat stuora ovdabustáva, jus lea njuolggo hupman dahje sitáhtta - jus sitáhtta fal ii álgge unna bustávažiin:</p>
<p>Oahpaheaddji álggahii: "Bures boahtin čoahkkimii!" </p>
<p>Muhto: Dákko ii leat duppalčuokkis dárbbašlaš ja dalle čállit unna bustávaža aisttonmearkkaid </p>
<p>sisa:  </p>
<p>Lukkari čállá boskka birra ahte dan geavahedje «gosahahkii ja dat galggai leat vuššojuvvon». Áillohaš čálii «ijaid beivviidnai davás». </p>
<p>Maiddái dalle go duppalčuoggá čuovvovaš čálus ii leat njuolggo sitáhtta, muhto sulastahttá dakkára, dahje lea jurdaga sitáhtta, de bidjat stuora ovdabustáva:</p>
<p>Son fuobmái dakkaviđe maid oahpaheaddji vikkai muitalit: Lea ge earáid vuostá nu movt ieš háliidat du vuostá earát galget leat. Ánte jurddašii: "Galggan go son muitalit dan maid dieđán?" Áššu: Sámediggi vuollánan (aviisabajilčála) </p>
<p>Čurvema, gohččuma dahje gažaldaga mii lea duppalčuoggá maŋábealde, álggahit mii stuora</p>
<p>ovdabustávain, vaikko ii leat ge njuolggo sitáhtta:</p>
<p>Jurdda lei: Buohkat galge čoahkkanit Bassevuovdái. Gažaldat lea: Gerget go son buohkat duorastahkii? </p>
<p>Go duppalčuoggá maŋábealde lea unnimusat okta olles cealkka, de lea váldonjuolggadussan čállit vuosttaš sáni duppalčuoggá maŋŋel stuora álgobustávain:</p>
<p>Dihten dan álgoálggus: Diet ii mana bures.  Dihten dan álgoálggus: Diet ii mana bures, biillas lei fasttes mohtorjietna. Dihten dan álgoálggus: Diet ii mana bures. Biillas lei fasttes mohtorjietna. </p>
<p>Vuosttaš sáni duppalčuoggá maŋŋel sáhttá maiddái čállit unna álgobustávažiin go cealkka mii lea duppalčuoggá maŋŋel, ii leat juhkkojuvvon oassin mii álgá stuora ovdabustávain:</p>
<p>Dihten dan álgoálggus: diet ii mana bures. Dihten dan álgoálggus: diet ii mana bures, biillas lei fasttes mohtorjietna. Dihten dan álgoálggus: diet ii mana bures; Biillas lei fasttes mohtorjietna. </p>
<p>Álkes njuolggadus lea čállit stuora ovdabustáva go lea eanet go okta váldocealkka duppalčuoggá maŋábealde, ja unna bustávaža muđui.</p>
<p>Dál manai fas nu: mii vuoittahalaimet. </p>
<p>Dat mii dás lea muitaluvvon, ii dieđusge lohkko dalle go vuosttaš sátni duppalčuoggá maŋŋel lea namma (dahje initiálasátni mas lea stuora ovdabustávva).</p>
<p>Fuomáš: </p>
<p>Duppalčuokkis sáhttá maid mearkkašit ahte čuovvovaš cealkka lea čilgehus, ovdamearka jd. Go duppalčuoggá maŋŋel ii leat iešheanalaš teaksta (váldocealkka), de álggahit dan unna ovdabustávažiin:</p>
<p>Sámi leavggas leat njeallje ivnni: alit, ruoksat, fiskat ja ruoná. Son barggai dainna masa buoremusat liikui: sámegielain. </p>
<p>2.8.1.3 Stuora ovdabustávva olbmuid, girjjiid, aviissaid, bláđiid, nástegovvosiid ja almmi gáhppálagaid, elliid, visttiid jd. namain</p>
<p>Bojanásti, Ovllá, Čebo, Áššu, Áhkobiemmu, Báktehárji, Eadni Teresa, Nieida Márjá, Gásttašeaddji Johánas, Bassi Dalai Lama, Gonagaslaš Majestehta Ruvdnaprinsa Håkon  jna. Finnmark Dagblad (gč. 2.8.1.6). </p>
<p>Oskku ja mytologalaš govvosiidda bidjat maid stuora ovdabustáva: Ipmil (muhto dološ sámi ipmilat), Hearrá, Sivdnideaddji, Olbmobárdni, Juksáhkka, Uksáhkká, Venus, Amor. </p>
<p>Mii diehtit ahte Mánnu jorrá Eatnama birra. Lea buolašidja, ja mánnu lea beliin. Geasa gullá dát eanan? </p>
<p>(Reive)bajilčállagiidda, konvoluhtaide jd. čállit stuora álgobustáva ja čuoggá haga:</p>
<p>Ráhkis Niillas Sátnejođiheaddji Anton Dahl  (muhto: Anton Dahl, sátnejođiheaddji) </p>
<p>2.8.1.4  Stuora ovdabustávva ásahusaid, organisašuvnnaid, fitnodagaid, servviid  ja politihkalaš bellodagaid namain</p>
<p>Ráđđehus (go lea ásahus; dákko sáhttá maid čállit ráđđehus), Girku (ásahussan), Alimusriekti, Sámediggi, Dáloniid listu, Olgešbellodat. </p>
<p>Fuomáš! Go ásahusa namas leat moadde sáni, de čállit dábálaččat stuora álgobustáva ovddit </p>
<p>namas:</p>
<p>Sámedikki oahpahusossodat, Sámi allaskuvla </p>
<p>Fuomáš! Muhtun guovtte- ja máŋgganamat ásahusaid namaid čállit stuora álgobustávain: </p>
<p>Sámi Instituhtta, Sámi Arkiiva, Karasjok Bakeri AS, Risten Ravna Bivtasduodji, Kautokeino Camping </p>
<p>Go oaniduvvon nama atnit ásahusa namman, de čállit dan stuora ovdabustávain omd.</p>
<p>Instituhtta, Giellaossodat, Oahpahusossodat </p>
<p>Maiddái dakkár dilálašvuođain berrešii čuovut váldonjuolggadusa dego omd.</p>
<p>Guovdageainnu suohkan, Kárášjoga gielda </p>
<p>Fuomáš: </p>
<p>Dakkár namaid go van de Graaff, van Gogh oažžu čállit juogo unna bustávažiin dahje stuora bustávain álggus cealkaga. Lea vuohkkasit čállit stuora bustávain, dahje sáhttá maid earaládje čállit sániid maŋŋálaga. Ii berre čállit: </p>
<p>Fysihkkárat leat hutkan olu ođđa fuomášumiid. van de Graaff lea okta dáin fysihkkáriin. </p>
<p>čále baicca: Fysihkkárat leat hutkan ođđa fuomášumiid. Van de Graaff lea okta dáin fysihkkáriin.  Dahje: </p>
<p>Okta dain fysihkkáriin lea van de Graaff. </p>
<p>Departemeanttaid namaid čállit stuora álgobustávain: </p>
<p>Departemeanttaid namat rievddadit ráđđehusaid mielde.  Dan girjji čálidettiin leat dat ná:</p>
<p>Stáhtaministara kantuvra (SMK), Mánáid- ja bearašdepartemeanta (MBD), Ruhtadandepartemeanta (RD), Guolástusdepartemeanta (GD), Suodjalusdepartemeanta (SD), Dearvvašvuođadepartemeanta (DD), Justis- ja politidepartemeanta (JPD), Gielda- ja guovludepartemeanta (GGD), Kultur- ja girkodepartemeanta (KGD), Eanadoallodepartemeanta (ED), Birasgáhttendepartemeanta (BD), Ealáhus- ja gávpedepartemeanta (EGD), Oljo- ja energidepartemeanta (OED), Johtalusdepartemeanta (JOD), Sosialdepartemeanta (SOD), Oahpahus- ja dutkandepartemeanta (ODD), Olgoriikkadepartemeanta (OD), Bargo- ja hálddahusdepartemeanta (BHD) </p>
<p>Sámedikki giellaossodat ráhkada áiggis áigái departemeanttaid sámegiel namaid.  </p>
<p>2.8.1.5  Kultuvrralaš meassuid, falástallandeaivvademiid jd. čállit dábálaččat stuora ovdabustávain:</p>
<p>Davvi Šuvvá, Guovda Šuvvá, Deanu Riemut, Olympia Gilvvut, Sámi Grand Prix </p>
<p>2.8.1.6 Ovttastumit main lea namma</p>
<p>Go maŋit dahje ovddit lađas lea namma, de dábálaččat čállit ovttastumi stuora ovdabustávain, ja goallossázu haga:</p>
<p>Suomaluodda, Vietnamsoahti, Knæredráfi, Warsawalihttu </p>
<p>Go ovttastumi ovddit sátni lea namma, de dan čállit ná:</p>
<p>Kárášjohgákti, Kárášjoh-gákti Suomafuolkkit, Suoma-fuolkkit </p>
<p>Go maŋit sátni lea namma, de čállit ovttastumi goappaš sániid stuora ovdabustávain, goallossáhcu vel gaskkas:</p>
<p>Gievrras-Niillas, Davvi-Suopma, Gaska-Amerihká, Davvi-Vestlanda Bassi-Ovllá, Fire-Máhtte </p>
<p>Fuomáš: Bidjat stuora ovdabustáva ja goallossázu dihto báikenamain (gč. Báikenamat 2.1.5), </p>
<p>omd. Sis-Finnmárku, Davvi-Norga, Oarje-Norga Muhto: Norgga lulimus guovllut, Duiskka oarjjimus gávpot jna. </p>
<p>2.8.1.7  Initiálaoanádusat</p>
<p>Geahča 2.8.3 Bustávvaovttastumit ja 2.10.2 Initiálaoanádusat. </p>
<p>2.8.2 Dábálaččat unna ovdabustávaš </p>
<p>2.8.2.1 Unna ovdabustávaš virgenamahusain, ámmátnamahusain jd.</p>
<p>Virgenamahusaide jd. čállit unna ovdabustávaža:</p>
<p>direktora Hætta, stáhtaministtar Bondevik, presideanta Magga, advokáhtta Somby,  gonagas Harald. </p>
<p>Čurvemiidda jd. bidjat unna álgobustávaža, jus dat eai álggat cealkaga:</p>
<p>hearrá sivdnit!,  ipmil árpmit! neavri!  presideanta! stáhtaministtar! </p>
<p>Lady, lord, sir, madame jna. čállit unna bustávažiin go eai álggat cealkaga. </p>
<p>Dáin sániin lea unna bustávaš: mánáidáittardeaddji, fylkkamánni, riikkaadvokáhtta, pave, gonagas, go lea sáhka olbmo birra. Go kantuvrra dahje ásahusaid birra lea sáhka, de bidjat stuora ovdabustáva: </p>
<p>Dohko lei fylkkamánni boahtán (nappo fylkkamánni ieš). Ášši ovddiduvvui Fylkkamánnái (ásahussii). Ikte mearridii Gonagas stáhtaráđis... ja odne vuolgá gonagas borjjastit </p>
<p>2.8.2.2 Unna ovdabustávaš orgána, ásahusa dahje fitnodaga siskkáldas ossodagain</p>
<p>hálddahus, bargokantovra, guovllukantovra, bargiidkantovra, čállingoddi, kássa, láhkaossodat </p>
<p>Dákkár namahusaid atnit muhtomin namman ja dalle berre čállit stuora bustávain.</p>
<p>Stuora ovdabustáva atnit go leat namat: Norgga TV, NRK Sámi Radio. </p>
<p>Fuomáš! Muhto go ii dárbbaš bidjat stuora bustáva, de nappo doalahit unna ovdabustávaža. </p>
<p>Omd. sánit radio ja tv čállit unna bustávažiin: Guldalin radio ja gehččen tv. </p>
<p>2.8.2.3 Unna bustávaš historjjálaš dáhpáhusaide, ja historjjálaš ja geologalaš áigodagaide:</p>
<p>eváhkkodálvi, nubbi máilmmisoahti dahje 2. máilmmisoahti, 1945-ráfi, ruovdeáigi </p>
<p>Go ovddit sátni lea namma, de dieđusge bidjat dasa stuora ovdabustáva: Knæredráfi,  </p>
<p>Guovdageainnu beassášmárkanat </p>
<p>2.8.2.4 Unna ovdabustávaš nasjunaliteahtaide, olmmoščearddaide, servviid miellahtuide, elliide, šattuide, dávddaide, viinniide, beivviide, mánuide, áigodagaide, allabasiide jd.:</p>
<p>Geahča maiddái 2.8.1.6. </p>
<p>sápmelaččat, suopmelaččat, mázelaččat, sosialdemokráhtat, falástallit, camembert, bearjadat, guovvamánnu, giđđa, beassážat, norgga (go doaibmá adjektiivan - omd. norgga biebmovierut - norske matvaner) gč. maid 2.8.1.7.) </p>
<p>Unna ovdabustávaža bidjat maiddái dalle go namahus lea namas bohciidan: jonssot, olssot, johannesláibi </p>
<p>Muhto: Septuagesima sotnabeaivi, Kristusa albmáimannanbeaivi, Trinitátis sotnabeaivi </p>
<p>Latiinnagiela elliid- ja šattuidnamahusaide bidjat vuosttaš sátnái (soganammii) stuora ovdabustáva, ja nubbái (šládjanammii) bidjat unna bustávaža:</p>
<p>Rubus chamaemrus (luomi), Rangifer tarandus (boazu), Coregonus (čuovža) </p>
<p>Dábálaččat lávet dávddaid dahje vigiid čállit unna álgobustávažiin, muhto ii dalle go leat olbmo namas bohciidan: Alzheimer, Down syndroma. </p>
<p>2.8.2.5 Nammasuorgádusaide bidjat dábálaččat unna ovdabustávaža</p>
<p>Gč. maid 2.8.1.7.</p>
<p>mázelaš, ohcejohkalaš, ruoŧŧelaš, norgalaš, helssetlaš, lutherána, leastadiána </p>
<p>Muhto: Máze ássit, Ohcejoga ássit, Ruoŧa álbmot jna. </p>
<p>2.8.3 Bustávvaovttastumit </p>
<p>Bustávva mii bagadallá dihto hámi, čállit álo stuorisin: T-báidi, V-gorut.   Eanas namahusaide bidjat unna bustávaža: x-sáhcu, y-čiehka. </p>
<p>Skuvlaluohká namaid oažžu čállit stuora bustávain dahje unna bustávažiin: A-luohkká/ á-luohkká, </p>
<p>3A/3a, Govdaluodda 1A/Govdaluodda 1a. </p>
<p>2.9 Logut </p>
<p>Gč. Nickel 503 - 515 s., ovttaid- ja máŋggaidloguid kongrueansaspiehkastemiid birra. Loguid sojaheapmi spiehkasta muhtun dáfus dábálaš sojaheamis, gč. Nickel 84. s rájes.</p>
<p>2.9.1 Nummarat vai bustávat? </p>
<p>Matematihkkateavsttat, busse- ja girdiruktotabeallat, haddelisttut jd. (main logut leat deaŧalaččamusat) čállojuvvojit dávjá nummariiguin. Eará mállet teavsttain gustojit čuovvovaš njuolggadusat:</p>
<p>Smávva loguid čállit bustávaiguin, erenoamážit dalle go eai leat nu dárkilis logut (cuovkaoasit):</p>
<p>Son juoiggai golbma luođi. Vuosttaš geardi. </p>
<p>Logut logi rádjái adnojuvvojit smávva lohkun.</p>
<p>Go lea dárkilet loguid birra sáhka, dahje jus livččii vejolaš rehkenastit cuovkaosiiguin, de sáhttá maid smávva loguid čállit nummariiguin:</p>
<p>Ádjánin 2,5 diimmu. Gáffe duldii 5 minuhtas. </p>
<p>Mađi dárkileabbo háliida leat loguid dáfus, dađi buoret lea čállit loguid nummariiguin. Desimála loguid čállit danne álo nummariiguin:</p>
<p>398,211  (gč. 2.9.3) </p>
<p>Cuovkkaid čállit nummariiguin, erenoamážit go dárkilvuođa deattuha. Hui dábálaš ja fásta cuovkkaid sáhttá gal maid bustávaiguin čállit:</p>
<p>2 1/2 dahje bealgoalmmat/guokte ja beali 3/4 dahje golbma njealjádasa </p>
<p>Hui dábálaš logut ja jorba logut, omd. olles logežat, čuođi, duhát, miljovdna čállit dávjá bustávaiguin teavsttas:</p>
<p>Sus ii lean go vihttalogi ruvdno. Duhát girkes násttáža ravket. Doppe ledje moadde čuođi heakka. </p>
<p>Go sullii muitalit loguid, de čállit logu bustávaiguin genitiivahámis: </p>
<p>Doppe ledje moaddelogi olbmo. Mus lea viđa mehtera guhkkosaš báddi. Mus lea birrasiid golbmačuođi ruvdno. </p>
<p>Muhto: Mus leat golbmačuođi ruvnno jus leat 300 ruvdnobihtá </p>
<p>Go dárkilit muitalit seamma loguid, čállit logu nominatiivahámis: </p>
<p>Mus lea golbmačuohti.  Báddi lea vihtta mehtera guhku. Mus lea vihtta mehtera guhkkosaš báddi. </p>
<p>Ovtta cealkagis dahje teakstabihtás doalahit ovtta čállinvuogi, válljet loguid dahje  bustávaid:</p>
<p>Mus leat golbma bártni, guđa-, njealje- ja guovttejahkásaš. Sii leat 6’, 4’ ja 2’ jahkásaččat. </p>
<p>Mihtuid oanádusaid fárrui čállit loguid nummariin:</p>
<p xml:lang="nob">2 m, 9 kg, 1000 mm, 3 dl, 50 kr </p>
<p>Go mihtu čállá ollásit bustávaiguin, de oažžu válljet nummariiguin dahje bustávaiguin čállit logu:</p>
<p>10 ruvnno dahje logi ruvnno, 2 mehtera dahje guokte mehtera </p>
<p>2.9.2 Bustávaiguin čállojuvvon logut: oktan vai moadden sátnin? </p>
<p>Bustávaiguin čállojuvvon logut leat muhtomin oktan sátnin ja muhtomin moadden sátnin.</p>
<p>Loguid mat leat unnibut go čuohti čállit oktan sátnin:</p>
<p>čiežalogigolbma, guoktelogi </p>
<p>Jorba čuđežiid, duháhiid jna. juohkit dábálaččat máŋgan sátnin go bustávaiguin čállit:</p>
<p>guokte čuođi, golbmalogi duhát, logi miljovnna, guokte duhát guokte čuođi ja guoktelogivihtta </p>
<p>Ruhtabáhpiriidda lea dábálaš čállit loguid oktii, sihkarvuođa dihte.</p>
<p>Vuođđologuid čállit dábálaččat loguiguin. Jus čállit bustávaiguin, de čállit oktan sátnin:</p>
<p>gávccenuppelohčuođivihttalogiguokte </p>
<p>2.9.3 Stuora logut ja desimálalogut </p>
<p>Stuora loguid čállit golbman ja golbman nummarin, olgeš guovllus logadettiin</p>
<p>8 350 000 hl čáhppesmuorjemáihli </p>
<p>Desimálaloguid čállit seammaládje ovdalis rihku, muhto rihku maŋŋelis čállit buot loguid oktii omd.</p>
<p xml:lang="nob">1 240, 22450 </p>
<p>Njealjesiffarloguid čállit oktii: 1240, 9999 </p>
<p>Rihkku sirre desimálaid, ja stuora loguid čállit golmmanummar joavkkuide, desimálamearkkas logadettiin: </p>
<p xml:lang="nob">1 657 236,132  </p>
<p>Loguid main leat njeallje nummara desimálamearkka ovddabealde ja/dahje maŋábealde, čállit oktan:</p>
<p xml:lang="nob">1321,9823 </p>
<p>Tabeallaid dáfus lea dákkár njuolggadus:</p>
<p>4 000 kg bohccobiergu   200 300,27 kr 300 kg luopmánat   18 037,20 kr 30 duolji                8 300,00 kr                                              226 637,47 kr         </p>
<p>16 Muhtun aviisadoaimmahusain lea njuolggadus čállit stuora loguid sátnin, vai mašinjuohkimis eai gártta logut guovtti linjái.</p>
<p>17Sihkarvuođa geažil (vai ii sáhte rievdadit loguid) čállet muhtumat (báŋkkut ja dáhkádussearvvit) nummarjoavkkuid gaskii čuoggá guoros gaskka sadjái. Riikkaidgaskasaš oktavuođas ii leat dat nu buorre, danin go čuokkis dávjá geavahuvvo desimálamearkan. Eŋgelasgielas geavahit rihku go stuora loguid juohká joavkkuide.</p>
<p>2.9.4 Beaivádeapmi         </p>
<p>Gč. maid 1.2. Alfanumeralaš beaivádeamis (go bustávaiguin ja nummariiguin beaiváda) ii galgga guođđit čuoggá:</p>
<p>guovvamánu 6. beaivi </p>
<p>Numeralaš beaivádeamis (go dušše nummariiguin beaiváda) atnit čuoggáid ná:</p>
<p>6.2.1996 09.01.1995 Dát dáhpáhuvai 13.8.  </p>
<p>Fuomáš: Beaivádeamis ii galgga atnit finjusázu, ii jurddasázu ii ge apostrofa (ii galgga čállit omd. </p>
<p>njukčamánnu ’96, njukčamánnu -96 iige 1/3-96).</p>
<p>2.9.5 Telefovdna- ja telefáksanummarat </p>
<p>Oahppogirjjiin čállit telefovdna- ja telefáksanummariid nu movt dat nummarat leat čállojuvvon katalogain:</p>
<p xml:lang="nob">78 49 21 00 </p>
<p>800- ja 900-nummariid čállit dattetge ná: 800 29 193; 948 87 378 </p>
<p>2.9.6 Báŋkokonto-, poastakonto- ja riegádannummarat </p>
<p>Báŋkokontonummariid čállit golmma sadjái - dábálaččat čuoggáid haga:</p>
<p xml:lang="nob">4740 10 11922 </p>
<p>Poastakontonummariid čállit guovtti sadjái:</p>
<p xml:lang="nob">0912 1234567 </p>
<p>Riegádannummariid čállit guovtti sadjái:</p>
<p xml:lang="nob">120345 67890 </p>
<p>18 International Standard ISO 2014 vuođul  ja ON ekonomalaš Eurohpa lávdegotti evttohusa vuođul čállojuvvo beaivádeapmi nummariiguin jahki-mánnu-beaivi. Guovvamánu 6. beaivi 1996 čállojuvvo ná: 1996-02-06. Vuođđologu sáhttá maid čállit guvttiin nummariin: 96-02-06. Romalaš loguid ja omd. finjusázu ii galgga geavahit omd. 2/6-96 dahje 96/02/06. Guokte goallossázu earuhit áigodaga rájiid: 1996-02-06--1996-05-22 (guovvamánu 6. beaivvis miessemánu 22. beaivái 1996). Jus áigodaga galgá mánuide dárkkuhit, de galgá čállit ná: 1996-02--1997-05 (guovvamánus 1996 miessemánnui 1997). Jus áigodat lea ovtta mánu siskkobealde, de oanidit vel eanet: 1996-02-06--15  (guovvamánu 6. beaivvis 1996 guovvamánu 15. beaivái 1996). Áigodagat diibmo- ja minuhttadárkkistemiin čállojuvvojit ná: 1996-02-06 dii 1400--1996-04-01 dii 1200. Vahkkonummar</p>
<p>čállojuvvo ná: vahkku 08. Vahkku 12--17 (12. vahkus 17 vahkkui), 1996 vahkku 12--17.</p>
<p>19 Ruoŧa- ja eŋgelasgielas ii leat čuokkis mánu maŋábealde diekkár ovdamearkkas. Dánskka-, suoma- ja dárogielas lea čuokkis mánu maŋábealde.</p>
<p>Vuosttaš guhtta nummara lea riegádanbeaivi, vihtta maŋimusa lea persovdnanummar.</p>
<p>2.9.7 Movt loguid sojahit </p>
<p>Geahča maiddái 3.7.</p>
<p>Geahča Sámi Giellaráđi gielladieđut 2/98, Tearbmasymposia raporta 3/1994 9.s: Samuli </p>
<p>Aikio: Oanádusat, erenoamážit 13. s. rájes ja Ole Henrik Magga: Giellaoahppa 44.s. </p>
<p>Vuođđologut (lohkosánit) leat: okta, guokte, golbma jna. Sulliilogu sánit leat: moadde, máŋga jna. Jearranlohku lea: galle  </p>
<p>Go dáidda sániide lea oaivesátni, de galgá oaivesátni leat genitiivahámis:</p>
<p>Guokte olbmo leat láhppon. </p>
<p>Moadde sávzza leat gávdnon albasii gottahallan. Galle beatnaga leat dus? </p>
<p>Fuomáš: </p>
<p>Sátni okta lea earalágán: Okta olmmoš lea láhppon. Oaivesátni lea nominatiivahámis. </p>
<p>Ortnetlogut leat omd.: vuosttaš, čihččet, guoktenuppelogát, čuođioktagoalmmátlogát jna. </p>
<p>Čoahkkelogut leat omd.: golmmas, čiežas, guoktenuppelogis jna. </p>
<p>Sámi giellaráđi 1998 mearrádus: </p>
<p>«Go gehčosiid merke loguide, de galgá duppalčuoggá maŋis merkejuvvot kásusgeažus (máŋggaidlogus maiddái máŋggaidlogu dovddaldat). Apostrofa geavahit dušše ovttaidlogu genetiivva merkemii, jus orru dasa dárbu, ja goallosvokála guođđit merkekeahttá. </p>
<p>ovttaidlohku    máŋggaidlohku </p>
<p>vuođđolohku ortnetlohku vuođđolohku ortnetlohku nom.  6 6. 6:t 6:dat akk.   6 6:da 6:id 6:diid gen.   6’ 6:da 6:id 6:diid ill.    6:i 6:dii 6:ide 6:diidda lok.  6:s 6:dis 6:in 6:diin kom. 6:in 6:diin 6:iguin 6:diiguin ess.  6:n 6:din 6:n 6:din</p>
<p>Lohkosániide merkejuvvojit dušše kásusgehčosat go dat geavahuvvojit váldosátnin.  Beallekongrueanssa geažil sáhttá muhtomin leat vuogas merket lohkosániid kásushámiid go dat leat attribuhttan, muhto dábálaččat daid ii merke.</p>
<p>Dábálaš teavsttas berre muđui čállit bustávaiguin buot lohkosániid ovttas logi rádjái.</p>
<p>nom. 23 bohcco akk. 23 bohcco gen. 23’ bohcco ill. 23’ bohccui lok. 23’ bohccos kom. 23:in bohccuin ess. 23:n boazun</p>
<p>Fuomáš:  </p>
<p>Lea olles kongruensa logu ja nomena gaskkas dáin kásusiin: nominatiiva, akkusatiiva, komitatiiva ja essiiva. Genitiivvas, illatiivvas ja lokatiivvas lea beallekongruensa.</p>
<p>Čoahkkeloguid ii leat dábálaš oanádallat, ja jus daid galggašii oanidit, de ferte čuovvut seamma</p>
<p>vuogi go ortnetloguin, main merkejuvvo suorggis ja kásus (omd. nom. 6:s («guđas»), akk. 6:sa jna.).</p>
<p>Fuomáš! Čoahkkeloguin ii leat essiiva. Čoahkkelogut leat omd.: </p>
<p>nom. golmmas 3:s gen. golbmasa  3:sa akk. golbmasa  3:sa ill. golbmasii  3:sii lok. golbmasis  3:sis  kom. golbmasiin  3:siin</p>
<p>golmmas s lea suorggis golbmasa a lea kásusmearka </p>
<p>2.10 Oanádusat </p>
<p>Geahča maiddái 2.8.1.8  ja Dieđut 3/1994. Samuli Aikio: Oanádusat ja Muhtun giellagažaldagat 13. siiddu</p>
<p>2.10.1 Iešguđet lágán oanádusat </p>
<p>Oanádusaid ulbmil lea ahte dat galget leat nu oanehaččat go vejolaš. Danne ii galgga omd. earret eará čállit ea.ea. muhto ee.</p>
<p>Leat máŋggalágán oanádusat. Boatkkaoanádusain, goallossániid oanádusain, sátnegihpuid oanádusain ja seaguhusoanádusain lea čuokkis. Čoahkkeoanádusain ii leat dábálaččat čuokkis.</p>
<p>Boatkkaoanádusain lea sáni loahppa guđđojuvvon čálekeahttá, omd. oahp. (oahpaheaddji), prep. </p>
<p>(preposišuvdna), ill. (illatiiva), s. (substantiiva), su. (sullii = cirka).  </p>
<p>Goallossániid oanádusain leat dušše álgooasit merkejuvvon, omd. sl. (sátnelistu), ml. (máŋggaidlohku), </p>
<p>lp. (láktapartihkal), dii.oahp. (diibmooahpaheaddji) </p>
<p>Sátnegihpuid oanádusain leat dušše osiid álgobustávat mielde, nu go omd. (ovdamearkka dihte), </p>
<p>ded. (dahje eará dakkár) ee. (earret eará). </p>
<p>Čoahkkeoanádusain lea sáni álgu ja loahppa merkejuvvon, nu go hhus (hálddahus), Sm-gmat </p>
<p>(Sámi measttir-gilvvohallamat), dtir (doavttir). </p>
<p>Čoahkkeoanádusat leat maiddái dakkárat main sáni álgo- ja loahppabustávva lea mielde ja vel okta </p>
<p>dahje eanet sánesisbustávain: bto. (brutto), ca. (cirka). Dakkáriin lea čuokkis go oaniduvvojit dušše čálalaččat eai ge njálmmálaččat. </p>
<p>Seaguhusoanádussan sáhttit gohčodit dakkáriid main lea sáni álgobustávva ja vel okta dahje eanet </p>
<p>bustávat (dávjjimusat konsonánttat): vrd. (veardit), gč. (geahča), prt. (perfeakta), pst. (proseanta). </p>
<p>Vuođđoávdnasiid, mihtu ja deattu ja ruhtaovttadagaid oanádusain ii galgga leat čuokkis:</p>
<p>Ruhtaovttadagat dego   NOK, SEK </p>
<p>           Mihtut dego    mm (millimehter), km (kilomehter), cm (centimehter) </p>
<p>           Vuođđoávdnasat dego    na (natrium), he (helium)  Deaddu   kg (kilográmma), t (tonna) </p>
<p>Go sáni maŋimus bustávva lea mielde, de ii dárbbaš bidjat čuoggá:  Brutto    bto  Cirka     ca </p>
<p>Initiálaoanádusaide eat bija čuoggá (gč. 2.10.2).  </p>
<p>Dákkár oanádusaide berre bidjat čuoggá: mus. (musihkka), pos. (positiiva), inf. (infinitiiva), su. (sullii). </p>
<p>Go goallossáni oanida, de ii galgga leat gaska čuoggá maŋis: dii.oahp., ov.sk.oahp. </p>
<p>2.10.2 Initiálaoanádusat </p>
<p>Daid oanádusaid maid ii galgga stávet, muhto lohkat oktan sátnin, oažžu čállit stuora ovdabustávain ja muđui unna bustávažiiguin, dahje dušše stuora bustávaiguin:</p>
<p xml:lang="nob">Unesco/UNESCO, Nato/NATO, Aids/AIDS </p>
<p>Dákkáriid lea vuohkkaseamos čállit stuora bustávaiguin vai sojaheamis lea álkit čájehit kásusgehčosa: UNESCOi, NATOs jna. </p>
<p>Oanádusaid maid stávet, čállit juogo unna dahje stuora bustávaiguin: </p>
<p xml:lang="nob">PC/pc, EKG/ekg </p>
<p>Daidda laktá kásusgehčosiid dáinna lágiin: PC:s, EKG:s, pc:s, ekg:s</p>
<p>Sániide tv ja radio bidjat stuora ovdabustáva go lea sáhka namain: Norgga TV,  </p>
<p>Ruoŧa Radio, Sámi Radio muđui ii: Guldalin radio ja gehččen tv. </p>
<p>20 Initiálaoanádus lea sáni dahje sátnegihpu oanádus, dainna lágiin ahte sániid/sátneosiid ovdabustávat dahket oanádusa, omd. NSR (Norgga Sámiid Riikkasearvi).</p>
<p>Muhtun oanádusaide galget álo stuora bustávat:</p>
<p xml:lang="nob">ISBN, OS, SAS </p>
<p>Eanas initiálaoanádusaide mat leat namat, galget stuora bustávat. Daidda ii galgga bidjat čuoggá:</p>
<p>BT (boares testamenta), NBR (Norgga Boazosápmelaččaid Riikkasearvi) </p>
<p>2.10.3 Riikkaidgaskasaš oanádusat </p>
<p>Muhtun riikkaidgaskasaš oanádusain leat stuora bustávat ja unna bustávažat seahkálaga, ii ge dáin oanádusain leat čuokkis loahpas: dB, pH, MHz, kHz </p>
<p>Riikkaidgaskasaš oanádusaid main stuora bustávat ja unna bustávažat čállojuvvojit seahkálaga, gal</p>
<p>čállit unna ovdabustávažiin vel čuoggá maŋábeallái nai (cealkaga álggus):</p>
<p>pH-dássi lei beare allat. </p>
<p>2.10.4 Movt oanádusaid sojahit  </p>
<p>Geahča Sámi Giellaráđi gielladieđut 1/96.</p>
<p>Ovttastávval oanádusat, konsonántaovttastumit ja initiálaoanádusat, omd. NBR (Norgga Boazosápmelaččaid Riikkasearvi) stávejuvvojit («eann-be-earra») ja sojahuvvojit seammaládje go logut:</p>
<p xml:lang="nob">nom. NBR  akk. NBR  gen. NBR'  kom. NBR:in ill. NBR:i  lok. NBR:s  ess. NBR:n</p>
<p>Oanádusaid mat doibmet namman čállit dábálaččat stuora bustávaiguin ja daidda laktit kásusgehčosa unna bustávažiiguin: UNESCOs, UNESCOi, NATOin, NATOs. Vokála loahppasaš oanádusain ii rievdda vokála, muhto kásusgeažus lasihuvvo. Dákkár oanádusat eai stávejuvvo, muhto jietnaduvvojit sátnin.</p>
<p>2.10.5 Movt prinsihpalaččat čállit ja jorgalit oanádusaid? </p>
<p>Geahča maiddái 2.1.1. ja Sámi giellaráđi Gielladieđuid 1/96.</p>
<p>Jus oanádusat leat dárogillii/suomagillii/ruoŧagillii, de jorgaluvvojit oanádusat. Jus oanádusat leat riikkaidgaskasaš oanádusat, de dat eai jorgaluvvo. Oanádusaide galget álo leat čilgehusat. </p>
<p>Jus oanádus lea mahkáš searvvi jd. namma, mii ii leat almmolaččat sámegillii, de ii galgga jorgalit ii dan nama ii ge dan oanádusa, omd.</p>
<p xml:lang="nob">NAF  -  Norges Automobil-Forbund</p>
<p>Go namaid mat maiddái leat oanádussan, atnit sámegillii, de oanádusat jorgaluvvojit, omd.</p>
<p xml:lang="nob">FN    De forente nasjoner    ON  Ovttastuvvan našuvnnat EU Europeisk Union   EO  Eurohpa ovttastupmi EØS  Europeisk økonomisk samarbeid EEO  Eurohpa ekonomalaš ovttasbargu</p>
<p>2.11  Goallossánit  </p>
<p>(Gč.  Klaus Peter Nickel: Samisk grammatikk 380 - 389 s.) (Gč. Johanna Ijäs: Goallossánit ja daid čállinnjuolggadusat) </p>
<p>Goallossániin leat guokte oasi. Álggos lea mearusoassi, dasto vuođđooassi.</p>
<p>Vuođđooassi mearrida goallossáni sátneluohká. Eanas sámegiela goallossánit leat substantiivvat </p>
<p>main mearusoassi lea nominatiivahámis, omd. boazogeahčči, noađđeheargi, biergobihttá. Adjektiiva goallossánit leat omd. ođđamállet, čuvgesalit. Advearba goallossátni lea omd. lullivázzi. Gávdnojit maid earalágán goallossánit. </p>
<p>Mearusoassi sáhttá maid leat ovttaidlogu genitiivahámis, dalle go </p>
<p>almmuha ahte vuođđooassi lea earáide gullevaš: almmiriika, dálueamit dahje go almmuha maŋisboahtti, lahtu dahje buktaga: bohccobiergu, guolevuodja, miesenáhkki. Leat maid sánit maid mearusoassi lea máŋggaidlogu nominatiivahámis: mánáidgárdi, nuoraidskuvla. </p>
<p>Ferte earuhit goallossáni ja sátnegihpu. </p>
<p>Sániid goallostit go ii leat sáhka merrosis nugo attribuhtas dahje eaiggáduššamis:</p>
<p>Mun orron alla viesus go vázzen allaskuvlla. Ánte bálkestii čáhppes murjjiid. Ánne čokkii čáhppesmurjjiid. </p>
<p>Sáni mearkkašupmi (semantihkka) mearrida lea go sátnegihpu vai goallossátni.</p>
<p>Eatnigiella lea goallossátni. (Eatnigiella lea vuosttaš giella maid olmmoš oahppá.)   Eatni giella lea sátnegihppu. (Eatni giella lea dat giella maid eadni hupmá, leažžá dál vuosttašgiellan </p>
<p>dan oahppan, dahje maŋŋel. Sáhttá maiddái leat giella mainna eadni bivdá rievssahiid.)</p>
<p>Eará ovdamearkkat: Dá lea du mánáid girji. (Du mánát eaiggáduššet girjji.) Mun lean čállán mánáidgirjji. (Lean čállán girjji mánáid váste.) Dá lea Áillu Máhte čállin girji. (Áillu Máhtte lea čállán girjji.) Dá lea Áillu Máhte čállingirji. (Girji lea dakkár masa Áillu Máhtte čállá.) *Lásse lea muorra meahcis Lásse lea muorrameahcis.</p>
<p>Fuomáš erohusa go čálát sáni oktii dahje sierra. Dego omd.  Ođđa jahki  ođđajahki </p>
<p> Alla skuvla  allaskuvla  Rávis olmmoš  rávisolmmoš </p>
<p>Go guokte nominatiiva sátnehámi bohtet maŋŋálaga, de galgá daid goallostit (omd. náhkkereaddju) Goallosteamis bohciidit maid sátnelahkit. Mánáide lea váddásit lohkat ja ipmirdit dakkáriid, ja sáhttá leat váttis darvehit sátnegova, omd.: </p>
<p>johkagáddi iige johgáddi.  </p>
<p>Báikenamat mat leat goallosnamat, leat dávjá gessojuvvon čoahkkái, omd. Govdavárjeaggi, </p>
<p>Guovdageaineatnu, ja dakkáriid dieđusge čállit dainnalágiin maiddái oahppogirjjiide. </p>
<p>Čále olles sániid. Ii galgga dárbbuhemet boatkut sániid goallossázuin, iige oanidit sániid. Botken</p>
<p>sáhttá rievdadit oaivila. Ii heive čállit sávzza-náhkkebeaska, sávzzanáhkke-beaska iige sávzzanáhki </p>
<p>beaska (go lea omd. Elle beaska!) čále sávzzanáhkkebeaska. </p>
<p>2.11.1 Johanna Ijäs: Goallossánit ja daid čállinnjuolggadusat </p>
<p>Goallossátni lea sátni, mas guokte iehčanas sáni leat goallostuvvon oktii ja doibmet cealkagiin oktan sátnin, omd. girjerájus (&lt; girji + rájus) ja oahppogirji (&lt; oahppu + girji). Goallossánis leat guokte oasi: vuosttaš oassi gohčoduvvo mearusoassin ja nubbi oassi fas vuođđooassin. Goallossáni oasit sáhttet ieža maiddái leat goallossánit, omd. sátni áššemeannudanvuohki lea ráhkaduvvon ná:  </p>
<p>ášši + meannudeapmi &gt; áššemeannudeapmi,  áššemeannudeapmi + vuohki &gt; áššemeannudanvuohki.  </p>
<p>Goallosteapmi lea dábálaš sátneráhkadanvuohki, ja dávjá leage vuohkkaseabbo geavahit goallossáni go sátnegihpu, omd.  </p>
<p>Lei ohcan goaskimiidda goddinlobi &gt; goaskingoddinlobi,  </p>
<p>Lea leamaš guhkit áigge sáhka gávdnat buoret vuogi meannudit ášši &gt; áššemeannudanvuogi. </p>
<p>Goallossániid čállimis galgá čuovvut dábálaš goallostannjuolggadusaid. Cealkaga sisdoallu sáhttá rievdat ollásit, jus goallossáni oasit čállojuvvojit sierra, vrd. omd. dáid cealkagiid: Elle lea dollagáttis ja Elle lea dolla gáttis. </p>
<p>Dás čilgejuvvojit oanehaččat sámegiela dábáleamos goallossátnetiippat ja goallossániid</p>
<p>čállinnjuolggadusat.</p>
<p>2.11.1.2 Goallossátnetiippat Goallossáni mearusoassi lea dábálaččat ovttaidlogu nominatiiva- dahje genitiivahámis, omd:  johkagáddi, joganjálbmi, muhtumin máŋggaidlogu genitiivahámis, omd. mánáidgárdi. Mearusoassi sáhttá muhtumin leat vel eará hámiin nai, muhto dat eai leat nu dábálaččat, omd. albmáimannan, đđesroađđi, bassindahkki. (Gč. maiddái 1.2.-čuoggá.) i </p>
<p>2.11.1.2.1 Substantiivvat </p>
<p>Guovtti maŋŋálas sáni gihppu lea goallossátni ja čállojuvvo oktan sátnin dáin dáhpáhusain:</p>
<p>a)  Go sihke ovddit ja maŋit sátni lea substantiiva ja ovddit lea ovttaidlogu nominatiivahámis, de sátnegihppu lea álo goallossátni, omd.</p>
<p>vuotnabahta, mearračáhci, meahccebeaska, geassemátki, giđđadulvi, dálveorohat, </p>
<p>geaidnoguorra, vuovderavda, johkafanas, gámasuoidni, jahkečoahkkin, oahppogirji, </p>
<p>21 Muhtin sánit leat leksikaliserejuvvon, ja daid oažžu ná čállit, omd: čiehgahpir, sávzzanáhdorka, suomuorra, </p>
<p>silbaste, Kárášjohgákti, johgáddi. </p>
<p>joavkobargu, veahkkeoahpaheaddji, giellagáhtten, muitalusgirji, oahpahusministtar, dásseárvopolitihkka, eanandoallokantuvra. </p>
<p>á)  Go genitiivahápmásaš sátni ráhkada maŋit sániin fásta, tearpmalágan sáni, man mearkkašupmi lea eará go guovtti sierra sáni mearkkašupmi, de dat lea dábálaččat goallossáni mearusoassi, omd:</p>
<p>dáluolmmoš, gusavuodja, máilmmisoahti, bohccobiergu, áiggegollu, almmiriika, lottečivga </p>
<p>(vrd. duon lotti čivggat), eatnigiella (vrd. eatni giella ‘mii beare gielaid, maid eadni hupmá’), </p>
<p>bargiidbellodat, nuoraidskuvla, mánáidgirji (vrd. Munno mánáid girjjit leat hiluid háluid miehtá </p>
<p>viesu). </p>
<p>b) Go ovddit sátni lea adjektiiva ja ráhkada substantiivvain fásta, tearpmalágan sáni, man </p>
<p>mearkkašupmi lea eará go guovtti sierra sáni mearkkašupmi, omd: </p>
<p>čáhppesmuorji (vrd. čáhppes muorji ‘mii beare murjjiid, mii lea čáhppat’), allaskuvla (vrd. alla </p>
<p>skuvla ‘mii beare skuvlavisttiid (omd. mánáidskuvla), mii lea allat’), guhkesbearjadat (vrd. </p>
<p>guhkes bearjadat ‘mii beare bearjadagaid, mii lea guhkki’), stuorraservodat (vrd. stuorra servodat). </p>
<p>c)  Go ovddit sátni lea ng. dahkunamma dahjege substantiiva, mii almmuha dagu, omd:</p>
<p>čállinmášiidna, šaddanbáiki, gulahallangaskaoapmi, olbmoborranrássi, ohcanreive, </p>
<p>čuoigansoabbi, suhkangilvvut, oađđenlatnja, lohkangirji, nuppástuhttinprográmma, </p>
<p>dáruiduhttinpolitihkka. </p>
<p>Fuomáš ahte dahkunamat, mat leat suorggiduvvon bárahisstávvalvearbbain, ožžot reduserejuvvon dahjege játnanhámi, go šaddet goallossáni mearusoassin, omd: </p>
<p>riegádanbeaivi (&lt; riegádeapmi + beaivi), jurddašanvuohki (&lt; jurddašeapmi + vuohki), muitalanárbevierru (&lt; muitaleapmi + árbevierru), oahpahanvuohki (&lt; oahpaheapmi + vuohki), </p>
<p>lonuhangálvu (&lt; lonuheapmi + gálvu), jorgalanbargu (&lt; jorgaleapmi + bargu), idjadanruhta (&lt; </p>
<p>idjadeapmi + ruhta). </p>
<p>Fuomáš maiddái dákkár adjektiivvalágán goallossátnetiippa:</p>
<p>ruksesraddi (ii leat ráddi, muhto dihtolágán loddi), bieggaoaivi (ii leat oaivi, muhto </p>
<p>dihtolágan olmmoš), alitnásti (ii leat násti, muhto dihtolágan rássi). </p>
<p>2.11.1.2.2 Adjektiivvat </p>
<p>Maiddái adjektiivvat sáhttet leat goallossánit. Mearusoassin lea dábálaččat substantiivva ovttaidlogu nominatiivahápmi dahje adjektiivva attribuhttahápmi, omd:</p>
<p>ruhtahánis, boazorikkis, diehtoáŋgir, ruhtaáŋgir, olmmošnákkis, báddebahá, báddelodji, </p>
<p>liigehearki, muohtavielgat, alitruoksat, čáhppesalit, čuvgesfiskat. </p>
<p>Go adjektiiva lea suorggiduvvon substantiivvas, de dasa gulli ovddit sátni lea goallossáni mearusoassi, jus dat lea adjektiivva bákkolaš mearus. Dát mearkkaša, ahte omd. vuokta-sánis suorggiduvvon adjektiiva -vuovttat ii birge cealkagis akto, muhto gáibida bákkolaš merrosa: Cealkagis *Máret lea vuovttat nieida váilu -vuovttat-suorggádusa bákkolaš mearus (omd. guhkes, </p>
<p>oanehis, čuvges), ja mearus lea dalle goallosadjektiivva mearusoassi. Cealkka šaddá dievaslažžan, go - vuovttat-suorggádussii lasihuvvo mearus, omd. Máret lea guhkesvuovttat nieida. Eará ovdamearkkat </p>
<p>adjektiivvain, mat leat suorggiduvvon substantiivvas (dahje eará dakkáris), leat ee:</p>
<p>-jahkásaš (&lt; jahki), -mánnosaš (&lt; mánnu), -gaskasaš (&lt; gaska), -nammasaš (&lt; namma) ja -vuoláš (&lt; </p>
<p>vuolli).  </p>
<p>Dá leat dákkár goallosadjektiivvaid ovdamearkkat: guovttejahkásaš, viđamánnosaš, buorredáhtolaš, máilmmiviidosaš, boaresáigásaš, riikkaidgaskasaš, Máhtte-nammasaš (gč. 2. kapihttala a-čuoggá), eatnanvuoláš, </p>
<p>guhkesvuovttat (nieida), čáhppesvarat (olmmoš), guovttejuolggat (ealli), máŋggalágán ~ </p>
<p>máŋggalágáš, boareslágán ~ boareslágáš. </p>
<p>2.11.1.3 Goallossániid čállinnjuolggadusat</p>
<p>Goallossáni osiid gaskii ii leat dábálaččat dárbu čállit goallossázu (gč. ovdalis logahallon ovdamearkkaid). Dáin dáhpáhusain goallossáni osiid gaskii čállojuvvo goallossáhcu:</p>
<p>a)  Go mearusoassi dahje vuođđooassi (dahje goappašagat) lea namma (olbmonamma, báikenamma, girjji namma jna.), omd:</p>
<p>Máret-siessá, Risten-áhkku, Gaska-Amerihkká, Mátta-Várjjat, Davvi-Norga, Lulli-Sápmi, </p>
<p>(muhto: davvinorgalaš, lullisápmelaš jna.), Máhtte-nammasaš, Áššu-áviisa, Sápmelaš-bláđđi, </p>
<p>Nordlys-valáštallansearvi, Giellačállosat-girji, Dieđut-ráidu, Sámás-giellagursa, Singer</p>
<p>goarrunmášiidna, Rimi-gávpi, Ruoŧŧa-Suopma. </p>
<p>á)  Go mearusoassi dahje vuoddooassi lea nummir, bustávva, sátni dahje eará giellaávnnas, omd:</p>
<p>-jahkásaš (vrd. viđajahkásaš), 50–60-jahkásaš (olmmoš), -lohku, -jagit, b-čuokkis, C</p>
<p>vitamiidna, CD-čuojanas (vrd. kaseahttačuojanas), š-bustávva, boahtit-vearba, beavdi-sátni, sgeažus. </p>
<p>b)  Go goallossátni lea ng. kopulatiiva dahjege bálddalasti goallossátni, namalassii dakkár, ahte dan osiid gaskii sáhtášii lasihit ja-konjunkšuvnna, omd: </p>
<p>dulka-jorgaleaddji (Dulka-jorgaleaddji lea sihke dulka ja jorgaleaddji.) sámi-dáru (sátnegirji) (Sámi-dáru sátnegirjjis leat sihke sámi ja dáru sánit). </p>
<p>Fuomáš, ahte dákkár dáhpáhusain ii berre geavahit vinjusázu (/) goallossáni osiid gaskkas, dainnago vinjusáhcu máksá ‘dahje’, ja omd. dulka/jorgaleaddji máksá dalle ‘dulka dahje jorgaleaddji’. </p>
<p>Fuomáš maiddái, ahte kopulatiiva goallossániin ii leat mearusoassi, baicca guokte dahje eanet bálddalas, seammaárvosaš oasit.</p>
<p>c)  Go goallostit guokte dahje eanet goallossániid oktan sátnin. Jus goallostit sániid, main lea oktasaš v u ođ đo o a s s i ,  de  maŋit goallossátni čállojuvvo olles hámis. Vuosttaš goallossáni vuođđooasi sadjái čállojuvvo goallossáhcu, omd:</p>
<p>mánáidskuvla + nuoraidskuvla &gt; mánáid- ja nuoraidskuvla </p>
<p>giellaossodat + kultuvraossodat &gt; giella- ja kultuvraossodat </p>
<p>oahppogirjjit + sátnegirjjit &gt; oahppo- ja sátnegirjjit bivttasvierut + duodjevierut &gt; bivttas- ja duodjevierut </p>
<p>orrunlohpi + bargolohpi &gt; orrun- ja bargolohpi </p>
<p>lohkanattáldagat + oahppanattáldagat &gt; lohkan- ja oahppanattáldagat </p>
<p>sámegiella + suomagiella + dárogiella &gt; sáme-, suoma- ja dárogiella </p>
<p>Fuomáš ahte ii leat vejolaš goallostit dáinna lágiin: mánáid- ja nuoraid gárvodanvuogit, dainnago mánáid </p>
<p>gárvodanvuogit ja nuoraid gárvodanvuogit eai leat goallossánit! Dát sátnegihppu čállojuvvo ná: mánáid ja nuoraid gárvodanvuogit. </p>
<p>Jus goallostit guokte dahje eanet goallossániid, main lea oktasaš m e a r u s o a s s i , de vuosttaš goallossátni čállojuvvo olles hámis ja nuppi sánis čállojuvvo dušše vuođđooassi, man ovddabeallai</p>
<p>čállojuvvo goallossáhcu, omd:</p>
<p>sámebártnit + sámenieiddat &gt; sámebártnit ja -nieiddat </p>
<p>jienastanvuoigatvuohta + jienastangeatnegasvuohta &gt; jienastanvuoigatvuohta ja - </p>
<p>geatnegasvuohta. </p>
<p>2.11.2 Goallossáhcu – olbmo- ja báikenamat </p>
<p>Geahča 2.1.4 čuoggá olbmonamaid ja 2.1.5 čuoggá báikenamaid birra.</p>
<p>2.11.3 Goallossáhcu - eará sánit </p>
<p>Geahča 1.8, 2.2.1 ja 2.2.2 čuoggáid goallosteami birra ja goallossázu geavaheami birra.</p>
<p>2.11.4 Goallossániid oanádusat </p>
<p>Geahča 2.10 čuoggá oanádusaid birra.</p>
<p>2.11.5 Goallosániid juohkin </p>
<p>Geahča 2.2.1 čuoggá.</p>
<p>2.11.6 Guđiid sániid galgá goallostit ja guđiid ii </p>
<p>Geahča Tearbmasymposia raporta (Dieđut 3/94 ) 35.s. rájes: Pekka Sammallahti: Sátnegoallosteapmi ja čállinvuohki. </p>
<p>Oahppogirjjiide čállit ná:    </p>
<p>Dakkár sánit leat čielga goallossánit main álgolađasin lea erenoamáš goalloshápmi mii dušše geavahuvvo -beallái, -bealde ja -beale fárus:    </p>
<p>olggobealde      siskkobealde      davábealde  mieđabealde doaresbealde jna. </p>
<p>De leat fas sátnegihput main bealde, beale jna. leat fárus ja dalle čállit sániid sierra. Álgolađas lea genitiivahámis dahje riikka namma: </p>
<p>Kárášjoga bealde eatni bealde Norgga bealde        Suoma bealde    </p>
<p>2.12 Sátneluohkát Muhtun sánit leat dakkár sánit maid lea lohpi máŋggaládje čállit. Juohkehaš oažžu ieš válljet guđe ládje čállá sáni, go fal muitá leat konsekveanta. Oahppogirječállit ja almmolaš ásahusat berrejit </p>
<p>čállit dihto vuogi mielde, vai oahpahalliide lea álkit darvehit sátnegova. Lea hui deaŧalaš doalahit dan </p>
<p>vuogi maid vállje, ii ge čállit nuo ja ná. Ovtta čállosis, artihkkalis, girjjis jd. berre álo doalahit dan válljejuvvon vuogi. Dan ferte girječálli muitit ja ieš váruhit, vai divodeaddji ii dárbbaš ádjánit dainna. Maiddái ohppiid čállosiin ferte čujuhit nu, vai oahppit árrat juo hárjánit leat konsekveanttat. Deaŧalaš lea almmotge muittus atnit ahte oahppit ožžot válljet čállit eará </p>
<p>vuogi mielde go fal sánis leat máŋga dohkálaš vuogi.  Ii galgga nappo divvut ohppiid </p>
<p>čállosiin, vaikko oahppogirječállimii ja oahpaheapmái lea ge mearriduvvon dihto vuohki.  </p>
<p>Lea álkit oahppat čállit go diehtá movt dan galgá čállit. Lea bahá seahkánit sátnegovain jus oahpaheaddjit ja oahppogirjjit oahpahit iešguđet ládje.</p>
<p>Tabealla vuollelis lea veahkkeneavvu, ii ge čoavddus buot áššiide. Deaŧalaččamus lea fuomášahttit girječálli leat konsekveanta. Mearriduvvon čállinvuohki ii leat válljejuvvon danne go dát dahje </p>
<p>duot hápmi lea buoret, muhto danin vai lea oktasaš vuohki oahppogirjjiin. Čielga suopmanáššiin </p>
<p>galgá válljet oahppogirječálli suopmana vuođul (ii ge omd. korrektuvralohkki dahje referánsajoavkku suopmana vuođul). Suopmansániid maid eatnasat eai dáidde ipmirdit, berre</p>
<p>čilget juolgenohtas dahje sierra synoniimalisttus, gč. 3.3 Oahppogirjjiid suopmansánit. </p>
<p>2.12.1 Vearbbat </p>
<p>Eanas vearbahámiin leat iešguđet lágán gehčosat, oarje- ja nuortasuopmaniid hámit. Gč. Nickel,</p>
<p>Samisk grammatikk, 42. s rájes ja 225. s.rájes. Girječálli berre válljet fásta hámi, ja čuovvut dan  </p>
<p>konsekveanta. Muhtun hámiid berre goitge čállit dihto vuogi mielde. Gč. tabealla vuollelis.</p>
<p>Hápmi: Mállet mat gullojit Movt oahppogirjjiide čállit Báráhisstávvalvearba Infinitiiva </p>
<p>-  dárbbahit, dárbbašit </p>
<p>dárbbašit </p>
<p>Bárahisstávvalvearba preseansa ol. 3. pers. </p>
<p>- son veahkeha  (*son veahket) son veahkeha </p>
<p>Bárahisstávvalvearba preseansa gl. 1. pers. </p>
<p>- moai veahkehetne, veahkehetno, moai veahkehe moai veahkehetne </p>
<p>Bárahisstávvalvearba preterihtta ol. 1. pers. </p>
<p>- mun veahkehin, mun  veahkehedjen mun veahkehin </p>
<p>Bárahisstávvalvearba presensa gl. 2. pers </p>
<p>-doai veahkeheahtti, doai veahkeheahte, doai veahkeheahkki doai veahkeheahppi </p>
<p>Bárahisstávvalvearba presensa ml. 2. pers </p>
<p>-dii veahkehtet dii veahkehehpet  </p>
<p>Bárahisstávvalvearba preterihtta ol. 2. pers. </p>
<p>- don veahkehit, don  veahkehedjet don veahkehit </p>
<p>Bárahisstávvalvearba preseansa ml. 1. pers. </p>
<p>- mii veahkehit, mii veahkehat </p>
<p> Girječálli suopman  mearrida: -hit oarjin ja        -hat nuortan. </p>
<p>Kontráktavearba preseansa gl. 1. pers. </p>
<p>- moai murrejetne, moai  murreje, murrejetno  moai murrejetne </p>
<p>Kontráktavearba preterihtta ml. 3. pers. </p>
<p>- sii murrejedje, sii murreje </p>
<p> sii murrejedje </p>
<p>Diminutiiva subitiiva vearba - muitalastit, muitaleastit  Girječálli suopman </p>
<p>mearrida -eastit oarjin,         -astit nuortan </p>
<p>Translatiiva vearba - nuorasmit, nuorasnuvvat,  </p>
<p>nuorasmuvvat </p>
<p> Girječálli suopman mearrida -snuvvat oarjin,        ja-smuvvat nuortan </p>
<p>Passiivahámit (passiiva suorgása vuođđovearbbas) </p>
<p>- gorrojuvvot, gorrot - sihkkojuvvot, *sihkkot </p>
<p>- čállojuvvot, čállot - biddjojuvvot, biddjot </p>
<p>(-ut-vearbbat main ii leat diftoŋga, eai sojahuvvo  oanehit hápmái   Nickel 226. s. Gč.maid 3.10 </p>
<p>- gorrojuvvot, gorrot - sihkkojuvvot - čállojuvvot - biddjojuvvot </p>
<p>Fuomáš! Ávžžuhit </p>
<p>oahppogirjjiin geavahit  passiivva guhkit hámiid</p>
<p>Passiivahámit   muhtun passiiva vearbbain </p>
<p>(intransitiiva sániin) ii leat válljenvejolašvuohta, omd.</p>
<p>deddot, doddjot, haksot, ellot, borgot, danin go dain lea </p>
<p>sierra mearkkašupmi</p>
<p>  -hallat,-haddat,-(taddat) </p>
<p>      -juvvot  -hallat dahje -haddat ,       -juvvot </p>
<p>negašuvdnavearbbat  ale, ále  ale inkoatiiva  -čálligoahtit, álgit čállit </p>
<p>- goahtit </p>
<p>     -biekkastit, álgit bieggat </p>
<p>omd. čálligoahtit </p>
<p>omd. biekkastit </p>
<p>konditionála      -vieččalin, vieččašin  -š-        omd. vieččašin </p>
<p>2.12.2 Substantiivvat </p>
<p>Geahča maiddái 2.14. Substantiivvaid dáfus čujuhit maiddái Sámi giellaráđi dohkkehan sátnelisttuide.</p>
<p>Nomeniin njuolgá diftoŋga dalle go deattohis stávvalis lea -ii- dahje -ui- : </p>
<p>mearra - merrii, beavdi - bevddiide meassu - messui </p>
<p>Oahppogirjjiin čuovvut dán njuolggadusa, maiddái dahkkinomeniid dáfus:</p>
<p>oahpaheaddji - oahpaheddjiide guođoheaddji - guođoheddjiide </p>
<p>                                             -hallat go ii lean sávahahtti dahje mearriduvvon dahku, omd. soalddát bážahalai soađis, -juvvot go lei </p>
<p>dáhtolaš dahku, omd. soalddát dubmejuvvui ja báhččojuvvui. Lea maiddái erohus,  ahte -juvvot vearbbat eai váldde ageantta, omd. «Son borahalai gumpii», muhto ii fal «Son borrrojuvvui gumpii».  </p>
<p>Nomeniin lea nominatiivahámis -á nuppi stávvala geažusin go ovttaidlogu illatiiva geažus šaddá - ái.  omd.</p>
<p>bussá - bussái </p>
<p>Go illatiivageažus šaddá -ii, de lea nominatiivahámis -a-geažus,omd.:</p>
<p>gussa - gussii </p>
<p>Fuomáš:        </p>
<p>Oarjesuopmanis leat muhtun namat ja loatnasánit main ii njuolgga diftonga, ii ge leat á nuppi stávvalis, muhto illatiivageažus lea -ai (čálalaš gielas), (njámmálaš gielas sáhttá gullot -ái, muhto dat ii čállojuvvo), omd: Biera - Bierai Kaisa - Kaisai veranda - verandai (dahje verandii)</p>
<p xml:lang="nob">2.12.3 Pronomenat </p>
<p>Mállet mat adnojuvvojit Movt oahppogirjjiide čállit </p>
<p type="listitem">•     mun, mon, mo </p>
<p type="listitem">•  alccen, alccan, alccesan </p>
<p type="listitem">•  alcceseame, alccame, alcceame </p>
<p type="listitem">•  alccamet, alcceamet, alcceseamet </p>
<p type="listitem">•     mun </p>
<p type="listitem">• alccesan </p>
<p type="listitem">• alcceseame </p>
<p type="listitem">• alcceseamet </p>
<p>Ieš-pronomena dievas sojaheapmi lea Nickel 110. s. rájes. Válljejuvvon vuogi galgá konsekveantta geavahit.</p>
<p>2.12.4 Adjektiivvat </p>
<p>Adjektiivvat muitalit substantiivva birra ja sáhttet leat sihke attribuhtta ja predikatiivahámis.  Ovdamearkkat:</p>
<p>Attribuhtta hápmi    Predikatiiva hápmi</p>
<p>Boares viessu     Viessu lea boaris. Boares viesut     Viesut leat boarrásat. Hilbes mánná     Mánná lea hilbat. Hilbes mánát      Mánát leat hilbadat. Láikkes bargi     Bargi lea láiki. Láikkes bargit       Bargit leat láikkit. </p>
<p>Attribuhtta hámi váldonjuolggadus: Adjektiivvat eai soja attribuhtta hámis. Lea seamma hápmi sihke ovttaidlogus ja eanetlogus, nu go oaidnit ovdamearkkain dás badjeleappos. Áidna adjektiiva mii ii čuovo dábálaš njuolggadusa, lea</p>
<p>buorre: </p>
<p xml:lang="nob"> Singularis Pluralis </p>
<p xml:lang="nob">Nom </p>
<p>Buorre niibi Buorit niibbit</p>
<p xml:lang="nob">Akk/Gen </p>
<p>Buori niibbi Buriid niibbiid</p>
<p>Ill Buori niibái Buriid niibbiide </p>
<p>Buriide niibbiide</p>
<p>Lok Buori niibbis Buriin niibbiin Kom Buriin niibbiin Buriid niibbiiguin </p>
<p>Buriiguin niibbiiguin</p>
<p>Ess                      Buorrin niibin </p>
<p>Komitatiivas ja illatiivas oažžu válljet goappá hámi atná eanetlogus.</p>
<p>Predikatiivahámi váldonjuolggadus: Predikatiivahámis kongruere adjektiiva subjeavttain logu dáfus. Go subjeakta lea eanetlogus, de lea maiddái adjektiiva eanetlogus. Vrd. 3.7 Kongruensa.</p>
<p>Kongruensa lea deaŧalaš predikatiivvas. Guhkes cealkagiin berre ge álo dárkkistit kongruerejit go subjeakta ja predikatiiva, erenoamážit jus subjeakta ja predikatiiva leat guhkkálaga. Sámi aviissain leat oaidnán dákkár cealkagiid:</p>
<p>Čuoččuhus ahte guolásteaddjit leat behtolaččat, eaige leat dorjon Solhauga álggaheami, leat maiddái </p>
<p>miellagiddevaččat. </p>
<p>Dán cealkagis lea subjeakta ovttaidlogus, muhto sihke vearba ja predikatiiva leat eanetlogus. Oanehis cealkagiin ii leat nu bahá meaddit. Jus mahkáš livččii:</p>
<p>Čuoččuhus leat miellagiddevaččat </p>
<p>de oainnášii dakkaviđe ahte váilu kongruensa. </p>
<p>Nuorttabeale suopmaniin sáhttet dattetge muhtun adjektiivvat spiehkastit predikatiiva váldonjuolggadusas:</p>
<p>Nieida lea čeavlái – Nieiddat leat čeavlái. Jávri lea guollái – Jávrrit leat guollái. </p>
<p>Oahppogirjjiin berre váruhit kongruenssa, ja čállit:</p>
<p>Nieida lea čeavlái – Nieiddat leat čeavlát Jávri lea guollái – Jávrrit leat guollát </p>
<p>Muhtun suopmaniin sáhttá adjektiiva oaniduvvot njálmmálaš gielas, muhto nu ii galgga čállit. Ovdamearkkat:</p>
<p>Biktasat leat duolvas_ Gieđat leat galbmas_ Viesut leat boarrás_ Mánát leat čeahpi_ Gáhkut leat njálgá_ </p>
<p>Sániid oanideapmi lea suopmaniešvuohta, muhto oahppogirjjiide galgá čállit sáni olles hámi;</p>
<p>duolvasat, galbmasat, boarrásat, čeahpit, njálgat. </p>
<p>Attribuhtta- ja predikatiivahámit, ovdamearkkat:</p>
<p>Elle lea oanehaš Elle lea oanehis olmmoš </p>
<p>Muhtomin gullo ahte predikatiivahápmi geavahuvvo attribuhttahápmin, muhto de sáhttá oaivil rievdat oalát:</p>
<p>*Oanehaš olmmoš  *Elle lea oanehaš olmmoš (muhto eanas áiggi son lea gumpe!) </p>
<p>geahča maiddái 2.12.5 Advearbbat.</p>
<p>Muhtomin gullo dát boasttu geavaheapmi:   Áhkku lea bealjeheapme. </p>
<p> Son lea bealjehis áhkku.  *Bealjeheames áhkku </p>
<p>Muhtun adjektiivvaid sáhttá čállit máŋggaládje, muhto oahppogirjjiide ferte válljet ovtta vuogi:</p>
<p>Mállet mat adnojuvvojit   Movt oahppogirjjiide čállit</p>
<p type="listitem">• seammalágan,    •  seammalágán </p>
<p>seammálágan seammalágán seammálágán (-lágáš, jna.)</p>
<p type="listitem">• seammaládje    •  suopmana vuođul:</p>
<p>-láhkai, láhkái     -ládje (oarjin) -láhkái (nuortan)</p>
<p type="listitem">• ivttáš, ievttáš    •  ivttáš </p>
<p type="listitem">• ihttáš, ihtáš     •  ihttáš</p>
<p type="listitem">• earalágan, earálágan,</p>
<p>earálágán, earalágán   •  earalágán</p>
<p type="listitem">• earenoamáš, erenoamáš    •  erenoamáš</p>
<p>23 Oahppogirjjiin válljet čuovvut dihto njuolggadusaid go dat fal gávdnojit, vai lea álkit muitit. Dákko lea njuolggadussan ahte -i- molsašuvvá -á:n, namalassii –láhki (nom.) -láhkái (ill.) Dan dihte čállit seammaláhkái. Eará njuolggadussan lea ahte go sátni goallostuvvo, de oatnu vokála. Dan dihte čállit earaláhkái. (Dáin sániin leat máŋga vejolaš čállinvuogi, muhto ná lea álkit muitit dihto vuogi ja dan atnit álo.) 24 Dán sáni sáhttá čállit moatte láhkái: ivttáš ja ievttáš. Árvaluvvo oahppogirjjiide čállit ivttáš, vai lea seamma álgu go sánis ihttáš (man sáhttá dušše i-álgguin čállit). </p>
<p>2.12.5 Advearbbat  </p>
<p>Advearbbat čilgejit dábálaččat vearbba, muhto sáhttet maiddái muitalit omd. áiggi, báikki, vuogi ja eará diekkáriid birra. Muhtun advearbbat leat suorggiduvvon eará sániin, nugo substantiivvain ja adjektiivvain. Ovdamearkkat movt sáhttá suorggidit:</p>
<p>Adjektiivvat ja substantiivvatSuorggiduvvon advearbbat </p>
<p>giehta giehtalaga buorre bures ártet ártegit garas garrasit jietna jitnosit</p>
<p>Sámegiel sániin lea álki ráhkadit advearbbaid, muhto loatnasániid lea váddáset suorggidit, erenoamážit jus daid sáhttá máŋggaládje čállit. Dávjá badjánit váttisvuođat adjektiivvain nugo positiivalaš/positiiva. Goappá hámi galgá válljet, ja movt de galgá suorggidit advearban? Positiiva ja aktiiva doibmet bures adjektiivan, muhto šaddá veaháš ártet go daid suorggida advearban. Ovdamearkkat: </p>
<p>Positiivalaš – positiivalaččat Positiiva – positiivvat  Áirasat hupme positiivvat ášši birra. Aktiivalaš – aktiivalaččat Aktiiva – aktiivvat  Son lea hui aktiivvat bargan skuvllas. </p>
<p>Goappaš hámiid lávejit čállit, muhto oahppogirjjiide berre čállit aktiivalaččat ja positiivalaččat  dannego -laččat geažus muitala čielgasit ahte lea advearba.  </p>
<p>Muhtun suorggiduvvon advearbbaid sáhttá máŋggaládje čállit, geahča Nickela Samisk Grammatikk  370. s. Ovdamearkkat: </p>
<p>Mállet mat adnojuvvojitMovt oahppogirjjiide čállit </p>
<p>árgget, árggit árgget</p>
<p>čehpet,  čeahpit čehpet čurbbet, čuorbbit čurbbet</p>
<p>hejot, heajut hejot njozet, njoazit njozet geasset, geassit geasset dálvet, dálvit dálvet beaivet, beaivit beaivet</p>
<p>Sáhttá leat váttis earuhit advearbba adjektiivvas. Grammatihkkagirjjit dohkkehit goappaš vugiid, muhto oahppogirjjiide ávžžuhit čállit dan vuogi mii čielgasit earuha advearbba eará sániin amas šaddat dievas moivi:</p>
<p>Dán bihtá leat čurbbet čállán  Dán bihtá leat čuorbbit čállán </p>
<p>Máŋit cealkaga sáhttá ipmirdit dainnalágiin ahte bihtá leat čuorbbes olbmot čállán. Vaikko bihttá lea čurbbet čállojuvvon, de ii dárbbaš mearkkašit ahte čállit leat čuorbbit.  </p>
<p>Muhtun sánit sáhttet leat sihke adjektiivvat ja advearbbat, ovdamearkka dihte erenoamáš ja oanehaš, gč. maiddái Adjektiivvat 2.12.4. Erenoamáš doaibmá adjektiivan dákkár oktavuođain:  </p>
<p>Juhán lea erenoamáš olmmoš. </p>
<p>Adjektiiva čilge makkár olmmoš Juhán lea, ja advearba fas čilge man čeahppi son lea:</p>
<p>Juhán lea erenoamáš čeahppi juoigat. </p>
<p>Oanehaš sáhttá doaibmat áigeadvearban, ja oanehaččat fas lea vuohkeadvearba. Jus lea áiggi birra </p>
<p>sáhka, de ferte váruhit ahte atná rievttes hámi. Ovdamearkkat:</p>
<p>Mun jurdilin oanehaš ovdalgo vástidin Mun vástidin oanehaččat.  </p>
<p>Go jurdila oanehaš, de smiehttá ovdalgo vástida, muhto jus vástida oanehaččat, de lea vástádus oanehaš.  </p>
<p>Muđui sáhttá dáid advearbbaid čállit máŋggaládje ja sáhttá válljet suopmana mielde ná:</p>
<p>Mállet mat adnojuvvojit Movt oahppogirjjiide čállit </p>
<p>badjálagaid, badjálaga, badjál(a) badjálaga (oarjin) badjálagaid (nuortan) vehá, váhá, veahá veahá ovdagihtii, ovdalgihtii, ovddalgihtii ovdalgihtii (oarjin) ovddalgihtii (nuortan) mo, movt, mot Mo (nuortan) movt (oarjin) dassážii, dassožii dassážii bakte, bokte bokte</p>
<p>Nickelis leat  - baikanaga/baikan(a)   - muohtanaga/muohtan(a)  - varranaga/varran(a) biddjojuvvon oktii.</p>
<p>Dáin sániin lea erohus: Baikanaga = veaháš naga Baikan = visot baikan!  Varranaga = veaháš naga, goikan varra Varran = visot varran, njuoska varra</p>
<p>Baikana, muohtana, varrana ii berre geavahit oahppogirjjiin. </p>
<p>2.12.5.1  Adjektiivvaid ja advearbbaid kompareren</p>
<p>Sámegielas leat komparerengehčosat mat laktásit sátnemáddagii. Skandináva gielain lea dábálaš atnit veahkkesániid guhkes adjektiivvaid ja advearbbaid kompareremis. Dát vuohki lea boastut sámegielas. Ovdamearkkat:</p>
<p>Borgguheapmi lea eambbo várálaš go ovdal leat navdán. Eatnoheasta lea eanemus várálaš ealli.  Mari Boine lea sámi artisttain eanemus bivnnut. </p>
<p>Ná galgá sámegielas kompareret:</p>
<p>ADJEKTIIVVAT ADVEARBBAT Positiiva Komparatiiva Superlatiiva Positiiva Komparatiiva superlatiiva </p>
<p>buorre buoret buoremus bures buorebut buoremusat buorit buorebut buoremusat    stuoris stuorit stuorimus stuorrát stuoribut stuorimusat stuorrát stuoribut  stuorimusat    várálaš várálaččat váráleabbo várálabbo várálaččamus váráleamos várálamos várálaččat</p>
<p>várálaččabut váráleappot várálabbot várálaččamusat várálepmosit várálamosit várálaččat várálaččabut váráleappot várálabbot várálaččamusat várálamosat</p>
<p>gievra gievrrat  gievrramus gievrrat gievrrabut gievrramusat gievrrat gievrrabut gievrramusat    álki álkit  álkimus álkit álkibut álkimusat álkit álkibut álkimusat     unni unnit  unnimus unnit unnibut unnimusat unnit unnibut unnimusat</p>
<p>Go ovtta hámi sáhttá máŋggaládje čállit, de ferte suopmana vuođul válljet, ja doalahit dan hámi miehtá teavstta.</p>
<p>Advearbbaid ja adjektiivvaid komparerema lea bahá seaguhit. Čálidettiin berre atnit muittus ahte ii geavat advearbba adjektiivva sajis, ja nuppeládje. Ovdamearkkat:</p>
<p>*Juhán lea gievrrabut go Máhtte. </p>
<p>*Dán jagi ledje buorebut bohtosat go diibmá. </p>
<p>*Manná buoret jus ná dagat. </p>
<p>Muhtomin sáhttá dákkár seaguheapmi dagahit áibbas eará oaivila:</p>
<p>Unnimusat vihtta olbmo fertejit vuolgit dohko. (vihtta dahje eanet) Unnimus vihtta olbmo fertejit vuolgit dohko. (vihtta unnimusa) </p>
<p>Nickela Samisk Grammatikk lea eambbo čállojuvvon komparerema birra 344. s. rájes. </p>
<p>2.12.6 Partihkkalat </p>
<p>Geahča maiddái: Muhtun giellagažaldagat, 89. s. rájes ja Nickel 196-215 siidduin ja 438. siiddus.  Laktapartihkkalat leat sánit mat eai birge iehčaneaset, almmá nuppi sáni haga. Dat leat álo eará sáni geažis dahje maŋábealde. Laktapartihkal muittuha sátnegeaži danin go laktasa guoibme- dahje guoddinsátnái. Das ii leat sátnedeaddu. </p>
<p>Sámi giellalávdegoddi lea cealkán ahte laktapartihkkalat čállojuvvojit oktii ovddabeale sániin dahje sierra.</p>
<p>Goappašagat leat riekta:</p>
<p>Leagoson dát riekta? Lea go son dát riekta? </p>
<p>Manai go Ánte? Manaigo Ánte? </p>
<p>Oahppogirjjiin berre čállit sierra daid láktapartihkkaliid</p>
<p>maid sáhttá čállit sierra.  Ohppiide, oahpahalliide ja giellaoččodeddjiide lea álkit darvehit sátnegova go partihkal lea sierra25. </p>
<p>Sámegiela laktapartihkkalat leat erenoamážit:</p>
<p>-ba/-bai/-ban/-bas/-bat -be/ -din/-den -ge/-gin/-gen -ges/-gis -go/-goi/-gon/-gos/-got -gol/-gul -han -hal -man -mat -mis</p>
<p>Sámi oahpahusráđi mearrádus ÁŠŠI R 8/86: PARTIHKKALIID ČÁLLIN SÁMEGIEL ČÁLLAGIIN […]</p>
<p>Sámi oahpahusráđđi oaivvilda ahte oahppogirjjiin fertejirt partihkkalat čállojuvvot sierra. Dábálaččat berre seamma vuohki leat čáppagirjjálašvuođas, áigečállagiin, áviissain jna. Sáni sisdoallu ii dábálaččat rievdda vaikko partihkkalat čállojuvvojit sierra dahje ovttas. Daid háviid go čállii háliida deattuhit (čájehit) soaitevaš stilistalaš dahje sisdoalu erohusa, ferte juohke čáppagirječállis diehttelasat leat vejolašvuohta dasa. (Ovttamielalaččat mearridan.) ÁŠŠI R 21/87 PARTIHKKALIID ČÁLLIN SÁMEGIELAS Áššebáhpirat: Davviriikaid Sámi Instituhta reive 25.11.86. Sámi oahpahusráđi giellakonsuleantta Harald Kåven 05.01.87 notáhtta. Mearrádus: Sámi giellalávdegoddi lea čállosa 25.11.86 mielde sádden listtu leksemain mas boahtá ovdan movt partihkkaliid goallostit davvisámegielas. Sámi oahpahusráđđi bidjá listtu oahppogirjenormálan go guoská partihkkaliid goallosteapmái.</p>
<p>-nai -rat (-rahkan) -s (hárve akto, dábálaččat jearranpartihkkala maŋis) -son</p>
<p>Fuomáš: </p>
<p>Earuhit gal go - konjunkšuvnna ja go - laktapartihkkala. Mii čállit go sierra dalle go lea veardideame dahje áiggi dárkkuheame: </p>
<p>Dalle go mun bohten, lei mihá dálki. Ánte lea stuorit go Risten. </p>
<p>Go-veardidankonjunkšuvnna čállit oktii go lea oassin goallossánis, omd. dego: </p>
<p>Don leat dego beaivváš. </p>
<p>Dáid sániid nappo čállit oktan sátnin oahppogirjjiide: </p>
<p>alddáge iešguhtege almmatge iešguhtenai áibbasrat jisgo álgage joksege birrarat josgo/jusgo buotrat/buotrahkan juobe/juoba/joba dahjerat juogage dahtai/datnai juogo/jogo dakkárge/dákkárge juoidáge dattetge jusgo dállái  lahkage dego (gč. badjelis) mahkkege/ mahkige dieđusge maidba diehttelasge maide(ge) eisege makkárašge giiat makkárge giige makkárnai goabbat  mallesge goabbáge maninge goabbánai mannege goabbeliige masage goabbelisge mastige/mastege goabbilge matge goalge miige/ mihkkege</p>
<p>26 Sámi giellalávdegoddi lea cealkán: “Go-konjunkšuvnnas berre fuomášit dušše dan, ahte dat ii leat seamma go gahčanpartihkal -go. Omd. dajaldat “bođii go stállu” sáhttá máksit jogo”bođii dego stállu” dahje gažaldahkan “bođiigo stállu?” Veardidankonjunkšuvdna go lea iehčanas sátni, mii dušše muittuha go-laktapartihkkala. Dan ii heive čállit oktii ovddabeale sániin earágo dalle, go dat lea oassin goallossánis (omd. dego). Nuppe dáfus dákkár goallossániid ii oaččo biđget ja čállit sierranassii, vaikke čálášiige sierranassii laktapartihkkaliid. Goallossánit leat omd. dego, nugo, ovda</p>
<p>Jearranpartihkkalat </p>
<p>Muhtomin láhppo jearranpartihkal go: </p>
<p>Movt ii heive čállit: Vuogas giella: </p>
<p> Vulge moai ihttin? </p>
<p> Vulge go moai ihttin? </p>
<p>2.13 Sátneovttadagat (morfemat) </p>
<p>Muhtomin biddjojuvvojit moatti giela sátneoasit boastut oktii:</p>
<p>Movt ii heive čállit: Vuogas giella: </p>
<p> akšunsjoavku  akšuvdnajoavku  eksámensbihttá  eksámenbihttá  geografisk guovlu  geográfalaš guovlu  Márkan senteret  Márkanguovddáš  skuvlabusseniin  skuvlabussiin </p>
<p>2.14 Bođu sánit </p>
<p>Váldonjuolggadus lea ahte vierissániin galgá maŋimus sátneoassi heivehuvvot sámegiela sojahanminstarii</p>
<p xml:lang="nob">alfabeahtta alfabet analiisa analyse antoniibma (vuostesátni) antonyn attribuhtta attributt buohtalascealkagat sideordnede setninger dássemolsašupmi stadieveksling diftoŋganjuolgan diftongforenkling gažaldatcealkka spørresetning gažaldatpronomen spørrepronomen goallossátni sammensatt ord gohččuncealkka bydende/imperativ setning guovddáškonsonánta stammekonsonant kásus kasus kontráktavearba sammendradd verb muitalancealkka fortellende setning namahus fellesnavn namma egennavn oalgecealkka bisetning ruohtu (pl.: ruođut)* parentes perfeakta perfektum persovdnapronomen personlig pronomen predikáhttaoassi predikatdel predikatiiva predikativ preseansa (dálá áigi) presens preterihtta (vássan áigi) preteritum sojahangeažus bøyningsendelse subjeaktaoassi subjektdel/nominatdel suorggideapmi avledning suorggis avledningsendelse  synoniibma (sullalassátni) synonym transitiivavearba transitivt verb verbála verbal</p>
<p>* ruođut - sátni adnojuvvo eanetloguhámis go lea sáhka olles parentesas, mii lea dákkár: (  ). Ovttaidlogus adnojuvvo omd. ná: ruohtobealli, mii lea dákkár:  )</p>
<p>Eará sánit </p>
<p>Sániid, maid sáhttá máŋggaládje čállit, berre oahppogirjjiide čállit ná:</p>
<p>direktovra earalágán erenoamáš háliidit ivttáš ihttáš -laččamus -lamos -heamos -hamos -leabbo -labbo lihtter maid mašin- (omd. mašingorrojuvvon) (loatnasátni oaniduvvon go lea goallostuvvon) mašiidna mehter nummar kantovra kanttor- (omd. kanttorhoavda) (loatnasátni oaniduvvon go lea goallostuvvon)                seamma seammalágán seammaláhkái várálaš</p>
<p>3.  GIELLAGÁHTTEN 3.1 Báidnon sámegiella </p>
<p>Dárogiella, ruoŧagiella, suomagiella ja eará vierrogielat báidnet sámegiela. Lea giellabargiid ovddasvástádus oahpahit giellaoččodeddjiide nu ráinnas ja rievttes sámegiela go vejolaš. Giellabargit leat dán oktavuođas buohkat geat oahpahit giela mánáide, nuoraide ja oahpahalliide. Leat sihke oahppogirječállit, giellakonsuleanttat, oahpaheaddjit, skuvllat, mánáidgárddit ja váhnemat.</p>
<p>Oahppogirjjiin berre atnit sámi dadjanvugiid. Ii berre omd. jorgalit dárogiel sátnevádjasiid ja dadjanvugiid, muhto geahččalit sámi málle mielde dadjat ja sániid bordit.</p>
<p>Go olmmoš diehtá giellabárttiid, de lea álkit garvit daid. Ane oahppogirjji čálidettiin muittus dáid</p>
<p>čuoggáid:</p>
<p xml:lang="nob">Skandinavisma </p>
<p>Jorgaluvvon teavsttas vuohttá muhtomin skandinavisma. Ii ábut sánis sátnái jorgalit vierrogiela jurdagiid dahje teavsttaid.</p>
<p>Dadjanvugiid jorgalit </p>
<p>Báidnojuvvon giella Vuogas giella: </p>
<p>Go borat unnán, de manat vulos.  Go borat olu, de manat bajás. </p>
<p>Go borat unnán, de geahput.  Go borat olu, de losut. Mus leat válljejeaddjit duogábealde.... Mus lea válljejeddjiid doarjja... Mun in áiggo leat guhkki... (Ná láve gullot </p>
<p>čoahkkimiin, go hupmanáigemeriid gáržžidit) </p>
<p>Mun in áiggo ájihit guhká.... </p>
<p>lákcabussá (Min Áigi anii dien sáni aviissas. </p>
<p>Dárogillii dat lea oahpes doaba «fløtepus», mas lea  dihto sisdoallu. Sámegillii dat ii mearkkaš maidege, jus ii dovdda dárogiel sáni mii lea vuođđun. </p>
<p>Dát lea sátnejođiheaddji leavgaášši. Dát lea sátnejođiheaddji váimmuášši. </p>
<p>Dárogiela artihkkalat en, ei ja et maid báidnet sámegiela, vaikko sámegielas eai leat artihkkalat. </p>
<p>Báidnojuvvon giella Vuogas giella: </p>
<p>27 Skandinavisma lea dat ahte skandináva gielat leat báidnán eará giela. Norvagisma lea go dárogiella báidná eará giela.</p>
<p>Gáskkahallen ovtta beatnagii márkanis. Gáskkahallen beatnagii márkanis. Muhtun skuvlabusse lei darvánan muohttagii. Skuvlabusse lei darvánan muohttagii. </p>
<p>Dárogiela formála subjeavtta det ja den atnit dárbbašmeahttumit sámegielas: </p>
<p>Movt ii leat vuogas giella: Vuogas giella: </p>
<p>Dat borgagođii. Borgagođii. Dat lei nu čoaskkis doppe.   Doppe lei nu čoaskkis. </p>
<p>Dárogiela i dag jorgaluvvo odne: </p>
<p>Movt ii leat vuogas giella: Vuogas giella: </p>
<p>Odne lea Norggas buorre ruhtadilli. Dál lea Norggas buorre ruhtadilli. Odne ii dárbbaš čázi šat guoddit vissui. (Ná sáhttá dieđusge lohkat jus ihttin fas </p>
<p>dárbbaša čázi viežžat, muhto ii dalle jus oaivvilda ahte dán áigge ii dárbbaš čázi šat guoddit) </p>
<p>Dál (dahje dán áigge) ii dárbbaš šat guoddit čázi vissui. </p>
<p>Substantiivadávda </p>
<p>Sámegiella lea vearbagiella ja lea danin unohas atnit substantiivva dakko gokko sáhttá atnit vearbba. Dárogiella, ruoŧagiella ja suomagiella leat čielgasit báidnán sámegiela dákko. Dain gielain atnet olu substantiivvaid, vel dalle nai go ii dárbbašivčče.  Almmotge galgá muitit ahte substantiivvaid atnin ii leat gielddus.  Muhtomin ii sáhte dihto oaivila oažžut ovdan eará go substantiivvain, omd. lea čállit árvvoštallama eará go árvvoštallat. Ovddit muitala ahte árvvoštallan lea </p>
<p>čállojuvvon.</p>
<p>Vuollelis leat substantiivadávdda ovdamearkkat. </p>
<p>Movt ii leat vuogas giella: Vuogas giella: </p>
<p>Galgá  čájehit gutni boares olbmuide. Galgá gudnijahttit boares olbmuid. Elle čájeha beroštumi matematihkkii. Elle berošta matematihkas. In dieđe makkár váikkuhusaid ođđa diibmoplána buktá skuvlii. In dieđe movt ođđa diibmoplána váikkuheaš skuvlla. </p>
<p>Ođđa ja vierrogielaid báidnin dadjanvuogit leat maid dát:</p>
<p>Movt ii leat vuogas giella: Vuogas giella: </p>
<p>in dieđe mii lea sivvan dasa go vuiten in dieđe manne vuiten  mus lea buorre sivva fárret mus lea buorre ágga fárret "kánske", "gánske", "jáhkehahtti" soaitá, veadjá, dáidá </p>
<p>čađahit seminára doallat seminára </p>
<p>ožžon ášši čađa ožžon ášši dohkkehuvvot (mearriduvvot) bargen hoavdda čađa bargen hoavdda bokte gullat radio bokte, radio čađa gullat radios sus lei beaivi ikte (jus nu lei, de goit lea jápmán!) sus lei riegádanbeaivi ikte. Áddjá devddii jagi ikte (go jagi deavdá, de ii leat </p>
<p>go 12 mánu boaris!)</p>
<p>Áddjá devddii 70-jagi ikte. </p>
<p>It don dovdda bálgát. Ii olmmoš dovdda bálgás. Loga sámegielat girjjiid!  </p>
<p>(ii girji goit huma! - sámegielat adnojuvvo olbmo njálmmálaš dáiddu birra) </p>
<p>Loga sámegiel girjjiid! </p>
<p>(Sámegiel adnojuvvo čálalaš áđaid birra) </p>
<p>In leat vuolgán borran, juhkan dihte In leat vuolgán borrat, juhkat. Dađi álbmát, dađi buoret. Mađi álbmát, dađi buoret. Háliidan radio badjel sáddet dearvuođaid Háliidan radio bokte cealkit dearvuođaid Áibbašan du maŋŋái Áibbašan du lusa, áibbašan dutnje In nagodan váldit sisa daid earáid In nagodan duohpat daid earáid Movt dat heaŋgá čoahkis? Movt dat ges lea? </p>
<p>Ođđa dadjanvuogit </p>
<p>Muhtomin lea sámegiella ieš mii báidná dadjanvugiid.  Dán birra lea eambbo girjjis Muhtun </p>
<p>giellagažaldagat, 81. s rájes, erenoamážit 8. ja 17. čuoggáin. Gč. maid Nickel 110 - 113 s. </p>
<p>Muhtun mánát ja vel soames rávisolbmot nai hupmet dáinnalágiin:</p>
<p>* Mii letnot vuolgime odne. Mii etnot gillen vuordit ihttážii.   Go oaivvildit: Mii leat vuolgime odne. Mii eat gillen vuordit ihttážii. </p>
<p>Dávjá sáhttá gullat maid dákkár ođđa dadjanvugiid go: *  Minguin lea biila. *Duoiguin herggiiguin leat oba stuora čoa</p>
<p>Giellabargit berrejit maid oahpahalliide oahpahit sohppojuvvon/normerejuvvon dadjanvugiid.  Mánát gullojit maid dávjá atnime ieš-pronomena hui ovttageardánit: </p>
<p>* mu iežas, *du iežas, *sin iežas jna. *Munnje alcces, *dutnje alcces jna. *Mus alddis, *dus alddis jna. </p>
<p>Dán berre maid njulget. (Rievttes sojahanminstara gávnnat Nickel girjjis Samisk Grammatikk, 110. -113. s). </p>
<p>3.2 Tearpmat </p>
<p>Man muddui heive atnit riikkaidgaskasaš sániid? </p>
<p>Sámedikki giellaossodat lea guhká juo bargan tearbmaráhkademiin. Norgga beale Giellalága olis ásahuvvui Sámi giellaráđđi. Dán sajis lea dál Sámedikki giellaossodat.</p>
<p>Sámegiella adnojuvvo dađistaga eambbo iešguđet surggiin. Sámegiella lea sátnerikkis, nu go dološ ealáhusnamahusat (omd. boazodoallo-, dálke-, siivo- ja guohtunnamahusat) duođaštit ge. Ođđa surggiide eai gávdno buot namahusat, danne go dološ áigge eai lean dat suorggit ja barggut go dál. Ferte ráhkadit doahpagiid daidda diŋggaide, ávdnasiidda ja sániide main dakkárat eai vuos leat. Ođđa sániid gohčodit tearbman dahje doaban. Lea deaŧalaš atnit daid sániid mat mis leat juo, seammás go maiddái ráhkadit ođđa sániid. Muhtumat leat vuostá ođđa sániid ráhkadit,  muhto mii fertet muitit ahte okte leat min beaivválaš ja dábálaš sánit nai ráhkaduvvon! Mii leat atnigoahtán dihto doahpaga dihto ávdnasii. Buohkat dihtet mii omd. goaivu lea. Jus goaivu gohčoda ákšun dahje niibin, ja muhtun eará fas nađđan, de </p>
<p>Geahča infinitiivageavaheami birra Konrad Nielsena grammatihkas 463. s. rájes.</p>
<p>livččii olles moivi. Danin lea ge deaŧalaš atnit oktasaš sáni ja dohkkehit tearpmaid mat ráhkaduvvojit, muđui mii eat gulahala. Buohkain lea vejolašvuohta sáddet Sámedikki giellaossodahkii tearbmaevttohusaid.</p>
<p>Jorgaleaddjit ja oahppogirječállit jerret dávjá man muddui heive jorgalit riikkaidgaskasaš dahje vierrogielaid sániid. Muhtumat oaivvildit ahte berre atnit riikkaidgaskasaš sániid, dan sadjái go sámegielsániid. Ákkasteapmin lea máŋgii ahte sámegielas eai gávdno sánit mat ollásit gokčet riikkaidgaskasaš sátneoaivila.</p>
<p>Lea sámegiela ovddideddjiid ovddasvástádus ja geatnegasvuohta oahpahit oahpahalliide čielga sámegiela. Mánát ja nuorat gal ohppet dárogiela, suomagiela ja eará gielaid almmá riikkaidgaskasaš ja vieris sániid haga sámegielas. Dieđusge ferte muhtun muddui sámegielas nai dohkkehit riikkaidgaskasaš sániid.</p>
<p>Njuolggadus: </p>
<p>Oahppogirječállit berrejit atnit nu olu sámegielsániid go vejolaš. Riikkaidgaskasaš ja vieris sániid berre garvit dalle go gávdnojit heivvolaš sámegielsánit.</p>
<p>Ovdamearka:</p>
<p>Riikkaidgaskasaš sátni Riikkaidgaskasaš sátni </p>
<p>heivehuvvon sámegillii Vástideaddji sámegielsátni </p>
<p>konsesjon konsešuvdna doaibmalohpi konflikt konflikta soahpameahttunvuohta,  vuostelasvuohta kontrollere kontrolleret bearráigeahččat; dárkkistit </p>
<p>Movt ođđa tearpmat bohciidit </p>
<p>Vásáhusaid vuođul oažžu dadjat ahte buot oahpponeavvoráhkadeamis lea dárbu ođđa tearpmaid ráhkadit ja čohkket daid tearpmaid mat juo gávdnojit. Dárbu dieđusge rievddada das makkár fágii ja guđe dássái oahppogirji ráhkaduvvo. Tearbmabargu lea hui áddjás bargu, ja lea dábálaš vuođđudit vásedin tearbmajoavkku juohke prošektii. Joavku galgá guorahallat tearbmalisttuid maid oahppogirječálli ráhkada oahpponeavvoprošeavtta olis.</p>
<p>Vai tearbmabarggus šaddá buorre vuogádat, de berre čuovvovaš málle atnit:</p>
<p>Dárogieltearbma Girječálli evttohus Eará gáldut gos tearpma birra leat dieđut Tearbmajoavkku loahpalaš evttohus </p>
<p>slikkepott njolon   njolá auksjon bidjet - bikket  bidjet</p>
<p>(Ovdamearkkat leat ruovttudoallotearpmain)</p>
<p>3.2.1. Tearbmabarggus leat máŋga vuogi: </p>
<p>3.2.1.1.  Heiveheapmi</p>
<p>Lea giellapolitihkalaš ášši man muddui vierrosániid heivehit sámegillii.</p>
<p>Dávjá muitala sámegiel sátni sáni sisdoalu čielgaseappot go vieris dahje riikkaidgaskasaš sátni, omd. doaibmalohpi (konsešuvdna), čiegas čihkii (diagonála), earuheapmi (differensieren). Sámegielas fertet dohkkehit riikkaidgaskasaš sániid maid, muhto oahppogirječálliide lea hástalussan gávdnat nu buriid sámegielsániid go vejolaš!  </p>
<p>3.2.1.2.  Luoikkaheapmi</p>
<p>Sámegielas leat logi iešguđet sámegiela giellajoavkku. Sáhttá maid dadjat ahte leat guhtta váldogiellajoavkku, main lea iežas čállingiella. Dát gielat leat: davvisámegiella, julevsámegiela, </p>
<p>oarjelsámegiella, anárašgiella ja nuortalašgiella. Tearbmabarggadettiin berre muitit eará sámegielaid. Lea </p>
<p>vejolaš gávdnat sámegiel sáni mii lea juo anus. Ovdamearkan dása lea julevsámegielsátni árbmi, mii lea elegi synoniima (elegi lea greikkagiela sátni áibbašeami ja surgadis divttaide). Árbmi adnojuvvo davvisámegiela girjjálašvuođaterminologiijas. </p>
<p xml:lang="nob">3.2.1.3. Assosieren</p>
<p>Assosierema bokte bohciidit ođđa tearpmat, omd. neavttár (skuespiller), mii boahtá vearbbas neaktit. </p>
<p xml:lang="nob">Neaktit lea dárogillii se ut som (K. Nielsen). </p>
<p>3.2.1.4. Suorggideapmi</p>
<p>Suorggideami birra lea eambbo ee. Nickela Samisk Grammatikk 219-379 s. ja girjjis Muhtun </p>
<p>giellagažaldagat. </p>
<p>Tearbmabarggus lea dábálaš suorggidemiid bokte ráhkadit ođđa sániid. Sámegielas leat olu suorggidahttinvejolašvuođat. Ovdamearkan lea jođas (strømledning), mii lea suorgásan vearbbas johtit ja riššu (dusj), mii vuolgá vearbbas riššat.  </p>
<p>Suorggideapmi lea maid giellapolitihkalaš ášši. Sánit sáhttet šaddat nu ovttalágánat ahte dábálaš olbmot, geat ieža eai leat tearbmabarggus leamaš, eai šat ipmir sániid. Danin berre guorahallat man olu surggiid ovtta sátnái ábuha ráhkadit.</p>
<p>3.2.1.5. Viiddideapmi</p>
<p>Sáhttá maid viiddidit sáni sisdoalu áššiide maidda sátni álgoálggus ii gula, omd. dološ sátni biire (= </p>
<p>reinbeitedistrikt, K. Nielsen). Dál mis lea válgabiire (valgkrets), fysihkas lea biire (= krets) ja mis leat uksagalbbat (dørskilt). Galba lei álgoálggus bohccočoarvvi vuolimus oassi, ja biibbalis dat lea dasto </p>
<p>dárogiel skjold. Goalmmát boares mearkkašupmi lea nástegova namma. </p>
<p>Maiddái viiddidemiin berre leat várrogas ja váruhit ahte eai šatta menddo ollu mearkkašumit ovtta sátnái. Árbevirolaš sániide ii berre addit ođđa mearkkašumiid, berre baicce hutkat ođđa doahpagiid.</p>
<p>3.2.1.6. Goallosteapmi</p>
<p>Sámegielas lea dábálaš goallostit sániid. Maiddái ođđa tearpmat bohciidit dáinnalágiin:</p>
<p>barguimáhcahanoadju (= attføringstrygd). </p>
<p>3.2.1.7. Tearbmagihput</p>
<p>Tearbmagihput leat maid dábálaččat, omd. unnimus oktasaš buvtta (= minste felles multiplum) matematihkkasátnelisttus. Tearbmagihpuid ii ábut sirret. </p>
<p>3.2.1.8. Jorgaleapmi</p>
<p>Muhtomin lea vejolaš ja dárbbašlaš jorgalit tearpmaid iežas gillii, omd. sátnejođiheaddji (ordfører). Ferte guorahallat lea go heivvolaš jorgaleapmi, go sáni jorgala nuppi gielas. Nuppevuoru sáhttá suorggideami bokte šaddat buoret sátni go jorgaleami bokte, omd. fuolaheapmi (ii ge ovddasmoraš = </p>
<p xml:lang="nob">omsorg). </p>
<p>3.3 Oahppogirjjiid suopmansánit </p>
<p>Davvisámegielas leat golbma vuollesuopmana:  nuorta- ja oarjesuopmanat ja mearrasámi suopmanat. Nuorta- ja oarjesuopmaniid suopmanmearkarádji mannná Kárášjoga ja Guovdageainnu gaskka, Šuošjávrris.</p>
<p>Davvisámegiela suopmaniin leat iešguđet sánit, mat buohkat mearkkašit dan seamma:</p>
<p>hupmat, hállat, sárdnut, hoallat, ságastit, máinnastit. </p>
<p>Oarje- ja nuortasuopmaniin lea okta sojahanvuogádat. Dattege leat deaŧalaš variánttat suopmaniid mielde, omd. aktio essiiva, lohkame ja lohkamin. Gč. maid 3.14. </p>
<p>Stuorit sátnegelbbolašvuohta lea riggodat buohkaide. Danin lea deaŧalaš oahpahit maid eará suopmaniid sániid.</p>
<p>Vai nu olu oahppit go vejolaš sáhttet iežaset identifiseret oahppogirjegielain, de berrejit oahppogirječállit ja giellabargit atnit buot suopmaniid alla árvvus. Dákkár suopmansániid berre oahppogirjjis čilget juolgenohtas dahje sierra synoniimalisttus. </p>
<p>Movt dasto vuhtii váldit dan oahppogirjjiin? </p>
<p>Pedagogalaš árvvoštallama vuođul dáidá leat vuohkkaseamos ahte girječálli juohke siiddu vuolemussii bidjá synoniimaid guovddáš sániide.</p>
<p>Muđui berre doalahit ovtta suopmana miehtá girjji.  Almmotge ii galgga nu čavgadit dán doallat.  Nuppi suopmanis soitet leat sánit maid gánnáha atnigoahtit.  Omd lea Kárášjohsuopmana doarvái buoret sátni go Guovdageainnus nohkka. </p>
<p>Ovdamearka:</p>
<p>Lená ládde.</p>
<p>Gáldu: Lohkanbinnát</p>
<p>Láddelaš liššáin láddje.</p>
<p>Liššá ludde vieksábeasi. Vieksát fallehit láddelačča. Láddelaš báhtara láddui.</p>
<p>ládde = čoaggá láttagiid, lubme, čoaggá luopmániid fallehit = rohkkáhit</p>
<p>3.4 Kásusat </p>
<p>Kásusgeavaheami birra lea čállojuvvon ee. Nickela Samisk Grammatikk 480. s. </p>
<p>Lea álkit garvit boasttu kásusgeavaheami bárttiid go ovdalgihtii atná daid muittus.</p>
<p>3.4.1 Atnit genitiivva, ii ge lokatiivva go lea gullevašvuođas sáhka </p>
<p>Sátnejođiheaddji Kárášjogas ii dárbbaš leat seamma olmmoš go Kárášjoga sátnejođiheaddji. Sátnejođiheaddji Kárášjogas sáhttá leat vaikko Čáhcesullo sátnejođiheaddji gii lea fitname doppe.  Bargi suohkanis sáhttá leat dálueamit guhte bargá ruovttus ja ássá suohkanis.</p>
<p>Movt ii leat vuogas giella: Vuogas giella: </p>
<p>Suohkanbáhppa Guovdageainnus sárdnidii. Guovdageainnu suohkanbáhppa sárdnidii. </p>
<p>Čoahkkin lea 18. beaivvi golggotmánus. Čoahkkin lea golggotmánu 18. beaivvi. </p>
<p>Son lea bargi suohkanis. Son lea suohkanbargi. Biret lea studeanta Sámi allaskuvllas. Biret lea Sámi allaskuvlla studeanta. </p>
<p>3.4.2 Atnit genitiivva, iige illatiivva dákkár oktavuođain </p>
<p>Movt ii leat vuogas giella: Vuogas giella: </p>
<p>Duogážin girjái lea mearrasámiid ovdalaš dilli. Girjji duogáš lea mearrasámiid ovdalaš dilli. In dieđe mii lea sivvan su earenoamáš buriid rehkenastin dáidduide (Ii han dat leat goit "sivva".)  </p>
<p>Dákko ii gal heive čállit "In dieđe su erenoamáš </p>
<p>buriid rehkenastin dáidduid siva" ge. In dieđe manin son lea nu erenoamáš čeahppi rehkenastit. </p>
<p>Váhnemat 1B mánáide galget veahkehit 6. beaivvi guovvamánus ja oahpaheaddjit mánáidskuvllas dieđusge maid barget. 1B mánáid váhnemat galget veahkehit guovvamánu 6. beaivvi ja mánáidskuvlla oahpaheaddjit dieđusge maid barget. Duogážin fáddábeaivái lea álbmotbeaivi.  Fáddábeaivvi duogážin lea álbmotbeaivi. </p>
<p>3.4.3 Atnit lokatiivva, ii ge komitatiivva dákkár oktavuođain </p>
<p>Movt ii sáhte čállit: Vuogas giella: </p>
<p>* Minguin lea PC ja Internett. Mis lea PC ja Internett. * Lea go dinguin sámegiella 2. diimmu? Lea go dis sámegiella 2. diimmu? * Bártnážiiguin lea vuojadeapmi mánnodaga. Bártnážiin lea vuojadeapmi mánnodaga. * Váhnemiiguin lea ovddasvástádus gozihit leaksolohkama. Váhnemiin lea ovddasvástádus gozihit leaksolohkama. </p>
<p>3.4.4 Atnit essiivva dákkár oktavuođain </p>
<p>Movt ii leat vuogas giella: Vuogas giella: </p>
<p>* Son máhtii lohkat 5 jagi boaris.  Son máhtii lohkat viđajahkásažžan. </p>
<p>Skandinávagielat (omd. dárogiel som) báidnet dákko nai sámegiela: </p>
<p>Movt ii leat vuogas giella: Vuogas giella: </p>
<p>* Girji lea nugo neavva čálliide. Girji lea neavvan čálliide. * Bargiidbellodat nugo sosiálistalaš bellodat, oaivvilda.... Sosiálistalaš bellodahkan oaivvilda Bargiidbellodat... </p>
<p>3.5 Konjunkšuvnnat </p>
<p>Dávjá adnojuvvojit máŋggageardán konjunkšuvnnat dárbbuhemet:</p>
<p>Movt ii leat vuogas giella: Vuogas giella: </p>
<p>De oaidná Elle ahte go Biera nu boahtá. De oaidná Elle go Biera nu boahtá.  Roađđi lea ahte go albmi ruoksá. Roađđi lea go albmi ru</p>
<p>Muhtomin ges váilot konjunkšuvnnat:</p>
<p>Movt ii leat vuogas giella: Vuogas giella: </p>
<p>Ovdal mii vuolgit, lea mis čorgenbargu. Ovdal go mii vuolgit, de lea mis čorgenbargu. </p>
<p>3.6 Aktiiva- ja passiivacealkagat </p>
<p>Galgá garvit passiivacealkagiid atnimis dárbbuhemet ja baicca ráhkadit aktiivacealkagiid.  Passiivahámit eai leat almmotge gildojuvvon, muhtomin lea dain oaivil ja sisdoallu man ii sáhte earaládje dadjat. Jus omd. ii leat čielggas gii subjeakta lea, dahje dat ii gula áššái, de lea passiivahápmi áibbas dohkálaš, omd. Boazodoallolága 5. §:s lea mearriduvvon ahte ... Suohkanstivrra </p>
<p>áirasat gohččojuvvojit čoahkkimii bearjadaga guovvamánu 13. beaivvi. </p>
<p>Movt ii leat vuogas giella: Vuogas giella: </p>
<p>Ikte mearriduvvui suohkanstivrras... Ikte mearridii suohkanstivra.... </p>
<p>Goas lea -juvvot ja goas -hallat? </p>
<p>Go lea dahku mii ii livčče nu sávahahtti ja buorre, de atnit dábálaččat -hallat, omd. mun </p>
<p>gáskkahallen beatnagii. Maiddái dakkár dagus mii soaitimis dáhpáhuvai, maid ii ovdalgihtii lean </p>
<p>mearridan, adnojuvvo -hallat. </p>
<p>Omd. : Soalddát bážahalai soađis. </p>
<p> Niesteboazu báhččojuvvui. </p>
<p>Goas dajašit Mun lean bovdehallan heajaide? </p>
<p>Passiiva cealkagiid ageanta </p>
<p>Oahppogirjjiin galgá garvit lokatiivaageanttaid ja baicca atnit aktiivacealkagiid. Omd. sáhttá cealkagis Girji lea dohkkehuvvon Sámi giellaráđis vaikko gii guhte lea fitname Giellaráđis dohkkehan girjji.  Dát cealkka ii muital gii lea girjji dohkkehan, muhto muitala báikki gos lea dáhpáhuvvan. </p>
<p>Movt ii leat vuogas giella: Vuogas giella: </p>
<p>Diet girji lea divvojuvvon mis. Mii leat divvon dien girjji. Mii nevvojuvvot giellačehpiin. Giellačeahpit nevvot min. Girji lea dohkkehuvvon Sámi giellaráđis Sámi giellaráđđi lea dohkkehan girjji Dat lea duođaštuvvon Fylkkamánni kántuvrras ... Fylkkamánni kántuvra lea duođaštan ... </p>
<p>Muhtomin seahkanit mállet:</p>
<p>Movt ii leat vuogas giella: Vuogas giella: </p>
<p>*Olbmot borahalle beatnagis. Olbmot borahalle beatnagii. </p>
<p>Oahppogirjjiin galgá earuhit  -juvvot ja -hallat hámiid. </p>
<p xml:lang="nob">3.7 Kongrueansa </p>
<p>Gč. Nickel, Samisk grammatikk 509. s. ja Pope/Sara Eatnigiella, giellaoahpu váldogirji 252. s. </p>
<p>Kongrueansa lea giellaoahpus ahte persovdna, lohku, kásus ja/dahje doaibma heivejit oktii. Girječálli ieš bearráigeahččá ahte cealkagat kongruerejit. </p>
<p>Ovdamearkkat main ii leat kongruensa Kongruensa </p>
<p>* Soai válddiiga iežas niesteseahka mielde. Soai válddiiga iežaska niesteseahka mielde. * Dalle go mii leimmet iehčainis ruovttus. Dalle go mii leimmet iehčaneamet ruovttus. * Goappašat uvssat leaba govdadat. Goappašat uvssat leat govdadat. </p>
<p>Spiehkasteamit </p>
<p>Geahča maiddái 2.9.7. Loguid dáfus leat soames spiehkasteamit, omd. Mus leat vihtta beatnaga (muhto: mus leat beatnagat),  Mis leat bruvssat ja gáhkut viđanuppelohkái mánnái (muhto: mis leat gáhkut ja bruvssat mánáide). </p>
<p>Go substantiivva ovdalis lea lohku (dahje sánit moadde, máŋga), de galgá substantiiva leat ovttaidlogus (nappo ii: * mus leat vihtta beatnagat, * mis leat gáhkut viđanuppelohkái mánáide). Go substantiivva ovdalis leat omd. sánit ollu, dievva, visot, de galgá substantiiva leat máŋggaidlogus: </p>
<p>ollu mánát, dievva ruđat, visot girjjit. </p>
<p>29 Guvttiidlohku dábálaččat ii adnojuvvo jápma diŋggaid birra.</p>
<p>3.8 Oamastangehčosat </p>
<p>Njuovžilis gielas atnit oamastangehčosiid ja dat galget dieđusge sojahuvvot riekta. Oallugat atnet vearu refleksiivapronomeniid dahje sojahit daid vearrut. Muhtumat garvet oamastangehčosiid oalát, amaset čállit daid vearrut. Nickela Samisk grammatikk  100-109 s.leat rievttes sojahanmállet. Almmotge galgá dás maid muddet ja muitit ahte ii leat gielddus atnit pronomeniid.  Ii dat ge leat vuogas jus leat dušše oamastangehčosat dahje menddo ollu maŋŋálaga.  Muhtomin adnojuvvo dušše pronomen dahje pron</p>
<p>Ovttageardánis giella Buoret giella </p>
<p>Adden skeaŋkka áhččái. Adden skeaŋkka áhččásan. Lean du eatnis ožžon fáhcaid.  Lean eatnistat ožžon fáhcaid. Dá lea du eatni liidni. Dá lea eatnát liidni. </p>
<p>3.9 Dárogiella báidná sámegiela (Infinihttahámiid geavaheapmi)    </p>
<p>Skandináva gielat leat báidnán sámegiela infinihttahámiid geavaheami. Sámegiela infinihttahámiid geavaheapmi lea áibbas earalágán go skandináva gielain ja suomagielas.</p>
<p>Movt ii leat vuogas giella: Vuogas giella: </p>
<p>Lihtit šadde jođánit bassojuvvot. Lihtit bassojuvvojedje jođánit. Son šattai gudnijahttojuvvot. Son gudnijahttojuvvui. Galge go moai vuolgit? Ean go moai dál vuolgge? Dál mun boađán muitalit Áhkobiemmu birra Dál mu áiggun muitalit Áhkobiemmu birra. </p>
<p>3.10 Konditionála geavaheapmi </p>
<p>Movt ii leat vuogas giella: Vuogas giella: </p>
<p>*Ledjen oaidnán dan jus ledjen mannan dohko *Ledjen boahtán jus ledjen diehtán dan Livččen oaidnán dan jus livččen mannan dohko. Livččen boahtán jus livččen diehtán dan </p>
<p>Dákkar seahkáneapmi šaddá maid danin go lea maid dákkár dadjanvuohki:</p>
<p>Ledjen oaidnit dan jus ledjen mannat dohko. </p>
<p xml:lang="nob">3.11 Pronomensubjeakta </p>
<p>Ii dárbbaš geardut subjeavtta pronomena hámis dalle go subjeakta juo lea dovddus dahje gielalaččat boahtá ovdan. Buori gielas eai leat olu pronomenat subjeaktan:</p>
<p>Movt ii berre čállit Vuogas giella </p>
<p>Jus Ánte livččii ožžon bovdejumi, de son livččii boahtán. Jus Ánte livččii bovdejuvvon, de livččii boahtán. </p>
<p>3.12 Rekšuvdna </p>
<p>Gč. Nickel, Samisk grammatikk 407. s.,  Pope/Sara Eatnigiella - giellaoahpu váldogirji 245. s. Muhtun sánit gáibidit ahte nubbi eará sátni lea dihto kásushámis, omd. mun beroštan dus (iige *mun </p>
<p>beroštan dutnje), mun liikon dutnje (ii ge *mun liikon dus). Dákkár njuolggadusat rihkkojuvvojit dávjá ja </p>
<p>muhtomin dáidá leat suomagiela málle mii vuoitá, muhto dáro- ja ruoŧagiella maid báidnet (*mun </p>
<p>liikon du). Rekšuvdna lea vearbba mearus mii ii almmut áiggi, báikki, vuogi, siva ii ge eará dán </p>
<p>sullasaš áššiid.  Muhtin sánit, eanas vearbbat gáibidit ahte nomenat leat dihto kásushámis. Gávdnojit maiddái rekšuvdnasubstantiivvat ja –adjektiivvat.</p>
<p>Vearbbat mat gáibidit illatiiva:  </p>
<p>Vearbbat: áibbašit, borastuvvat, čalmmástuvvat, geahččat, gullat, guoskat, heivet, illudit, </p>
<p>irggástallat, jáhkkit, liikot, luohttit, oahpahit, searvat, suhttat.</p>
<p>Substantiivvat ja adjektiivvat: áhpu, áŋgir, bahá, dorvu, ráhkisvuohta, vašši, váibmil, vuogas. </p>
<p>Diet miessi gullá Ánnii. Áhkku áibbaša meahccái. Mánát leat čalmmástuvvan guollái.  Máret lea váibmil guobbarii. Dies ii leat áhpu masage. </p>
<p>Vearbbat mat gáibidit lokatiiva:  </p>
<p>Vearbbat: ádjánit, ájahallat, ballat, beassat, beroštit, ceavzit, dolkat, fuollat, geargat, heaitit, máššat, </p>
<p>nohkkot.</p>
<p>Substantiivvat ja adjektiivvat: árgi, diehtu, giitu, hearki. </p>
<p>Mánát leat dolkan guolis. Mii leat nohkkon jáfuin. Mun lean árgi divrriin. </p>
<p>Vearbbat mat gáibidit komitatiiva:  </p>
<p>Vearbbat: árvalit, árvvohuššat, bargat, bihtit, gillát, háladit, humadit, meannudit, rassat, riidalit. Adjektiivvat: soabalaš. </p>
<p>Barggat go don bohccuiguin? Ale riidal unna oappážiin! Sii leat soabalaččat ránnjáiguin. </p>
<p>3.13 Aktio lokatiiva </p>
<p>Aktio lokatiiva (omd. borgguheames) adnojuvvo maid oalle unnán. Njuovžilis gielas berre dan atnit </p>
<p>eambbo, gč. vuollelis.</p>
<p>Ovttageardánis giella: Vuogas giella: </p>
<p>Elle lea heaitán borgguhit (borgguheame/ -heamen). Elle lea heaitán borgguheames. </p>
<p>Mun lean váiban leavssuid bargat. Mun lean váiban leavssuid bargamis. Lean geargan goarrume. Lean geargan goarrumis. </p>
<p>3.14 Aktio essiiva </p>
<p>Geahča maiddái Nickel, Samisk grammatikk 442. s. </p>
<p>Aktio essiiva lea vearbahápmi man atnit muitalit ahte juoga lea dáhpáhuvvame, juoga dáhpáhuvvá </p>
<p>oktanaga eará dáhpáhusain dahje ahte dahku lea bistevaš.</p>
<p>Ovdamearkkat: </p>
<p>Biigá lea eamida veahkeheame/veahkeheamin. (bárahisstávval vearba) Reaŋga lea gápmagiid goarrume/goarrumin. (bárrastávval vearba) Áhkku lei duddjome/duddjomin. (kontrákta vearba) </p>
<p>Nuorttabealde lea bárahisstávvalvearbbain -men geažus maŋŋel ea-diftoŋga.  </p>
<p>Nuorttabealde lea bárrastávval ja kontráktavearbbain -min geažus. Oarjjabealde lea álo -me geažus.  </p>
<p>Ovdamearkkat: Bárahisstávval vearba:  nuorttabealde: veahkeheamin, oarjjabealde: veahkeheame Bárrastávval vearba:   nuorttabealde: jearramin, oarjjabealde: jearrame </p>
<p>Kontrákta vearba:    nuorttabealde: čohkkámin, oarjjabealde: čohkkáme </p>
<p xml:lang="nob">4. RÁVVAGAT JORGALEADDJÁI JA GIELLADÁRKKISTEADDJÁI </p>
<p>4.1 Jorgalit </p>
<p>Juohke teavstta sáhttá máŋggaládje jorgalit. Jus bidjá vihtta iešguđet olbmo jorgalit ovtta teavstta, de šaddet vihtta iešguđet lágán bohtosa!</p>
<p>Go jorgala teavstta, de galgá váruhit ahte ii jorgal sánis sátnái. Erenoamáš dadjanvugiid, dihto doahpagiid, sátnevádjasiid ja dakkáriid lea váttis jorgalit. Ollu dakkáriid ferte áibbas earaládje dadjat nuppi gillii. Galgá maid váruhit ahte vuođđogiella ii báinne jorgaluvvon giela, juogo sániid dahje sátneortnega dáfus. Jorgaluvvon teavsttas ii galgga vuohttit guhte giella lea leamaš vuođđogiellan, ii ge galgga vuohttit ahte teaksta lea jorgaluvvon. Jorgaluvvon teavstta galgá sáhttit bures ipmirdit, ii ge galgga dárbbašit geahččat nuppi giela teavsttas ipmirdit mii oaivvilduvvo. </p>
<p>Ovdal go teavstta jorgališgoađát, de galggat vuos lohkat olles teavstta; vai fuomášat man birra lea sáhka, makkár sánit ja doahpagat doppe adnojuvvojit, leat go sullasaš sánit mat adnojuvvojit iešguđet vuoru ja lea go das dihto mearri ja vuohki.</p>
<p>Vuođđogiella lea dat giella mas jorgala, omd. dárogiel teaksta man jorgala sámegillii.</p>
<p>Dán girjjis atnit ovdamearkan dárogiela jorgaleami sámegillii.</p>
<p>4.2 Sánit </p>
<p>Ollu fágateavsttain adnojuvvojit iešguđet sánit main lea hui unna erohusaš, muhto erohusain lea datte stuora mearkkašupmi sisdollui ja ipmárdussii. Logadettiin berret dan dihte čálestit sátnelisttu alccat, vai jorgalettiin anát seamma sáni juohke háve go dihto sáni jorgalat (ja vai fas anát dan seamma sáni go nuppe háve jorgalat eará teavstta ges!). Sátnelistui joatkkát čállit sániid dađi mielde go jorgalat, go ain boahtá «ođđa» sátni. Dakkár listu lea stuora ávkin ja veahkkin sihke alccat ja sutnje gii dasto dárkkista jorgaluvvon teavstta. Jus vel čálestat oanehis ákka dasa manne leat válljen nie jorgalit sáni, čájeha dat ahte don leat dárkilit guorahallan ja leat dihtomielalaččat válljen sániid. Dáinna lágiin ferte bargat go mis vuos leat nu menddo unnán sátnelisttut, erenoamážit vierrogielas sámegillii. Diekkár iežat ráhkadan listtu berret maiddái lágidit Sámedikki giellaossodahkii. Doppe sii čohkkejit ja registrerejit sániid ja sáhttet dasto rávvet eará jorgaleddjiid ja muitalit movt earát leat jorgalan juste dieid sániid.</p>
<p>4.3 Soahpat sániid </p>
<p>Lea hui deaŧalaš ahte sámegillii ráhkaduvvon sánit levvet olbmuide nu jođánit go vejolaš, vai nubbi jorgaleaddji ii ráhkat seamma sáni earáládje. Mii fertet soahpat atnit ovttahat sániid ovttahat diŋggaide. Juohke sátni lea soahpama duohken. Hárve lea sániin «jierpmálaš» ja ipmirdahtti duogáš. Manne lea omd. dárogiel fjellrev/kvitrev  sámegillii njálla, go rev muđui lea rieban? Manne lea guolli sik sámegillii čuovža? Ja manne lea luopmána namma luomi, vaikko liikká bures livččii sáhttán leat jieret?  Danne go olbmot leat áigá dolin nu soahpan ja álbmot lea dohkkehan ja atná daid! Nu ferte ge sániiguin dahkat. Jus muhtun gohčoda muorjji luomin, soames eará fas váđohin ja goalmmát fas sarrih</p>
<p>Dá lea ovdamearka movt dárogielsátni lærling šattai sámegillii fágaoahppi. Sámi oahppoplánaid jorgalettiin fertiimet sátnái lærling mearridit sámegiel sisdoalu. Aniimet vuođđun ahte lærling gullá joatkkaskuvlla vuogádahkii. «Áigá dolin» lea juo sohppojuvvon ahte elev, mii maid gullá joatkkaskuvlla vuogádahkii, lea sámegillii oahppi. Son oahppá joatkkaskuvllas girjjálaš oahpu. </p>
<p>Lærling lea maid joatkkaskuvlla oahppi, muhto son oahppá muhtun geavatlaš fága. Vai sánit šaddet </p>
<p>sullalaga, de mearriduvvui ahte lærling lea sámegillii fágaoahppi. Muhtun eará teavsttas, mii jorgaluvvui maŋŋel go oahppoplánat juo ledje prentejuvvon, gávnnaimet lærling jorgaluvvon </p>
<p>oahpahallin. Oahpahallii livččii áibbas dohkálaš sátni (ja fágaoahpahallii livččii vel buoret), muhto go </p>
<p>juo ovdal lei sohppon ahte galgá leat fágaoahppi, de divvojuvvui dát maŋit teaksta. Maiddái gávnnaimet Konrad Nielsen sátnegirjjis sátnái oappatus máŋga čilgehusa ja okta dain lea ahte Buolbmágis ja Kárášjogas mearkkaša oappatusmanna (oahpahusmánná) lærling (!).Vaikko guhte sátni livččii šaddan, de lea sátni mii válljejuvvo áibbas buorre ja dohkálaš sátni, go fal olbmot dihtet dan sisdoalu ja atnet sáni ovttaládje. Go oahpahalli ii ožžon mearkkašupmin lærling, de sáhttá oahpahalli nappo ain leat dakkár guhte oahpahallá vaikko maid, lehkos dál oahpu vuolde dahje akto oahpahallame, dahje nuorra vai boaris. </p>
<p>4.4 Fágagirjjálaš ja čáppagirjjálaš teavsttat Sánit mat muđui gielas leat synoniimažagat, sáhttet fágagielas sisttisdoallat dihto mearkkašumi. Dan dihte ferte čavggabut doalahit válljejuvvon sáni fágateavsttas, go čáppagirjjálašvuođas. Ovdamearkka dihte leat sánit nugo gálga, nákca, fihttu ja árja dábálaš gielas ja ipmárdusa mielde measta okta ja seamma, muhto oahppoplánaid jorgaleamis lea juohkehaččas dihto dárogiel mearkkašupmi.  </p>
<p>Fágagirjjálaš teavsttaid jorgaleamis ferte dávjá maiddái sámegielas atnit eambbo substantiivvaid go livččii originála teavstta čállimis dahkan. Erenoamážit jorgaluvvon láhkateavsttain šaddá oalle eahpelunddolaš substantiiva-sámegiella. Dan ferte dohkkehit, vai šaddá nu dárkil go lea dárbbašlaš. Ii dárogiel láhkateavsttain ge leat lunddolaš dárogiella. Ii oktage ane eará oktavuođain dakkár giela ja sátneortnega go láhkateavsttain.</p>
<p>Fágateavsttaid jorgaleamis galgá leat dihto dássi ja duođalašvuohta. Das ferte doalahit ovtta sátnái ovtta jorgaleami. Ii ábut menddo sakka girjudit fágagiela synomymaiguin ja erenoamáš sániiguin.</p>
<p>Jorgaleaddji galgá vuos árvvoštallat makkár teaksta lea, ja man čavga galgá jorgalit. Mii lea teavstta ulbmilin - galgá go ášši čilget, galgá go muitalit juoidá, galgá go guoimmuhit? Teavstta ulbmil mearrida mainna lágiin dan galgá jorgalit, vai sámegillii deavdá seamma ulbmila.</p>
<p>Jus lea láhkateaksta dahje njuolggadusat, de ferte juohke cealkka sisttisdoallat seamma teavstta go vuođđogielas lea. Go láhkatekstii (paragráfii) referere, de čujuha osiide ja cealkagiidda (omd. 4. </p>
<p>paragráfa 2. oasi 3. cealkagis...) ja dalle eai ábut nuppi giela teavsttas leat eambbo oasit ja/dahje </p>
<p>cealkagat go nuppis.</p>
<p>Go lea omd. suohkanstivrra mearrádusevttohus, de ferte maiddái mihá dárkilit jorgalit ja dihtomielalaččat válljet sániid, vai buohkat dihtet man birra lea sáhka vaikko lohket ge áššebáhpiriid goabbat gillii. Dakkár gielas soitet šaddat «menddo ollu» substantiivvat ja passiiva hámit ja sáhttá leat váttis čiehkat ahte teaksta lea jorgaluvvon. Jus jorgala diehtogihppaga borgguheami birra, de berre bidjat eanemus deattu sisdollui. Giella galgá leat nu miellagiddevaš ja girjái ahte lohkki mielas lohká. Dakkár teavsttas galgá garvit substantiivagiela ja atnit sámegiela vejolašvuođaid girjudit giela. Almmotge ii galgga leat nu hutkái ahte šaddá badjelmearálaš, muhto doalahit gielas dan dási man teaksta ánssá</p>
<p>Čáppagirjjálašvuođa teavsttaid jorgaleamis galgá baicca eambbo girjudit giela. Sámegielas lea</p>
<p>lunddolaš atnit mihá eambbo vearbbaid go dárogielas. Sámegielas leat maid ollu iešguđet vearbbat mat mearkkašit sullii dan seamma, muhto dain sáhttet datte leat deaŧalaš erohusat. Vearba soaitá ovdamearkka dihte adnojuvvot dušše nissonolbmo birra dahje dušše máná birra, vaikko dárogillii jorgaluvvo ge dušše ovttain sániin. Dalle šaddá áibbas boastut jus sámegillii atná «boastu» vearbba. Far skriker ii sáhte jorgalit áhčči riehču. Leat oainnat dušše mánát ja beatnagat mat rihčot - ja nissonolbmot.  </p>
<p>Muhtun dárogiel muitalusas leat golbma bohká, okta stuorit go nubbi, mat vázzet šaldi rastá. Šaldi vuolde lea stállu, guhte áitá borrat sin. Dárogiel muitalusas adnojuvvo vearba si (dadjat) go stállu jienada maide. Seamma vearba adnojuvvo maiddái dalle go unnimus gihci «hupmá», dalle go gaskaleamos ja go stuorámus «hupmá». Sámegillii sáhttá atnit iešguđet vearbba juohke háve. Juohke vearba muitala iešalddis juo makkár jietna lea sus gii hupmá, ii ge dárbbaš jorgalit ahte «..., </p>
<p>dadjá unnimus gihci unna jienažiin» ja ahte «stálus lea roagga jietna». Mas de galgá diehtit visot dáid </p>
<p>vearbbaid? Konrad Nielsen sátnegirjeráiddus lea ovtta girjji namma «Systematisk del». Das lea loahpageahčen registtar dárogillii (ja eŋgelasgillii), man mielde sáhttá ohcat fáttáid mielde: </p>
<p>Geahča sierra kapihttala Konrad Nielsen sátnegirjjiid birra.</p>
<p>Doppe ohcat: stemme 537. Nummár čujuha maŋŋálaga teakstaosiide. Nr. 537 gávdnat 461. siiddus, muhto dat lea gusto «Politiske forhold». Janu, stemme lea gusto jienastit, nu go mii dán áigge dadjat. Guđe fáttá vuolde dasto gávdnat jienaid? Lyd? Lyd 142 (av levende vesener) 237, 238 e 1, 2, 3. Dalle mii geahččat doppe: 142 lea 68. siiddus ja das lea bajilčálan: Lyd; lydløshet, stillhet. Lyds høide, klarhet, skarphet etc. Mii geahččat vuos 237: Lyd a) Harking, hosting, raping, nysing, snorking. </p>
<p>Mennskets stemme og stemmeklang; roping... Menneskets stemmeklang! Doppe sáhttit gávdnat sáni, jus </p>
<p>soaitit válljet olbmo jietnadanvuogi gihccái. Dan dieđusge sáhttit dahkat, go juo gihcci hupmá! Álggus leat substantiivvat. Maŋŋelis álget vearbbat ges: ... aigerdit,... biš’kut, ...bunjaidit, ...cus’kit,.. gil’ljut,... jaw’zit, ...mak’ket,...njiw’ket, ...siđ’đut,...šai’ket, ...šoallat,.... Ii han dás čuoččo maid sánit mearkkašit! De fertet ohcat Konrad Nielsen sátnegirjjis ges, omd.: njiw’ket  pipe, kvitre...; snakke </p>
<p xml:lang="nob">med svak, pipende stemme (om affekterte kvinner). -Affekterte kvinner? Diekkár jietna gal várra heive </p>
<p>ballán gihccái maid? Dien sáni vurken muitui! Ozan ain: šai’ket  1) gjø sterkt 2) skråle høit, bunjaidit  </p>
<p>1)..., 2).... 3) ...låte som en melkekagge hvor det er begynt å gjære (- makkár jietna son dat ges lea, heive go </p>
<p>gihccái?). Nie ozan dassážii go lean gávdnan heivvolaš sániid mat muitalit makkár jietna juohke gihccis ja vel stálus lea. Sáhtán maid ohcat 237 b) Dyrelåt Doppe leat 78 vearbba. Gal suige daid gaskkas nai gávdnojit vuogas vearbbat dán atnui? </p>
<p>Dát leat oalle áddjás vuohki, muhto nie mii fertet bargat, jus atnit jorgaleami duođalaš ja deaŧalaš bargun ja go háliidit doalahit ja seailluhit ealli, girjás ja čáppa sámegiela.</p>
<p>4.5 Suorggideapmi </p>
<p>Sámegiel vearba sáhttá maid muitalit movt juoga dáhpáhuvvá: ovtta háve (čurvet), máŋgga háve (bálkkodit), guhká (garrodallat), oanehaš (čálestit), ahte soames oažžu nuppi dahkat juoidá (barggahit), ahte dat dahpáhuvvá soapmásii (cápmahallat).</p>
<p>Jorgaleaddji ferte diehtit ja máhttit atnit dákkáriid. Son ferte diehtit movt sámegielas doibmet</p>
<p>suorggádusat, nu go dakkár sánit gohčoduvvojit, ja movt daid galgá «ráhkadit». Sámegielas lea ge suorggideapmi buoremus vejolašvuohta ásahit ođđa s�</p>
<p>de ii máhte jorgalit ge.</p>
<p>4.6 Sániid ráhkadit </p>
<p>Suorggidemiin lea vejolaš ráhkadit ođđa sániid, sámegiela vuogi mielde. Suorggideapmi lea buorre vuohki ráhkadit bures doaibmi sániid, ja dakkárat šaddet dávjá mihá buorebut go vierrogiela sátni masa ráhkada vástevaš sámegielsáni, omd. ásodat (leilighet), namalassii sadji gos ássá. Sátni lea ráhkaduvvon seammaládje go omd. boares sátni boađáldat, namalassii báiki gokko boahtá.  Eará ovdamerkkat leat divohat, báiki gos divuha ja láibbohat (báiki gos láibojuvvo/láibbuha). Almmotge berre váruhit ahte ovtta sáni vuođul eai šatta nu ollu sánit ahte dain ii báljo leat erohus. Ii galgga dušše sáni ráhkadeaddji ipmirdit dan!  Leat maiddái eará vuogit ráhkadit sániid, omd. goallostit moadde sáni oktii ođđa sátnin, omd. galbarihcci (skilpadde). </p>
<p>4.7 Suopmansánit </p>
<p>Erenoamáš suopmasániid atnima berre árvvoštallat dan mielde makkár teavstta jorgala. Jus jorgala jearahallanskovi 3. luohká mánáide, de berre atnit sániid mat leat oahppásat mánáide geat galget vástidit. Jus Guovdageainnu ja Unjárgga mánát galget vástidit, de ii berre atnit sáni olmmái go oaivvilda venn. Unjárggamánát sáhttet sáni ipmirdit seamman go dievdoolmmoš, dárogillii mann. Jus čálát skihpár dahje skibir, de eai dáidde ná nuorra Guovdageainmánát dovdat dan. Ane baicca sáni ustit.  </p>
<p>Muđui sáhttet nuppi suopmanis (maiddái julev- ja oarjelsámegielas) leat sánit maid mii sáhttit atnit dahje heivehit iežamet suopmanii. Lea sakka buoret doppe ohcat vejolašvuođa, go jurdilkeahttá ráhkadastit dahje jorgalastit ođđa sáni. Ođđa sániid ráhkadettiin berrešii maiddái dárkkistit ahte ii atte iežas suopmanis ođđa sisdoalu sátnái mii juo gávdno eará suopmanis. Guorahala maiddái ahte sátni ii juo gávdno iežat suopmanis eará mearkkašumiin go maid don áiggošit dasa bidjat. Konrad Nielsen sátnegirjjiin gávdná ollu sániid, go fal máhtášii ohcat. Eat ge mii galgga vajálduhttit ahte min vuoras olbmot leat mihá čeahpit giellakonsuleanttat go mii, geain lea dušše universitehtaoahppu. Sii dihtet ollu sániid maid mii eat šat máhte dán áigge. Sis soaitá leat gárvves sátni juste dasa maid mii dárbbašit!</p>
<p>4.8 Namat </p>
<p>Jus dárogiel borgguhan-gihppagis leat ovdamearkan olbmot, geaid namat leat mahkáš Håvard ja Hildegunn, de berre sámegiela jorgaleamis atnit eará namaid. Sámegiel teaksta mas leat diekkár namat, dovddaha juo čielgasit ahte lea jorgaluvvon. Teaksta šaddá mihá miellagiddevaččat go baicca bidjá namaid mat leat oahppáseappot sámegielat lohkkiide (maiddái Ruota ja Suoma bealde). Seammaládje lea jus vuođđoteavsttas leat «mahkáš-báikenamat», mat eai gula dihto báikái, muhto leat dušše ovdamearkan.</p>
<p>4.9 Jorgaleaddji galgá ieš vuos dárkkistit teavstta </p>
<p>Go leat jorgalan teavstta, de logat dan, seammás go dárkkistat ahte buot oasit ja cealkagat leat jorgaluvvon, njulget čállinmeattáhusaid, sátneortnegiid ja eará maid fuobmát. Dalle láve teaksta mihá ruoksat go lea geargan! Go dáid leat visot divvon ja leat fas prenten teavstta, de easkka álgá jorgaleaddji iežas dárkkistanbargu. Dalle bijat vuođđogiela teavstta eret ja logat jorgaluvvon teavstta almmá darvánaddat dasa mii vuođđoteavsttas čuožžu. Buoremus lea dáinna vuoruin vuordit juobe moadde beaivvi ge (muhto dávjá lea jorgalemiin nu hoahppu ahte ii astta teavstta diktit oanehaš orrut). Ipmirdat go sisdoalu, vai fertet go dovdat dárogiel teavstta ovdal go lea vejolaš ipmirdit man birra lea sáhka? Dan dásis leat dađibahábut oalle ollu jorgaluvvon teavsttat mat bohtet bargoaddái! Olles teavstta, juohke cealkaga ja juohke sáni galgá leat vejolaš ipmirdit vaikko ii máhte vuođđogiela dahje dovdda vuođđogiela teavstta. Dán vuorus galggat teavstta divodit nu ahte šaddá «albma» sámegiella. Du boarráseamos goaski galgá sáhttit bures ipmirdit mii oaivvilduvvo. Ale ane menddo akademalaš giela, menddo ollu o</p>
<p>4.10 Gielladárkkisteapmi Gielladárkkisteapmi lea máŋggalágán. Vuos lea du iežat jorgalan teavstta dárkkisteapmi. Geahča dan birra dás badjelis. Go iežat teavstta dárkkistat, de oaččut rievdadit ja divodit nu ollu go háliidat, dassá go šaddá áibbas miela mielde. </p>
<p>Dasto leat teavsttat maid don leat earáid jorgalahttán iežat ovddas. Dakkáriid maid oaččut divvut oalle ollu. Dat galget oainnat du namas almmuhuvvot ja dalle lea dus lohpi divvut dan nu ahte šaddá miela mielde. Dalle it galgga dárbbašit bealuštit ja ákkastallat manne nie ja ná leat divvon.</p>
<p>Go earáid jorgalan teavsttaid galggat dárkkistit, de berret muitit ahte juohke teavstta sáhttá hui máŋggaládje jorgalit. Gokko ii leat dárbbašlaš divvut, de it galgga earáid teavstta rievdadit nu ahte šaddá nu go don ieš livččet jorgalan. Dát teaksta almmuhuvvo jorgaleaddji namas. Dalle ii leat vuoiggalaš ahte don rievdadat dan nu ollu ahte ii šat leat jorgaleaddji duodji.</p>
<p>Jus teaksta lea hejot jorgaluvvon, de sáhttá dan juogo máhcahit jorgaleaddjái ja addit sutnje vuos vejolašvuođa divvut dan dahje diktit dan almmuhuvvot heajos gielain. Dás ferte maid árvvoštallat makkár atnui teaksta galgá. Jus lea áššebábir, man ulbmil ii leat giellaoahpaheapmi ii ge giellagáhtten, de ii dárbbaš dárkkisteaddji jur nu garrasit divodit. Jus lea oahpaheaddjeráva, de lea dasa deatalet oažžut buori giela, muhto ii leat dat ge nu deaŧalaš go mahkáš mánáidskuvlla oahppogirji. Ferte earuhit teavsttaid mat leat jurddašuvvon rávisolbmuide teavsttain mat</p>
<p>čállojuvvojit mánáide. Teavsttain maid mánát galget lohkat, galgá leat hui buorre, čáppa ja vuogas</p>
<p>sámegiella. Earret teavstta sisdoalu, de galget dat maiddái seammás oahpahit mánáide buori sámegiela.</p>
<p>Jus jorgaluvvon teavsttas lea menddo heittot giella, de berre dan birra čálesit moadde sáni, muitalit makkár boastuvuođat das leat ja rávvet movt viidáseappot berre bargat dainna ja dasto máhcahit fas dasa gii lea bivdán dárkkisit giela.  Ii berre divvut ja almmuhit teavstta jorgaleaddji namas. Dalle ii oahpa jorgaleaddji boastuvuođainis, ja lohkki doaivu ahte jorgaleaddji lea nie</p>
<p>čeahppi jorgalit (gielladárkkisteaddji namma oainnat ii almmuhuvvo).</p>
<p>Jorgaleaddji galgá ieš oažžut vejolašvuođa divvut boastuvuođaid. Muhtomin soaitá buoret áibbaš ođđasit jorgalit, go divodišgoahtit menddo heajos giela.</p>
<p>4.11 Jorgaleaddji namma galgá almmuhuvvot </p>
<p>Galgá álo almmuhuvvot gii lea jorgalan teavstta. Almmuheaddji galgá fuolahit ahte dat dahkko ja jorgaleaddji galgá dárkkistit ahte nu geavvá. Jorgaleaddji namma galgá almmuhuvvot, go jorgalanbarggus lea stuora ovddasvástádus ja jorgaleaddji berre nagodit guoddit dán ovddasvástádusa. Jus jorgaluvvon teaksta lea ollu divoduvvon, de almmuhuvvo dáinna lágiin: jorgaleaddji namma/(divodeaddji namma) (finju sáhzu ja divodeaddji namma ruođuid siste). Jus leat guokte jorgaleaddji ovttas bargan, dahje goabbat osiid jorgalan, de almmuhuvvo ná: jorgaleaddji namma ja jorgaleaddji namma.  </p>
<p>4.12 Ovdamearkkat </p>
<p>Dá leat muhtun duohta ovdamearkkat jorgaluvvon teavsttain maid jorgaleaddji lea lágidan bargoaddái ja maid ovddas lea máksojuvvon.</p>
<p>Muitala go jorgaluvvon teksta dan seamma go dárogiel teaksta? Lea go vuogas ja bures ipmirdahtti sámegiella. Ipmirdivččii go goaski? Leat go rievttes sánit adnojuvvon?</p>
<p>Dárogillii      Sámegillii </p>
<p>Distrikts- og regionalpolitikk i de samiske områdene Muhtun almmolaš ásahusa čállin teaksta lei ná jorgaluvvon:</p>
<p>čearu- ja duovdatpolitihkka sámi guovlluin</p>
<p xml:lang="nob">Staten har således forpliktet seg til å legge forholdene til rette slik at samene har tilstrekkelige muligheter til selv å styrke sin kultur, sitt språk og sitt samfunnsliv og således forme utviklingen av det samiske samfunnet. Stáhta lea dakko bokte njuohkásan dasa ahte dilit láhččojuvvojit nu ahte sámit ieža veajašedje nannet kultuvrraset, giela</p>
<p>čohkiiduvvon meannudeami čađa. Ráđđehus</p>
<p>fikkašii áigáioažžut čohkiiduvvon smiehttamuša sámepolitihkastis ja juolludemiinis mat leat njulgejuvvon diehto ulbmiliidda...</p>
<p xml:lang="nob">På bakgrunn av dan lave inntekten i reindriften krevde... Boazodoalu vuollelis sisaboađu vuođul gáibidii...</p>
<p xml:lang="nob">Videre krevde NRL et familietilskudd, spesielt for å stimulere til kvinners deltagelse i rendrifta. Dasto gáibidii NBR bearašdoarjaga, erenoamážit oalgguhit nissonolbmuid searvat boazodollui.</p>
<p xml:lang="nob">NRL har bedt om endring av Forskrift om valg av tillitsmannsutvalg (distriktsstyre) og dets oppgaver og arbeidsform, slik at stemmeretten på årsmøter klart knyttes til de som lever av reindrift. NBR lea bivdán nuppástuhttit Láhkaásahusa válljet luohttámušlávdegotti (orohatstivrra) ja daid bargguid ja bargovuogi, nu ahte jienastanvuoigatvuohta orohagaid jahkečoahkkimiin čielgasit laktásit sidjiide geat orohagas ellet boazodoaluin.</p>
<p xml:lang="nob">Samtidig er det behov for å presisere Forskrift om Melding om reindrift, slik at man får en enhetlig og ønsket oppføring av andre personer enn den/de som er ansvarlige for driftsenheten i meldinge. Seammás dárbbašuvvo aiddostahttit Láhkaásahusa boazodoallodieđáhusa birra, nu ahte oaččošii oktalaš ja nu mo sávašii earáid</p>
<p>čállot dieđáhussii go su/sin geat ovddasvástidit</p>
<p>doalu.</p>
<p xml:lang="nob">5. DIVVUNMEARKKAT </p>
<p>Divvuma ovdamearkkat teavsttas Divvunmearkkat ravddas Mearkkašupmi </p>
<p>Riggodagat váldojuvvojedje atnui 1800-jogus.</p>
<p>Ovalis namhuvvon leaahusat atnit rigodagaif ja seammás váldet eatnama, muhto dat namuhuvvon gaskaoamit gavahit dušš etnama.</p>
<p>Nuppe dáfus lea huksejuvvon juvvon infrastrukruvra eaktun muhtun guovlluid riggodatgeavaheamis.</p>
<p>Nuppe lea dáfus nu ealáhusat ahte váikkuhit guhtet giummiideaset doaimmaide.</p>
<p>Vaikko manai dan guvlui , de ledje oallugat, go fitnut suorgásedje, geain eanandoallu ja guolásteapmi ledje lotnolasealáhussan.</p>
<p>Vuođđoealáhusain oktasažžan ahte lassin lei vel lassiealáhus.</p>
<p>Muhto headjuvuohtan gal lei,   goit 19 59jagiide, ahte ealá husat ledje nu gitta áigodagain.</p>
<p>Jus ii lean fásta barggus, omd. dulvadan  rusttegis, de gárttai barggu haga dálvái.</p>
<p>Eanas Finnmárkku á ssit leat geava han ovtta dahje eanet fylkka meahcceriggodagain.</p>
<p>Vuođđoealáhusaid olbmot leat maid</p>
<p>geavahišgoahtán luonddu earaládje.</p>
<p>Bartahuksen lea lassánan garrasit 1960-jagiin ja dat lea dagahan váttisvuođaid boazodollui. Á i d u n barttaid birra lea nubbi váttisvuohta. Dáinna áššiin ferte báikkálaš johttisámisearvi bargat eambbo.</p>
<p>Dat mii Buolbmágis ja maiddái olles                Sis-Finnmárkkus lea mihtilmassan, lea go dat máŋggaládje lea rikkis  guovlu.</p>
<p>Muhto lea váttis bihtit buollašiin.  1978 boazodoalloláhka bođii. Muhto du      avuođas šattai nu.                  oht Muhtun bustávat, logut dahje mearkkat galget divvojuvvot.</p>
<p>Eanet bustávat, logut dahje mearkkat galget divvojuvvot.</p>
<p>Deleatur (latin-giella): galgá sihkkojuvvot</p>
<p>Bustávat, mearkat dahje sánit galget lonuhit saji</p>
<p>Linját galget lonuhit saji</p>
<p>Sánit dahje mearkkat galget lasihuvvot</p>
<p>Sániid gaska dahje loguid gaska galgá unniduvvot.</p>
<p>Ii galgga gaska</p>
<p>Gaska lea biddjojuvvon vearrut</p>
<p>Linjáid gaska galgá unniduvvot</p>
<p>Linjáid gaska galgá stuoriduvvot</p>
<p>Unnidit mearkagaskka sánis</p>
<p>Guhkidit mearkagaskka sánis</p>
<p>Hoigadeastit olgeš guvlui. Hoigadeastit gurut guvlui. Sihkkut sihkkuma Ii galgga ođđa linnjá</p>
<p>Ođđa linnjá</p>
<p>Bustávat galget linjá nala</p>
<p xml:lang="nob">6. GÁLDUID MERKEN GÁLDOLISTUI JA TEKSTII  </p>
<p>Girjái ja artihkkalii čállojuvvo gáldolistu, masa merkejuvvojit dihto dieđut gáldu birra. Gáldolistui </p>
<p>čohkkejuvvojit buot girjjálašvuohta, aviisabihtát, logaldallamat, TV-prográmmat jna. mat duođaid</p>
<p>leat geavahuvvon gáldun teavsttas.</p>
<p>Gáldolisttus leat dákkár dieđut: </p>
<p>1. čálli 2. vuođđolohku 3. gáldu ollislaš namma 4. jus artihkal, de merkejuvvojit siidonummirat 5. lágádus</p>
<p>Dán váldomálle mielde sáhttá iešguđet lágán gálduid čállit gáldolistui ná:</p>
<p>Bergsland, Knut - Mattsson Magga, Lajla 1993: Åarjelsaemien - daaroen baakoegærja.  Sydsamisk - norsk ordbok. Iđut.</p>
<p xml:lang="nob">Collinder, Björn 1964: Ordbok till Sveriges lapska ortnamn. Kungl. ortnamnskommissionen. Uppsala.</p>
<p>Helander, Nils Øivind 1994 a: Go Ruostafielmmás galggai šaddat Rustekjos ja Lávvonjárggas fas Teltneset. - áigečállagis: Sámi dieđalaš áigečála nr. 1. Sámi allaskuvla, Sámi instituhtta, Romssa universitehta Sámi dutkamiid guovddáš. s. 44 - 49. </p>
<p>------------- 1994 b: Suorggádusaid oassi ođđa sániid ráhkadeamis. -áigečállagis: Terbmasymposia raposta. Dieđut nr. 3, 1994. Sámi Giellalávdegoddi / Sámi Instituhtta. s. 1 - 8. </p>
<p>Mummivággi 1998: Mummivággi -mánáidprográmma 25.3.1998. NRK Sámi Radio. Kárášjohka.</p>
<p xml:lang="nob">Nickel, Klaus Peter 1990: Samisk grammatikk. Universitetsforlaget.</p>
<p xml:lang="nob">Svonni, Mikael 1990: Sámi - ruota, ruota - sámi sátnegirji. Samisk - svensk, svensk - samisk ordbok. Sámi Girjjit. Jokkmokk.</p>
<p>Dákkár gáldolistu lea girjji loahpas. Gáldut namuhuvvojit dábálaččat maiddái juo teavsttas oaneheappot.</p>
<p>Teavsttas merkejuvvojit čuovvovaš dieđut: </p>
<p>1. čálli 2. vuođđolohku 3. siidu dahje siiddut, gos diehtu lea vižžon dahje gos dan birra čállojuvvo</p>
<p>Dán vuogi mielde tekstii čállojuvvo gáldu birra:</p>
<p>Nickel 1990, 61-62 Helander 1994 a, 46 Dát diehtogihppu gohččoduvvo teakstačujuhussan, danin go dát lea oanehis čujuhus man vuođul lohkki sáhttá mannat viidáseappot gáldolistui, mas gávdná dárkilis dieđuid aiddo dan gáldu birra masa čálli teavsttas čujuha. </p>
<p>Teakstačujuhus čállojuvvo ruođuid sisa dalle go dat lea teavstta siste, omd. (Helander 1994 a, 46). Teastačujuhusaid sáhttá maiddái merket juolgenohtan siiddu vuolleravdii, ja dalle ii leat dárbu geavahit ruođuid.</p>
<p xml:lang="nob">7. OANÁDUSLISTU </p>
<p xml:lang="nob">$ dollar £ eŋgelas punda</p>
<p>a. adjektiiva A ampere abess. abesiiva abl. ablatiiva abstr. abstrákta adj. adjektiiva a.D. dahje AD anno domino = dan Hearrá jagi adess. adessiiva adv. advokáhtta dahje adverba, adverbiála affekt. affektiiva a/g. akkusatiiva/genitiiva akk. akkusatiiva akk/gen. akkusatiiva/genitiiva akt. aktiohápmi all. allatiiva anat. anatomalaš am. ante meridiem = ovdalgaskabeaivi Apd.Apostaliid dagut art. artihkal att. attention = geasa omd. reive lea at.attribuhtta BB dahje Bb Bargiid bellodat BD Birasgáhttendepartementa bfr belgia franc BHD Bargo- ja hálddahusdepartemeanta biol. biologalaš BNB brutto nášunal bukta bot. botanihkalaš BT boares testamenta bto. brutto</p>
<p>C celsius cc. dahje CC. carbon copy c/o care off = orrume soapmása luhtte ca. cirka cal. kaloria can$/kan$ canada dollar cand. candidatus = allaskuvlla dahje universitehta studeanttaid namahus, omd. cand.jur., cand. mag. cd dahje CD compact disk cg centigrámma cl centilittar cm centimehter cos cosinus cot cotangens</p>
<p>D davvi dus. datum ut supra = báiki ja áigi nu go muitaluvvon ovdalis daa dekar dat. datiiva dB desibel DD Dearvvašvuođadepartemeanta ded. dahje eará dakkár Dep. departementa boastačujuhusain dem. demonstratiiva dept. departementa dg desigrámma dhj. dahje dir. direktora dl desilittar dm desimehter do. ditto = seamma dr. doavttir du. dahje dual. dualis dub. dubitatiiva</p>
<p>ED Eanandoallodepartementa ee. earret eará  EGD Ealáhus- ja gávpedepartemeanta ekg dahje EKG elektrokardiográmma esc escudo ess. essiiva et al et alii = ja eará etc. et cetera euf. eufemisttalaš</p>
<p xml:lang="nob">°F fahrenheit fig. figuratiiva fin. finihttahápmi FM frekvensmudden fob free. free. on board fol. folio fr. fránska fr. fránska franc</p>
<p>g. gáhtta g grámma GD Guolástusdepartementa gč. geahča gen. genitiiva geogr. geografalaš geom. geometrihkalaš ger. gerunda GGD Gielda- ja guovludepartemeanta gl. guvttiidlohku, dualis gl.res. gonagaslaš resolušuvdna gt. gáhtta</p>
<p xml:lang="nob">hg hektográmma hl hektolittar Hz hertz</p>
<p xml:lang="nob">i. interjekšuvdna ie id est = dat lea ib/ibid ibidem = seammásajis ill. illatiiva impers. impersonála impf. imperfeakta imprt. imperatiiva indekl. ~ ind. sodjameahttun inf. infinitiiva ing. ingeneura instr. instruktiiva interr. interrogatiiva intr. intrasitiiva ISBN International Standard Book Number isl. islándalaš</p>
<p>J joule j. jápmán J/s joule juohke sekundda Jak. Jakoba reive jd. ja dakkár/dakkárat je. ja eará jna. ja nu ain jnr. journalnummar JOD Johtalusdepartementa Joh. Johannes evaŋgelium JPD Justis- ja politidepartemeanta jur. juridihkalaš</p>
<p>K kelvin kap. kapihttal kard. kardinálanumerála kat. kataloga kB kilobyte kg kilográmma KGD Kultur- ja girkodepartemeanta kl. klássa km kilomehter km/d dahje km/h kilomehtera diimmus kom. komitatiiva komp. komparatiiva kond. konditionála konkr. konkrehta konj. konjunkšuvdna korr. korrektuvra, divvun kr ruvnno KS kommandittsearvi kto. konto kV kilovolta kVA kilovoltampere kW kilowatt kWh kilowattdiibmu</p>
<p>l littar L lulli lc loco citato = dan čujuhuvvon báikái lab. laboratorium lád. lassiárvodivat lat. latiidna lic. licentiatus, licentiata liks dahje lix logahahtti čujuheaddji lingv. gielladieđalaš, lingvistihkalaš log. logaritme lok. lokatiiva lp. laktapartihkkal lsd dahje LSD lyserginsyredietylamid Luk. Lukas evaŋgelium</p>
<p xml:lang="nob">m mehter mag.art. magister artium Mark. Markus evaŋgelium mat. ~ matem. matematihkalaš Matt. Matteus evaŋgelium MB megabyte MBD Mánáid- ja bearašdepartementa med. medisiinnalaš mg milligrámma MHz megahertz mill miljovdna min minuhtta miner. minerála mKr. maŋŋel Kristusa ml millilittar ml. máŋggaidlohku mm millimehter mod. modála mp mezzopiano MP militærpolitiija Mr. mister Mrs. missis Ms. miss/Mrs mus. musihkka mV millivolt MW megawatt mW milliwatt</p>
<p>N Newton N nuorta N Norga Nato dahje NATO North Atlantic Treaty Organization NB nota bene NN nomen nescio = namahus go ii muital/dieđe olbmo nama n. numerála neg. negatiiva nom. nominatiiva nr. nummar nto. netto</p>
<p>O oarji obj. objeakta obsol. boarásnuvvan OD Olgoriikkadepartementa ODD Oahpahus- ja dutkandepartemeanta od.prp. odelsdiggeproposišuvdna OED Oljo- ja energidepartemeanta oKr. ovdal Kristusa ol. ovttaidlohku omd. ovdamearkka dihte ON Ovttastahttojuvvon našuvnnat op. opus op.cit. opere citato ord. ordinálanumerála OS oasussearvi  oss. ossodat OT Ođđa testamenta </p>
<p>p.  pagina = siidu p. persovdna p. pronomen pa. pro anno = jahkái par. paragráfa part. partihkkal part. dahje pts. partisihppa part.prf. partisihppa partit. partitiiva pass. passiiva pc dahje PC persovnnalaš computer/dihtor</p>
<p>Ii galgga čállit finjusázuin dán oanádusa (O/S)</p>
<p>perf. dahje pf. perfektum pers. persovdna pers. persovnnalaš pH pondus hydrogenii pl. plural, máŋggaidlohku pl. pluralis pl. dahje plur pluralis = eanetlohku pm. post meridiem = maŋŋel gaskabeaivvi pm. post mortem = maŋŋel jápmima pm. PM promemoria pos. positiiva post. postposišuvdna postp. postposišuvdna pp. per prokura = lobi mielde pps dahje PPS post-postskriptum = maŋilčállaga maŋilčála PR public relations pr. per pr. poste restante prep. preposišuvdna pres. presens pret. preterihtta prf. perfeakta pro. pers. pro persona = juohkehačča nammii pron. pronomen prs. preseansa prt. perfeakta prv. predikatiiva ps dahje PS postskriptum = maŋilčála pst proseanta psyk. psykologalaš pt. pro tempore = dál pta pesetas pts. dahje part. partisihppa</p>
<p>r riegádan R Ruoŧŧa rbl rubel RD Ruhtadandepartemeanta reg. registtár, registrerejuvvon rek. rekommanderejuvvon rel. ~ relig. religiovdna relat. relatiiva res. resolušuvdna resipr. resiprohka Rom. Paulusa reive romalaččaide s riikkaidgaskasaš málle čállit se</p>
<p>s. substantiiva temp. temperatuvra sch østerriikka schillet temp. temporála SD Suodjalusdepartementa tlf. telefovdna sfr sveitsa franc tlg. telegrámma sg. singularis trans. transitiiva sg. dahje sing. singularis transl. translatiiva sic. tv dahje TV televišuvdna siviling. Sivilingeneura Unesco dahje UNESCO United Nations Educational, Scientiffic and Cultural Organization</p>
<p>SMK Stáhtaministara kantuvra SOD Sosialdepartemeanta SS steamship, dámpaskiipa  st. stášuvdna V volt st.dieđ. stuoradiggedieđáhus v. dahje vb. vearba st.prp. (stuoradiggeproposišuvdna vol. volum stip. stipendiáhtta vrd. veardit stud. studeanta, omd. stud.philol. vulg. vulgára subj. subjeakta  subst. substantiiva W watt sup. superlatiiva wc dahje WC water closet  WCIP World Council of Indiginous Peoples tab. tabealla yd yard</p>
<p xml:lang="nob">8. KONRAD NIELSENA SÁTNEGIRJJIT JA SYSTEMÁHTALAŠ OASSI </p>
<p xml:lang="nob"> GÁLDUT </p>
<p type="listitem">• Magga, Ole Henrik: Gielladikšun. Sámi Allaskuvla (s a).</p>
<p type="listitem">• Muhtun giellagažaldagat: Guttorm, Helander, Kemi, SOR 1993.</p>
<p type="listitem" xml:lang="nob">• Nickel, Klaus Peter: Samisk grammatikk. Universitetsforlaget, 1990.</p>
<p type="listitem" xml:lang="nob">• Nystad, Kristine; Eira Inger M. G: Lærebøker for samiske elever. SOR 1994.</p>
<p type="listitem">• Oahppogirjegiehtačállosat, SOR</p>
<p type="listitem">• Sámi - dáru sátnegirji: Davvi Girji o.s. 1995.</p>
<p type="listitem">• Sámi giellaráđi Gielladieđut.</p>
<p type="listitem" xml:lang="nob">• Vinje, Finn-Erik: Skriveregler, 6. utg., 2. oppl. Aschehoug. 1996.</p>
<p type="listitem">• Pope/Sara: Eatnigiella - giellaoahpu váldogirji,  268. ja čs.</p>
<p type="listitem">• Terho Itkonen: Uusi kieliopas, 16. s. ja čs.</p>
</body></document>