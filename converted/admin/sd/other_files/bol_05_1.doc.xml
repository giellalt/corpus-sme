<document xml:lang="sme" id="no_id"><header><title>Møteprotokoll</title><genre code="admin"/><author><person firstname="Karen Lovise" lastname="Siri" sex="f" born="" nationality="nor"/></author><author><person firstname="Hege" lastname="Fjellheim Sarre" sex="f" born="" nationality="nor"/></author><year>2005</year><publChannel><publication><publisher>Sámediggi</publisher></publication></publChannel><wordcount>5548</wordcount><conversion_status type="standard"/><availability><free/></availability><submitter name="Børre Gaup" email="boerre.gaup@samediggi.no"/><origFileName>bol_1_05.1.doc</origFileName><metadata><uncomplete/></metadata><version>XSLtemplate  1.9 ; file-specific xsl  $Revision: 1.7 $; common.xsl  $Revision$; </version></header><body><p>Bajášaddan- ja oahppolávdegoddi</p>
<p>Čoahkkingirjji oassi 1/05</p>
<p>Áigi: 09.02.05 - 10.02.05</p>
<p>Báiki: Kárášjohka</p>
<p>Áššelistu:</p>
<p>Áššenr.</p>
<p>Ášši</p>
<p>001/05</p>
<p>Gohččuma ja áššelisttu dohkkeheapmi</p>
<p>002/05</p>
<p>Áššejođiheddjiid ja várreáššejođiheddjiid válljen</p>
<p>003/05</p>
<p>Giellaiskkadeapmi 2004</p>
<p>004/05</p>
<p>Sámi parlamentáralaš ráđi doaibma</p>
<p>Čoahkkimis:</p>
<p>Jođiheaddji: Jon Erland Balto - Guovddášbellodaga sámedikkejoavku</p>
<p>Nubbinjođiheaddji: Stig Eriksen - Friddjajoavku</p>
<p>Miellahttu: Svein Peter Pedersen - Guovddášbellodaga sámedikkejoavku</p>
<p>Miellahttu: Åge Nordkild - Norgga Sámiid Riikkasearvvi sámedikkejoavku</p>
<p>Miellahttu: Berit Ranveig Nilssen - Norgga Sámiid Riikkasearvvi sámedikkejoavku</p>
<p>Miellahttu: John Harald Skum - Norgga Sámiid Riikkasearvvi sámedikkejoavku</p>
<p>Miellahttu: Sten Erling Jønnson - Bargiidbellodaga sámedikkejoavku</p>
<p>Miellahttu: Josef Vedhugnes - Bargiidbellodaga sámedikkejoavku</p>
<p>Miellahttu: Anders Urheim - Bargiidbellodaga sámedikkejoavku</p>
<p>Miellahttu: Berit Oskal Eira - Bargiidbellodaga sámedikkejoavku</p>
<p>Miellahttu: Tormod Bartholdsen - Johttisápmelaččaid listu/Olgešbellodat</p>
<p>Miellahttu: Sven-Roald Nystø - Norgga Sámiid Riikkasearvvi sámedikkejoavku 09.02.05 dii. 18.10-1830</p>
<p>Hálddahusas</p>
<p>Hege Fjellheim Sarre</p>
<p>Karen Lovise Siri</p>
<p>Inge Arne Eriksen</p>
<p>Virgelohpi</p>
<p>Svein Peter Pedersen 09.02.05 dii 17.40 - 18.30</p>
<p>Stig Eriksen 10.02.05 dii. 17.30-18.00</p>
<p>Sven-Roald Nystø 10.02.05 dii. 17.40-18.00</p>
<p>Bajasšaddan- ja oahppolávdegoddi 001/05: Gohččuma ja áššelisttu dohkkeheapmi</p>
<p><em type="bold">Vuođđogiella: * </em></p>
<p>Ášši XX/XX</p>
<p>Gohččuma ja áššelisttu dohkkeheapmi</p>
<p>Arkiva</p>
<p>SF-</p>
<p>Arkiiváššenr.</p>
<p>2005000575</p>
<p>Mearrádusárvalus:</p>
<list><p type="listitem">Gohččuma dohkkeheapmi</p>
</list><p>xx.xx.xx gohččun dohkkehuvvui ovttajienalaččat</p>
<list><p type="listitem">Gohččumii mielddistuvvon áššelistu dohkkehuvvui ovttajienalaččat čuovvovaš rievadusaiguin:</p>
</list><p>Lassiáššit:</p>
<p>BOL -001/05</p>
<p>Mearrádus</p>
<p>Gohččuma dohkkeheapmi.</p>
<p>Gohččun dohkkehuvvui ovttajienalaččat.</p>
<p>Gohččumii mielddustuvvon áššelisttu dohkkehuvvui ovttajienalaččat.</p>
<p>Áššejodiheaddjiid ja várreáššejodiheaddjiid válljen</p>
<p>BOL -002/05</p>
<p>Telefončoahkkimis 24.01.05.</p>
<p><em type="bold">Ášši: Áššejođiheaddji: Várreáššejođiheaddji: </em></p>
<p>09/05 Berit Oskal Eira Berit Ranveig Nilssen</p>
<p>Giellaiskkadeapmi 2004</p>
<p>15/05 Jon Erland Balto Josef Vedhugnes</p>
<p>Sámi parlamentáralaš ráđi doaibma</p>
<p><em type="bold">Vuođđogiella: Dárogiella </em></p>
<p>Ášši 15/05</p>
<p>Sámi parlamentáralaš ráđi doaibma</p>
<p>Arkiva</p>
<p>SF-911</p>
<p>Arkiiváššenr.</p>
<p>2004000102</p>
<p>Mildosat</p>
<p>Nr</p>
<p>Beavi</p>
<p>Geas/Geasa</p>
<p>Namahus</p>
<p>Ášši 006/04 mearrádus Sámi parlamentáralaš ráđi doaibma 2002 - 2003</p>
<p>Ášši 002/04 mearrádus Referáhtaáššit/Stivrra dieđáhus doaimma birra 01.11.03 - 17.05.04</p>
<p>Ášši 022/04 mearrádus Sámi parlamentáralaš ráđi EU politihkka</p>
<p>Eamiálbmotjagi 2005 doaibmalistu - The Indigenous Peoples Year in the Barents Co-operation - the year 2005</p>
<p>Meannudemit</p>
<p>Politikalaš dássi</p>
<p>Beaivi</p>
<p>Áššenr</p>
<p>SPR-N</p>
<p>01.02.05</p>
<p>SPR-N 04/05</p>
<p>Bajásšaddan- ja oahppolávdegoddi</p>
<p>Sámedikki dievasčoahkkin</p>
<p>21.-24.02.05</p>
<p>15/05</p>
<p>Sámi parlamentáralaš ráđi Norgga beale sáttagotti árvalusevttohus lávdegoddái</p>
<p>Sámedikki sáttagotti árvalus Sámi parlamentáralaš ráđđái (SPR-N):</p>
<p>Sámediggi čujuha mildosii Sámi parlamentáralaš ráđi doaimma birra, ja Sámedikki sáttagotti barggu válddahallamii Sámi parlamentáralaš ráđđái (SPR-N) ja cealká ná:</p>
<p>(Teaksta ovddiduvvo lávdegoddái vuossárgga guovvamánu 7. b. 2005)</p>
<p>BOL 004/05</p>
<p><em type="bold">Olles lávdegoddi, mas leat mielde dát lahtut: NSR Sámediggejoavkkus Sven-Roald Nystø, Åge Nordkild, Berit Ranveig Nilssen, John Harald Skum. Guovddášbellodaga Sámediggejoavkkus Jon Erland Balto, Svein Peter Pedersen. Bargiidbellodaga Sámediggejoavkkus Sten Erling Jønsson, Josef V </em><em type="bold">edhugnes, Berit Oskal Eira ja Anders Urheim. Johttisápmelaččaid listtus/Olgešbellodagas Tormod Bartholdsen ja Friddjajoavkkus Stig Eriksen. </em></p>
<p><em type="bold">Olles lávdegotti evttohus </em></p>
<p><em type="bold">1. evttohus </em></p>
<p>Lasáhus goalmmát teakstabihttái:</p>
<p>Sámediggi oaivvilda, ahte riikkaidrastildeaddji sámepolitihkalaš ovttasbargui lea mearrideaddjin dat, ahte Sámi parlamentáralaš ráđi doibmii addojuvvo dihto, fásta ruđalaš vuođđu. Sámediggi bivdá Suoma, Norgga ja Ruoŧa riikka eiseválddiid ruhtadit Sámi parlamentáralaš ráđi doaimma.</p>
<p><em type="bold">2. evttohus </em></p>
<p>Viđát teakstabihtá nubbi cealkka rievdaduvvo ná:</p>
<p><span type="quote">"Ruoŧŧa lea dieđihan, ahte ii áiggo joatkit gustovaš konvenšuvnna go dan áigodat nohká miessemánu 1. beaivvi 2005"</span></p>
<p>Muđui doarju olles lávdegoddi Sámi parlamentáralaš ráđi Norgga delegašuvnna árvalusevttohusa.</p>
<p><em type="bold">Vuođđogiella: Sámegiella </em></p>
<p>Ášši 09/05</p>
<p>Giellaiskkadeapmi 2004</p>
<p>Arkiva</p>
<p>SF-515</p>
<p>Arkiiváššenr.</p>
<p>2004001286</p>
<p>Mildosat</p>
<p>Nr</p>
<p>Beavi</p>
<p>Geas/Geasa</p>
<p>Namahus</p>
<p>10.01.2005</p>
<p>Sámedikki giellastivra</p>
<p>Iskkadeapmi Sámegielaid geavaheami birra 2004</p>
<p>18.03.04</p>
<p>Sámediggi</p>
<p>Sámedikki gielladieđáhus meannuduvvon áššis 24/04 (sáddejuvvon ovdal)</p>
<p>Meannudemit</p>
<p>Politikalaš dássi</p>
<p>Beaivi</p>
<p>Áššenr</p>
<p>Sámediggeráđđi</p>
<p>18.01.05</p>
<p>R 019/05</p>
<p>Bajášaddan- ja oahppolávdegoddi</p>
<p>Sámedikki dievasčoahkkin</p>
<p>21.-24.02.05</p>
<p>09/05</p>
<p>Sámediggeráđi mearrádusárvalus lávdegoddái</p>
<p>Sámediggi váldá Giellaiskkadeami 2004 diehtun, ja čuovvola giellastivrra mearkkašumiid.</p>
<p>Sámediggi lea duhtavaš čuovvovaš positiiva tendeanssain maid iskkadeapmi čájeha ja sávvá ahte ovdáneapmi jotkkojuvvo:</p>
<list><p type="listitem">Eanáš ásahusat lea diđolaččat ahte sis lea ovddasvástádus bálvalit sámi álbmoga.</p>
<p type="listitem">Ásahusat dovddáhit dárbbu oažžut eanet gelbbolašvuođa sámegielas</p>
<p type="listitem">Ohppiidlohku geat ožžon oahpahusa sámegielas, ja mánáidlohku geain lea sámegiella mánáidgárddis lea positiivvalaččat ovdánan.</p>
</list><p>Iskkadeami bohtosiid vuođul háliida Sámediggi vuoruhit čuovvovaš doaimmaid:</p>
<list><p type="listitem">Sámediggi háliida deattuhit ahte oppalaččat lea erenoamáš dehálaš áŋgiruššat oažžut oahpahusdoaimmaid buot dásiin jus sámegielat galget ovdánit buori guvlui. Skuvllat smávva gilliin ja lagasbirrásiin leat dehálaš giellaseailluhan- ja ovdánanarenat, ja fertejit danne bisuhuvvot. Sámediggi áigu bargat vai mánáin ja nuorain leat ovttalágán vejolašvuođat ovdánahttit gielaset sihke olggobealde ja siskkobealde sámegiela hálddašanguovllu.</p>
<p type="listitem">Jus sámi álbmot ollislaččat galgá atnit ávkki dearvvašvuođabálvalusas, de lea dehálaš ahte sámegielgeavaheapmái láhčá dili. Sámedikki mielas lea hui dehálaš ahte háhká sámegielat fágabargiid ja ahte dulkonbálvalussii láhččojuvvo dilli buohcciviesuin, dearvvašvuođaguovddážiin ja eará dearvvašvuođaásahusain dain guovlluin gos sápmelaččat orrot. Sámediggi áigu bargat dan ala ahte ásahuvvo fásta sámegiel dulkaoahppu Norggas.</p>
<p type="listitem">Sámegielagiin galgá leat vejolašvuohta geavahit sámegiela buot servodatdásiin ja -surggiin, vai dakko bokte oidnet ahte lea lunddolaš hupmat sámegiela ja ahte dainna birge servodagas. Go beassá hupmat sámegiela de biddjojuvvo árvu gillii go šaddá dárbbašlaš máhttit ja geavahit sámegiela. Sámediggi áigu movttiidahttit juohkehačča geavahit sámegiela buot oktavuođain buot dásiin servodagas.</p>
<p type="listitem">Almmolaš bálvalusaid sámegielat geavaheddjiide lea eaktun ahte sii deivet muhtima gii máhttá sin giela go deaivvadit virgeolbmuin. Lea dehálaš movttiidahttit áššemeannudeddjiid atnit sámegiela bargodilis ja ahte áššebáhpirat jorgaluvvojit sámegielas dárogillii jus lea dárbu. Sámi álbmot lea hárjánan ahte sámegiella hárve geavahuvvo iešguđetlágán almmolaš ja priváhta oktavuođain. Dát dagaha ahte sápmelaččat eai jearat sámegiel dieđuid eai ge bálvalusaid. Sámediggi áigu movttiidit almmolaš eiseválddiid, etáhtaid ja almmolaš orgánaid geavahit sámegiela.</p>
<p type="listitem">Unnán lágat, láhkaásahusat, njuolggadusat ja skovit leat jorgaluvvon sámegillii. Dán rádjái leat lágat jorgaluvvon dušše davvisámegillii. Guovddáš eiseválddiin fertejit leat buorit dábit nu ahte ođđa lágat, láhkaásahusat, njuolggadusat ja skovit dalánaga jorgaluvvojit sámegillii. Sámediggi áigu váikkuhit ahte relevánta lágat, njuoggadusat ja skovit jorgaluvvojit sámegillii, ja ahte jorgaluvvojit buot sámegielaide Norggas.</p>
</list><list><p type="listitem">Oahpaheaddjit geain lea oarjelsámegiel máhttu váilot, ja váilevaš gelbbolašvuohta ollu eará surggiin nugo dutkamis, oahpponeavvuid ráhkadeamis, medias ja girjjálašvuođas jna., hehtte oarjelsámi servodaga ovdánahttinbarggu, ja sáhttá maid dagahit ahte bargu oalát bisana. Dát lea várramomeanta, erenoamážit mánáidgárddiin ja skuvllain. Sámediggi oaivvilda danne ahte lea stuora dárbu oarjelsámegiel oahpahussii ja gelbbolašvuođaloktemii olles oarjelsámi guovllus. Julevsámegiella lea erenoamážit maŋŋel nuppi máilmmisoađi mannan ollu maŋás, ja otne ferte lohkat ahte julevsámegiella lea áitojuvvon giella. Julevsámegiela boahtteáiggi vejolašvuođat leat ge dan duohken ahte julevsámegiella šaddá álbmoga beaivválašgiellan ja lunddolaš gulahallangiellan. Sámediggi áigu bargat vai oarjel- ja julevsámegiela geavaheapmi nannejuvvo.</p>
</list><list><p type="listitem">Sámediggi ávžžuha eiseválddiid láhčit dilálašvuođaid nu ahte sii geat háliidit váldit alit oahpu julev- dahje oarjelsámegielas galget beassat dan dahkat dábálaš oahppoáiggis.</p>
<p type="listitem">.Lea dehálaš ahte sámegielagiidda láhččojuvvo dilálašvuohta nu ahte sii besset geavahit eatnigielaset buot ovdamorašoktavuođain. Dearvvašvuođa- ja sosiálasuorggi terminologiija lea ođas sámegielas. Vai sámegielain birge dán suorggis ferte ovddidit dearvvašvuođa- ja sosiálasuorggi sámegiel tearpmaid. Sámediggi áigu doarjut dearvvašvuođa- ja sosiálasuorggi tearbmaprošeavttaid.</p>
<p type="listitem">Stádas, almmolaš eiseválddiin ja suohkaniin lea erenoamáš ovddasvástádus diehtojuohkimis ja čuvgehusas sámi álbmoga várás. Sámediggi lea guhká juo deattuhan diehtojuohkima geatnegasvuođaid ja vuoigatvuođaid birra, erenoamážit giela ja oahpaheami birra. Vai sámegiel dieđuit ja bálvalusat boađášedje oidnosii, lea dehálaš ahte sámi álbmot ieš diehtá vuoigatvuođaidis. Erenoamáš dehálaš lea čalmmustahttit almmolaš eiseválddiid geatnegasvuođaid ovddidit sámegiel bálvalusaid. Sámediggi áigu hástalit Ráđđehusa bidjat johtui stuorra diehtojuohkinkámpanja sámi álbmoga rivttiid birra giela ja oahpahusa ektui.</p>
</list><p>BOL -003/05</p>
<p><em type="bold">Álggahus </em></p>
<p>Čuovvovaččat čuožžu Sámelágas § 3-12. Sámi giellabarggu organiserema birra:</p>
<p><em type="italic">Sámediggi galgá suodjalit ja ovddidit sámegielaid Norggas. </em></p>
<p><em type="italic">Sámediggi dieđiha juohke njealját jagi Gonagassii mo sámegiela dilli lea Norggas. </em></p>
<p>Kárten dihte sámegielaid dili, de lea Sámediggi čađahan smávit iskkadeami mas Sámedikki giellastivra mearridii makkár gažaldagaid galgá jearrat, ja gosa skovit galge sáddejuvvot. Giellastivra mearridii deattuhit oarjel-ja julevsámi guovlluid kárten dihte makkár gielladilli dain guovlluin lea.</p>
<p>Skovit sáddejuvvojedje almmolaš ásahusaide sámi guovlluin olggobealde sámegiela hálddašanguovllu, sámi giellaguovddážiidda ja earáide.</p>
<p>Iskkadeapmi čájeha čuovvovačča: </p>
<list><p type="listitem">Iskkadeapmi čájeha ahte 90 % ásahusain vástidit ahte dat bálvalit sámi álbmoga. Vástádusain oaidná čielgasit ahte bálvalusat eai automáhtalaččat addojuvvo sámegillii. Dan fertejit sámi geavaheaddjit ieža bivdit.</p>
<p type="listitem">Ásahusaid bargiide lea  sámegieloahpusfálaldat váilevaš ja dat fálaldat mii gávdno, ii leat ollislaččat plánejuvvon. Ii buot ásahusain leat ruhta addit bargiide virgelobi bálkkáin vai sii beasaše oahppat sámegiela.</p>
<p type="listitem">Lea váttis háhkat sámegielat fágaolbmuid. Erenoamážit leat unnán sámegielat oahpaheaddjit, doaktárat, psykologat ja buohccidivššárat. Dát guoská buot giellajoavkkuide, muhto lea earenoamáš duođalaš julev- ja oarjelsámi guovlluin.</p>
<p type="listitem">Giellanjuolggadusaid § 3-2 mielde galget lágat ja láhkaásahusat, maidda oppa dahje oassi sámi álbmogis lea earenoamáš beroštupmi, jorgaluvvot sámegillii. Skovit maid hálddašanguovllu báikkálaš dahje guovllu almmolaš orgánat galget atnit, galget leat sihke sámegillii ja dárogillii. Iskkadeapmi čájeha, ahte 72% vástidit, ahte lágat ja njuolggadusat maidda sis lea atnu eai leat sámegillii jorgaluvvon. 31% vástidit, ahte sis leat skovit maid sii ieža leat ráhkadan ja jorgalan.</p>
<p type="listitem">Vai sáhtášii čállit sámegiela/ -gillii dihtoriin, de lea eaktun ahte dasa lea láhččojuvvon dilli. Dušše 51% ásahusain vástidii, ahte dát lea ortnegis sin ásahusas.</p>
<p type="listitem">Mánáidlohku sámi mánáidgárddiin lea čađat lassánan 2000 rájes 2004 rádjái. 2004:s ledje 958 máná sámi mánáidgárddiin.</p>
<p type="listitem">Sámegiella 1. giellan lea positiivvalaččat lassánan oarjelsámi guovlluin 3 gitta 10 oahppái skuvlajagis  2002/2003 skuvlajahkái 2003/2004. Seamma áigodagas lea ohppiidlohku geain lea julevsámegiella 1. giellan maid veaháš lassánan, 32 oahppis 33 oahppái. Ohppiidlohku geain lea davvisámegiella 1.giellan ges lea njiedjan 36 ohppiin, 986 oahppis 950 oahppái.</p>
<p type="listitem">Buot golmma sámegielas lea ohppiidlohku 2. giellafálaldagas lassánan, oktiibuot 129 ohppiin. Lea maid 16 % lassáneapmi ohppiin, geat ožžot 2. giella fálaldaga oarjel-, davvi- ja julevsámegielas, oktiibuot 129 ohppiin.</p>
<p type="listitem">Jahkásaččat juohká Sámediggi stipeandda daid joatkkaskuvlla ohppiide, geat lohket sámegiela. ohcciidlohku lea čađat lassánan. dušše 2003/04 skuvlajagis 2004/05 skuvlajahkái lassánii lohku 127 ohppiin. 2004/05 skuvlajagis leat 539 joatkkaskuvlaoahppi geat leat ožžon oahpu sámegielas.</p>
</list><p><em type="bold">Olles lávdegoddi dáiguin miellahtuiguin: NSR sámediggejoavku; Sven-Roald Nystø, Åge Nordkild, Berit Ranveig Nilssen, John Harald Skum. </em><em type="bold">Guovddášbellodaga sámediggejoavku; Jon Erland Balto, Svein Peter Pedersen. Bargiidbellodaga sámediggejoavku; Sten Erling Jønsson, Josef Vedhugnes, Berit Oskal Eira, Anders Urheim. Johttisápmelaččaid listu/Olgešbellodat; Tormod Bartholdsen. Friddja joavku; Stig Eriksen. </em></p>
<p><em type="bold">Olles lávdegotti mearkkašumit </em></p>
<p>Lávdegoddi oaivvilda ahte jus galgá oažžut ollislaš gova sámegiela dili birra, de ferte maiddái geahččát ovddit giellaiskkademiid lassin giellaiskkadeapmái 2004. Sámedikki fágaorgána, Sámi giellaráđđi, lea ovdal ráhkadan máŋga raportta sámegiela geavaheami birra.</p>
<p>Maŋemus raporta diŋgojuvvui Sámi giellaráđis <em type="italic">Iskkadeapmi sámegiela geavaheami birra </em>, man Sámi ealáhus- ja guorahallanguovddáš čađahii jagi 2000:s. Dat raporta lea hui viiddis, ja das leat 3 iešguđetlágán raportta: </p>
<p>1. Raporta - Iskkadeapmi sámegiela geavaheami birra 110 siiddu.</p>
<p>2. Tabeallagihpa - iskkadeami logut.</p>
<p>3. Dr. phil. Tove Skutnabb-Kangas, Kommentárat raportii - Iskkadeapmi sámegiela geavaheami birra.</p>
<p>Raportta váldooasit ledje:</p>
<p>1. Ovttaskasolbmuid sámegiela geavaheapmi sámi guovlluin.</p>
<p>2. Almmolaš ásahusaid sámegiela geavaheapmi Sámelága giellanjuolggadusaid ektui.</p>
<p>3. Almmolaš sámegieloahpahus.</p>
<p>4. Sámi organisašuvnnaid ja fitnodagaid sámegielgeavaheapmi.</p>
<p>5. Evttohusat sámegiela seailluheapmái ja nannemii, maid vuolggasadjin leat iskkadeami bohtosat.</p>
<p>Sámi giellaráđđi iskkai maiddái giellageavaheami sámegiela hálddašanguovllu suohkaniin jagii 1996, 1997 ja 1998. Jagi 1998:s ledje maid muhtun stáda suorggit mielde iskkadeamis. Daid iskkademiid bohtosat almmuhuvvojedje oassin Sámi giellaráđi jahkedieđáhusain daid jagiid.</p>
<p>Giellaiskkadeapmi 2004 lea ráddjejuvvon iskkadeapmi mas Sámediggi lea válljen deattuhit oarjel- ja julevsámegielguovlluid gárten dihte gielladili dáin guovlluin. Iskkadeapmi lea čađahuvvon váldoosiin almmolaš ásahusaid ektui hálddašanguovllu olggobealde, sámi giellaguovddáziin jna.</p>
<p>Iskkadeami ulbmil lea iskat muhtun ásahusaid sámegielgeavaheami Norggas, ja maiddái iskat makkár beroštupmi lea válljet sámegiela skuvllain ja mánáidgárddiin.</p>
<p>Váldočuoggát leat čuovvovaččat:</p>
<p>1. Iskkadeapmi ásahusaid siskkobealde sámegiela ektui</p>
<p>2. Mánáidgárddit, mat ožžot doarjaga sámi mánáidgárddiide</p>
<p>3. Skuvllat mat oahpahit sámegiela ja sámegillii</p>
<p>Lávdegoddi lea duhtavaš go dássedit čađahuvvojit giellaiskkadeamit mas bálvalusdoaimmahagat ožžot gažaldagaid mat dagahit ahte ásahusat fertejit jurddašit iežaset fálaldagaid birra ja makkár dárbbut leat. Iskkadeapmi iešalddis čájeha ahte ásahusat lea diđolaččat das ahte sis lea ovddasvástadus sámi álbmogii ja movttiidahttá giellabargguid.</p>
<p>Lávdegoddi čujuha maiddái sámediggeráđi dieđáhussii sámegiela birra - Sámegiella lea čaffat! man dievasčoahkkin meannudii áššistis 002/04.</p>
<p>Lávdegoddi lea, nu go sámediggeráđđi ge, duhtavaš čuovvovaš positiiva tendeanssain maid iskkadeapmi čájeha, ja sávvá ahte ovdáneapmi jotkkojuvvo. Iskkadeami váldosárgosat leat:</p>
<p>- Eanáš ásahusat lea diđolaččat ahte sis lea ovddasvástádus bálvalit sámi álbmoga.</p>
<p>- Ásahusat dovddáhit dárbbu oažžut eanet gelbbolašvuođa sámegielas.</p>
<p>- Ohppiidlohku geat ožžot oahpahusa sámegielas, ja mánáidlohku geain lea sámegiella mánáidgárddis lea positiivvalaččat ovdánan.</p>
<p>Lávdegoddi fuolastuvvá aŋkke, vaikko 90% ásahusain mieđiha ahte sii bálvalit sámi álbmoga, de ii leat automatihkka ahte sii ožžot bálvalusa sámegillii.</p>
<p>Lávdegoddi fuolastuvvá maiddái dan dihte go gaskkustuvvojit dakkár vuordámušat ahte sámegielagat geat ipmirdit dárogiela galget birget dárogielat bálvalusaiguin. Dát sáhttá árrit olbmuid bivdimis sámegielat bálvalusaid, oktan dainna ahte olbmot eai hálit leat váivvádussan dasgo eatnasat šaddet bálkáhit dulkka jus galget sáhttit bálvalit sámegillii.</p>
<p>Lávdegoddi ii leat duhtavaš dainna bálvalusosiin maid sámi álbmot oažžu sámegillii. Mii leat guhkin eret oláhan dohkálaš bálvalusaid sámi álbmogii.</p>
<p>Lávdegoddi čujuha máŋgga konkrehta ovdamerkii mat čájehit ahte sámi oahppit joatkkaskuvlla ja vuođđoskuvlla dásis eai oaččo dohkálaš oahppofálaldaga sámegiel - vaikko lea ge riekti lága olis. Oahppu álggahuvvo dávjá maŋŋit, ja lea máŋgii váilevaš ii ge leat dohkálaš. Čájehuvvo maiddái ahte skuvlaeaiggádat dávjá eai oba dáhto ge čuovvut lágalaš rivttiid mat gusket sámegieloahpahussii. Čujuhuvvo ee. Oahpahuslágá § 6-2 ja 6-3.</p>
<p>Lávdegoddi deattuha ahte lea duođalaš ášši go sámi ohppiide hálddašanguovllu olggobealde ii leat sihkkarastejuvvon ollislaš sámegieloahpahus. Lávdegoddi bivdá Ráđđehusa oahpahus- ja dutkandepartemeantta bokte farggamusat ságaškussat buot dákkár čuolmmaid ja bidjat johtui dárbbašlaš daoimmaid.</p>
<p>Lávdegoddi lea duhtavaš dainna ahte sámi mánáidlohku mánáidgárddiin ja ohppiidlohku, gallis ožžot oahpahusa sámegielas vuođđo- ja joatkkaskuvllain, lea lassánan. Lávdegoddi diehtá seammás ahte eai buot sámi mánát oaččo sámegieloahpahusa maid lea vuigatvuohta oažžut Oahpahuslága olis. Earenoamážit lea unnán oahpahus sámegillii eará fágain go sámegielfágas.</p>
<p>Lávdegoddi rámida dan dehálaš barggu maid váhnenjoavkkut / váhnenfierpmádagat ja sámi oahpaheaifierpmádagat doaimmahit vai oahppit oččošedje sámegieloahpahusa maid lea riekti oažžut.</p>
<p>Dain guovlluin gos unnánat hupmet sámegiela, vuoittahallá sámegiella danne go leat unnán arenat gos sámegiella hubmojuvvo beaivválaččat ja go dárogiella lea nu garas báidnit. Oarjelsámegiellá lea erenoamážit áitojuvvon, mii čuožžu ge Eurohparáđi rukses listtus mas leat namuhuvvon áitojuvvon gielat.</p>
<p>Lávdegoddi lea duhtavaš go Divtasvuona suohkan lea searvan sámegiela hálddašanguvlui ja go Snåase suohkan lea ohcan lahttuduvvot. Dat lasiha oarjel- ja julevsámegiela geavaheami.</p>
<p>Lávdegoddi čujuha maiddái ovttajienalaš dievasčoahkkinmearrádussii áššis 02/03- Sámegiela hálddašanguovllu viiddideapmi: <em type="italic">”Sámediggi bivdá Ráđđehusa juolludit ruđaid movttiidahttindoaibmabidjuide eará áigeguovdilis gielddaide veahkedit daid árvvoštallat ja ráhkkanit vejolaš sámegiela hálddašanguvlui searvamii.” </em></p>
<p>Lávdegoddi hálida maiddái čujuhit ahte Sámediggi lea mearridan ahte sámi mánáid oktagaslaš vuoigatvuohta oažžut sámegieloahpahusa ferte láhkadit ja dat galgá guoskat buot mánáide vuođđo- ja joatkkaskuvllain, vaikko gos oroš. Ášši lea máŋgga gearddi biddjojuvvon ovdan Ráđđehussii. Ráđđehus ferte vuoruhit ja čuovvolit dán ášši.</p>
<p>Lávdegoddi čujuha ahte sápmelaččat geain lea buorre njálmmálaš sámegiella, sáhttet geavahuvvot resursaolmmožin mánáidgárddiin ja skuvllain. Lea maid dehálaš ahte álggahuvvojit sierra gielladoaimmat mat gusket sámi ealáhusaide, earret eará duodjái, guolásteapmái, eanadollui ja boazodollui. Eahpeformálalaš giellaarenaid ferte nannet. Njálmmalaš giella čállingiela ja giela seailuma vuođuštus. Jus mánát eai vállje sámegiela stoahkangiellan, de ferte dakkaviđe gávdnat doaimma mii árvvosmahtášii mánáid geavahit sámegiela. Mii bivdit Sámedikki čuovvolit dán dieđáhusas sámi mánáid bajásšaddaneavttuid birra.</p>
<p>Sámi servodat lea máŋggabealát iežas čoahkkebáikkiiguin, gávpogiiguin ja giliiguin. Sámediggi ferte ain juolludit doarjagiid gielladoaimmaide vai servodaga iešguđetlágán dárbbut gokčojuvvojit.</p>
<p>Lávdegoddi bivdá Sámedikki joatkit barggu oahpahusásahusaid ja fylkkasuohkaniid ektui váikkuhan dihte sámegieloahppofálaldaga álggaheami ja jotkkojumi</p>
<p>Lávdegoddi čujuha muđui sámediggeráđi árvalussii ja doarju dan.</p>
<p><em type="bold">Olles láv </em><em type="bold">degotti evttohus: </em></p>
<p><em type="bold">1. evttohus </em></p>
<p>Lávdegoddi evttoha ahte Sámediggi buktá čuovvolan- ja vuoruhannotáhta gielladieđáhusa ektui mas maiddái árvvoštallá čuovvovaš čuoggáid:</p>
<list><p type="listitem">Eanet suohkaniid oččodit searvat sámegiela hálddašanguvlui. Stáhtá ruđalaš juolludeamit fertejit gokčat lassigoluid mat suohkaniin ja fylkkasuohkaniin leat  guovttegielalašvuođa geažil.</p>
<p type="listitem">Eanet giellaguovddážiid ásaheami. Giellaguovddážat váikkuhit positiivat iežaset lagasguovlluid giellaovdáneapmái. Stuora oasi giellaprošeavttain maidda dál leat doarjjaohcamat, sáhtášii giellaguovddáš čađahit lagasguovllus, ja dat ii gáibidivčče nu ollu resurssaid.</p>
<p type="listitem">Ávžžuhit suohkaniid, main leat sámi oahppit, áiggil ohcat oahpaheddjiid main lea sámegiella fágan vai sáhttet oahpahit sámegiela ja ahte suohkanat juhket dieđuid sámegieloahppofálaldaga birra.</p>
<p type="listitem">Ferte áŋgiruššat oahpponeavvoráhkadeami sihke vuosttaš ja nubbin giellaoahpahussii, duođaštusa ja čáppagirjjálašvuođa erenoamážit julev- ja oarjelsámegillii.</p>
<p type="listitem">Sámi riikarájiid rasttildeaddji ovttasbargu lea dehálaš jus galggaš nagodit čađahit dákkár áŋgiruššama, muhto maiddái vai seailluhivččii ja sihkkarasttášii sámi máŋggabealátvuođa unnit sámegielaiguin ja suopmaniiguin, ja vai sáhttá ovttastahttit normeren- ja tearbmaovddidanbarggu.</p>
<p type="listitem">Bargat dan ala ahte mánáide ja nuoraide gávdnojit sámegielat TV-prográmmat, mediat, govvaráiddut ja elektrovnnalaš spillat jna.</p>
<p type="listitem">Bargat nannen dihte sámi čáppagirjjálašvuođa.</p>
<p type="listitem">Bargat dan ala ahte eanebut ožžot oahppovuoigatvuođa studeret sámegiela bálkkáin earenoamážit dain guovlluin gos sámegiella lea rašes dilis.</p>
<p type="listitem">Bargat dan ala ahte galgá leat iešheanalis ovddasvástádus álggahit giellaprošeavttaid, erenoamážit hálddašanguovllu olggobealde.</p>
<p type="listitem">Allaskuvllat, main lea oahpaheaddjeoahppu, berrešedje fállat sámegieloahppofálaldaga vai rekruterejit eanet sámegielat oahpaheddjiid.</p>
<p type="listitem">Molssaevttolaš oahpahusvuogit, dego digitála oahpponeavvut, gáiddusoahpahus, johttioahpahus jna.</p>
<p type="listitem">Gielletjiehppe-ortnet heivehuvvo nu, ahte jus dárbbašlaš, sáhttá dat dahkkot fásta lasseortnegin sámegieloahpahussii, erenoamážit julev- ja oarjelsámi guovlluin.</p>
<p type="listitem">Ferte vuoruhit julevsámegiel ja oarjelsámegiela normerenbarggu.</p>
</list><p>BOL -001/05</p>
<p>Mearrádus</p>
<p>Gohččuma dohkkeheapmi.</p>
<p>Gohččun dohkkehuvvui ovttajienalaččat.</p>
<p>Gohččumii mielddustuvvon áššelisttu dohkkehuvvui ovttajienalaččat.</p>
<p>Bajasšaddan- ja oahppolávdegoddi 002/05: Áššejođiheddjiid ja várreáššejođiheddjiid válljen</p>
<p>BOL -002/05</p>
<p>Telefončoahkkimis 24.01.05.</p>
<p><em type="bold">Ášši: Áššejođiheaddji: Várreáššejođiheaddji: </em></p>
<p>09/05 Berit Oskal Eira Berit Ranveig Nilssen</p>
<p>Giellaiskkadeapmi 2004</p>
<p>15/05 Jon Erland Balto Josef Vedhugnes</p>
<p>Sámi parlamentáralaš ráđi doaibma</p>
<p>Bajasšaddan- ja oahppolávdegoddi 003/05: Giellaiskkadeapmi 2004</p>
<p>Sámediggeráđi mearrádusárvalus lávdegoddái</p>
<p>Sámediggi váldá Giellaiskkadeami 2004 diehtun, ja čuovvola giellastivrra mearkkašumiid.</p>
<p>Sámediggi lea duhtavaš čuovvovaš positiiva tendeanssain maid iskkadeapmi čájeha ja sávvá ahte ovdáneapmi jotkkojuvvo:</p>
<list><p type="listitem">Eanáš ásahusat lea diđolaččat ahte sis lea ovddasvástádus bálvalit sámi álbmoga.</p>
<p type="listitem">Ásahusat dovddáhit dárbbu oažžut eanet gelbbolašvuođa sámegielas.</p>
<p type="listitem">Ohppiidlohku geat ožžon oahpahusa sámegielas, ja mánáidlohku geain lea sámegiella mánáidgárddis lea positiivvalaččat ovdánan.</p>
</list><p>Iskkadeami bohtosiid vuođul háliida Sámediggi vuoruhit čuovvovaš doaimmaid:</p>
<list><p type="listitem">Sámediggi háliida deattuhit ahte oppalaččat lea erenoamáš dehálaš áŋgiruššat oažžut oahpahusdoaimmaid buot dásiin jus sámegielat galget ovdánit buori guvlui. Skuvllat smávva gilliin ja lagasbirrásiin leat dehálaš giellaseailluhan- ja ovdánanarenat, ja fertejit danne bisuhuvvot. Sámediggi áigu bargat vai mánáin ja nuorain leat ovttalágán vejolašvuođat ovdánahttit gielaset sihke olggobealde ja siskkobealde sámegiela hálddašanguovllu.</p>
<p type="listitem">Jus sámi álbmot ollislaččat galgá atnit ávkki dearvvašvuođabálvalusas, de lea dehálaš ahte sámegielgeavaheapmái láhčá dili. Sámedikki mielas lea hui dehálaš ahte háhká sámegielat fágabargiid ja ahte dulkonbálvalussii láhččojuvvo dilli buohcciviesuin, dearvvašvuođaguovddážiin ja eará dearvvašvuođaásahusain dain guovlluin gos sápmelaččat orrot. Sámediggi áigu bargat dan ala ahte ásahuvvo fásta sámegiel dulkaoahppu Norggas.</p>
<p type="listitem">Sámegielagiin galgá leat vejolašvuohta geavahit sámegiela buot servodatdásiin ja -surggiin, vai dakko bokte oidnet ahte lea lunddolaš hupmat sámegiela ja ahte dainna birge servodagas. Go beassá hupmat sámegiela de biddjojuvvo árvu gillii go šaddá dárbbašlaš máhttit ja geavahit sámegiela. Sámediggi áigu movttiidahttit juohkehačča geavahit sámegiela buot oktavuođain buot dásiin servodagas.</p>
<p type="listitem">Almmolaš bálvalusaid sámegielat geavaheddjiide lea eaktun ahte sii deivet muhtima gii máhttá sin giela go deaivvadit virgeolbmuin. Lea dehálaš movttiidahttit áššemeannudeddjiid atnit sámegiela bargodilis ja ahte áššebáhpirat jorgaluvvojit sámegielas dárogillii jus lea dárbu. Sámi álbmot lea hárjánan ahte sámegiella hárve geavahuvvo iešguđetlágán almmolaš ja priváhta oktavuođain. Dát dagaha ahte sápmelaččat eai jearat sámegiel dieđuid eai ge bálvalusaid. Sámediggi áigu movttiidit almmolaš eiseválddiid, etáhtaid ja almmolaš orgánaid geavahit sámegiela.</p>
<p type="listitem">Unnán lágat, láhkaásahusat, njuolggadusat ja skovit leat jorgaluvvon sámegillii. Dán rádjái leat lágat jorgaluvvon dušše davvisámegillii. Guovddáš eiseválddiin fertejit leat buorit dábit nu ahte ođđa lágat, láhkaásahusat, njuolggadusat ja skovit dalánaga jorgaluvvojit sámegillii. Sámediggi áigu váikkuhit ahte relevánta lágat, njuoggadusat ja skovit jorgaluvvojit sámegillii, ja ahte jorgaluvvojit buot sámegielaide Norggas.</p>
</list><list><p type="listitem">Oahpaheaddjit geain lea oarjelsámegiel máhttu váilot, ja váilevaš gelbbolašvuohta ollu eará surggiin nugo dutkamis, oahpponeavvuid ráhkadeamis, medias ja girjjálašvuođas jna., hehtte oarjelsámi servodaga ovdánahttinbarggu, ja sáhttá maid dagahit ahte bargu oalát bisana. Dát lea várramomeanta, erenoamážit mánáidgárddiin ja skuvllain. Sámediggi oaivvilda danne ahte lea stuora dárbu oarjelsámegiel oahpahussii ja gelbbolašvuođaloktemii olles oarjelsámi guovllus. Julevsámegiella lea erenoamážit maŋŋel nuppi máilmmisoađi mannan ollu maŋás, ja otne ferte lohkat ahte julevsámegiella lea áitojuvvon giella. Julevsámegiela boahtteáiggi vejolašvuođat leat ge dan duohken ahte julevsámegiella šaddá álbmoga beaivválašgiellan ja lunddolaš gulahallangiellan. Sámediggi áigu bargat vai oarjel- ja julevsámegiela geavaheapmi nannejuvvo.</p>
</list><list><p type="listitem">Sámediggi ávžžuha eiseválddiid láhčit dilálašvuođaid nu ahte sii geat háliidit váldit alit oahpu oarjel- dahje julevsámegielas galget beassat dan dahkat dábálaš oahppoáiggis.</p>
<p type="listitem">Lea dehálaš ahte sámegielagiidda láhččojuvvo dilálašvuohta nu ahte sii besset geavahit eatnigielaset buot ovdamorašoktavuođain. Dearvvašvuođa- ja sosiálasuorggi terminologiija lea ođas sámegielas. Vai sámegielain birge dán suorggis ferte ovddidit dearvvašvuođa- ja sosiálasuorggi sámegiel tearpmaid. Sámediggi áigu doarjut dearvvašvuođa- ja sosiálasuorggi tearbmaprošeavttaid.</p>
<p type="listitem">Stádas, almmolaš eiseválddiin ja suohkaniin lea erenoamáš ovddasvástádus diehtojuohkimis ja čuvgehusas sámi álbmoga várás. Sámediggi lea guhká juo deattuhan diehtojuohkima geatnegasvuođaid ja vuoigatvuođaid birra, erenoamážit giela ja oahpaheami birra. Vai sámegiel dieđuit ja bálvalusat boađášedje oidnosii, lea dehálaš ahte sámi álbmot ieš diehtá vuoigatvuođaidis. Erenoamáš dehálaš lea čalmmustahttit almmolaš eiseválddiid geatnegasvuođaid ovddidit sámegiel bálvalusaid. Sámediggi áigu hástalit Ráđđehusa bidjat johtui stuorra diehtojuohkinkámpanja sámi álbmoga rivttiid birra giela ja oahpahusa ektui.</p>
</list><p>BOL -003/05</p>
<p><em type="bold">Álggahus </em></p>
<p>Čuovvovaččat čuožžu Sámelágas § 3-12. Sámi giellabarggu organiserema birra:</p>
<p><em type="italic">Sámediggi galgá suodjalit ja ovddidit sámegielaid Norggas. </em></p>
<p><em type="italic">Sámediggi dieđiha juohke njealját jagi Gonagassii mo sámegiela dilli lea Norggas. </em></p>
<p>Kárten dihte sámegielaid dili, de lea Sámediggi čađahan smávit iskkadeami mas Sámedikki giellastivra mearridii makkár gažaldagaid galgá jearrat, ja gosa skovit galge sáddejuvvot. Giellastivra mearridii deattuhit oarjel-ja julevsámi guovlluid kárten dihte makkár gielladilli dain guovlluin lea.</p>
<p>Skovit sáddejuvvojedje almmolaš ásahusaide sámi guovlluin olggobealde sámegiela hálddašanguovllu, sámi giellaguovddážiidda ja earáide.</p>
<p>Iskkadeapmi čájeha čuovvovačča: </p>
<list><p type="listitem">Iskkadeapmi čájeha ahte 90 % ásahusain vástidit ahte dat bálvalit sámi álbmoga. Vástádusain oaidná čielgasit ahte bálvalusat eai automáhtalaččat addojuvvo sámegillii. Dan fertejit sámi geavaheaddjit ieža bivdit.</p>
<p type="listitem">Ásahusaid bargiide lea  sámegieloahpusfálaldat váilevaš ja dat fálaldat mii gávdno, ii leat ollislaččat plánejuvvon. Ii buot ásahusain leat ruhta addit bargiide virgelobi bálkkáin vai sii beasaše oahppat sámegiela.</p>
<p type="listitem">Lea váttis háhkat sámegielat fágaolbmuid. Erenoamážit leat unnán sámegielat oahpaheaddjit, doaktárat, psykologat ja buohccidivššárat. Dát guoská buot giellajoavkkuide, muhto lea earenoamáš duođalaš julev- ja oarjelsámi guovlluin.</p>
<p type="listitem">Giellanjuolggadusaid § 3-2 mielde galget lágat ja láhkaásahusat, maidda oppa dahje oassi sámi álbmogis lea earenoamáš beroštupmi, jorgaluvvot sámegillii. Skovit maid hálddašanguovllu báikkálaš dahje guovllu almmolaš orgánat galget atnit, galget leat sihke sámegillii ja dárogillii. Iskkadeapmi čájeha, ahte 72% vástidit, ahte lágat ja njuolggadusat maidda sis lea atnu eai leat sámegillii jorgaluvvon. 31% vástidit, ahte sis leat skovit maid sii ieža leat ráhkadan ja jorgalan.</p>
<p type="listitem">Vai sáhtášii čállit sámegiela/ -gillii dihtoriin, de lea eaktun ahte dasa lea láhččojuvvon dilli. Dušše 51% ásahusain vástidii, ahte dát lea ortnegis sin ásahusas.</p>
<p type="listitem">Mánáidlohku sámi mánáidgárddiin lea čađat lassánan 2000 rájes 2004 rádjái. 2004:s ledje 958 máná sámi mánáidgárddiin.</p>
<p type="listitem">Sámegiella 1. giellan lea positiivvalaččat lassánan oarjelsámi guovlluin 3 gitta 10 oahppái skuvlajagis  2002/2003 skuvlajahkái 2003/2004. Seamma áigodagas lea ohppiidlohku geain lea julevsámegiella 1. giellan maid veaháš lassánan, 32 oahppis 33 oahppái. Ohppiidlohku geain lea davvisámegiella 1.giellan ges lea njiedjan 36 ohppiin, 986 oahppis 950 oahppái.</p>
<p type="listitem">Buot golmma sámegielas lea ohppiidlohku 2. giellafálaldagas lassánan, oktiibuot 129 ohppiin. Lea maid 16 % lassáneapmi ohppiin, geat ožžot 2. giella fálaldaga oarjel-, davvi- ja julevsámegielas, oktiibuot 129 ohppiin.</p>
<p type="listitem">Jahkásaččat juohká Sámediggi stipeandda daid joatkkaskuvlla ohppiide, geat lohket sámegiela. ohcciidlohku lea čađat lassánan. dušše 2003/04 skuvlajagis 2004/05 skuvlajahkái lassánii lohku 127 ohppiin. 2004/05 skuvlajagis leat 539 joatkkaskuvlaoahppi geat leat ožžon oahpu sámegielas.</p>
</list><p><em type="bold">Olles lávdegoddi dáiguin miellahtuiguin: NSR sámediggejoavku; Sven-Roald Nystø, Åge Nordkild, Berit Ranveig Nilssen, John Harald Skum. </em><em type="bold">Guovddášbellodaga sámediggejoavku; Jon Erland Balto, Svein Peter Pedersen. Bargiidbellodaga sámediggejoavku; Sten Erling Jønsson, Josef Vedhugnes, Berit Oskal Eira, Anders Urheim. Johttisápmelaččaid listu/Olgešbellodat; Tormod Bartholdsen. Friddja joavku; Stig Eriksen. </em></p>
<p><em type="bold">Olles lávdegotti mearkkašumit </em></p>
<p>Lávdegoddi oaivvilda ahte jus galgá oažžut ollislaš gova sámegiela dili birra, de ferte maiddái geahččát ovddit giellaiskkademiid lassin giellaiskkadeapmái 2004. Sámedikki fágaorgána, Sámi giellaráđđi, lea ovdal ráhkadan máŋga raportta sámegiela geavaheami birra.</p>
<p>Maŋemus raporta diŋgojuvvui Sámi giellaráđis <em type="italic">Iskkadeapmi sámegiela geavaheami birra </em>, man Sámi ealáhus- ja guorahallanguovddáš čađahii jagi 2000:s. Dat raporta lea hui viiddis, ja das leat 3 iešguđetlágán raportta: </p>
<p>1. Raporta - Iskkadeapmi sámegiela geavaheami birra 110 siiddu.</p>
<p>2. Tabeallagihpa - iskkadeami logut.</p>
<p>3. Dr. phil. Tove Skutnabb-Kangas, Kommentárat raportii - Iskkadeapmi sámegiela geavaheami birra.</p>
<p>Raportta váldooasit ledje:</p>
<p>1. Ovttaskasolbmuid sámegiela geavaheapmi sámi guovlluin.</p>
<p>2. Almmolaš ásahusaid sámegiela geavaheapmi Sámelága giellanjuolggadusaid ektui.</p>
<p>3. Almmolaš sámegieloahpahus.</p>
<p>4. Sámi organisašuvnnaid ja fitnodagaid sámegielgeavaheapmi.</p>
<p>5. Evttohusat sámegiela seailluheapmái ja nannemii, maid vuolggasadjin leat iskkadeami bohtosat.</p>
<p>Sámi giellaráđđi iskkai maiddái giellageavaheami sámegiela hálddašanguovllu suohkaniin jagii 1996, 1997 ja 1998. Jagi 1998:s ledje maid muhtun stáda suorggit mielde iskkadeamis. Daid iskkademiid bohtosat almmuhuvvojedje oassin Sámi giellaráđi jahkedieđáhusain daid jagiid.</p>
<p>Giellaiskkadeapmi 2004 lea ráddjejuvvon iskkadeapmi mas Sámediggi lea válljen deattuhit oarjel- ja julevsámegielguovlluid gárten dihte gielladili dáin guovlluin. Iskkadeapmi lea čađahuvvon váldoosiin almmolaš ásahusaid ektui hálddašanguovllu olggobealde, sámi giellaguovddáziin jna.</p>
<p>Iskkadeami ulbmil lea iskat muhtun ásahusaid sámegielgeavaheami Norggas, ja maiddái iskat makkár beroštupmi lea válljet sámegiela skuvllain ja mánáidgárddiin.</p>
<p>Váldočuoggát leat čuovvovaččat:</p>
<p>1. Iskkadeapmi ásahusaid siskkobealde sámegiela ektui</p>
<p>2. Mánáidgárddit, mat ožžot doarjaga sámi mánáidgárddiide</p>
<p>3. Skuvllat mat oahpahit sámegiela ja sámegillii</p>
<p>Lávdegoddi lea duhtavaš go dássedit čađahuvvojit giellaiskkadeamit mas bálvalusdoaimmahagat ožžot gažaldagaid mat dagahit ahte ásahusat fertejit jurddašit iežaset fálaldagaid birra ja makkár dárbbut leat. Iskkadeapmi iešalddis čájeha ahte ásahusat lea diđolaččat das ahte sis lea ovddasvástadus sámi álbmogii ja movttiidahttá giellabargguid.</p>
<p>Lávdegoddi čujuha maiddái sámediggeráđi dieđáhussii sámegiela birra - Sámegiella lea čaffat! man dievasčoahkkin meannudii áššistis 002/04.</p>
<p>Lávdegoddi lea, nu go sámediggeráđđi ge, duhtavaš čuovvovaš positiiva tendeanssain maid iskkadeapmi čájeha, ja sávvá ahte ovdáneapmi jotkkojuvvo. Iskkadeami váldosárgosat leat:</p>
<p>- Eanáš ásahusat lea diđolaččat ahte sis lea ovddasvástádus bálvalit sámi álbmoga.</p>
<p>- Ásahusat dovddáhit dárbbu oažžut eanet gelbbolašvuođa sámegielas.</p>
<p>- Ohppiidlohku geat ožžot oahpahusa sámegielas, ja mánáidlohku geain lea sámegiella mánáidgárddis lea positiivvalaččat ovdánan.</p>
<p>Lávdegoddi fuolastuvvá aŋkke, vaikko 90% ásahusain mieđiha ahte sii bálvalit sámi álbmoga, de ii leat automatihkka ahte sii ožžot bálvalusa sámegillii.</p>
<p>Lávdegoddi fuolastuvvá maiddái dan dihte go gaskkustuvvojit dakkár vuordámušat ahte sámegielagat geat ipmirdit dárogiela galget birget dárogielat bálvalusaiguin. Dát sáhttá árrit olbmuid bivdimis sámegielat bálvalusaid, oktan dainna ahte olbmot eai hálit leat váivvádussan dasgo eatnasat šaddet bálkáhit dulkka jus galget sáhttit bálvalit sámegillii.</p>
<p>Lávdegoddi ii leat duhtavaš dainna bálvalusosiin maid sámi álbmot oažžu sámegillii. Mii leat guhkin eret oláhan dohkálaš bálvalusaid sámi álbmogii.</p>
<p>Lávdegoddi čujuha máŋgga konkrehta ovdamerkii mat čájehit ahte sámi oahppit joatkkaskuvlla ja vuođđoskuvlla dásis eai oaččo dohkálaš oahppofálaldaga sámegiel - vaikko lea ge riekti lága olis. Oahppu álggahuvvo dávjá maŋŋit, ja lea máŋgii váilevaš ii ge leat dohkálaš. Čájehuvvo maiddái ahte skuvlaeaiggádat dávjá eai oba dáhto ge čuovvut lágalaš rivttiid mat gusket sámegieloahpahussii. Čujuhuvvo ee. Oahpahuslágá § 6-2 ja 6-3.</p>
<p>Lávdegoddi deattuha ahte lea duođalaš ášši go sámi ohppiide hálddašanguovllu olggobealde ii leat sihkkarastejuvvon ollislaš sámegieloahpahus. Lávdegoddi bivdá Ráđđehusa oahpahus- ja dutkandepartemeantta bokte farggamusat ságaškussat buot dákkár čuolmmaid ja bidjat johtui dárbbašlaš daoimmaid.</p>
<p>Lávdegoddi lea duhtavaš dainna ahte sámi mánáidlohku mánáidgárddiin ja ohppiidlohku, gallis ožžot oahpahusa sámegielas vuođđo- ja joatkkaskuvllain, lea lassánan. Lávdegoddi diehtá seammás ahte eai buot sámi mánát oaččo sámegieloahpahusa maid lea vuigatvuohta oažžut Oahpahuslága olis. Earenoamážit lea unnán oahpahus sámegillii eará fágain go sámegielfágas.</p>
<p>Lávdegoddi rámida dan dehálaš barggu maid váhnenjoavkkut / váhnenfierpmádagat ja sámi oahpaheaifierpmádagat doaimmahit vai oahppit oččošedje sámegieloahpahusa maid lea riekti oažžut.</p>
<p>Dain guovlluin gos unnánat hupmet sámegiela, vuoittahallá sámegiella danne go leat unnán arenat gos sámegiella hubmojuvvo beaivválaččat ja go dárogiella lea nu garas báidnit. Oarjelsámegiellá lea erenoamážit áitojuvvon, mii čuožžu ge Eurohparáđi rukses listtus mas leat namuhuvvon áitojuvvon gielat.</p>
<p>Lávdegoddi lea duhtavaš go Divtasvuona suohkan lea searvan sámegiela hálddašanguvlui ja go Snåase suohkan lea ohcan lahttuduvvot. Dat lasiha oarjel- ja julevsámegiela geavaheami.</p>
<p>Lávdegoddi čujuha maiddái ovttajienalaš dievasčoahkkinmearrádussii áššis 02/03- Sámegiela hálddašanguovllu viiddideapmi: <em type="italic">”Sámediggi bivdá Ráđđehusa juolludit ruđaid movttiidahttindoaibmabidjuide eará áigeguovdilis gielddaide veahkedit daid árvvoštallat ja ráhkkanit vejolaš sámegiela hálddašanguvlui searvamii.” </em></p>
<p>Lávdegoddi hálida maiddái čujuhit ahte Sámediggi lea mearridan ahte sámi mánáid oktagaslaš vuoigatvuohta oažžut sámegieloahpahusa ferte láhkadit ja dat galgá guoskat buot mánáide vuođđo- ja joatkkaskuvllain, vaikko gos oroš. Ášši lea máŋgga gearddi biddjojuvvon ovdan Ráđđehussii. Ráđđehus ferte vuoruhit ja čuovvolit dán ášši.</p>
<p>Lávdegoddi čujuha ahte sápmelaččat geain lea buorre njálmmálaš sámegiella, sáhttet geavahuvvot resursaolmmožin mánáidgárddiin ja skuvllain. Lea maid dehálaš ahte álggahuvvojit sierra gielladoaimmat mat gusket sámi ealáhusaide, earret eará duodjái, guolásteapmái, eanadollui ja boazodollui. Eahpeformálalaš giellaarenaid ferte nannet. Njálmmalaš giella čállingiela ja giela seailuma vuođuštus. Jus mánát eai vállje sámegiela stoahkangiellan, de ferte dakkaviđe gávdnat doaimma mii árvvosmahtášii mánáid geavahit sámegiela. Mii bivdit Sámedikki čuovvolit dán dieđáhusas sámi mánáid bajásšaddaneavttuid birra.</p>
<p>Sámi servodat lea máŋggabealát iežas čoahkkebáikkiiguin, gávpogiiguin ja giliiguin. Sámediggi ferte ain juolludit doarjagiid gielladoaimmaide vai servodaga iešguđetlágán dárbbut gokčojuvvojit.</p>
<p>Lávdegoddi bivdá Sámedikki joatkit barggu oahpahusásahusaid ja fylkkasuohkaniid ektui váikkuhan dihte sámegieloahppofálaldaga álggaheami ja jotkkojumi</p>
<p>Lávdegoddi čujuha muđui sámediggeráđi árvalussii ja doarju dan.</p>
<p><em type="bold">Olles lávdegotti evttohus: </em></p>
<p><em type="bold">1. evttohus </em></p>
<p>Lávdegoddi evttoha ahte Sámediggi buktá čuovvolan- ja vuoruhannotáhta gielladieđáhusa ektui mas maiddái árvvoštallá čuovvovaš čuoggáid:</p>
<list><p type="listitem">Eanet suohkaniid oččodit searvat sámegiela hálddašanguvlui. Stáhtá ruđalaš juolludeamit fertejit gokčat lassigoluid mat suohkaniin ja fylkkasuohkaniin leat  guovttegielalašvuođa geažil.</p>
<p type="listitem">Eanet giellaguovddážiid ásaheami. Giellaguovddážat váikkuhit positiivat iežaset lagasguovlluid giellaovdáneapmái. Stuora oasi giellaprošeavttain maidda dál leat doarjjaohcamat, sáhtášii giellaguovddáš čađahit lagasguovllus, ja dat ii gáibidivčče nu ollu resurssaid.</p>
<p type="listitem">Ávžžuhit suohkaniid, main leat sámi oahppit, áiggil ohcat oahpaheddjiid main lea sámegiella fágan vai sáhttet oahpahit sámegiela ja ahte suohkanat juhket dieđuid sámegieloahppofálaldaga birra.</p>
<p type="listitem">Ferte áŋgiruššat oahpponeavvoráhkadeami sihke vuosttaš ja nubbin giellaoahpahussii, duođaštusa ja čáppagirjjálašvuođa erenoamážit julev- ja oarjelsámegillii.</p>
<p type="listitem">Sámi riikarájiid rasttildeaddji ovttasbargu lea dehálaš jus galggaš nagodit čađahit dákkár áŋgiruššama, muhto maiddái vai seailluhivččii ja sihkkarasttášii sámi máŋggabealátvuođa unnit sámegielaiguin ja suopmaniiguin, ja vai sáhttá ovttastahttit normeren- ja tearbmaovddidanbarggu.</p>
<p type="listitem">Bargat dan ala ahte mánáide ja nuoraide gávdnojit sámegielat TV-prográmmat, mediat, govvaráiddut ja elektrovnnalaš spillat jna.</p>
<p type="listitem">Bargat nannen dihte sámi čáppagirjjálašvuođa.</p>
<p type="listitem">Bargat dan ala ahte eanebut ožžot oahppovuoigatvuođa studeret sámegiela bálkkáin earenoamážit dain guovlluin gos sámegiella lea rašes dilis.</p>
<p type="listitem">Bargat dan ala ahte galgá leat iešheanalis ovddasvástádus álggahit giellaprošeavttaid, erenoamážit hálddašanguovllu olggobealde.</p>
<p type="listitem">Allaskuvllat, main lea oahpaheaddjeoahppu, berrešedje fállat sámegieloahppofálaldaga vai rekruterejit eanet sámegielat oahpaheddjiid.</p>
<p type="listitem">Molssaevttolaš oahpahusvuogit, dego digitála oahpponeavvut, gáiddusoahpahus, johttioahpahus jna.</p>
<p type="listitem">Gielletjiehppe-ortnet heivehuvvo nu, ahte jus dárbbašlaš, sáhttá dat dahkkot fásta lasseortnegin sámegieloahpahussii, erenoamážit julev- ja oarjelsámi guovlluin.</p>
<p type="listitem">Ferte vuoruhit julevsámegiel ja oarjelsámegiela normerenbarggu.</p>
</list><p>Bajasšaddan- ja oahppolávdegoddi 004/05: Sámi parlamentáralaš ráđi doaibma</p>
<p>Sámi parlamentáralaš ráđi Norgga beale sáttagotti árvalusevttohus lávdegoddái</p>
<p>Sámediggi čujuha Sámi parlamentáralaš ráđi mielddistuvvon doaibmadieđáhussii ja Sámi parlamentáralaš ráđi Sámedikki sáttagoddi (SPR-N) iezas barggu máinnašupmái ja háliida cealkit:</p>
<p>Sámi parlamentáralaš ráđđi lea vuoruhan barggu fuolahit ja ovddidit sámegiela, oahpahusa, oahpponeavvoráhkadeami, dásseárvvu ja nuoráid oassálastima sámi servodagas. Ráđđi oktiiordne sámi jiena eará eamiálbmogiid ektui ja riikkaidgaskasaččat eamiálbmotáššiid bargama bokte ásahuvvon deaivvadansajiin nugo Barentsovttasbarggus, Árktalaš ovttasbarggus, vállejuvvon ON-orgánain ja EUs.</p>
<p>Sámedikki mielas lea deaŧalaš joatkit Sámi parlamentáralaš ráđi guovttesuorat strategiija ahte vuoruhit riikkarájáid rastásaš ovttasbarggu sámi áššiin ja váikkuhit ahte eamiálbmotoaidnu riikkaidgaskasaš forain fuolahuvvo. Dan ferte dahkat go našuvnnalaš ja riikkaidgaskasaš proseassat bidjet eavttuid ja rámmaid sámiide oktan álbmogin ja sámepolitihkalaš doibmii oppalohkái. Sámediggi guorrasa Sámi parlamentáralaš ráđi mearridan vuoruhemiide ja bivdá ráđi árvvoštallat váldit mielde riikkarájáid rastásaš ealáhusovddideami boahttevaš vuoruhuvvon áŋgiruššansuorgin.</p>
<p>Sámediggi čujuha dasa ahte Áššedovdiidjoavku áigu gárvvistit sámekonvenšuvdanevttohusas 2005 čavčča. Dát konvenšuvdnabargu lea deaŧalaš lávki das ahte váidudit riikkarájáid negatiivva váikkuhusa sámi servodahkii, ja lea deaŧalaš das ahte oažžut dohkkehuvvot sámiid vuođđovuoigatvuođaid beroškeahttá riikkarájáin. Dan oktavuođas lea deaŧalaš deattuhit ahte:</p>
<list><p type="listitem">Davviriikkat fertejit leat ovddimusas dohkkeheamen ja ovddideamen eamiálbmotvuoigatvuođaid. Davviriikkaid sámekonvenšuvdna ferte fátmmastit viidábun go ILO-konvenšuvdan nr. 169 eamiálbmogiid ja čearddalaš álbmogiid hárrái iešmearrideaddji riikkain. Dan ferte atnit uhcimusstandárdan.</p>
<p type="listitem">Vuhtiiválddidettiin dásseárvvu mearridanproseassas ja konvenšuvnna vuoiŋŋa ja prinsihpaid olis fertejit sámedikkit beassat oassálastit iehčanas sáttagottiin boahttevaš šiehtadallamiin davviriikkaid sámekonvenšuvnna oktavuođas. Sámedikki sáttagoddi ferte beassat vuolláičállit mildosa gárvvistuvvon šiehtadusbohtosii.</p>
<p type="listitem">Ruošša beale sámit eai gula davviriikkaid sámekonvenšuvdnabargui. Lea stuorra hástalussan davviriikkaide ja sámedikkiide sáhttit váikkuhit ahte maiddái Ruošša beale sámit ožžot rievttálaš suodjalusa konvenšuvnna oktavuođas. Ávžžuhuvvo erenoamážit ságasatallat Ruošša beale sámiin konvenšuvdnabarggu viidáset čuovvoleamis.</p>
</list><p>Sámediggi čujuha dasa ahte boazoguohtunkonvenšuvnna šiehtadallamat Norgga ja Ruoŧa gaskkas leat bisánan. Ruoŧŧa lea dieđihan eretcealkit dálá konvenšuvnna dán jagi. Sámedikki mielas lea deaŧalaš ásahit ortnegiid mat addet boazodollui bistevaš rámmaid riikkarájáid rastásaš guohtuneatnamiid geavaheapmái, ja ahte gávdnojit riidočoavdinvuogit dán oktavuođas. Sámediggi oaivvilda ahte Norgga ja Ruoŧa gaskasaš boazoguohtunkonvenšuvnnat leat leamaš hui stirdasat, ja leat dagahan váttisin oččodit heivvolaš rievdadusaid boazodoalus earret eará rievdaduvvon geaheami, sisabahkkemiid ja teknologalaš ovdáneami oktavuođas. Norgga beale ja Ruoŧa beale sámedikkit fertejit váldit badjelasaset stuorát ovddasvástádusa áššis, ja veahkehit gávdnat dakkár čovdosiid, mat sihkkarastet rádjaguovlluid boazodollui oadjebas boahtteáiggi, ovttas daiguin boazoeaiggádiiguin geaidda dát guoská.</p>
<p>Mii guoská davviguovlluid boahtteáiggi ovddideapmái, Sámediggi čujuha dasa ahte mii leat dakkár doajáhatáiggis goas oppamáilmmálašvuohtá viidána ja bohciidahttá ođđa hástalusaid ja vejolašvuođaid. Beroštupmi davviguovlluide boahttevaš ekonomalaš ovddideami resursaguovlun lea stuorrumin. Dát čuoččaldahttá ollu gažaldagaid boahttevaš luonddu- ja birashálddašeami ja sihkarvuođapolitihka oktavuođas, ođasmuvvi ja eahpeođasmuvvi luondduriggodagaid geavaheami oktavuođas ceavzilvuođaperspektiivvas ja eamiálbmotvuoigatvuođaid ovddideami oktavuođas. Dán oktavuođas čujuha Sámediggi dasa ahte EU davvidimenšuvnna doaibmaplánas ja Árktisa parlamentarihkariid 6. konferánssa (2004) cealkámušas deattuhuvvo ahte eamiálbmogiid beroštumit galget fuolahuvvot ekonomalaš doaimmaid oktavuođas. Dát guoská erenoamážit bohkan- ja rogganindustriijii, dainna áigumušain ahte suodjalit eamiálbmogiid árbejuvvon vuoigatvuođaid iešmearrideapmái, eanavuoigatvuođaide ja kulturvuoigatvuođaide.</p>
<p>Sámediggi čujuha maiddái dasa ahte mii fertet dustet stuorra dálkkádatrievdamiid boahtteáiggis main leat stuorra váikkuhusat erenoamážit davviguovlluid eamiálbmogiidda. Sámediggi oaivvilda ahte eamiálbmogat berrejit oažžut buoret vejolašvuođaid dustet diekkár hástalusaid. Dása gullet resurssat kapasitehtahuksemii, sierra demokráhtalaš ásahusaid ovddideapmái ja ovddideapmái dásseárvosaš searvevuođa guoskevaš riikkaid eamiálbmogiid ja stáhtaid gaskkas.</p>
<p>Muđui čujuha Sámediggi dasa ahte:</p>
<list><p type="listitem">2005 lea julggaštuvvon Barentsovttasbarggu eamiálbmotjahkin. Lea deaŧalaš ahte sihke našuvnnalaš ja guovlulaš eiseválddit servet vuoruhuvvon doaibmabijuid ruhtadeapmái ja čađaheapmái.</p>
<p type="listitem">Rádjaguovlluide guoski interreg-prográmmaid prográmmaáigodat nohká 2006. Lea deaŧalaš ahte interreg-ovttasbargu sámi guovlluin jotkojuvvo, ja Sámediggi bivdá Sámi parlamentáralaš ráđi váikkuhit dasa.</p>
<p type="listitem">Davviriikkaid ráđđi ja Davviriikkaid ministtašráđđi lea njeaidigoahtán rádjaeastagiid Davviriikkain. Norga ja Suopma leat álggahan guovtteriikka gaskasaš ovttasbarggu njeaidigoahtit rádjaeastagiid Suoma ja Norgga gaskkas davvin. Goappašat doaimmat leat deaŧalaččat riikkarájáid rastásaš sámi ovttasbargui. Sámediggi bivdá Sámi parlamentáralaš ráđi árvvoštallat mo sámit buoremusat sáhttet searvat dán bargui, ja čađahit dárbbašlaš doaibmabijuid.</p>
</list><p>BOL 004/05</p>
<p><em type="bold">Olles lávdegoddi, mas leat mielde dát lahtut: NSR Sámediggejoavkkus Sven-Roald Nystø, Åge Nordkild, Berit Ranveig Nilssen, John Harald Skum. Guovddášbellodaga Sámediggejoavkkus Jon Erland Balto, Svein Peter Pedersen. Bargiidbellodaga Sámediggejoavkkus Sten Erling Jønsson, Josef Vedhugnes, Berit Oskal Eira ja Anders Urheim. Johttisápmelaččaid listtus/Olgešbellodagas Tormod Bartholdsen ja Friddjajoavkkus Stig Eriksen. </em></p>
<p><em type="bold">Olles lávdegotti evttohus </em></p>
<p><em type="bold">1. evttohus </em></p>
<p>Lasáhus goalmmát teakstabihttái:</p>
<p>Sámediggi oaivvilda, ahte riikkaidrastildeaddji sámepolitihkalaš ovttasbargui lea mearrideaddjin dat, ahte Sámi parlamentáralaš ráđi doibmii addojuvvo dihto, fásta ruđalaš vuođđu. Sámediggi bivdá Suoma, Norgga ja Ruoŧa riikka eiseválddiid ruhtadit Sámi parlamentáralaš ráđi doaimma.</p>
<p><em type="bold">2. evttohus </em></p>
<p>Viđát teakstabihtá nubbi cealkka rievdaduvvo ná:</p>
<p><span type="quote">"Ruoŧŧa lea dieđihan, ahte ii áiggo joatkit gustovaš konvenšuvnna go dan áigodat nohká miessemánu 1. beaivvi 2005"</span></p>
<p>Muđui doarju olles lávdegoddi Sámi parlamentáralaš ráđi Norgga delegašuvnna árvalusevttohusa.</p>
<p>Vuolláičállit leat lohkan čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Bajasšaddan- ja oahppolávdegoddi mearridii.</p>
<p>Kárášjohka, guovvamánnu 10.02.2005</p>
<p>Bajasšaddan- ja oahppolávdegoddi</p>
<p>Jon Erland Balto Berit Oskal Eira</p>
<p>Jođiheaddji Áššejođiheaddji</p>
<p>Bajasšaddan- ja oahppolávdegoddi - Čoahkkingirjji oassi 01/05 6 siidu 1 siiddus</p>
<p><em type="bold">Vuolláičálli: </em><em type="bold">_________________ /_________________ </em></p>
<p><em type="bold">Čoahkkingirjji čállit </em><em type="bold">: </em><em type="bold">Karen Lovise Siri/ Hege Fjellheim Sarre </em><em type="bold">Čoahkkingirjjis leat oktiibuot </em><em type="bold">1 </em><em type="bold">siiddu </em></p>
<p>Bajasšaddan- ja oahppolávdegoddi - Čoahkkingirjji oassi 01/05 2 siidu 20 siiddus</p>
<p>Vuolláičálli: _________________ /_________________</p>
<p>Čoahkkingirjji čálli: Karen Lovise Siri/ Hege Fjellheim Sarre Čoahkkingirjjis leat oktiibuot 20 siiddu</p>
<p>Bajasšaddan- ja oahppolávdegoddi - Čoahkkingirjji oassi 01/05 17 siidu 31 siiddus</p>
<p><em type="bold">Vuolláičálli: </em><em type="bold">_________________ /_________________ </em></p>
<p><em type="bold">Čoahkkingirjji čállit </em><em type="bold">: </em><em type="bold">Karen Lovise Siri/ Hege Fjellheim Sarre </em><em type="bold">Čoahkkingirjjis leat oktiibuot </em><em type="bold">18 </em><em type="bold">siiddu </em></p>
<p>17</p>
<p><em type="bold">*ráđđi/stivra* Čoahkkingirjji oassi */* </em><em type="bold">31 </em><em type="bold">siidu </em><em type="bold">32 </em><em type="bold">siiddus </em></p>
<p><em type="bold">Vuolláičálli: </em><em type="bold">_________________ /_________________ </em></p>
<p><em type="bold">Čoahkkingirjji čálli: *Čále nama* Čoahkkingirjjis leat oktiibuot </em><em type="bold">32 </em><em type="bold">siiddu </em></p>
<p>Kautokeinoveien 50, N-9730 Kárášjohka</p>
<p>Telefon +47 78 47 40 00</p>
<p>Telefaks +47 78 47 40 90</p>
<p>samediggi@samediggi.no</p>
<p>www.samediggi.no</p>
</body></document>
