<document xml:lang="sme" id="no_id"><header><title>Ealáhus- ja kulturlávdegoddi Čoahkkingirji 02/11</title><genre code="admin"/><author><unknown/></author><translator><unknown/></translator><translated_from xml:lang="nob"/><year>2011</year><publChannel><publication><publisher>Norgga Sámediggi</publisher></publication></publChannel><wordcount>6115</wordcount><conversion_status type="standard"/><availability><free/></availability><submitter name="Berit Eskonsipo" email="berit.nystad.eskonsipo@uit.no"/><origFileName>http://innsyn.e-kommune.no/innsyn_sametinget_samisk/wfdocument.aspx?journalpostid=2011013222&amp;dokid=321085&amp;versjon=3&amp;variant=P&amp;ct=RA-PDF</origFileName><parallel_text xml:lang="nob" location="nkk2011-2.pdf"/><metadata><uncomplete/></metadata><version>XSLtemplate $Revision: 48460 $; file-specific xsl  Revision; common.xsl  $Revision$; </version></header><body><p>Ávjuvárgeaidnu 50, N-9730 Kárášjohka</p>
<p>Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
<p>Ealáhus- ja kulturlávdegoddi</p>
<p>Čoahkkingirji 02/11</p>
<p>Čoahkkingirjji čálli: Siv Marit R. Eira 2 siidu 20 siiddus</p>
<p>Áigi: 24.05.11 - 26.05.11 Báiki: Kárášjohka</p>
<p>Áššelistu Saksnr.</p>
<p>Sakstittel 003/11</p>
<p>Mohtorfievrruiguin vuodjin meahcis bievlan 004/11</p>
<p>Guolástanriekti mearrasámi guovlluin</p>
<p>Sajis</p>
<p>Jođiheaddji Toril Bakken Kåven, Nordkalottfolket (NKF)</p>
<p>Nubbinjođiheaddji Geir Tommy Pedersen, Norgga sámiid riikkasearvi (NSR) Lahttu Heidi P. Greiner Haaker, Bargiidbellodaga sámediggejoavku (Bb)</p>
<p>Lahttu Margit Eli Anti Oskal, Bargiidbellodaga sámediggejoavku (Bb) Lahttu Knut Store, Bargiidbellodaga sámediggejoavku (Bb)</p>
<p>Lahttu Inga-Lill Sundset, Bargiidbellodaga sámediggejoavku (Bb) Lahttu Randi Skum, Norgga sámiid riikkasearvi (NSR) Lahttu Mathis Nilsen Eira, Norgga sámiid riikkasearvi (NSR)</p>
<p>Lahttu Gunn-Britt Retter, Norgga sámiid riikkasearvi/Sámeálbmot bellodat (NSR/SáB) Lahttu Per A. Bæhr, Johttisápmelaččaid listu (JsL) Lahttu Olaf Eliassen, Árja Lahttu Aud Marthinsen, Ovddádusbellodat</p>
<p>Virgelobit:</p>
<p>Lahttu Skjalg Jensen, Bargiidbellodaga sámediggejoavku (Bb)</p>
<p>Hálddahusas</p>
<p>Čállin: Siv Marit Romsdal Eira</p>
<p>Gažaldat sámediggeráđđái</p>
<p>Lávdegottis ledje čálalaš gažaldagat sámediggeráđđái áššis 27/11. Sámediggeráđi lahttu Egil Olli vástidii gažaldagaide 24.04 dii 17.25.</p>
<p>Čoahkkingirjji čálli: Siv Marit R. Eira 3 siidu 20 siiddus</p>
<p>Čoahkkingirjji čálli: Siv Marit R. Eira 4 siidu 20 siiddus</p>
<p>EKL 003/11: Mohtorfievrruiguin vuodjin meahcis bievlan</p>
<p>Ealáhus- ja kulturlávdegotti árvalus:</p>
<p>Álgu</p>
<p>Sámediggeráđđi čujuha evttohusastis bievlavuodjima deaŧaleamos beliide. Maiddái čujuhuvvo boahttevaš konsultašuvnnaide bievlavuodjima láhkaásahusa birra evttohuvvon doaibmabijuid vuođul prošeavttas Bievlavuodjin Finnmárkkus 2010.</p>
<p>Mearkašumit</p>
<p><em type="italic">Lávdegotti eanetlohku, Bargiidbellodaga sámediggejoavkku (Bb) lahtut Knut Store, Inga-Lill Sundset, Heidi Persdatter Greiner Haaker, Gunnar Nilsen ja Margit Eli Anti Oskal, Árjja lahttu Olaf Eliassen, </em></p>
<p><em type="italic">Nordkalottfolket lahttu Toril Bakken Kåven ja Ovddádusbellodaga lahttu Aud Marhinsen ovddidedje čuovvovaš mearkkašumi: </em><em type="bold">Bajimus prinsihpat </em></p>
<p>Bajimus prinsihpat man vuođul rievdadit lága mohtorjohtolaga birra meahcis, ferte leat ahte lagašvuohta addá vuoigatvuođa. Gieldda dahje fylkka báikkálaš álbmogis ferte leat ovdavuoigatvuohta ovddabealde olbmuid geat ásset guovllu olggobealde. Hástalussan lea dan čatnat ovttaskas gildii, go meahcceávkkástallan maiddái lea dáhpáhuvvan giliid ja gielddarájiid rastásaččat. Ollugat orrot maiddái máŋgga gielddas jagi mielde. Aŋkke ferte lagašvuođaprinsihppa leat vuođđun. Gielddaid iešmearrideapmi ja hálddašanvuoigatvuohta berre nannejuvvot, sihke lága čađaheami ja láhtuid ásaheami ektui. Gielddat dat dovdet iežaset báikkálaš guovllu buoremusat, ja geat danne buoremusat sáhttet fuolahit hálddašanválddi. Nu lea maiddái gildojuvvon áigodagas miessemánu 5. b. rájes suoidnemánu 31. b. rádjai.</p>
<p>Árbevirolaš meahcceealáhusat galget oažžut seamma meannudeami. Boazodoallu ja eará meahcceealáhusat (murjen ja daid viidáseappot ráhkadeapmi ja vuovdin, sáivaguolásteapmi ja eará luondduriggodagat) leat ovttaárvosaš ealáhusat, ja dain galgá seamma vuoigatvuohta johtaleapmái iežaset ealáhusa oktavuođas. Dat mearkkaš ahte meahcceealáhusat fertejit oažžut njuolgga fievrridanlobi lágas ealáhusa oktavuođas. Dat mearkkaša ahte ealáhus oažžu seamma meannudeami ráfáiduhttináigodagas miessemánu 5. b. rájes geassemánu 30. b. rádjai. Dál gillájit ealáhusbargit go eai beasa doaimmahit árbevirolaš meahcceávkkástallama dán deaŧalaš áigodagas. Fievrrideapmi kulturvuđot ávkkástallama oktavuođas mearriduvvo lága bokte sihkkarastin dihtii ahte álbmot beassá eallit nu mo sii leat eallán máŋggaid buolvvaid.</p>
<p><em type="bold">Sámi ealáhusat </em>Máŋgii lea meahcceealáhusaid hástalus aibbas eará go dan maid DN navdá. Lea vuolggahuvvon dakkár oaidnu ahte sisabahkkemat lundui leat stuorrát, ja ahte dievva olbmot vuojašit meanddo ollu mehciin. Muhtun sámi ealáhusat eai birge bievlajohtaleami haga. Nu lea dilli erenoamážit meahcceealáhusain, masa maiddái boazodoallu gullá. Dálá láhka vealaha iešguđet ealáhusaid. Dán erohusmeannudeami ii sáhte lávdegoddi dohkkehit. Buot ealáhusat fertejit dárkilit guorahallat iežaset vuodjima amaset vahágahttit luonddu. </p>
<p>Meahcceealáhusaid bargiid logu njiedjan maŋimus 30 jagi maŋŋágo mohtorjohtolatláhka mearriduvvui, lea beanta roassun. Jáhkimis lea dát okta sivain dasa. Dain ealáhusain main lága vuođul</p>
<p>Čoahkkingirjji čálli: Siv Marit R. Eira 5 siidu 20 siiddus ain lea lohpi vuodjit ealáhusoktavuođas, eai leat vásihan dákkár dramáhtalaš njiedjama. Dát lea áittan daidda osiide sámi ealáhusas ja kultuvrras, mat leat eanemus árbevirolaččat. Jus sámi meahcceealáhusain galgá leat vejolašvuohta ovdánit, de fertejit leat seamma vuoigatvuohta vuodjit ealáhus oktavuođas go dan mii bozodoalus lea.</p>
<p>Lea buorre go sámi álbmot cegge eanet fitnodagaid ođđaáiggi ealáhusain nu go ovdamearkka dihtii mátkeealáhusas. Ollu dain leat vuođđuduvvon muohtaskohtervuodjimii dálvet, ja muhtumat maiddái bievalavuodjimii. Dát sáhttá buvttihit bargosajiid olggobealde čoahkkebáikkiid, buoret iešdovddu ja sáhttá buoridit máhtu sámi kultuvrra birra. Seammás ferte gozihit dán geavada dárkilit; nuppi bealis berre fievrrideapmi ealáhusa oktavuođas addit vejolašvuođa vuodjit bievlan, muht nuppi bealis sáhttá lasihit johtoleami dakkár mátkeealáhusain maid vuođđu lea vásáhusmátkkit ATV:in. Jus dát dagaha ahte báikki olbmuid johtalanvejolašvuođat gáržžiduvvojit, de dat vealaha dáloniid. Dalle šaddá vejolašvuohta eará giliid olbmuin oastit dakkár mátkki masa gullá mohtorjohtolat, vaikke vel báikki olbmuin ii leat seamma vejolašvuohta. Dakkár ovdáneami ii sáhte lávdegoddi doarjut.</p>
<p><em type="bold">Sámi meahcceávkkástallan </em></p>
<p>Dálá lágat eai doahttal sámi báikegottiid árbevirolaš geavahusa ja dakkár doaimmaid mat leat báikkálaččat vuođđuduvvon. Bievlavuodjin lea deaŧalaš sámi meahccegeavaheapmái, ja danne deaŧalaš sámi kultuvrii. Ii leat vuodjin iešalddis, muhto ieš dat fievrrideapmi meahccái ja meahcis mii lea deaŧalaš. Dakkár rievdadus mii váldá álbmogis eret vejolašvuođa vádjolit meahcis, hedjonahttá vuoigatvuođaid ávkkástallat luondduin nu lea dáhpáhuvvan buolvvaid čađa. Sámi meahcceávkkástallan gillá garrasastit mohtojohtolatlága gáržžes geavada geažil. Olbmot vihkohallojuvvojit go sii háliidit ávkkástallat luondduriggodagaiguin nu mo sii árbevirolaččat leat dahkan, ja dát lea sin mielas olbuid riekteoainnu rihkkun. Daid guovlluid maid hálddašeapmi háliida suodjalit, daid lea sápmelaččat álo suodjalan ceavzilis ávkkástallamiin. Vuođđoprinsihppan ferte leat ahte sámi meahcceávkkástallan váldojuvvo vuhtii ođđa lágain. Lávdegoddi čujuha dasa ahte mohtorjohtolat ii dárbbaš vuolggahit stuorra hástalusaid lundui. Buot olbmo doaimmain luonddus leat váikkuhusat, ja ahte dalle vuhtto eanadagas ahte doppe leat olbmot leamaš doaimmas, ja dat lea lunddolaš. Maiddái leat darvánan dakkár gáttut ahte vuodjinluottaid ii baljo sáhte ge jávkadit, ja ahte dat cigget eanadahkii dego hávvin agibeaivái. go vel jeakkádagain ge oaidnit ahte vuodjinluottat savvot viehka johtilit go vuodjin nohká. Lea maiddái deattuhuvvon garrasit ahte ATV-johtolat lea lassánan garrasit maŋimus jagiid. Lea hui lunddolaš ahte lohku lea lassánan go ollugat leat lonuhan fievrruid. Dát lea oassi lassáneami sivas ii ge mohtorjohtolat luonddus dárbbaš leat lassánan dan sivas. <em type="bold">Raportta digaštallan </em></p>
<p>Raporta váldá ovdan iešguđet doaibmabijuid mat sáhttet ráddjet bievlavuodjima vahágiid oanehat ja guhkit áigái, mas earret eará namuhuvvojit máŋga čuoggá ja dain leat muhtumiin negatiiva váikkuhusat sámi ealáhusaide ja luondduávkkástallamii. Erenoamáš deaŧalaš lea mearkkašit dán evttohusa: Gieldit meahccebiillaid - dušše ATV-lahtut. Jáhkimis evttohusa duogáš lea dat ahte muhtun guovlluin lea badjánan astoáiggevuodjin erenoamážit bierggastuvvon biillaiguin. Muhto meahccebiillaiguin ja tráktoriiguin leat olbmot buolvvaid čađa vuodján meahccái, ja dat leat ain dat deaŧalameamos fievrrut ollu meahcceealáhusain. Meahccebiila vuodjá hárve olggobealde luotta go biila ii lea ráhkaduvvon dan gierdat, muhto ATV:in sáhttá álkit vuodjit juohke saji. ATV haga ii birge boazodoalus, muhto eará meahcceealáhusaide (guolásteapmái, murjemii, mátkeealáhusaide) dárbbašuvvojit meahccebiillat guliid, murjjiid ja bierasiid fievrrideapmái, ja das leat uhcit negatiiva váikkuhusat lundui go ATV:s.</p>
<p>Čoahkkingirjji čálli: Siv Marit R. Eira 6 siidu 20 siiddus</p>
<p>Čađahit doaibmabijuid ealgavállaid oktavuođas. Ruoná ealgavállat sáhttá leat buorre jurdda, jus vállat leat viehka uhcit, ja daid ferte bidjat dakkár guovlluide gosa liikká lea váttis beassa mohtorfievrruiguin.</p>
<p>Sierralobiid logu ráddjemis juohke bivdojoavkku nammii ii dárbbaš leat positiiva váikkuhus. Dalle fievrriduvvo eanet gálvu juohke fievrruin, mii fas dagaha stuorát deattu eatnamii.</p>
<p>Gáibádus váldit oahpu, kurssa dahje vuodjinkoartta čuohcá daidda geain ii leat nu buorre ekonomiija, ja stuorruda byråkratiija. Várra ii lasit luondduvahágiid. Dan dáfus orrot dakkár doaibmabijut mat loktejit dihtomielalašvuođa buoret.</p>
<p>Stivrenjoavku rávve válljet hálddašanmodealla B. Jus dát šattaš molssaeaktun, de ferte čielggadit láhtuid dakkár guoskevaš beroštusaid ektui go earret eará luonddugáhttema, eanadoalu ja meahcceealáhusaid. Biddjojuvvo eaktun ahte Sámediggi oažžu ášši meannudeapmái go vejolaš ođđa láhkaásahusevttohus boahtá.</p>
<p>Evttohusat <em type="italic">Bargiidbellodaga sámediggejoavkku (Bb) lahtuin Knut Store, Inga-Lill Sundset, Heidi Persdatter Greiner Haaker, Gunnar Nilsen ja Margit Eli Anti Oskal, Norgga sámiid riikkasearvvi (NSR) lahtuin Geir Tommy Pedersen, Mathis Nilsen Eira ja Randi A. Skum, Norgga sámiid riikkasearvvi ja Sámeálbmotbellodaga (NSR/SfP) lahtus </em></p>
<p><em type="italic">Gunn-Britt Retter, Árjja lahtus Olaf Eliassen, ovddádusbellodaga lahtus Aud Marthinsen ja Nordkalottfolket lahtus Toril Bakken: </em></p>
<p>Evttohus 1</p>
<p><em type="bold">Mohtorfievrruiguin vuodjit meahcis bievlan </em>Evttohuvvo ahte maŋimus oassi Sámediggeráđi mearrádusárvalusas sihkkojuvvo: "daid evttohusaid vuođul maid prošeavtta doaibmabijut evttohit." </p>
<p><em type="italic">Norgga sámiid riikkasearvvi (NSR) lahtuin Geir Tommy Pedersen, Mathis Nilsen Eira ja Randi A. Skum, Norgga sámiid riikkasearvvi ja Sámeálbmotbellodaga (NSR/SfP) lahtus Gunn-Britt Retter ja Johttisápmelaččaid listtu (JsL) lahtus Per A. Bæhr: </em></p>
<p>Evttohus 2</p>
<p>Boahtá lassin Sámediggeráđi mearrádusárvalussii.</p>
<p>Sámediggi čujuha dasa ahte mohtorjohtolat meahcis lea lassánan maŋimus jagiid. Sámedikki vuolggasadjin lea ahte johtolat meahcis galgá dáhpáhuvvat bearráigeahču vuođul ja ahte bievlavuodjin ráddjejuvvo. Buot johtolemiid oktavuođas meahcis galgá vuođđoealáhusaid doaimmaheapmi váldojuvvot vuhtii ii ge leat hehttehussan dasa. Viidáseappot ferte sihkkarastit ahte addojuvvojit sierralobit beassat johtalit dohkkehuvvon láhtuid ja spáittuid mielde.</p>
<p>Min sámi identitehta ja iežamet áddejupmi čatnasa dan eanadahkii mii lea min birra ja min iežamet resursaávkkástallamii. Dál vásihit ahte biddjojuvvo stuorát deaddu ja mearkkašupmi dasa mo eará joavkkut geavahit min guovlluid go guovllu sámi geavaheapmái. Dat ii leat dohkálaš. Danne oaivvilda</p>
<p>Čoahkkingirjji čálli: Siv Marit R. Eira 7 siidu 20 siiddus</p>
<p>Sámediggi ahte mohtorjohtolaga mudden meahcis ferte dávistit dan sámi ealáhus- ja ávkkástallanvuoigatvuhtii mii lea min ávnnaslaš kultuvrra ealli vuođđun.</p>
<p>Evttohus 3</p>
<p>Boahtá lassin Sámediggeráđi mearrádusárvalussii ja 2. evttohussi.</p>
<p>Mohtorjohtolaga hálddašeapmi lea oassi dan birashálddašeamis mas lea sáhka min luonddu ja eanadaga fuolaheamis, dakko bokte ahte muddet servodaga birasváikkuhusa. Dat eanadat mii lea min biira ja min iežamet resursaávkkástallan lea lahka čadnojuvvon min sámi identitehtii ja iešáddejupmái, ja dán vuođu ferte sihkkarastit nu ahte dan sáhttá fievrridit viidáseappot boahtte buolvvaide.</p>
<p>Danne bivdá Sámediggi Sámediggeráđi ovddidit ášši dievasčoahkkimii prošeaktaraportta vuođul Bievalvuodjima birra Finnmárkkus 2010. Mearrádusárvalusas fertejit ráđi rávvagat hálddašeami ja doaibmabijuid ektui leat mielde. Ferte maid dahkkojuvvot oaivil bievlavuodjima birra guovlluin olggobealde Finnmarkku.</p>
<p>Sámediggi bivdá maiddái Sámediggeráđi ovddidit ášši dievasčoahkkimii go ođđa láhkaásahus bievlavuodjima birra ja vejolaš láhkarievdadusat leat biddjojuvvon ovdan.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>Čoahkkingirjji čálli: Siv Marit R. Eira 8 siidu 20 siiddus</p>
<p>EKL 004/11: Guolástanriekti mearrasámi guovlluin</p>
<p>Ealáhus- ja kulturlávdegotti árvalus:</p>
<p>Álgu</p>
<p>Ealáhus- ja kulturlávdegoddi lea ságaškuššan ášši NKK 04/11: Guolástanriekti mearrasámi guovlluin, ja ovddida rávvagiiddis Sámediggái. Sámediggi lea meannudan Riddoguolástuslávdegotti ja sámi vuoigatvuođalávdegotti gulaskuddancealkámuša riddo- ja vuotnabivddu birra mearrasámi guovlluin,</p>
<p>NOU 2007:12 ja Riddoguolástuslávdegotti evttohusa Finnmárkkuláhkii NOU:2008:5. Konsultašuvnnat leat čađahuvvon Sámediggeráđi ja Guolástus- ja riddodepartemeantta gaskkas.</p>
<p>Mearkašumit</p>
<p><em type="italic">Komiteens flertall, medlemmene fra Arbeiderpartiets sametingsgruppe (Ap) Knut Store, Inga-Lill Sundset, Heidi Persdatter Greiner Haaker, Gunnar Nilsen go Margit Eli Anti Oskal, medlemmet fra Árja Olaf Eliassen go medlemmet fra Nordkalottfolket Toril Bakken Kåven, kom med følgende merknad: </em></p>
<p>Lávdegoddi čujuha dasa ahte Riddoguolástuslávdegoddi lea ieš čoahkkáigeassán iežas evttohusaid guoktenuppelogi váldočuoggán. Dát leat: 1. Deattastuvvo prinsihppan ahte olbmuin geat ásset vuonain ja rittuin Finnmárkkus lea guolástanriekti mearas Finnmárkku olggobealde historjjálaš geavaheami vuođul ja daid álbmotrievtti njuolggadusaid vuođul, mat gustojit álgoálbmogiidda ja minoritehtaide. 2. Dát guolástanriekti gusto buot álbmojoavkkuide. 3. Riektái gullá riekti bivdit iežas atnui; dasto riekti beassat álgit guolásteaddjin ealáhussii, ja viidáseappot riekti fidnoguolásteaddjin bivdit dakkár eari mas lea ekonomalaš vuođđu dállodollui, juogo eallingeaidnun okto dahje ovttas eará ealáhusain. Dát lea riekti mii ovttaskas guolásteaddjis lea guolástuseiseválddiid ektui, ii ge dat geatnegahte guolásteaddji oastit eari. 4. Riekti mearkkaša ahte lávdegoddi vástida positiivvalaččat gažaldahkii uhcimuseari birra.</p>
<p>Uhcimusearri ii gusto dušše fatnasiidda mat leat oanehat go logi mehterea, muhto buot guolásteddjiide geat ásset Finnmárkkus. 5. Vuonain lea sierra guolástanriekti dain olbmuin geat ásset dan vuonas, lágas gohčoduvvon vuotnariekti. Regionála stivrenorgána sáhttá lagat árvvoštallama vuođul suovvat earáid ge bivdit. 6. Vuonaid olggobealde lea guolásteddjiin geat ásset Finnmárkku olggobealde, seamma guolástanvuoigatvuohta go finmmárkkubivdiin ge. 7. Regionála stivrenorgána ásahuvvo, lágas gohčoduvvon Finnmárkku guolástushálddahus, masa</p>
<p>Finnmárkku fylkksdiggi ja Sámediggi válljejit golbma lahtu stivrii. Dát stivrenorgána ráhkada njuolggadusaid fanassturrodaga ja bivdosiid geavaheami birra meara njeallje nautalaš miilla rádjai vuođđolinjjáid olggobealde.</p>
<p>Čoahkkingirjji čálli: Siv Marit R. Eira 9 siidu 20 siiddus 8. Regionála stivrenorgána oažžu válddi váldit vuostái ja juogadit eriid ja lobiid ja čađahit eará doaibmabijuid mat galget leat buorrin vuotna- ja riddoguolásteapmái Finnmárkkus. Dat earit mat juogaduvvojit dán láhkai, galget leat persovnnalaččat ii ge daiguin galgga sáhttit gávppašit. 9. Stáhta oažžu lága bokte ovddasvástádusa juolludit regionála stivrenorgánii nu ollu resurssaid, kapitálan, earrin dahje guolástanlohpin, ahte Finnmárkku mearrasámi kultuvrra ja eará riddokultuvrra ávnnaslaš vuođđu sihkkarastojuvvo. 10. Dan lassin deattuha lávdegoddi muhtun ovttaskas doaibmabiju mat maid sáhttet leat mielde nannemin vuotna- ja riddoguolásteami Finnmárkkus. 11. Vejolaš gáibádusaid ahte dohkkehit rivttiid vuotna- ja riddoguovlluin Finnmárkku olggobealde, galgá Finnmárkkukommišuvdna meannudit. 12. Lávdegotti evttohus mearkkaša oppalohkái sierra riddoguolástusavádaga Finnmárkui, lágas gohčoduvvon Finnmárkkuavádat.</p>
<p>Lávdegoddi čujuha viidáseappot dasa ahte ILO 169 artihkkat 7(1) ja 15(1) geatnegahttet stáhta diktit álgoálbmogiid hábmet, čađahit ja árvvoštallat luondduresrussaid plánaid ja prográmmaid, ja geavaheami, hálddašeami ja áimmahuššama. Dát artihkkalat deattuhit oassálastima dáidda lágaid ja hálddahuslaš doaibmabijuid hálddašeapmái dahje oktasaš doaimmaheapmái, mat leat mearriduvvon konsultašuvnnain ILO 169 artihkkala 6 ja SP artihkkala 27 vuođul. Dán dat bidjaba Geir Ulfstein ja Hans Petter Graver vuođđun go soai raporttas Finnmárkkuláhkaevttohusa álbmotrievttálaš árvvoštallamiid vuođul deattasteaba ahte artihkal 15(1) mearkkaša vuoigatvuođa sápmelaččaide beassat searvat luondduresurssaid almmolašrievttálaš hálddašeapmái. Sullasaš lohppajurdda boahtá ovdan dan hálddahuslaš bargojoavkku raporttas mas lea lahtut Bargo- ja searvadahttindeapartemeanttas, Justiisadepartemeanttas, Olgoriikadepartemeanttas ja Sámedikkis ja mii lea guorahallan Davviriikkalaš sámekonvenšuvdnaevttohusa man loahppajurdda lea ahte sápmelaččain lea vuoigatvuohta beassat searvat árjjalaččat luondduresurssaid almmolaš hálddašeapmái dihto guovlluin. Sámediggi oaidná maiddái ahte Guolástusdepartemeanta lea dorjon dán oainnu konsultašuvdnaproseassas.</p>
<p>Lávegoddi čujuha viidáseappot dasa ahte vaikke vel konsultašuvnnat gieđahallet almmolašrievttálaš áššiid, de ii várra sáhte dadjat ahte konsultašuvnnat mearkkašit oassálastima almmolašrievttálaš hálddašeapmái. Danne ii leat konsultašuvdnageatnegasvuođaid fuolaheapmi guolleresurssaid hálddašeamis ILO 169 artihkkala 6 ja SP artihkkala 27 vuođul doarvái dasa ahte sihkkarastit sámi váikkuhusa luondduresurssaid hálddašeamis, mii čuovvu ILO 169 artihkkala 7 ja artihkkala 15.</p>
<p><em type="italic">Lávdegotti unnitlohku, Norgga Sámiid Riikkasearvvi (NSR) lahtut Geir Tommy Pedersen, Mathis Nilsen Eira ja Randi A. Skum, Norgga Sámiid Riikkasearvvi ja Sámeálbmotbellodaga (NSR/SfP) lahtus Gunn-Britt Retter ja </em></p>
<p><em type="italic">Johttisápmelaččaid listu (JsL) lahttu Per A. Bæhr ovddidedje čuovvovaš mearkkašumi: </em></p>
<p><em type="bold">SÁMI VUOIGATVUOĐAT BEASSAT GEAVAHIT MEARRAAREÁLAID, BIVDIT MEARA JA EALLI MARIIDNA RESURSSAID </em></p>
<p>Dát lávdegoddelahtut bidjet vuođđun ahte ášši 27/11 Guolástanriekti mearrasámi guovlluin, ovddiduvvon <span type="quote">"soabaheapmin"</span> Sámediggeráđi ja Guolástus- ja riddodepartemeantta gaskasaš</p>
<p>Čoahkkingirjji čálli: Siv Marit R. Eira 10 siidu 20 siiddus konsultašuvnnaid vuođul guolástánrievtti birra mearas Finnmárkku olggobealde, NOU 2008:5 - Retten til fiske i havet utenfor Finnmark .</p>
<p>Dát lávdegoddelahtut čujuhit Sámedikki mearrádussii áššis 23/8 ja gávnnahit ahte Guolástus- ja riddodepartemeanta lea hilgon Sámedikki mearrádusa.</p>
<p>Dát lávdegoddelahtut gávnnahit ahte Guolástus- ja riddodepartemeanta lea hilgon Riddolávdegotti sierranas evttohusaid dadjat juo ollásit ja lahtut gávnnahit viidáseappot ahte konsultašuvdnaproseassa evttohus ii ollašuhte stáhta álbmotrievttálaš geatnegasvuođaid sápmelaččaid ektui.</p>
<p>Dát lávdegoddelahtut oaivvildit ahte Sámediggi árjjalaččat ferte sihkkarastit sámi kultuvrra vuođu, ja fuolahit sámiid eana- ja resursavuoigatvuođaid álbmotrievtti, siskkáldas rievtti, historjjálaš vuoigatvuođaid vuođul, ja sámi riekteáddejumi ja -geavaheami vuođul. Dát lávdegoddelahtut gávnnahit dohkkemeahttumin ahte Guolástus- ja riddodepartemeanta lea hilgon riddoálbmoga historjjálaš guolástanrievtti ja ahte GRD bidjá vuođđun ahte dálá guolástushálddašeapmi lea Norgga álbmotrievttálaš geatnegasvuođaid siskkobealde álgoálbmogiid ektui. Dat mearrakaš earret eará ahte mearrasámiguovlluid nuorain ii leat vuoigatvuohta álgit máttarmáttuid fidui. Eai ge lahtut oainne ahte oktage evttohuvvon doaibmabidju sihkkarasttášii boahttevaš earrerivttiid vuonaide ja riddoguolásteddjiide ja ahte eai ge evttohuvvon doaibmabijut sihkkarastte riddoálbmogii doarvái earrevuođu nu ahte guolásteapmi sáhtášii leat eallingeaidnun. Dát lahtut gávnnahit maiddái ahte GRD lea hilgon regionála stivrenorgána, mas lea váldi vuostáiváldit ja juogadit eriid ja lobiid ja čađahit eará hálddašemiid mat bohtet buorrin vuonaide ja riddoguolásteapmái, ja mearridit njuolggadusaid fanasturrodagaid ja bivdosiid geavaheami birra mearas njeallji nautalaš miilla rádjai olggobealde vuođđolinnjáid, ja ahte stáhta eiseválddiin galggai leat lága bokte mearriduvvon ovddasvástádus juolludit regionála stivrenorgániid dan mađe resurssaid, kapitálan, earrin dahje bivdolohpin, ahte mearrasámi kultuvrra ja eará riddokultuvrra ávnnaslaš vuođđu sihkkarastojuvvo. Dát mearkkaša ahte dát lávdegoddelahtut eai sáhte doarjut Sámediggeráđi ja Guolástus- ja riddodepartemeantta (GRD) gaskasaš konsultašuvdnaproseassa bohtosa Riddoguolástuslávdegotti evttohusa birra eai ge mieđihit dasa.</p>
<p>DUOGÁŠ</p>
<p>Guolástus- ja riddodepartemeantta gulaskuddanreive almmuhuvvui 11.04.2008: «NOU 2008: 5 guolástanriekti mearas olggomealde Finnmárkku - gulaskuddan</p>
<p>Riddoguolástuslávdegoddi Finnmárkku várás nammaduvvui gonagaslaš resolušuvnna bokte geassemánu 30. b. 2006. Lávdegotti mandáhta lei earret eará čielggadit sápmelaččaid ja earáid guolástanrievtti mearas olggobealde Finnmárkku, prinsihpalaš vuođul. Lávdegoddi bivdojuvvui viidáseappot historjjá vuođul guorahallat sápmelaččaid ja eráid guolásteami Finnmárkkus. NOU 2007: 13 Ođđa sámeriekti, das leat 22. kapihttalis iešguđet oainnut ja árvvoštallamat riddo- ja vuotnaguolásteami birra mearrasámi guovlluin. Dát evttohus sáddejuvvui gulaskuddamii guovvamánu 15. b. 2008. Mii bivdit daid gulaskuddanásahusaid mat háliidit ovddidit gulaskuddan gulaskuddancelkámušaid dán NOU 2007:13 oassái, dan sáddet Guolástus- ja riddodepartementii oktan gulaskuddanvástádusain mii gullá NOU 2008:5. Gulaskuddanáigemearri lea juovlamánu 1. b. 2008."</p>
<p>Čoahkkingirjji čálli: Siv Marit R. Eira 11 siidu 20 siiddus</p>
<p>Sámedikki dievasčoahkkin lea áššis 23/08 ovddidan gulaskuddancealkámušaid dáid evttohusaide, mas Sámediggi doarju Riddoguolástuslávdegotti ollásit ja čujuha dasa ahte dát čoavddus maiddái ferte gustot mearrasámi guovlluide máttabealde Finnmárkku.</p>
<p><em type="bold">Riddoguolástuslávdegotti mandáhta </em>Norgga Sámiid Riikkasearvi (NSR) lea 39. riikkačoahkkimis 2007 Bådåddjos dahkan čuovvovaš mearrádusa: « Norgga Sámiid Riikkasearvi deattuha ahte riddoguolástuslávdegotti mandáhta lea váilevaš, earret eará go sámi ássanguovlu lea viiddit go Finnmárku, ja ahte sápmelaččat ásset boatkankeahtes riddoguovlluin Ruošša ráji rájes gitta Trøndelága rádjai gos sii ávkkástallet mariidna resurssaiguin. Lea maid váilevašvuohtan proseassas go riekti ealli mariidna resurssaide earret guoli, dás maiddái sisafievrriduvvon šlájaide nu go gonagasreabbái, ii leat mielde riddoguolástuslávdegotti mandáhtas. </p>
<p>Norgga Sámiid Riikkasearvi gáibida danne ahte sámi rievttit galget gieđahallojuvvot oktanaga.»</p>
<p>NSR dadjá mearrádusastis riddoguolástuslávdegotti birra ahte mandáhta lea váilevaš, sihke geográfiija ja sisdoalu dáfus. Vaikke vel olle fáttát eai leat válddahuvvon mandáhtas, de vállje riddoguolástuslávdegoddi addit cealkámuša earret eará gonagasreappá ja biebmama birra. Muhto Sámi vuoigatvuođalávdegoddi II árvvoštallá máŋga evttohusa maid riddoguolástuslávdegotti čielggadus ii árvvoštala, earret eará máŋga evttohusa mat gusket guolástushálddašeapmái maiddái Finnmárkkus, dát guoská earret eará Sámedikki rollii nationála guolástushálddašeamis. Sámi vuoigatvuođalávdegoddi II dadjá kapihttalis 22.5.5.2 ee. čuovvovačča: <span type="quote">« Sámi vuoigatvuođalávdegoddi deattuha maiddái ahte mariidna guovlluid geavaheami ferte geahččat oktanaga. Doaimmaid main sáhttá leat váikkuhu guolásteapmái mearrasámi vuonain ja rittuin, ovdamearkka dihtii biebmamat, ja dakkár bistevaš rusttegiid huksen ja doaimmaheapmi go mearrafápmorusttegiid, ođđasislástenterminálaid ja oljju ja gássa gáddáibuktinresttegiid, ferte plánet ja doaimmahit dakkár vugiin ahte doaibma ii áitte báikkálaš guollenáliid dahje biologalaš šláddjivuođa. go dán galgá duohtan dahkat de lea deaŧalaš ahte sihke Sámediggi ja eará sámi ja báikkálaš guolástusberoštusat besset searvat guovdilis mearridanproseassaide. »</span></p>
<p><em type="bold">Riddoguolástuslávdegotti ja Sámi vuoigatvuođalávdegoddi II gaskavuohta </em>Riddoguolástuslávdegoddi cealká čielggadusa kapihttalis 11.26 s. 406 gaskavuođa birra guolásteapmái mearrasámi guovlluin máttabealde Finnmárkku: <span type="quote">«Lávdegotti mandáhta ahte lávdegoddi galgá čielggadit «guolástanvuoigatvuođa mearas olggobealde Finnmárkku»</span>, mearkkaša báikkálaš ráddjen vuotnaguovlluide ja riddoguovlluide olggobealde Finnmárkku fylkka. Seammás lea čielggas ahte vuotna- ja riddoguolásteapmi lea deaŧalaš ealáhus mearrasámi guovlluin ii dušše Finnmárkkus, muhto maiddái osiin Romssas ja Nordlánddas.» <span type="quote">«Vaikke vel Riddoguolástuslávdego mandáhta lea ráddjejuvvon vuonaide ja riddoguovlluide olggobealde Finnmárkku, ja danne ii buvtte lávdegoddi rávvagiid bajábealde guovlluide, de navdá lávdegoddi dattetge ahte dilit mearrasámi guovlluin Nordlánddas ja Romssas eai leat várra ollu earaláganat go dilit Finnmárkkus. Čovdosat mat evttohuvvojit Finnmárkui, leat várra heivvolaččat maiddái mearrasámi guovlluide, vejolaččat daid rádjeguovlluide muđuige riikkas.»</span> <span type="quote">«Danne áigut livččii heivvolaš geahččat dien guovtti lávdegotti čielggadusaid ja rávvagiid vuotna- ja riddoguolástusa oktavuođas.»</span> (Min vuolláisárgga). </p>
<p>Čoahkkingirjji čálli: Siv Marit R. Eira 12 siidu 20 siiddus</p>
<p>Sámi vuoigatvuođalávdegoddi II cealká čielggadusastis NOU: 2007:13, kap. 22.5.1.1 s.1110 gakavuođa birra Finnmárkku riddoguolástuslávdegoddái: <span type="quote">«Seammás lea čielggas ahte riddo- ja vuotnabivdu lea leamaš - ja ain lea - deaŧalaš sámi ealáhus, ja ahte dat ii guoskka dušše Finnmárkui, muhto maiddái Romsii ja osiide Nordlánddas.»</span> <span type="quote">«Ei ge leat lávdegotti mandáhtaguovlu, mii čatnasa sámi geavahanguvlui (eatnamis ja mearas) Romssa fylkka rájes máttásguvlui, geográfalaččat badjálagaid Finnmárkku čielggadusain mii lea ráddjejuvvon riddo- ja vuotnaguovlluide olggobealde Finnmárkku. Dattetge ii leat jierpmálaš ráddjet geográfalaš doaibmaguovllu Sámi vuoigatvuođalávdegotti vejolaš evttohusaide nannen dihtii riddo- ja vuotnabivddu mearrasámi guovlluin, nu ahte ii ge Finnmárku gula dasa.»</span></p>
<p><em type="bold">Gaskavuohta eará čielggadusaide ja politihkalaš proseassaide </em></p>
<p>Leat vel čađahuvvon máŋga čielggadusa sámi vuoigatvuođaid birra mariidna resurssaide, dát leat sihke vuđolaččat ja viidát, ja Sámediggi lea máŋgii meannudan guolástusáššiid.</p>
<p>Sámediggeráđi ášši R 32/08, Raporta ILO-konvenšuvnna nr. 169 birra, gieđahallá earret eará beliid konsultašuvdnaproseassa oktavuođas bivdofatnasiid struktuvradoaibmabijuid ja Riddoguolástuslávdegotti mandáhta birra. Sámediggeráđi mearrádusas deattastuvvo raporttas ILO:ii ahte Sámedikkis leat máŋga ovdamearkka mat čájehit ahte sihke konsutašuvdnašiehtadusat ja konsultašuvdnageatnegasvuohta ILO ektui leat rihkkojuvvon go guoská vuoigatvuohta mariidna resrussaide. Áššis R 31/08 gieđahallojuvvojit maiddái proseassat stuorradiggemearrádusaid ektui gonagasreappá, bivdofatnasiid struktuvraváikkuhangaskaomiid ja ođđa mearraresursaláhga birra.d Sámedikki oaidnu lea čuvvon áššiid ja lea referejuvvon dan golmma maŋimus proseassas, St.dieđ. nr. 40 (2006-2007) Gonagasreappáid hálddašeapmi čuoggás 5.3.2 mas daddjojuvvo: "Sámediggi lea dovddahan ahte álgoálbmotperspektiiva lei galgat leat mielde dieđáhusas, nu mor ráđđehus, Sámedikki oainnu mielde, lea geatnegahttojuvvon nationála rievtti ja álbmotrievtti vuođul. Sámediggi meakkaša ahte vaikke vel Riddoguolástuslávdegoddi lea álggahan čielggadeami, de eai leat buot ágoálbmotvuoigatvuođaid bealit guoskkahuvvon das. Sámediggi ii sáhte dohkkehit ahte álgoálbmotgažaldat duvdojuvvo buohtalas ja čuovvovaš proseassaide vuorddidettiin Riddoguolástuslávdegotti loahppajurdagiid. Sámediggi deattuha ahte Riddoguolástuslávdegoddi lea vuolgán eará láhkaproseassas, ja ahte lávdegotti mandáhta guoská sápmelaččaid ja earáid guolástanriektái mearas olggobealde Finnmárkkku ii ge das daddjojuvvo erenoamážit gonagasreabbabivddu birra. Ii ge Sámediggi dieđe lea go Riddoguolástuslávdegoddi ožžon dieđuid dan birra ahte vel okta áššesuorgi galgá lasihuvvot lávdegotti bargui. Sámediggi lea viidáseappot čujuhan dasa ahte Guolástus- ja riddodepartemeantta beroštupmi konsultašuvnnaid oktavuođas Riddoguolástuslávdegotti birra lei ráddjet lávdegotti mandáhta eanemusat, čujuhettiin čuovvovaš proseassaide. Departemeantta čielga oaidnu lei ahte galggai daddjojuvvot ahte mandáhta galggai ráddjejuvvot guolásteapmái, ii ge luođuealli mariidna resurssaide.</p>
<p>Sámediggi mearkkaša ahte oanehis áiggis dát lea goalmmát čuovvolanproseassa mas Guolástus- ja riddodepartemeanta ii háliit ságaškuššat álgoálbmotperspektiivva mearraresurssaid oktavuođas, muhto čujuha dasa ahte sii leat vuordimin Riddoguolástuslávdegotti loahppajurdagiid. Sihke ovttaskas dáhpáhussan ja oktii buot dát lea Sámedikki oainnu mielde álbmotrievtti dihtomielalaš rihkkun departemeantta bealis."</p>
<p>Mearraresursalága proposišuvnnas lei Sámedikkis čuovvovaš mearkkašupmi kapihttalis 10.4:</p>
<p>Čoahkkingirjji čálli: Siv Marit R. Eira 13 siidu 20 siiddus "Sámediggi leat gulaskuddancealkámušas bokte ja olles konsultašuvdnaproseassas dadjan čielgasit ahte mearraresursaláhka ferte leat čielga álbmorievttálaš rámmaid siskkobealde. Amas Norgga stáhta rihkkut iežas álbmotrievttálaš geatnegasvuođaid sápmelaččaid ektui álgoálbmogin, de lea áibbas deaŧalaš ahte mearraresursaláhka dohkkeha ja sihkkarastá sámi álbmoga vejolašvuođa beassat ávkkástallat ođasmuvvi mariidna resurssaiguin, ja ahte sápmelaččat álgoálbmogin lea guovddáš ja deaŧalaš oassi dan ollislašvuođas masa láhka guoská, juoga maid doarju sihke lága doaibmaguovlu ja mearraresursalága mandáhta. Sámediggi lea deattuhan ahte sámi vuoigatvuođat mearraresurssaide čuovvu vuođđolágas, dološ vieruin ja álbotrievttis ja danne dat ii sáhte duššin dahkkojuvvot. Sámediggi lea deattuhan ahte dat oasit mearraresursalágalávdegotti mandáhtas, mat eai ollašuhttojuvvon sámi mearraresursavuoigatvuođaid ektui, fertejit čuovvoluvvot departemeantta barggus ja konsultašuvnnain Sámedikkiin láhkaevttohusa birra. Sámediggi lea čielgasit dadjan ahte ii leat doarvái ahte dat čovdojuvvo čujuhettiin buohtalas dahje čuovvovaš proseassaide.</p>
<p>Sámediggi moaitá go departemeanta dattetge lea válljen dakkár gieđahallanvuogi mas dušše oasit lágas galget ovddiduvvot, go dalle šaddá veadjemeahttun čađahit dárbbašlaš ollislaš meannudeami. Sámediggi deattuha ahte dakkár gieđahallanvuohki mearkkaša ahte departemeanta ovddida proposišuvnna mii lea dakkár mearraresursaláhkaevttohusa joatkkan, mii lea vuođđuduvvon dievasmeahttun premissaide ii ge leat doarvái bures árvvoštallojuvvon. Dát lea dagahan hui váttisin beliide juksat ovttamielalašvuođa konsultašuvnnain dán áššis. Sámediggi deattuha maiddái ahte go guoská Riddoguolástuslávdegotti čielggadussii masa departemeanta čujuha ja daidda evttohusaide mat das vulget, de leat máŋga ráddjehusa lávdegotti mandáhtas dan doaibmaguovllu ektui masa boahttevaš mearraresursaláhka galgá gustot. Čielgaseamos ovdamearkan dasa leat dat sierranas geográfalaš doaibmaguovllut, mat gullet mearraresursalága evttohussii ja Riddoguolástuslávdegotti mandáhtii. Sámediggi čujuha dasa ahte dát ráddjehusat ledje dakkárat maid departemeanta ieš nággii váldit mielde earret eará dainna čujuhusain ahte sáhtte boahtit eará láhkaproseassat, nu go mearraresursaláhka. Dat vuohki mo departemeanta válljii gieđahallat mearraresursalága, dagaha danne ahte liikká ferte čuovvolit láhkabarggu sihke daid guovlluid várás masa Riddoguolástuslávdegotti mandáhta gusto ja daid guovlluid várás maidda dat ii gusto.</p>
<p>Sámediggi lea dán vuođul leamaš áibbas čielggas das ahte go departemeanta dattetge háliida vuordit Riddoguolástuslávdegotti loahppaárvalusaid ovdalgo dát vuođđo bealit váldojuvvojit mielde láhkatekstii, de lea lunddolelamos vuordit proposišuvnna ovddidemiin, vai álgoálbmotvuoigatvuođat sáhttet váldojuvvot mielde nu mo stáhta eiseválddit leat geatnegahttojuvvon dahkat. Sámedikki subsidiára oaidnu leat mielddisbuktán ahte Sámediggi ii leat vuosttaldan dan ahte láhka ovddiduvvo dál, muhto ahte prososišuvnnas boahtá ovdan ahte ja manne Ráđđehus fargga geatnegahttojuvvo čuovvolit álgoálbmotdimenšuvnna. Sámediggi lea gávnnahan dárbbu aiddostahttit ahte vejolaš mieđiheapmi mearraresursaláhkii dievaslaččat sáhttá dušše dalle dahkkojuvvot go ovddiduvvo proposišuvdnaevttohus Riddoguolástuslávdegotti čielggadusa vuođul, ja go dárbbašlaš lassi čuovvolanbarggu vuođul earret</p>
<p>Riddoguolástuslávdegotti dálá mandáhta. Sámedikki loahpalaš oidnui lea áibbas deaŧalaš lea go láhka ollásit čielga álbmotrievttálaš rámmaid siskkobealde. Sámediggi bidjá vuođđun ahte departemeant čuovvolanbarggus farggamusat ráhkada vuođđomateriála duohta ja konkrehta konsultašuvnnaide. Konkrehta láhkaevttohus ferte dán vuođul ráhkaduvvot ja čuovvoleaddji proposišuvdna ferte fárggamusat ovddiduvvot Stuorradiggái dán stuorradiggeáigodagas."</p>
<p><em type="bold">Álgoálbmotrievttit ja historjjálaš rievttit </em>Eanasoassi olbmuin Sirkumpolára guovllus leat leamaš álgoálbmogat geat historjjálaččat leat orostaddan guovlluin ja ávkkástallan resurssain. Dát lea guovlu gos olbmot duhátjagiid leat orron, geavahan ja gosa lea gullevašvuohta. Guovllus lea kulturárberiggodat, ja iežas heiveheamit masa luondduvuođustus ja máhttu birrasa birra leat vuođđun. Norgga stáhta lea huksejuvvon guovtti álbmoga territoriai, sápmelaččaid ja dážaid. Territoria lea sihke eanan, ja maiddái mearra ja áhpeguovllut (bajábealde ja vuolábealde eatnama, bajábealde ja </p>
<p>Čoahkkingirjji čálli: Siv Marit R. Eira 14 siidu 20 siiddus vuolábealde čáhcegierraga). Sápmelaččat leat álgovuđolaš álbmot dain guovlluin, mii iešalddis dahká vuođu vuoigatvuođaide.</p>
<p>Meara resurssaid ávkkástallan lea áiggiid čađa leamaš kulturguoddi ja okta sámi álbmoga váldoealáhusain. Sápmelaččat joavkun leat áiggiid čađa iežas geavaheami bokte háhkan alcceseaset vuoigatvuođaid mariidna resurssaide ja sáltečáhceguovlluid geavaheapmái. Sámi álbmogis lea sámi guovlluin historjjálaš, árbevirolaš ja álgoálbmotlaš riekti mariidna resurssaid ektui ja sáltečáhceguovlluid geavaheapmái. Sámi guolástuslávdegoddi konkluderii iežas árvalusas ahte sápmelaččat serve sihke áhpe- riddo- ja vuotnaguolásteapmái ja guolásteami dienas lei dehálaš oassi mearrasámi kultuvrra ekonomalaš vuođus.</p>
<p>Dat mielddisbuktá earret eará ahte sápmelaččain maiddái lea historjjálaš riekti osiide náliin, leaš dál Barentsguovllus (dorski) dahje birra Islándda (sallit). Dát lea nálit, mat johtáladdet, ja dássidit gávdnojit sámi guovlluin. Sápmelaččat ávkkástallet ja leat árbevirolaččat ávkkástallan dáin resurssain.</p>
<p>Dan sivas lea dehálaš geahččat guoli resursan ii ge dušše dan gos guolásteapmi čađahuvvui.</p>
<p>Guolástanvuoigatvuođat leat erenoamážit čadnon daid iešguđet guollenáliid hálddašeapmái. Resurssaid hálddašeapmi lea juogadangažaldat mii guoská sihke Norgii stáhtan ja Norgii eará stáhtaid ektui, ja sápmelaččaide dego nubbi guovtti álbmogis Norggas. Ollislaš juogadangažaldagat leat mearrideaddjin dasa gii galgá beassat bivdit maid. Ovdamearkka dihtii leat dehálaš nálit várrejuvvon áhpefatnasiidda. Áhpefatnasiid guolásteapmi ii almmá mange haga váldde eret sápmelaččaid vuoigatvuođaid mearas olggobealde rittu. Miellahtut komitéas áigot maid čujuhit álgoálbmotrivttiide eará riikkain, omd. Canadas, Ođđa Zeelandas ja Norggas. -Canada. Canada stáhtas leat unnimusat 50 iešguđet álgoálbmogat geain lea stuora erohus sihke kultuvrralaččat ja geográfalaččat iežas rájáid siskkobealde. Canada stáhta oažžu dohkkeheami iešguđet dásiin báikkálaš politihkas. Guovddáš ráđđehus ferte vuhtii váldit sihke iešguđet álgoálbmotjoavkkuid ja regionálalaš politihkkáriid go hábme politihka. -Ođđa Zeelanda. Riikka álbmogis leat sullii 15 % Maorit. Ođđasit áiggis leat Maorit ožžon ruovttoluotta iežaset vuoigatvuođaid. Guolástanvuoigatvuođaid ektui ožžo sii 10 % buot eriin systemas, 20 % buot náliin mat boahtteáiggis váldojuvvojit mielde earresystemii ja stuora ruđalaš buhtadusa mii mielddisbuvttii ahte besse oastit beali Ođđa Zeelanda stuorimus guollefitnodagas. Meroštallojuvvo ahte sii háldejit sullii goalmmádasoasi buot riikka guolleeriin ja leat aktiivvalaččat mielde buot osiin guolástusealáhusas. Komitéa miellahtut čujuhit dasa ahte ovddeš politihkka ja ortnegat mat juo leat váldon atnui unnán váldet vuhtii sámi vuoigatvuođaid, stáhtalaš eiseválddiin lea geatnegasvuohta vuhtiiváldit vuoigatvuođaid otná hálddašansystemas. Dát mielddisbuktá miellahtuid oainnu mielde ahte dálá hálddašanvuohki ii leat lágalaš go lea ásahuvvon vuoigatvuođaid vuostá siskkáldas rievtti ja álbmotrievtti ektui. Komitéa miellahtut oaivvildit ahte sámi vuoigatvuođat guolásteapmái fertejit dohkkehuvvot ja nannejuvvot konkrehta láhkamearrádusaid bokte mat sihkkarastet ja dohkkehit sámiid ja earáid rievtti guolásteapmái. Lea dehálaš ahte beroštupmi mariidna resurssaide sihkkarastojuvvo ja deattuhuvvo oassin sápmelaččaid materiálalaš kulturvuođus, sihkkarastojuvvo ahte sápmelaččat besset oassálastit ja mielde mearridit resurssahálddašeamis ja maid sihkkarastá ja nanne sámi materiálalaš kulturvuođu ovdamearkka dihtii jus máhcaha historjjálaš vuoigatvuođaid. Sámediggi ferte maid oažžut</p>
<p>Čoahkkingirjji čálli: Siv Marit R. Eira 15 siidu 20 siiddus sihkkarastojuvvot rolla iešheanalaš politihkalaš aktevran mas lea duohta váldi leat mielde mearridit ja mas lea váikkuhanfápmu ovdáneapmái.</p>
<p>Ulbmil lea sihkkarastit sápmelaččaid vuoigatvuođaid guolásteapmái, mariidna resurssaide ja mearraareála geavaheapmái, ja váikkuhit dasa ahte ásahuvvojit obbalaš čovdosat mas bajimus vuoigatvuođaprinsihpat leat mielde. Sámiid vuoigatvuođat leat huksejuvvon historjjálaš geavaheami nala buot mearraareálaide, mariidna resurssaid ávkkástallama nala, báikkálaš virolašvuođahábmema ja álbmotrievttalaš geatnegasvuođaid nala. Komitéa miellahtut áigot dán vuođul ávžžuhit Sámediggái ahte sápmelaččaid vuoigatvuođat mariidna resurssaide ja –guovlluide galget guorahallojuvvot álbmotrievtti ektui dainna ulbmilin ahte oažžut ášši viidáseappot álbmotriektevuogádahkii.</p>
<p>Komitéa miellahtut bivdet maid ahte konsulterenproseassat veardiduvvojit ja dárkkistuvvojit daid vásihusaid ektui mat Sámedikkis leat dán áššis ja eará konsultašuvnnain, dainna ulbmilin ahte sihkkarastit ahte konsulterenproseassat leat dohkálaččat álbmotrievtti ektui.</p>
<p>Evttohusat <em type="italic">Bargiidbellodaga sámediggejoavku (Bb), Árja ja Nordkalottfolket evttohit: </em></p>
<p>Evttohus 1</p>
<p>Dát biddjojuvvo Sámediggeráđi árvalusa sadjái. <em type="bold">Vuoigatvuohta guollebivdui mearrasámi guovlluin </em></p>
<p>Gustovaš álgoálbmotriekti vuođđuduvvá álgoálbmogiid historjjálaš vuoigatvuođaid dohkkeheapmái earret eará riddo- ja vuotnabivddu árbevirolaš álgoálbmotguovlluin. Sámediggi oaivvilda ahte historjjálaš vuoigatvuođat gávdnojit ja leat álohii leamaš ássama ja ávkkástallama vuođul rittus badjel 10 000 jagi. Sámiin leat dákkár vuoigatvuođat dološ áiggiid rájes geavaheami vuođul ja báikkálaš boares vieruid vuođul. Dasto lea Sámediggi deattuhan ahte ráđđehus ferte vuhtii váldit boares lágaid dán suorggis. Ovdamearkka dihte 1751 lappekodisilla ja 1775 Eanalága main nannejuvvo ahte finnmárkulaččain lea vuosttaš vuoigatvuohta guolásteapmái. Dan áigge ledje Finnmárkkus sámit eanetlogus. Sámediggi muittuha maiddái Gáivuona-duomu mii maiddái čujuha dan guvlui ahte das lea sáhka boaresvirot vuoigatvuođain man vuođul báikkálaš guolásteaddjit ožžo buhtadusa. Dan geažil go sin guolástansajiide šattai váddáset beassat elfámu huksema geažil mii buvttihii eanet jieŋa vutnii. Sámediggi čujuha ahte norgga eiseválddit vuite guolástusrádjeáššis Stuorra brittánnia vuostá Haagas dainna ákkain go oahppa <span type="quote">“friija bivdu”</span> ii goassige lean cieggan Norgga rittus. Duomus oidno ahte historjjálaš geavaheami čájeheapmi miehtá rittu báikkálaš boares vieruiguin, lei mearrádusa guovddážis. Dát historjjálaš duohtavuođat fertejit maiddái árvvoštallojuvvot Norgga geatnegasvuođaid olis earret eará ON álgoálbmotjulggaštusa 37. artihkkala mielde.</p>
<p>Sámediggi konstatere ahte sámit leat ásahan bivdovuoigatvuođaid ja vuoigatvuođaid eará ođasmuvvi mariidna resurssaide riddolagaš sámi guovlluin. Dát riekti vuođđuduvvá sámiid leahkimii ja historjjálaš geavaheapmái iežaset árbevirolaš guovlluin ja álbmotrievtti njuolggadusaide álgoálbmogiid ja minoritehtaid hárrái. Dát lea eavttutkeahtes duohtavuohta, ja dan dorjot earret eará Riddoguolástuslávdegotti evttohus ja riikkaidgaskasaš riekti.</p>
<p>Čoahkkingirjji čálli: Siv Marit R. Eira 16 siidu 20 siiddus</p>
<p>Sámediggi ja departemeanta leat konsultašuvdnaproseassa bokte Riddoguolástuslávdegotti árvalusa čuovvoleami ektui ságaškuššan ollu doaibmabijuid birra maid beliid mielas livččii dárbu čađahit ealáskuhttin ja nannen dihte mearrasámi kultuvrra ja sihkkarastin dihte mearrasámiid vuoigatvuođaid konkrehta láhkadoaibmabijuid bokte. Sámediggi aiddostahttá ahte ii oktage dain lágalaš doaibmabijuin rihko vuoigatvuođaid mat juo leat leamaš ja leat. Sámediggi lea álohii čuoččuhan ahte ii leat mandáhta šiehtadallat eret sámi álbmoga historjjálaš vuoigatvuođaid mat leat álbmotrievtti vuođul. Norga lea riektestáhta. Sámediggi eaktuda ahte historjjálaš bealit mat leat namuhuvvon bajábealde čielggaduvvojit dainna áigumušain ahte dohkkehit ja nannet mearrasámiid vuoigatvuođaid álgoálbmotjulggaštusa mearrádusaide dávistettiin.</p>
<p>Sámediggi lea dán vuoro válljen fokuseret čovdosiid maid bokte sihkkarastit guolástusvuoigatvuođa álbmogii mearrasámi guovlluin. Eaktuduvvo ahte Sámedikki oaidnu guolástusvuoigatvuođa riektevuđđui mearrasámi guovlluin boahtá mielde láhkaproposišuvnnas riektevuođuid namuheami oktavuođas. Sámediggi lea ovdal mearridan, ja doalaha das gitta ahte buot relevánta riektegáldut, sihke nationála ja riikkaidgaskasaš áššedovdit, bealuštit ahte mearrasámiin leat historjjálaš guolástanvuoigatvuođat ja sis lea vuoigatvuohta oažžut sierra doaibmabijuid maid bokte suodjalit ja nannet sin kultuvrra ja eallinvuogi. Sámediggi oaivvilda ahte lea mearrideaddji deaŧalaš ahte láhkaaddin guolástussuorggis bisuhuvvo Norgga álbmotrievttálaš geatnegasvuođaid siskkobealde ja dávista dasa ahte sámiin leat historjjálaš bivdovuoigatvuođat mat álohii leat leamaš.</p>
<p>Sámediggi konstatere ahte evttohuvvon doaibmabijut sáhttet leat deaŧalaččat vuosttaš lávkin sámiid ja eará báikegotti olbmuid ollislaš vuoigatvuođaid sihkkarastima ja dohkkeheami guvlui luonddu mariidna resurssaid ektui sihke siskkáldas rievtti ja álbmotrievtti oktavuođas. Sámediggi čujuha ahte historjjálaš guollebivdovuoigatvuođaid dáinna lágiin dohkkeheapmi gáibiduvvo stáhta eiseválddiid beales proseassas viidáseappot mearrasámi kultuvrra ja eallinvuogi ealáskuhttimiin. Dát dohkkeheapmi stáhta eiseválddiid beales sáhtášii váikkuhit ovddeš áiggiid eahperievtti ja dáruiduhttinpolitihka fas ealláheapmái mii erenoamážit čuozašii mearrasámi álbmogii. Dat nannešii maiddái álgoálbmogiid váikkuhanvejolašvuođa nationála guolástuspolitihka oktavuođas. Sámediggi oaidná ahte viidáseappot lea deaŧalaš ahte guolástanriekti vuonain ja riddolagaš čázádagain dál nannejuvvo lágain. Dát sihkkarasttášii dan ahte historjá ii fas ođasmuvašii ja beasašeimmet eret dan balus ahte riddo- ja vuotnabivdit gárttašedje gáddái. Sámediggi lea positiivvalaš daid doaibmabijuide mat sáhttet hehttet norgga eiseválddiid giddemis unnimus fatnasiid eret vuotna- ja riddolagaš bivddus, ja oaivvilda ahte lea dárbu vuoruhit dán joavkku ovddabeallái earáid jos šattaš resursavátnivuohta. Danne lea Sámedikki mielas dárbu oažžut sierra láhkanjuolggadusaid maid bokte geatnegahttit guolástuseiseválddiid bidjat stuorát deattu sámi kultuvrra ja sámi báikegottiid vuhtii váldimii juohke lágan mearrádusain mat gusket dáid servodagaid.</p>
<p>Sámediggi deattuha man deaŧalaš lea ahte departemeanta dorjjošii evttohusa unnimus fatnasiid suodjalusa nannemis resursaoažžuma ektui, earret eará ahte gieldit oppalaččat bivdimis fatnasiiguin mat leat badjel 15 mehtera vuotnalinjá siskkobealde. Álbmotrievtti unnimus standárddat fertejit álohii leat vuođđun, ja Sámediggi čujuha ahte prinsihpalaš dilli oppa áiggi lea leamaš ahte ILO konvenšuvdna 169 heivehuvvo norgga riektái, váldoáššis olmmošvuoigatvuođalága bokte. Go dát oaidnu ii leat ožžon doarjaga norgga eiseválddiin, de lea okta lávki rivttes guvlui dat ahte Norgga gustovaš álbmotrievttálaš geatnegasvuođat sámiid guovdu go lea álgoálbmot, dárkilastojuvvojit oasseváldilágas. Prinsihpalaččat lea deaŧalaš ahte evttohuvvo láhkamearrádus man bokte sihkkarastojuvvo dat ahte guolástushálddašeapmi boahtteáiggis dávistivčče álbmotrievtti njuolggadusaide álgoálbmogiid ja minoritehtaid hárrái.</p>
<p>Sámediggi oaidná ahte lea dárbu dárkilastit dan ahte báikkálaš boaresvirot ja historjjálaš vuoigatvuođat guolásteapmái fertejit dohkkehuvvot. Danne lea deaŧalaš ahte Finnmárkkukommišuvdna galgá finnmárkkulága bokte nannet ja identifiseret ja dohkkehit geavahan- ja eaiggáduššanvuoigatvuođaid</p>
<p>Čoahkkingirjji čálli: Siv Marit R. Eira 17 siidu 20 siiddus nannámis. Dát ferte guoskat maiddái merrii olggobealde Finnmárkku. Guovlluin máttabealde Finnmárkku fylkka šaddá dan ektui čuovvu proseassa Sámi vuoigatvuođalávdegotti II evttohusa čuovvoleami oktavuođas. Sámediggi čujuha dán oktavuođas ahte Finnmárkkukommišuvdna galgá vuođđudit mearrádusaidis gustovaš riektái, mas erenoamážit sámi boaresvierut ja riekteáddejupmi ja álbmotriekti leat deaŧalaš riektegáldut. Sámi boaresvieruid geavaheami dohkkeheapmi dáinna lágiin váikkuha dan ahte boahttevaš buolvva sámiide sihkkarastojuvvo oadjebas boahtteáigi sin máttuid guovlluid árbevirolaš geavaheami vuođul. Sámediggi áigu fuomášuhttit ahte Finnmárkkukommišuvdna lea juo dál oažžu menddo unnán ruhtadeami, go ruđat mat leat addojuvvon stáhtabušeahta bokte eai doarvái bures kanaliserejuvvo viidáseappot Duopmostuollohálddahussii. Danne ii leat kommišuvnnas vejolašvuohta bargat dan áigetávvala mielde maid finnmárkkulága áigumušat gáibidivčče.</p>
<p>Sámediggái lea oppa áiggi leamaš deaŧalaš ahte maiddái guovlluide olggobealde Finnmárkku, galget guoskat dat doaibmabijut ja láhkamearrádusat mat biddjojuvvojit. Dán suorggis biddjojuvvo konsultašuvdnaboađus vuođđun, ja ahte leat ožžon viidáset doaibmaguovllu go maid</p>
<p>Riddoguolástuslávdegotti mandáhta attii. Riektemearrádus álbmotrievtti ektui, deattuhanmearrádus ja gielddus stuorát fatnasiidda ja dasto unnimus bivdoearit gustojit olles mearrasámi guvlui. Sámediggi doarju maiddái dan ahte stuorra oasit Romssa fylkkas ja oasit Norlánddas gulašedje láhkaevttohussii.</p>
<p>Sámediggi lea buot jagiin bargan dan ala ahte šattašii nannoset báikkálaš faggi guolleresurssaid hálddašeamis. Danne vai guolásteddjiide addojuvvošii stuorát váikkuhanfápmu resurssaid geavaheami mearrideapmái. Sámediggi oaivvilda ahte dasa lassin galgat bidjat báikkálaš hálddašanorgána mearrádusváldin, omd. go guoská reaidogáržžidemiide, bivdoeriid juohkimii, vuotnalinjáid nannemii ja sierra lohpái gieldit stuorát fatnasiin bivddu. Sámediggi lea ollu gerddiid deattuhan ahte čoavddus mii ii buvttit mearridanválddi lea vuolábealde álbmotrievttálaš unnimus standárddaid, jurddašettiin mielde mearridanvuoigatvuođa almmolaš rievttálaš resursahálddašeamis mii sámiin lea ILO konvenšuvnna 169, artihkkala 15 mielde. Dasto galgá leat čielggas ahte konsultašuvdnageavahus mii lea Norggas konsultašuvdnašiehtadusa mielde lea ILO konvenšuvnna guđát artihkkala čađaheapmi lea mii lea heajut go 15. artihkkala čađaheapmi Sámediggi oaidná ahte vuotnaguolástuslávdegotti ásaheapmi mas lea seamma ovddastus fylkkagielddain ja Sámedikkis lea okta lávki rivttes guvlui go guoská báikkálaš mielde mearridanrievtti sihkkarastimii guolástanhálddašeamis. Mearrideaddji deaŧalaš lea ahte sámit eai šatta unnitlohkui dán lágan orgánas ja ahte orgána galgá sáhttit evttohit báikkálaš reguleremiid Finnmárkkus, Romssas ja Norlánddas, ja evttohit movt lassebivdoearit galget juhkkojuvvot. Sámediggi bidjá dán oktavuođas vuođđun dan ahte dát lávdegoddi danne go das lea gelbbolašvuohta báikkálaš diliin berre maiddái oažžut vejolašvuođa ovdánahttit iežas áiggi mielde. Eaktuduvvo ahte lávdegoddi lea fágalaččat gievra ja politihkalaš aktevra, ja guovddáš eaktobiddji guolástanhálddašeapmái. Sámediggi šálloša go čoavddus mii dál evttohuvvo boahtteáiggi guolástushálddašeapmin ii leat digaštalakeahtes álbmotrievttálaš rámmaid siskkobealde. Danne leat ovttaoaivilis ahte bealit galget ođđa šiehtadallamiid bokte mearridit makkár bargosuorggit ja váldi lávdegottis galgá leat. Sámediggi háliida sihkkarastit sámiid mielmearrideami álbmotrievtti olis, dan bokte ahte čađahit viidásit konsultašuvnnaid gos earret eará hábmejit sierra rámmašiehtadusa guolástusáššiid konsultašuvnnaide gaskal guolástusdepartemeantta ja Sámedikki. Rámmašiehtadus galgá nannet Sámedikki saji guolástusáššiin viidábut go oppalaš konsultašuvdnarievtti 2005 konsultašuvdnašiehtadusa mielde. Sámediggái lea hui dehálaš ahte čoavddus goziha ILO soahpamuša 169 art 15 mielmearridanrievtti. Livččii maiddái áibbas dehálaš Sámediggái sihkkarastit ahte maiddái riektelaččain lea arena gos sin jietna váldo vuhtii. Sámediggi vuordá ahte čoavddus mii dás govviduvvo vuosttaš lávkin Riddoguolástuslávdegotti evttohusa čuovvoleamis, ferte árvvoštallot ovttas Sámi vuoigatvuođalávdegotti II viidásit proseassain.</p>
<p>Čoahkkingirjji čálli: Siv Marit R. Eira 18 siidu 20 siiddus</p>
<p>Dás čujuhuvvo earret eará ahte livččii dárbbašlaš gávnnahit liige doaibmabijuid sihkkarastin dihte mearrasámi vuoigatvuođaid mearraguovlluid earalágán geavaheami bokte. Sámedikki rolla ja eará gažaldagat mariidna resurssaid hálddašeamis mearrasámi guovlluin, fertejit čielggaduvvot Sámi vuoigatvuođalávdegotti II viidásit barggus. Namuhuvvon lávdegotti bargu čuvge olu čuolmmaid dán guovllu mearraareála hálddašeami ja geavaheami ektui.</p>
<p>Sámediggi dovdá stuora ovddasvástádusa eará álgoálbmogiid ektui geat vurdet daid čovdosiid maid Sámediggi ja norgga stáhta sohpet. Danne ii oainne Sámediggi daid doaibmabijuid loahpalažžan Riddoguolástuslávdegotti evttohusa čuovvoleamis. Doaimmat maid leat soabadan leat hoahppodoaibmabijut maidda lea stuora dárbu, mat galget buoridit mearrasámi báikkálašservodagaid duođalaš dili. Sámediggái lea mearrideaddjin ahte evttohusat muhtun muddui leat dahkkon daid seamma árvvoštallamiid vuođul go Riddoguolástuslávdegotti doaibmabijut, earret eará sávaldat njulget 90-logu guolástuspolitihka rievttihisvuođa. Dan vuođul sáhttá Sámediggi doarjut daid hoahppodoaibmabijuid mat leat govviduvvon badjelis, dainna čielga eavttuin ahte Sámediggi ii doarjjo departemeantta evttohuvvon doaibmabijuid rievttálašvuođu ákkastallama, ipmárdusa ja vuođu. Viidásit eaktuda Sámediggi ahte viidásit soabaduvvon proseassa boađusin šaddá dakkár čoavddus mii áibbas čielgasit lea álbmotrievttálaš rámmaid siskkobealde. Earenoamážit nannet sápmelaččaid rivttiid beassat searvat guolástusresurssaid almmolašrievttálaš hálddašeapmái ja Sámedikki gáibádus ahte sápmelaččaid historjjálaš rievttit dološáiggi rájes geavaheami bokte ja eará vuođul, dohkkehuvvojit.</p>
<p><em type="italic">Norgga Sámiid Riikkasearvvis (NSR), Norgga Sámiid Riikkasearvvis ja Sámeálbmotbellodagas (NSR/SáB) ja Johttisápmelaččaid listtus (JsL): </em></p>
<p>Evttohus 2</p>
<p>Dát biddjojuvvo Sámediggeráđi árvalusa sadjái. Sámediggi ii sáhte miehtat Sámediggeráđi ja Guolástus- ja riddodepartemeantta gaskasaš konsultašuvdnaproseassa bohtosii Riddoguolástuslávdegotti evttohusa birra. </p>
<p>Evttohus 3</p>
<p>Sámediggi čujuha Sámediggeráđi ja Guolástus- ja riddodepartemeantta gaskasaš šiehtadussii mii evttoha máŋga čovdosa doaibmabidjun guolástusrievtti oktavuođas mearrasámi guovlluin. Ovdalgo Sámediggi dahká loahpalaš mearrádusa áššis, de ferte olggobealde juridihkalaččat árvvoštallojuvvot guđe váikkuhusaid vejolaš miehtan sámedikki bealis mielddisbuktá, earret eará ábmotrievttálaš proseassa ektui. Sámediggi oaivvilda maiddái ahte mearkkašumit láhkarievdadusaide fertejit ovddiduvvot ovdalgo Sámediggi meannuda ášši. </p>
<p><em type="italic">Ovvádusbellodagas Aud Marthinsen: </em></p>
<p>Evttohus 4</p>
<p>Dát biddjojuvvo Sámediggeráđi árvalusa sadjái.</p>
<p>Čoahkkingirjji čálli: Siv Marit R. Eira 19 siidu 20 siiddus</p>
<p><em type="bold">Guolástanriekti mearrasámi guovlluin </em><em type="bold">Sámediggi ii sáhte miehtat ráđi evttohussii. </em></p>
<p>Sámediggi čujuha Riddoguolástuslávdegotti evttohussii NOU 2008:5 Guolástanriekti mearas olggobealde Finnmárkku (Finnmárkkuguolástanláhka) ja Sámi vuoigatvuođalávdegotti evttohussii</p>
<p>NOU 2007:13 Ođđa Sámiriekti. Sámediggi moaitá go addojuvvojit sierravuoigatvuođat ovttaskas joavkkuide sosiálalaš, kultuvrralaš, historjjálaš dahje čearddalaš gullevašvuođa vuođul bahán álbogii muđui.</p>
<p>Sámediggái leat ovttaárvosaš vuoigatvuođat deaŧalaččat buohkaide geat háliidit guolásteami ealáhussan beroškeahttá gos riikkas sii bohtet.</p>
<p>Sámediggái lea deaŧalaš oččodit dakkár guolásteami mii lea vuođđuduvvon dohkálaš resursahálddašeapmái ja guollemáddagiiguin ávkkástallamii Norgga territoriálmearas.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>Vuolláičállit leat lohkan čoahkkinbeavdegirjji ja leat gávnnahan ahte čoahkkingirjái fievrriduovvon mearrádusat leat nu mo *lávdegoddi lea mearridan.</p>
<p>Kárášjohka, 26.05.11 Ealáhus- ja kulturlávdegoddi</p>
<p>Toril Bakken Kåven lávdegotti jođiheaddji</p>
<p>Randi A. Skum</p>
<p>Heidi P. Greiner Haaker áššejođiheaddji áššejođiheaddji</p>
</body></document>
