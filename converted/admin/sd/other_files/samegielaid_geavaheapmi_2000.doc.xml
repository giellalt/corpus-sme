<document xml:lang="sme" id="no_id"><header><title>Sámegielaid geavaheapmi 2000</title><genre code="admin"/><author><person firstname="Ellen" lastname="Ravna" sex="f" born="" nationality="NO"/></author><translator><unknown/></translator><translated_from xml:lang="nob"/><year>2000</year><wordcount>22749</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><origFileName>http://samediggi.no/filnedlasting.aspx?FilId=125&amp;ct=.doc</origFileName><parallel_text xml:lang="nob" location="bruken_av_samiske_sprak_2000.doc"/><metadata><uncomplete/></metadata><version>XSLtemplate $Revision: 32948 $; file-specific xsl  Revision; common.xsl  $Revision$; </version></header><body><p><em type="bold">Raporta </em></p>
<p><em type="bold">ISKKADEAPMI SÁMEGIELA GEAVAHEAMI BIRRA </em></p>
<p><em type="bold">Bargoaddi: Sámi giellaráđđi </em></p>
<p><em type="bold">Deatnu,golggotmánnu, 2000 </em></p>
<p><em type="bold">OVDASÁTni  </em></p>
<p>Lea leamaš hui miellagiddevaš čađahit dán iskkadeami sámegiela geavaheami birra. SEG (Sámi Ealáhus- ja Guorahallanguovddáš) hálida dás giitit Sámi giellaráđi go oaččui dáinna bargat. Lea leamaš gelddolaš bargu, mas leat leamaš ollu hásttalusat ja mas mii leat oahppan ollu. Sáhtášii dadjat ahte iskkadeami čađaheapmi lea maiddái man nu láhkai nannen sámegiela dili. Iskkadanbarggus lea SEG sámi fitnodahkan beassan loktet iežas gelbbolašvuođa máŋgga suorggis. Dán máhtolašvuođa beassat ávkkástallat boahttevaš bargguid oktavuođas.</p>
<p>Giitu buori oktasašbarggus maiddái Sámi Allaskuvlii, OPINION:i ja earáide, geat leat oassálastan iskkadeamis. Earenoamážit hálidit giitit sámegielat jearahalliid Marja Nickel, Olav Nikkinen, Kristine Sara Hætta, Anna Kristine Renander ja Heidi Andersen. Geavahedje ollu návccaid ja áiggi jearahallamis, ja sin haga várra eat livčče sáhttán čađahit iskkadeami.</p>
<p>Doaivut ahte raporta ja eará materiálat dás leat ávkin viidásat guorahallamiidda ja iskkademiide. Lea leamaš unnán dutkamušat sámegiela geavaheamis servodagas, ja doaivumis dát kárten sáhttá lea veahkkin ovddosguvlui.</p>
<p>Deatnu, golggotmánnu, 2000</p>
<p>Ellen Ravna</p>
<p>prošeaktajođiheaddji, SEG</p>
<p><em type="bold">SISDOALLU  </em></p>
<p><em type="bold"> </em><em type="bold"> </em><em type="bold"> </em><em type="bold">OVDASÁTni  </em><em type="bold"> </em><em type="bold"> </em><em type="bold"> </em><em type="bold"> </em><em type="bold"> </em><em type="bold"> </em><em type="bold"> </em></p>
<p><em type="bold">Mildosat:  </em></p>
<list><p type="listitem">Telefoniskkadeami jerahallanskovit (geavahuvvon njálmmálaččat): dárogiel, davvisámegiel, julevusámegiel ja máttasámegiel veršuvdna</p>
<p type="listitem">Vástádusat rabas jearaldahkii (telefonjerahallama jearaldat 20)</p>
<p type="listitem">Jearahallanskovit ja breavat sáddejuvvon almmolaš ásahusaide, sámi organisašuvnnaide ja fitnodagaide</p>
<p type="listitem">Listu: almmolaš ásahusat mat leat leamaš mielde iskkadeamis</p>
<p type="listitem">Sámi oahpahusráđi tabeallat</p>
</list><p><em type="bold">čoahkkáigeassu  </em></p>
<p>Dán raporttas bohtet ovdan iskkadanbohtosat sámegiela geavaheami birra. Leat guorahallan mo sámi guovlluid ovttaskas olbmot, almmolaš ásahusat, sámi organisašuvvnat ja sámi fitnodagat geavahit sámegiela. čájehit raporttas maiddái statistihka sámegiel oahpahusa birra.</p>
<p>Telefonjearahallamat ja jearahallanskovit leat leamaš váldoiskkadanvuogit. Iskkademiid čađaheimmet guovvamánus geassemánnui, jagi 2000.</p>
<p>Sámi giellaráđis lea leamaš iskkadeami váldoovddasvástádus. SEG (Sámi Ealáhus- ja Guorahallanguovddáš) lea doaimmahan iskkadeami. Mielde leat maiddái leamaš earret eará OPINION ja Sámi allaskuvla.</p>
<p>Iskkadeami váldobohtosat leat dát:</p>
<list><p type="listitem">Guovlu man mii leat defineren sámegiela váldoguovlun dadjet 17% leat sámegielagat, mii siskkilda dan ahte sii oalle muddui áddejit dábálaš ságastallamiid sámegillii.  Dán iskkadeami ja sekundára dieđuid vuođul meroštallat ahte sullii 25 000 olbmo Norggas leat sámegielagat.</p>
</list><list><p type="listitem">53% sámegielagiin sihke hállet, lohket ja čállet sámegiela. 22% áddejit ja hállet sámegiela, muhto eai máhte lohkat ja čállit. 8% dadjet duššefal áddet sámegiela. Leat julevusámegielagiid gaskkas gos eanemusat sihke hállet, lohket ja čállet.</p>
</list><list><p type="listitem">Eatnašat ohppet sámegiela mánnán. Dat guoská erenoamážit davvisámi guovlluide. Váhnemat ja muđui bearaš leat deaŧaleamos gáldut oahppat sámegiela. Máttasámi guovlluin fas leat semma olus geat ohppet sámegiela easkka rávesolmmožin.</p>
</list><list><p type="listitem">Sámegiella eanaš geavahuvvo lagaš birrasiin, nu go ruovttus, váhnemiid/fulkkiid ja oahppásiid/ustibiid oktavuođas. Giella uhccán geavahuvvo doaktáriid ja dearvvasvuođabálvalusaid ja eará almmolaš ásahusaid oktavuođas. Dušše 11% geavahit sámegiela dearvvasvuođabálvalusaid oktavuođas. Lea vuosttažettiin dakkár oktavuođain olbmot eambbo ohcalit geavahit sámegiela.</p>
</list><list><p type="listitem">Skuvllaid sámegieloahppu oidnojuvvo deaŧaleamos sámegielalaš váikkuhangaskaoapmin. Lea ge dat maid sámegielagat oaivvildit ferte eambbo deattuhit ovddosguvlui. Lassin oaivvildit vástideaddjit ahte galggašii maiddái deattuhit sámegielat TV-fálaldagaid.</p>
</list><list><p type="listitem">Sámegiela dilli lea ollu buoret sámi ásahusain go eará almmolaš ásahusain.  Lea ollu álkkit oažžut njálmmálaš ja čálalaš vástádusaid sámegillii sámi ásahusain go eará almmolaš ásahusain, mat gullet Sámelága giellanjuolggadusaid vuollái.  Muhto máŋga sámi ásahusa ge sáhtášedje lasihit sámegiela geavaheami, ovdamearkka dihtii áššemeannudeamis ja čoahkkingiellan.</p>
</list><list><p type="listitem">Eanáš gielddalaš ásahusain geavahit sámegiela eambbo go eanáš stáhtalaš ja fylkkagielddalaš ásahusat.   Muhto nu unnán go 40 % gielddalaš ásahusain leat vástidan ahte oččošii vástádusa sámegillii jos čálášii sidjiide.</p>
</list><list><p type="listitem">Almmolaš ásahusat sámegiela hálddašanguovllus geavahit sámegiela ollu eambbo go ásahusat hálddašanguovllu olggobealde.  Lea liikká fuones dilli máŋgga ásahusas hálddašanguovllus.  Dušše okta goalmmát oassi dáid ásahusain dieđihit buot almmuhusaid sámegillii.</p>
</list><list><p type="listitem">Sámegiela gelbbolašvuohta orru leamen buoret girkolaš ásahusain go dearvvašvuođa- ja sosiálaásahusain ja riekteásahusain.  100 % girkolaš ásahusain, mat bálvalit hálddašanguovllu álbmoga, lohket ahte unnimus okta bargi máhttá sámegiela.  70 % dearvvašvuođa- ja sosiálaásahusain ja 45 % riekteásahusain leat vástidan seammaláhkai.</p>
</list><list><p type="listitem">Sámi fitnodagat ja organisašuvnnat geavahit sámegiela ollu, earenoamážit go vástidit čálalaččat ja njálmmálaččat.   Fitnodagain ja organisašuvnnain lea alla sámegiela gelbbolašvuohta, ovdamearkka dihtii leat 95 % vástidan ahte badjel bealli dahje buot hálddahusbargit  máhttet sámegiela.</p>
</list><list><p type="listitem">Sámegiela oahpahus lea viidánan duođaid ollu vuođđuskuvllain 1980-logu álggu rájes otná beaivái.  Dál leat golmmageardde eanet skuvllat main lea sámegielfálaladat go 1980-logu ektui.  Skuvlajagi 1999/ 2000 ožžo 2.347 oahppi sámegiela oahpahusa.  Ii oktage oahppan máttasámegiela vuosttašgiellan jagi 1999/ 2000.</p>
</list><list><p type="listitem">19 vuođđoskuvllas oahpahedje maiddái eará fágaid sámegillii jagi 99/ 00.  Muhtun skuvllat eai oahpat eará fágaid sámegillii, vaikke skuvllain leat oahppit geain lea sámegiella vuosttašgiellan.</p>
</list><list><p type="listitem">1990-logu rájes leat birrasii 450 oahppi juohke jagi lohkan sámegiela fágan joatkkaskuvllain.  Joatkkaskuvllat, earret sámi joatkkaskuvllat Kárášjogas ja Guovdageainnus, eai oro oahpaheamin eará fágaid sámegillii go sámegielfága, vaikke skuvllain leat oahppit geat lohket sámegiela vuosttašgiellan.</p>
</list><list><p type="listitem">Jagi 1992 rájes leat mánáidgárddit, main lea sámegielfálaldat, lassánan 35:s 55 mánáidgárdái ja mánáid lohku lea lassánan sullii 20 %:in. Jagi 1999:s fálle 46 mánáidgárddi davvisámegiela, golmma mánáidgárddifálle julevusámegiela ja vihta mánáidgárddi fálle máttasámegiela.</p>
</list><p>Raporttas evttohit earret eará dáid doaimmaid sámegiela nannema ja seailluheami várás:</p>
<list><p type="listitem">Diehtojuohkin guovttegielatvuođa birra ja veahkki sámegielat váhnemidda, nu ahte váhnemiin lea vejolašvuohta oahpahit sámegiela iežaset mánáide ja oidnet dan dehálažžan.</p>
</list><list><p type="listitem">Alfabetiserenprográmma, mii váikkuha ahte sámegielhállit buot sámi guovlluin ohppet lohkat ja čállit sámegiela.</p>
</list><list><p type="listitem">Sierranas giellaovddidanprográmmaid guovlluide, gos ollu sámegielat váhnemiin leat mánát geat eai máhte sámegiela.  Prográmma ulbmil lea ahte olbmot ohppet hállat sámegiela.</p>
</list><list><p type="listitem">Ásahit bearráigeahččanorgána, mii bearráigeahččá almmolaš ásahusaid giellageavaheami.  Orgána sáhttá addit beaivesáhku ásahusaide mat rihkkot Sámelága giellanjuolggadusaid.</p>
</list><list><p type="listitem">Viiddidit sámegiela hálddašanguovllu, dan vuogi mielde ahte gielddat, gos eambbo go gávcci proseantta álbmogis leat sámegielagat, gullet Sámelága giellanjuolggadusaid vuollái.</p>
</list><list><p type="listitem">ÁlgU</p>
</list><list><p type="listitem">Duogáš</p>
</list><p>Sámi giellaráđđi lea geatnegahtton juohke njealját jagi ráhkadit Sámediggái dieđáhusa sámegiela dili birra Norggas. Dát dieđáhus lea oassin Sámedikki dieđáhusas mii ráhkaduvvo juohke sámedikkeáigodagas. Dat lea fas vuođđun ráđđehusa Stuorradikkedieđáhussii Norgga sámepolitihka birra.</p>
<p>Jagi 1999/ 2000 lea čađahuvvon giellageavahaniskkadeapmi Sámi giellaráđi dieđáhusa várás. SEG:s (Sámi Ealáhus- ja Guorahallanguovddáš) lea leamaš ovddasvástádus čađahit iskkadeami Sámi giellaráđi ovddas.</p>
<list><p type="listitem">Ulbmil ja váldooasit</p>
</list><p>Iskkadeami ulbmilin lea buoridit sámi gielaid ovddideami mearridanvuođu Norggas.</p>
<p>Váldooassin leat čuovvovaččat:</p>
<p>1. Sámi guovlluid ovttaskas olbmuid sámegiela geavaheapmi</p>
<p>2. Almmolaš ásahusaid sámegiela geavaheapmi Sámelága giellanjuolggadusaid ektui</p>
<p>3. Sámegiel oahpahus almmolaš oahpahuslágádusain</p>
<p>4. Sámegiela geavaheapmi sámi organisašuvnnain ja fitnodagain</p>
<p>5. Evttohusat seailluhit ja nannet sámegiela iskkadeami bohtosiid vuođul</p>
<p>Váldooasit leat vuoruhuvvon dan ortnega mielde, mii dás boahtá ovdan, nu ahte leat bidjan eanemus návccaid ja deattu čilget mo ovttaskas olbmot geavahit sámegiela, ja unnimus deattu evttohit doaimmaid mo sáhttá seailluhit ja nannet sámegiela.</p>
<list><p type="listitem">Stivren ja organiseren</p>
</list><p>Sámi giellaráđis lea leamaš iskkadeami váldoovddasvástádus, ja stivrenjoavkkus leat Sámi giellaráđi bargolávdegotti áirasat Barbro Lill Hætta, Nils Øyvind Helander ja Nora Brandsfjeld, ja kánturhoavda, Anne Dagmar Biti Mikalsen,čohkkan.</p>
<p>SEG:s (Sámi Ealáhus- ja Guorahallanguovddáš) lea leamaš ovddasvástádus jođihit, lágidit ja čađahit iskkadeami Sámi giellaráđi ovddas. SEG lea bargan njuolggá giellaráđi stivrenjoavkku ektui.</p>
<p>SEG:a prošeaktajođiheaddji lea leamaš Ellen Ravna. Muđui SEG:s leat leamaš mielde direktevra Odd Ivar Solbakk ja Håvald Hansen. Tarja Porsanger lea bargan oasi sámegiela oahpahusa birra. Jorgaleaddjit ja gielladárkkisteaddjit leat leamaš Ingrid Nordal, Trond Are Anti,Tarja Porsanger, Anne Kristine Renander ja Heidi Andersen.</p>
<p>OPINION lea SEG:a sávaldagaid mielde bargan oasi ovttaskas olbmuid giellageavaheami birra. Idar Eidset:s lea leamaš ovddasvástádus OPINION:s. Sámegielat jearahallit ledje Marja Nickel, Olav Nikkinen, Kristine Sara Hætta, Anne Kristine Renander ja Heidi Andersen.</p>
<p>Prošeavtta bágadallanjoavkkus leat leamaš Torkel Rasmussen ja Sámi Allaskuvlla fágačeahppit Jon Todal, Mikkel Nils Sara, ja Torunn Pettersen. Torkel Rasmussen lea árvvoštallan sámegielagiid loguid iešguđetlágan guovlluin. Jon Todal lea earenoamážit rávven telefonjearahallama hámi ja sisdoalu birra. Guktot leaba rávven doaimmaid birra.</p>
<p>Tove Skuddnabb-Kangas lea, njuolggá Sámi giellaráđi vuolde, bargan sierra oasi, mii čiekŋaleabbot čilge ovttaskas olbmuid giellageavaheami. Doaimmat dán oktavuođas leat evttohuvvon.</p>
<list><p type="listitem">Iskkadanvuohki ja gielat</p>
</list><p>Mii leat geavahan sierra guorahallanvuogi iskkadeami iešguđet váldooasis. Go leat guorahallan ovttaskas olbmuid giellageavaheami, de leat geavahan telefonjearahallama. Go leat kárten almmolaš ásahusaid ja sámi organisašuvnnaid ja fitnodagaid, de leat geavahan jearahallanskoviid. Dieđuid sámi oahpahusa birra leat ožžon Sámi oahpahusráđis ja telefovdnaháleštemiin skuvllaiguin.</p>
<p>Dákkár iskkadanvuogit leat dagahan ahte mii leat ožžon dieđuid ollu olbmuid ja ásahusaid birra. Nu ollu go 5 751 ovttaskas olbmo leat leamaš mielde jearahallamis, 1 955 olbmo dain leat leamaš guhkes jearahallamis. 471 almmolaš ásahusa, fitnodaga ja organisašuvnna birra leat ožžon dieđuid.</p>
<p>Iskkadeami fuones beallin lea ahte dáid vugiin ii sáhte oažžut nu čiekŋalis dieđuid sámegiela geavaheami birra. Ovdamearkka dihtii livččiimet sáhttán oažžut ollu dárkkilut dieđuid jos livččiimet fitnan olbmuid luhtte hálešteamen singuin, dahje jos livččiimet johtán ásahusaid mielde geahččan mo dilit duođaid leat. Muhto dákkár vuohkái dárbbaša ollu eanet áiggi, iige livččii lean vejolaš fidnet nu viiddis dieđuid.</p>
<p>Iskkadeami leat čađahan sámegillii ja dárogillii. Telefonjearahallan čađahuvvui máttasámegillii, julevusámegillii, davvisámegillii ja dárogillii. Jearaldagaid álgogiella lei dárogiella. čálalaš jearahallanskovit ledje dušše davvisámegillii ja dárogillii, danin go hui unnán julevu- ja máttasámi ásahusat leat leamaš mielde dás. Álgogiellan lei davvisámegiella. Dieđuid skuvllaid birra leat telefovnna bokte ožžon dárogillii ja davvisámegillii.</p>
<p>Raportta álgogiellan lea leamaš davvisámegiella, earret oassi ovttaskas olbmuid giellageavaheami birra ja raportta loahpahus. Dát oasit čállojuvvojedje dárogillii.</p>
<p>Iskkadanvuogi čilget ja árvvoštallat dárkkilabbot iešguđetlágan váldooasis.</p>
<list><p type="listitem">Eará iskkadanmateriála</p>
</list><p>Dán raportta lassin leat eambbo materiálat, maid leat ráhkadan iskkadeami oktavuođas. Materiálaid sáhttá geavahit ovda mearkka dihtii jos áigu analyseret iešguđetlágan áššiid dárkkilabbot. čuovvovaččat gávdnojit:</p>
<list><p type="listitem">Tabeallagihpa, sulllii 380 siidosaš gihpa tabeallaiguin, telefonjearahallamis, dáro-/ sámegillii</p>
<p type="listitem">Dihtorregistrerejuvvon vástádusat dárogillii, iskkadanoasis ovttaskas olbmuid sámegiela geavaheami birra (dárbbaša statistihkaprográmma SPSS).</p>
<p type="listitem">Dihtorregistrerejuvvon vástádusat sámegillii, iskkadanosiin almmolaš ásahusaid ja sámi organisašuvnnaid/ fitnodagaid birra (dárbbaša statistihkaprográmma NSD-stat).</p>
<p type="listitem">Sierra raporta, gos dr.phil. Tove Skutnabb-Kangasa kommentarat ja evttohuvvon doaimmat ovttaskas olbmuid giellageavaheami birra bohtet ovdan.</p>
</list><p>Sámediggi lea bidjan dán raportta mildosiiguin, tabeallagihppaga ja Tove Skutnabb-Kangasa raportta internehttii.</p>
<list><p type="listitem">OVTTASKASOLBMOT</p>
</list><list><p type="listitem">čoahkkáigeassu</p>
</list><p>Dán iskkadeami váldobeliid sáhttá čohkkestit čuovvovaš čuoggáide:</p>
<list><p type="listitem">Guovlu man mii leat defineren sámegiela váldoguovlun dadjet 17% leat sámegielagat, mii siskkilda dan ahte sii oalle muddui áddejit dábálaš ságastallamiid sámegillii. Daid lohku leat badjel 16 000 olbmo. Dán iskkadeami ja sekundára dieđuid vuođul meroštallat ahte sullii 25 000 olbmo Norggas leat sámegielagat.</p>
</list><list><p type="listitem">Sámegielagiid oassi lea eanemus davvisámi guovlluin mii dahká 18%, ja vuolimus máttasámi guovlluin mii dahká 8%. Julevusámegiela oassi fas lea 12%.  Sámegiela hálddašanguovllus dadjet 64% áddet sámegiela.</p>
</list><list><p type="listitem">53% sámegielagiin sihke hállet, lohket ja čállet sámegiela. 22% áddejit ja hállet sámegiela, muhto eai máhte lohkat ja čállit. 8% dadjet duššefal áddet sámegiela. Leat julevusámegielagiid gaskkas gos eanemusat sihke hállet, lohket ja čállet.</p>
</list><list><p type="listitem">Eatnašat ohppet sámegiela mánnán. Dat guoská erenoamážit davvisámi guovlluide. Váhnemat ja muđui bearaš leat deaŧaleamos gáldut oahppat sámegiela. Máttasámi guovlluin fas leat semma olus geat ohppet sámegiela easkka rávisolmmožin.</p>
</list><list><p type="listitem">Badjelaš bealli sámegielagiin dadjet sii eai máhte sámegiela nu bures go dárogiela, dahje dan giela man hálddašit buoremusat lassin sámegillii. 24% máhttet sámegiela buoremusat dain gielain maid máhttet.</p>
</list><list><p type="listitem">2/3 oassi sámegielagiin dovdet dárbbu máhttit sámegiela buorebut. 28% erenoámážit háliidit oahppat sámegiela buorebut. Lea vuosttažettin dáhttu buoridit hállan- ja čállinmáhtu.  Juohke goalmmát sámegielat olmmoš dáhtošii oahppat sámegiela buorebut rávisolbmuidkurssaid bokte.</p>
</list><list><p type="listitem">Sámegiella eanaš geavahuvvo háleštit olbmuiguin. Badjel bealli geavahit maiddái giela guldalit sámiradio prográmmaid ja sámegielat TV-prográmmaid. Baicca leat dušše 18% geat geavahit sámegiela čálalaččat, reivviid, notáhtaid jna. čállit.</p>
</list><list><p type="listitem">Bealli sámegielagiin geavahit sámegiela beaivválaččat. Máttasámi guovlu earrána hui olu davvisámi ja julevusámi guovlluid ektui. Dušše 19% geavahit sámegiela beaivválaččat. 51% dáin guovlluin dadjet geavahit sámegiela hárvvet go oktii vahkkui.</p>
</list><list><p type="listitem">Sámegiella eanaš geavahuvvo lagaš birrasiin, nu go ruovttus, váhnemiid/fulkkiid ja oahppásiid/ustibiid oktavuođas. Giella uhccán geavahuvvo doaktáriid ja dearvvasvuođabálvalusaid ja eará almmolaš ásahusaid oktavuođas. Dušše 11% geavahit sámegiela dearvvasvuođabálvalusaid oktavuođas. Lea vuosttažettiin dakkár oktavuođain olbmot eambbo ohcalit geavahit sámegiela.</p>
</list><list><p type="listitem">Váhnemiin lea deaŧalaš sadji sámegiela ovddosdoalvumis. Lea lahka oktavuohta das man deaŧalažžan váhnemat oidnet máhttit sámegiela ja man bures iežaset mánát máhttet sámegiela. Váhnemat geat oidnet sámegiela deaŧalažžan, maiddái beroštit das ahte mánát ge máhttet buorre sámegiela. Vuollil 18 jahkásaččaid váhnemat uhccán vástidit ahte mánát eai máhte sámegiela go badjel 18 jahkásaččaid váhnemat. Dát čujuha dan guvlui ahte dálá nuorat ohppet eambbo sámegiela go ovdal.</p>
</list><list><p type="listitem">Lahka bealli sámegielagiin oaivvildit sámegiela dili Norggas otne heittogin, ja juohke goalmmát fas ahte lea buorre nu mo lea. Daid olbmuid gaskkas geat eai hála sámegiela oaivvildit 56% ahte sámegielas lea dat árvu mii galgá. Eai leat nu gallis sámegielagiid ja eará gielagiid gaskkas geat oaivvildit ahte sámegiella lea menddo nanus.</p>
</list><list><p type="listitem">Sámegielagat ja eará gielagat leat eambbo ovttamielalaččat iežaset gielddaid bargui mii guoská  sámegiela ja kultuvrra ovddideapmái.</p>
</list><list><p type="listitem">Skuvllaid sámegieloahppu lea deaŧaleamos sámegielalaš váikkuhangaskaoapmin. Lea ge dat maid sámegielagat oaivvildit ferte eambbo deattuhit ovddosguvlui. Lassin oaivvildit vástideaddjit ahte galggašii maiddái deattuhit sámegielat TV-fálaldagaid.</p>
</list><list><p type="listitem">Álggahus</p>
</list><p>Dán iskkadeami ulbmilin lei kártet deaŧalaš sámi guovlluid ovttaskas olbmuid sámegiela geavaheami (geahča dás vuolábealde). Mihttomearrin lea leamaš sihke iskat man ollugat áddejit sámegiela dain guovlluin, man oktavuođas giella geavahuvvo, ja dasto makkár guottut leat sámegiela ektui ja maiddái sámegielalaš váikkuhangaskaomiide.</p>
<p>čuovvovaččat mii geahčadit čohkkejuvvon materiála mas čujuhit váldodovdomearkkaide ja váldogávdnosiidda. Dieđut dulkojuvvojit statisttalaš rámaid siste. Nu ii leat ge min ulbmil dulkot dieđuid historjjálaš ja sosiokultuvrralaš diliid vuođul. Lea maiddái ráhkaduvvon viiddis tabeallagihpa. Mii čujuhit dasa go lea dárbu dárkileabbo dieđuide.</p>
<list><p type="listitem">Geaográfalaš ráddjen</p>
</list><p>Iskkadeami geográfalaš guovllu ráddjema vuođđun lea gos Norggas sámegielagat ásset. Lea leamaš mearrideaddjin ahte golbma váldogiellajoavkku davvisámegiella, julevusámegiella ja máttasámegiella galget leat mielde. Guovlluid ássama ovddalgihtii árvvoštallama vuođul leat gávnnahan čuovvovaš geográfalaš ráddjema:</p>
<list><p type="listitem">Davvisámi guovlu.</p>
</list><p>- Finnmárku (buot gielddat)</p>
<p>- Romsa: Návuotna, Ráisa, Gáivuotna, Ivgu, Omasvuotna, Ráisavuotna, Beardu, Siellatgielda, Skánit ja Loabát</p>
<p>- Nordlánda: Dieldanuorri ja Evenášši</p>
<list><p type="listitem">Julevusámi guovlu:</p>
</list><p>- Nordlánda: Divttasvuotna ja Hápmir</p>
<list><p type="listitem">Máttasámi guovlu:</p>
</list><p>- Nordlánda: Aarborte (Árbordi) ja Gála </p>
<p>- Davvi Trøndelága: Ráuroviika, Snåase (Snoasa) ja Lierne</p>
<p>- Lulli-Trøndelága: Plassje (earret guovddáža)</p>
<p>- Hedmárku: Engerdála.</p>
<p>Ágga dán juohkimii sáhtášii leat dat ahte dán iskkadeamis eai leat gávpogat nu go Romsa ja Narviika mielde, gos maiddái leat sámegielat ássit. Sivvan dasa lea dat ahte go sámegielagiid proseantaoassi dain gielddain lea hui vuollin, seammás go namahuvvon gielddat livčče dahkan stuorra oasi olbmuin. Dat livččii gártan váttisin doalahit jierpmálaš ekonomalaš rámaid siste, ja juksat doarvái jearahallamiid sámegielagiin čađahit dohkálaš statisttalaš analysaid. Lea sullii seammá ákkat Rørosa dáfus go leat mearridan jearahallat duššefal olggobealde Rørosa guovddáža. Dan válljiimet go diehtit ahte eanemus sámegielagiid juksá olggobealde guovddáža. Danne Rørosa logut eai ovddas Rørosa gieldda, muhto guovlluid olggobealde Rørosa guovddáža.</p>
<list><p type="listitem">Iskanjoavku ja sámegielaga definišuvdna</p>
</list><p>Sáhttit kártet sámegielagiid oasi guovllus, de fertiimet definerejuvvon geográfalaš guovllus deivvolaččat válljet olbmuid. Iskkadeapmi galggai kártet sámegielagiid ja eará gielagiid guottuid sámegiela ektui. Mii leat jearahallan guktuid joavkkuid. Go sámegielagiid oassi lea mearkkašahtti uhccit go eará gielagiid oassi, de mearrideimmet kvoteret. Dat mearkkaša dan ahte mii jearahalaimet dadjat seammá olu sámegielagiid go eará gielagiid, vaikko vel summal gessojuvvon olbmuid bokte livččii leamaš sámegielagiid oassi dušše 1/5.</p>
<p>Sámegielaga definišuvdna lei dat ahte olbmot muhtun muddui áddejit dábálaš ságastallama. 5751 olbmo ožžo buohkat gažaldaga áddejit go sámegiela dán definišuvnna mielde. Dain vástidedje 4797 olbmo ahte eai ádde sámegiela. Daid gaskkas fas válljiimet 1001 olbmo geat galge vástidit guottuid birra sámegiela ektui. Dat válljejuvvojedje deivvolaš prinsihpa vuođul vai iskanjoavku mii ii máhte sámegiela ovddasta visot daid geat eai máhte sámegiela guovllus. Go jearahalaimet buot sámegielagiid ja sullii 1/4 oasi dain geat eai máhte sámegiela, de leat dakko bokte váfistan guktuid joavkkuid ovddasteaddjivuođa, ja seammás váfistan ahte sámegielagiid kárten lea dahkkon ovddasteaddji joavkku vuođul, buohkanassii 5751 olbmo guovllus. Juohke gielda ovddasta dainna loguin mii daidda lea rivttes oassi olles guovllu ektui.</p>
<p>Maŋŋá go sullii 3/4 oassi eará gielagiin čuldojuvvojedje, de čađahuvvui 1955 dievaslaš jearahallama. Jerahallamat juohkásedje guovlluid mielde čuovvovaččat:</p>
<p><em type="bold">Sámegielagat Eará giela </em><em type="bold">gat </em></p>
<p><em type="bold">Davvisámegiella </em>880 853 </p>
<p><em type="bold">Julevusámegiella </em>37 47 </p>
<p><em type="bold">Máttasámegiella </em>37 101 </p>
<p>Buohkanassii 954 1001</p>
<list><p type="listitem">čađaheapmi</p>
</list><p>Dán iskkadeami vuogádat lea leamaš jearahallat telefuvnna bokte. Jearahallan čađahuvvui guovvamánu 1.b. - njukčamánu 31. b. rádjái. Jearahallan čađahuvvui OPINION:a lanjain Bergenis gaskkal tii. 16.30 ja 21.30 dihtor vuođđuduvvon telefonjearahallanprográmma vuođul (CATI).</p>
<p>čađaheami deaŧalaš eaktun lei ahte vástideaddjiin galggai leat vejolaš jearahallot sámegillii go dan háliidedje. Mii bestiimet vihtta sámegielat olbmo jearahallin: golbma davvisámegielaga, ovtta julevusámegielaga ja ovtta máttasámegielaga. Golbma davvisámi jearahalli bestiimet Bergena sámi birrasis, ja ledje ge mielde miehtá jearahallanáigodaga. Julevu- ja máttasámi jearahallit bohte Oslo ja Røros guovlluin. Go ledje nu uhccán geaid jearahallat dáid guovlluin, de ráddjiimet jearahallama doppe ovtta vahkkui guovvamánus. Lassin sámegielat jearahalliide, de doibme maiddái OPINION:a iežas jearahallit. Sii jearahalle eará gielat olbmuid.</p>
<p>Jearahallanjođiheaddji dárkkistii vástádusaid joatkavaččat. Buot olbmot leat jearahallon seammaláhkai. Ovdal go iskkadeapmi álggahuvvui, de besse jearahallit vuđolaččat oahpasmuvvat jearahallanskovvái vai buohkat áddejedje gažaldagaid sisdoalu seammaláhkai. Jođiheaddji dárkkistii doibmet go jearahallanskovit ulmiliid mielde. Buot jearahallit čađahedje oahppoprográmma ovdalgo jearahallan álggii, ja sii leat dáhkidan jávohisvuođabákku.</p>
<list><p type="listitem">Viiban</p>
</list><p>Olbmuid gesiimet summal Telenora priváhta abonenttaid registaris. Buohkanassii geavaheimmet 11523 telefonnummira. 1480 telefonnummira eai vástidan. Jearhallanáigodagas čuojahuvvui guđa geardde buot telefonnummiriidda. 4292 olbmo eai háliidan vástidit. Vástidanbiehttaleapmi siskkilda dan ahte olbmot eai hálit leat mielde iskkadeamis. Dán iskkadeami vástidanbiehttaleapmi lea veháš allelis go dat mii lea dábálaš álbmotiskkademiin. Dán iskkadeami fáddá veadjá leat sivvan go soapmásat biehttaledje vástideames. Dat fas sáhttá čujuhit dan guvlui ahte mis ii lean doarvái vuođđu gokčat daid guovlluid mat leat eanemus negatiivva sámegiela ja kultuvrra ektui. Dán raportta bohtosiid dalle fertešii dulkot veháš konservatiivvalaččat. Dattege fertet leat várrugasa navdit dan ahte vástidanbiehttaleapmi lea stuorát jogo sámegielagiid dahje eará gielagiid gaskkas. Ii mihkkige duođaš ahte nu lea. Biehttaleapmi lei eanemusat julevusámi guovlluin. Dasto gávnnaheimmet guođđit namaheames Sámi giellaráđi nama introdukšuvnnas.</p>
<p>Vástádusaid gustojeaddji lohku sámegiela áddema oasis gárttai dalle 5751 olbmo. Dán logus čuldojedje 3796 eará gielaga eret. Mis leat dalle 1955 dievaslaš jearahallama.</p>
<list><p type="listitem">Meaddimat ja signifikánsa</p>
</list><p>Juohke álbmotiskkademiin leat spiehkastagat. Mađe stuorát lohku dađe uhccit leat meaddimat. Dán iskkadeamis mas leat 5751 olbmo mielde, main jearahallui sámegiela áddemis ja mas konfidensinterválla lea 95%, de molsašuvvet meaddinlogut 0.8 prosentačuoggá 10/90 juohkimis 1.3 proseantačuoggá rádjái 50/50 proseantta vástádusjuohkimis. 1000 olbmo sturrosaš joavku, mat leat guovtti joavkkus; sámegielagat ja eará gielagat, gártet seammá meaddinlogut molsašuvvat gaskkal 2 ja 3 proseantačuoggá. Nu mii sáhttit 95% sihkkarvuođain dadjat ahte 10% bohtosiin lea gaskkal 8 ja 12% jos livččiimet iskan olles álbmoga (populašuvnna).</p>
<p>Praktihkalaččat dát mearkkaša ahte dieđut earret eará olbmuid birra, geat ásset julevu- ja máttasámi guovlluin, leat eambbo eahpesihkkarat go dieđut davvisámi guovlluid olbmuin, daningo julevu- ja máttasámi guovlluin leat čađahan uhcit jearahallamiid go davvisámi guovlluin.</p>
<p>Dán raporttas geavahit doahpaga signifikánsa (dovdomearkkalaš) bohtosiid analyseremis. Statisttalaš signifikánsa čilge lea go gávnnus statisttalaččat doallevaš dahje dovdomearkkalaš go vuhtii váldá dan eahpesihkkarvuođa mii álo lea dákkár iskkademiin.</p>
<list><p type="listitem">Sámegielagiid oasi kárten</p>
</list><p>Vuosttaš gažaldaga ulbmil lei kártet lea go vástideaddji sámegielat vai ii. Mii defineriimet sámegielaga dakkár olmmožin mii ádde giela dan mađe bures ahte sáhttá muhtun muddui gulahallat sámegillii. Dan dagaimet ee. fátmmastit maiddái daid geat áddejit sámegiela, muhto eai leat oadjebasa hállat. Viidodahttit dan, ja eastadit vuolleraporterema ja vejolaš vuostehágu sámegillii ja kultuvrii, de ovttastahtiimet sámegiela eará gielaiguin.</p>
<list><p type="listitem">Sámigielatguovlluid sámegielagiid lohku</p>
</list><p>Dás vuolábealde oaidnit vástádusaid gažaldahkii makkár giela áddejit. Gažaldat lei ná:</p>
<p>”Vuos jearašin makkár giela don máhtát dahje muhtun muddui áddet. Áddet sániin oaivvildit ahte sáhtát čuovvut dábálaš ságastallama. Mun namahan muhtun gielaid, ja bivddán du vástidit maid gielaid áddet.”</p>
<p>Dás oaidnit ahte guovllu man mii defineriimet sámegiela váldoguovlun, lea sámegielagiid oassi (geat áddejit sámegiela) 17%. Mealgat stuorát oassi áddejit ruoŧagiela, eŋgelasgiela ja duiskagiela. Dattege ii mearkkaš dat ahte sámegiella ii leat deaŧalaš. Nu go mii dás maŋŋelis oaidnit, de hállet 51% sámegiela beaivválaččat. Vaikko eat leat ge jearran man dávjá eŋgelas- ja ruoŧagiella geavahuvvo, de sáhttit navdit ahte duot gielat dattege eai leat seammá olu anus.</p>
<p>Sii geat vástidedje áddet jogo suomagiela dahje kvenagiela, dahje sihke suoma- ja kvenagiela, ledje 13%.</p>
<list><p type="listitem">Iešguđet giellaguovlluid sámegielagiid oassi</p>
</list><p>Leat erohusat sámegielagiin go árvvoštallat materiála geográfalaš oasseguovlluid mielde. Deaŧalaš juohkin dalle lea geahčadit dain golbma giellaguovlluid ektui, davvisámegiela, julevusámegiela ja máttasámegiela. čuovvovaš govvosis oaidnit vástádusjuohkima giellaguovlluid ektui.</p>
<p>Govus čájeha ahte sámegielagiid oassi lea alimus davvisámi guovlluin ja vuolimus máttasámi guovlluin. Dát erohus lea statisttalaččat signifikánta. Sivvan dasa lea vuosttažettiin dat ahte sámegiela hálddašanguovllu oassi lea olles 64%. Eará gielddain davvisámi guovlluin lea sámegielagiid oassi 9%, sullii seammá vuollin go máttasámi guovlluin. Julevusámi guovlluin dadjet 12% áddet sámegiela.</p>
<p>Go dan muttos olu go 5751 olbmo leat jearahallon vuosttaš gažaldaga bokte, de sáhttit goittoge juogalágan deaivilvuođain juoidá dadjat guoski gielddaid sámegielagiid osiid birra iskkadeamis. Lea dattege fuopmášahtti ahte smávit gielddain gos leat vuollil 100 jearahallama, de leat spiehkastagat oalle olu. Dát guoská ovdamearkka dihtii Ráuroviikii, gos navdit ahte leat uhcit sámegielagat, ja Loabágii, gos navdit ahte lea eambbo sámegielagat go dat mii lea boahtán ovdan telefonjearahallamis. čuovvovaš tabeallas leat danne sierra kolonnat gallása leat jearahallan guoski gielddain, ja guhtemuš meaddinloguid mielde proseantaoasit galget dulkojuvvot.</p>
<p><em type="bold">Gielda </em></p>
<p><em type="bold">Sámegielagiid </em></p>
<p><em type="bold">oassi </em></p>
<p><em type="bold">Jearahalla- </em></p>
<p><em type="bold">miid lohku </em></p>
<p><em type="bold">Spiehkastagat </em></p>
<p><em type="bold">(+/-) </em></p>
<p><em type="bold">Davvisámiguovlu </em></p>
<p>Guovdageaidnu</p>
<p>96%</p>
<p>180</p>
<p>2,9%</p>
<p>Kárášjohka</p>
<p>94%</p>
<p>146</p>
<p>3,9%</p>
<p>Unjárga</p>
<p>75%</p>
<p>43</p>
<p>12,9%</p>
<p>Deatnu</p>
<p>53%</p>
<p>154</p>
<p>7,9%</p>
<p>Gáivuotna</p>
<p>46%</p>
<p>125</p>
<p>8,7%</p>
<p>Fálesnuorri</p>
<p>40%</p>
<p>60</p>
<p>12,4%</p>
<p>Porsáŋgu</p>
<p>35%</p>
<p>215</p>
<p>6,3%</p>
<p>Loabát</p>
<p>14%</p>
<p>35</p>
<p>11,5%</p>
<p>Bearalváhki</p>
<p>13%</p>
<p>54</p>
<p>9,0%</p>
<p>Skánit</p>
<p>12%</p>
<p>137</p>
<p>5,4%</p>
<p>Álaheadju</p>
<p>12%</p>
<p>814</p>
<p>2,2%</p>
<p>Omasvuotna</p>
<p>12%</p>
<p>85</p>
<p>6,9%</p>
<p>Láhppi</p>
<p>12%</p>
<p>51</p>
<p>8,9%</p>
<p>Davvesiida</p>
<p>10%</p>
<p>63</p>
<p>7,4%</p>
<p>čáhcesuolu</p>
<p>9%</p>
<p>315</p>
<p>3,2%</p>
<p>Mátta-Várjjat</p>
<p>9%</p>
<p>439</p>
<p>2,7%</p>
<p>Ráisa</p>
<p>9%</p>
<p>226</p>
<p>3,7%</p>
<p>Ivgu</p>
<p>8%</p>
<p>169</p>
<p>4,1%</p>
<p>Návuotna</p>
<p>8%</p>
<p>60</p>
<p>6,9%</p>
<p>Davvenjárga</p>
<p>7%</p>
<p>175</p>
<p>3,8%</p>
<p>Ákŋovuongohpi</p>
<p>7%</p>
<p>61</p>
<p>6,4%</p>
<p>Hámmárfeasta</p>
<p>6%</p>
<p>462</p>
<p>2,2%</p>
<p>Ráisavuotna</p>
<p>5%</p>
<p>154</p>
<p>3,4%</p>
<p>Báhcavuotna</p>
<p>5%</p>
<p>132</p>
<p>3,7%</p>
<p>Muosát</p>
<p>3%</p>
<p>67</p>
<p>4,1%</p>
<p>Gáŋgaviika</p>
<p>2%</p>
<p>55</p>
<p>3,7%</p>
<p>Beardu</p>
<p>1%</p>
<p>156</p>
<p>1,6%</p>
<p>Siellatgielda</p>
<p>1%</p>
<p>98</p>
<p>1,9%</p>
<p>Dieldanuorri</p>
<p>0%</p>
<p>63</p>
<p>Evenášši</p>
<p>0%</p>
<p>21</p>
<p><em type="bold">Julevusámi guovlu </em></p>
<p>Divttasvuotna</p>
<p>19%</p>
<p>175</p>
<p>5,8%</p>
<p>Hápmir</p>
<p>3%</p>
<p>149</p>
<p>2,7%</p>
<p><em type="bold">Máttasámi guovlu </em></p>
<p>Ráuroviika</p>
<p>15%</p>
<p>26</p>
<p>13,7%</p>
<p>Lierne</p>
<p>11%</p>
<p>66</p>
<p>7,5%</p>
<p>Snåase/Snoasa</p>
<p>9%</p>
<p>130</p>
<p>4,9%</p>
<p>Gála</p>
<p>6%</p>
<p>66</p>
<p>5,7%</p>
<p>Plassje</p>
<p>(earret guovddáža)</p>
<p>6%</p>
<p>50</p>
<p>6,6%</p>
<p>Engerdála</p>
<p>5%</p>
<p>76</p>
<p>4,9%</p>
<p>Aarborte/Árbordi</p>
<p>5%</p>
<p>89</p>
<p>4,5%</p>
<p><em type="bold">Olles guovlu </em></p>
<p>17%</p>
<p>5751</p>
<p>1,0%</p>
<list><p type="listitem">Iešguđet sámegielaid viidáneapmi</p>
</list><p>Sámegielagiid jearahallamis dasto jearaimet guhtemuš sámegiela áddejit. Eahpitkeahttá lea davvisámgiella stuorámus giella mii dahká 90% olles guovllus. Dasto julevusámegiella 11% ja máttasámegiella 6%. Eará sámegielaid áddejit 3%. Dás vuolábealde oaidnit osiid man olu áddejit iešguđet gielaid guoski giellaguovlluin.</p>
<p>Govus čájeha ahte lea hui čavddis giellaguovlluid siste mii guoská guhtemuš gielaid áddejit. Leat gorálaččat hárvvet geat dadjet áddet eanet gielaid: 8% davvisámi guovlluin, 16% julevusámi guovlluin ja 14% máttasámi guovlluin. Go julevusámi ja máttasámi guovlluin eai leat nu gallis jearahallon, de eai leat daid guovlluid oasit signifikánta allelis go davvisámi guovlluin.</p>
<list><p type="listitem">Sámegielagiid lohku válljejuvvon guovlluin ja Norggas</p>
</list><p>Go mii dán iskkadeami geográfalaš guovlluin rehkenastit proseantaloguid buhtes loguide, de meroštallat ahte badjel 16.000 rávisolbmo áddejit sámegiela (17% rávisolbmuin). Muhtumat áddejit maiddái eará sámi gielaid. Statisttalaččat juohkásait sierranas gielat ná:</p>
<list><p type="listitem">sullii 14.550 olbmo áddejit davvisámegiela</p>
<p type="listitem">sullii 1.720 olbmo áddejit julevusámegiela</p>
<p type="listitem">sullii 1.020 olbmo áddejit máttasámegiela</p>
<p type="listitem">sullii 500 olbmo áddejit eará sámegielaid</p>
</list><p>Lassin bohtet dat guovllut mat eai leat leamaš iskkadeamis mielde. Min ovddalgihtii árvvoštallan válljujuvvon guovlluid sámegielagiid lohku doalai bures deaivása. Danne leat ge sullasaččat árvvoštallan guovlluid mat eai lean mielde iskkadeamis.</p>
<p>Mii navdit čuovvovaččat:</p>
<list><p type="listitem">sullii 400 olbmo áddejit sámegiela Gaska-Romssas</p>
<p type="listitem">sullii 800 olbmo áddejit sámegiela Romssas</p>
<p type="listitem">sullii 300 olbmo áddejit sámegiela Narviikkas, Harstadas ja Budejjus</p>
<p type="listitem">sullii 3.500 olbmo áddejit sámegiela eará guovlluin (vuosttažettiin Gaska- ja Mátta-Norggas, earret daid máttasámi guovlluid mat leat leamaš iskkadeamis mielde).</p>
</list><p>Dalle leat 5.000 rávisolbmo geat áddejit sámegiela eará guovlluin go dat guovllut mat leat leamaš iskkadeamis mielde.</p>
<p>Duššefal olbmot badjel 18 jagi leat jearahallojuvvon. Dattege háliideimmet meroštallat olles álbmoga logu. Danne meroštallat ahte sullii 4.000 máná ja nuora vuollil 18 jagi áddejit sámegiela. Dán logu vuođđun lea dán joavkku olmmošlogu oassin iskkadeami guovlluin, ja dasto navdit ahte uhccit oassi dáin ahkosaččain áddejit sámegiela go álbmot muđui.</p>
<p>Telefuvdnaiskkadeami loguid ektui, de leat olggobealde iskkadeami guovlluid ja mánáid ja nuoraid logut hui eahpesihkkarat. Dattege sáhttit meroštallat ahte 25.000 rávisolbmo Norggas áddejit sámegiela nu bures ahte sáhttet čuovvut dábálaš ságastallama.</p>
<p>8 % dain geat jearahallojuvvojedje, vástidedje dušše áddet sámegiela (gč. <em type="italic">2.5.1 Sámegielmáhttu iešguđet dásii </em><em type="italic">n </em>). Jos dát dieđut heivejit oppa sámegiela álbmogii Norggas, de sáhttit navdit ahte sullii 23.000 olbmo Norggas leat sámegielhállit. </p>
<list><p type="listitem">Mo lea oahppan sámegiela?</p>
</list><p>Goas ja mo lea oahppan sámegiela lea dávjá mearrideaddjin das man bures máhttá giela. 11. ja 12. gažaldagas iskat dan.</p>
<list><p type="listitem">Goas áddegoahtá sámegiela?</p>
</list><p>Eanaš sámegielagat dadjet sii oahppagohte sámegiela mánnán. 74% oahppagohte sámegiela mánnán, 10% nuorran ja 15% rávisolmmožin. čuovvovaš govus dattege čájeha ahte leat geográfalaš erohusat das goas oahppagoahtá sámegiela</p>
<p>Lea vuosttažettiin davvisámi guovlluin gos ohppet sámegiela mánnán. Máttasámi guovlluin leat measta seamma olus geat ohppet giela rávisolmmožin go dat geat ohppet mánnán. Davvisámi guovlluin leat vuosttažettiin sámegiela hálddašangielddain gos ohppet sámegiela mánnán (82%). Maiddái eará davvisámi gielddain lea dat oassi allat (66%).</p>
<list><p type="listitem">Mo lea oahppan sámegiela?</p>
</list><p>Ii leat imaštahtti go váhnemat, oappát ja vieljat leat deaŧaleamos doarjjan sámegiela dikšumis. Go mii leat jearran mo sii leat oahppan sámegiela, de dadjet 68% ahte sii leat oahppan váhnemiid, vieljaid ja oappáid bokte. čuovvovaš govvosis oaidnit mo vástádusat juohkásedje.</p>
<p>Dán gažaldahkii ledje máŋga vástádusa vejolačča. Danne vástádusat eai mana 100% rádjái. Mii oaidnit ahte lea lagaš sosiálalaš biras mii lea deaŧaleamos gáldu oahppat sámegiela. Easkka viđát deaŧaleamos gáldu boahtá vuođđoskuvlla oahppu. Dan ahte váhnemat, oappát ja vieljat leat deaŧalaš gáldu, oaidnit das go 79% sámegielagiin dadjet sin váhnemiid máhttit dahje máhtte sámegiela. 85% dain geain lea /lea leamaš sámegielat váhnemat dadjet váhnemiid okta dain oahppogálduin. Sii, geain eai leat/leat leamaš sámegialat váhnemat, dadjet ustibiid ja oahppásiid oahppogáldun (41%).</p>
<p>Nuorra olbmot namahit formálalaš oahpu nugo vuođđoskuvlla ja joatkkaskuvlla eambbo go rávvásat olbmot. 31% vuollil 30 jagi dadjet vuođđoskuvlla gáldun iežaset sámegielamáhttui, ja dušše 6% dain geat leat badjel 60 jagi. 20% nuoramusain leat oahppan sámegiela joatkkaskuvllain. Lea vuosttažettiin sámegiela hálddašangielddain, gos skuvllaid namahit, vaikko vel vissis oassi maiddái julevusámi guovlluin čujuhit skuvlla oahppogáldun.</p>
<p type="listitem">Man buorre lea sámegielmáhttu?</p>
<list><p type="listitem">Sámegielmáhttu iešguđet dásiin</p>
</list><p>Dainna unna gáibádusain man geavaheimmet gohčodit sámegielagin, lei miellagiddevaš kártet man bures máhttá sámegiela. Dat lei maid miellagiddevaš njálmmálaš ja čálalaš árbevieru dáfus. Danin jearaimet man bures guhtege oaivvildii máhttit sámegiela njealji dásis: áddet, hállat, lohkat, ja čállit. Vuolábealde leat ovdanbuktán man ollugat lohket iežaset máhttit sámegiela hui bures iešguđet dásiin.</p>
<p>Nu go oaidnit de lea sámegiella eatnašiidda njálmmálaš giella, dan dáfus ahte lea stuorra erohus das man ollugat áddejit ja hállet sámegiela hui bures ja man ollugat dadjet iežaset lohkat ja čállit sámegiela hui bures. Jos dušše geahččá dan oasi mii vástida <span type="quote">”hui bures”</span> de dat ii lahkage čájet olles gova. Dat ahte vástidit iežas máhttit juoidá hui bures lea ollugiidda váttis. Nu sáhttet ge máŋggas duhtat duššefal vástidit <span type="quote">”oalle bures”</span> vaikko vel máhttet ge. Go oktii bidjat hui bures ja oalle bures, de juohkásit vástádusat iešguđet dásiin čuovvovaččat:</p>
<p><em type="bold">Sámegielmáhttu </em></p>
<p><em type="bold">Vástidan <span type="quote">”hui/oalle bures”</span> </em></p>
<p>Áddejit</p>
<p>76%</p>
<p>Hállet</p>
<p>62%</p>
<p>Lohket</p>
<p>42%</p>
<p>čállet</p>
<p>27%</p>
<p>Go dán árvvoštallá agi ektui, de oaidnit ahte ahte rávvásat olbmot eambbo go nuorat dadjet siii áddejit ja hállet sámegiela bures. Dát govva muhttašuvvá lohkama ja čállima dáfus. čállingiela fas nuorat hálddašit buorebut go rávvásat olbmot.</p>
<p>Miellagiddevaš dán oktavuođas lea maiddái oaidnit makkár erohusat leat iešguđet sámegielaid gaskkas dan ektui man bures daid máhttet. čuovvovaš tabeallas oaidnit dan oasi geat dadjet máhttit sámegiela hui bures dahje oalle bures iešguđet dásiin, ja guhtemuš giela áddejit.</p>
<p><em type="bold">Sámegielmáhttu </em></p>
<p><em type="bold">Sámeg </em><em type="bold">ielat </em></p>
<p><em type="bold">Davvisámegiella </em></p>
<p><em type="bold">Julevusámegiella </em></p>
<p><em type="bold">Máttasámegiella </em></p>
<p>Áddejit</p>
<p>78%</p>
<p>84%</p>
<p>62%</p>
<p>Hállet</p>
<p>65%</p>
<p>72%</p>
<p>54%</p>
<p>Lohket</p>
<p>44%</p>
<p>57%</p>
<p>42%</p>
<p>čállet</p>
<p>28%</p>
<p>45%</p>
<p>32%</p>
<p>Tabeallas oidno ahte oahppodássi orru leamen buoremus dain geat máhttet julevusámegiela. Dat guoská juohke dásiide. Dattege ferte áiccaldahttit erohusa julevu- ja davvisámegielas dan dáfus ahte áddet ja hállat eai leat statisttalaččat signifikánta. Baicca dat guoská lohkan- ja čállinmáhttui. Maiddái fuopmát ahte njálmmálaš ja čálalaš gielaid erohus lea stuorámus davvisámegielagiin. Orru leamen stuorát erohus daid gaskkas geat hállet davvisámegiela bures daid ektui geat lohket ja čállet davvisámegiela bures. Dat erohus lea uhccit daid gaskkas geat máhttet julevusáme- ja máttasámegiela.</p>
<p>Go dán geahččat davvisámi guovlluid geográfalaš regiuvnnaid ektui, de oaidnit čielga erohusa sámegiela hálddašangielddaid ja eará davvisámegielddaid gaskkas.</p>
<p>Dan erohusa oaidná čuovvovaš tabeallas:</p>
<p><em type="bold">Sámegielmáhttu Hálddašangielddat Gielddat muđui davvsámi guovlluin </em></p>
<p>Áddejit 88% 61%</p>
<p>Hállet 78% 42%</p>
<p>Lohket 56% 20%</p>
<p>čállet 37% 10%</p>
<p>* Dán tabealla erohusat leat visot signifikánta.</p>
<p>Dán rádjái leat guovdilastán daid geat dadjet máhttit sámegiela bures. čuovvovaččat geahčadit daid geat dadjet sii eai máhte hállat, lohkat ja čállit sámegiela. čuovvovaš govvosis oaidnit vástádusaid iešguđet dásiin. Go han buohkat leat dadjan sii muhtun muddui áddejit sámegiela, de čájehit dušše golmma eará dásiid juohkáseami.</p>
<p>Govus fas čájeha erohusa njálmmálaš ja čálalaš giellageavaheamis. Mii oaidnit ahte dušše 10% dain geat áddejit sámegiela eai máhte hállat. Dattege dadjet lahka bealli ahte eai čále sámegiela. Fas oaidnit čalbmáičuohcci erohusa nuoraid ja rávvásiid gaskkas. 58% badjel 60 jahkásaččain dadjet sii eai čále sámegiela ja vuollil 30 jahkásaččain fas lea seammá oassi 27%.</p>
<p>Dáid gažaldagaid vuođul sáhttit maiddái ráhkadit álkkes indeksa das man bures sámegiela máhttá. Mii leat dás konstrueren variábela mii čájeha osiid dain geat áddejit sámegiela muhto eai hála, loga dahje čále, ja osiid dain geat dadjet sihke áddet, hállat, lohkat ja čállit. Dat juohkása ná:</p>
<p>Badjel bealli dadjet máhttit sihke hállat ja čállit. Juohke viđát sámegielat máhttá dušše njálmmálaš giela ii ge čállingiela. Dat čujuha dasa ahte mađe boarrasat dađe dávjjit gullá maŋimuš jovkui, ja mađe nuorat dađe dávjjit gullá dan jovkui gos sihke hálddašit njálmmálaš ja čállingiela.</p>
<p>Govvosis vuolábealde oaidnit ahte oassi mii máhttá sihke čálalaš ja njálmmálaš giela lea alimis julevusámegielagiin ja vuolimus máttasámegielagiin. Dát erohus lea signifikánta.</p>
<p><em type="bold">Sámegielmáhttu </em></p>
<p><em type="bold">Sámegielat </em></p>
<p><em type="bold">Davvisámegiella </em></p>
<p><em type="bold">Julevusámegiella </em></p>
<p><em type="bold">Máttasámegiella </em></p>
<p>Áddejit/hállet/lohket</p>
<p>55%</p>
<p>69%</p>
<p>45%</p>
<p>Áddejit/hállet/lohket,</p>
<p>eai čále</p>
<p>15%</p>
<p>5%</p>
<p>10%</p>
<p>Áddejit/hállet, eai loga/ čále</p>
<p>21%</p>
<p>16%</p>
<p>27%</p>
<p>Áddejit, eai hála/loga/čále</p>
<p>6%</p>
<p>9%</p>
<p>12%</p>
<p>Mii maiddái fuopmát ahte dat oassi geat dušše áddejit sámegiela lea veháš stuorát julevusámi ja máttasámi guovlluin. Dát erohus dattege ii leat statisttalaččat signifikánta.</p>
<list><p type="listitem">Sámegiella dárogiela dahje eará gielaid ektui</p>
</list><p>Mihttun dasa man bures giela hállá lea buohtastahttit eará gielaiguin. 5. ja 6. gažaldagain dáhtuimet buohtastahttit sámegiela dan giela ektui man máhttá buorebut sámegiela lassin. 5. gažaldaga bokte gávnnaheimmet ahte 83% sámegielagiin lea dárogiella man máhtte buoremusat sámegiela lassin. Lea veháš imaštahtti dattege ahte 9% dadjet máhttit eŋgelasgiela buoremusat lassin sámegillii. Dat dilli lea vuosttažettiin nuoraid gaskkas (19%). Dasto dadjet 3% suomagiela ja 2% ruoŧagiela. Dušše 1% dadjet dušše máhttit sámegiela.</p>
<p>6. gažaldagas bivddiimet vástideaddjiid árvvoštallat máhttet go sámegiela buorebut, seamma bures dahje fuonibut dan giela ektui man máhttet buoremusat sámegiela lassin. Vástádusat juohkásedje ná:</p>
<p>Bealli sámegielagiin guovllus dadjet máhttit sámegiela fuonibut dan giela ektui man máhttá buoremusat. Dattege juohke njealját sámegielat hálddaša sámegiela buoremusat daid gielaid ektui maid máhttá. Lea vuosttažettiin davvisámi guovlluin, ja erenoamážit sámegiela hálddašanguovllu gielddain, ahte sámegiella lea nannoseamos dárogiela ja eará gielaid ektui. 46% dadjet máhttit sámegiela seamma bures dahje buorebut. Sámegiela hálddašanguovllu oassi lea 59%. Julevusámi guovlluin lea fas 35% ja máttasámi guovlluin 11% geat máhttet sámegiela seamma bures go eará gielaid.</p>
<p>Mii oaidnit ahte nuorat sámegielagat uhccán oidnet sámegiela iežsaet vuosttasgiellan go rávvásat. 65% vuollil 30 jahkásaččain oidnet iežaset sámegielmáhtu fuonibun dan giela ektui man buoremusat máhttet. Badjel 60 jahkásaččaid oassi lea fas 45%. Nuorat lohket ja čállet sámegiela buorebut go rávvásat, muhto uhccán oidnet sámegiela iežaset vuosttasgiellan.</p>
<list><p type="listitem">Man stuorra beroštupmi lea buoridit sámegielmáhtu?</p>
</list><p>Mii leat dássážii oaidnán ahte sámegielmáhttu veháš molsašuddá. Dán iskkadeami oassemihttun lea leamaš kártet dárbbu buoridit sámegielmáhtu. Danne jearaimet ahte sávašedje go máhttit sámegiela buorebut. Dasto jearaimet beroštit go oahppat sámegiela buorebut, ja jos nu, de man suorggis ja mo háliidit oahppat. Maŋimuš gažaldagaid divuimet duššefal daidda geat dovddahedje dárbbu ja háliidit eambbo oahppat. čuovvovaš govvosis bohtet vástádusat ovdan oassin olles sámegielatjoavkkus.</p>
<p>2/3 oassi sámegielagiin dadjet sii duollet dálle dahje dávjá dovdet dárbbu buoridit sámegielamáhtuset. Leat uhccán erohusat iešguđet giellaguovlluin dan gažaldahkii, vaikko oaidnit ge ahte dárbu lea stuorát máttasámi guovlluin. Ii leat erohus sámegiela hálddašanguovllu ja eará davvisámi guovlluin. Maiddái eai leat signifikánta erohusat iešguđet ahkejoavkkuid gaskkas, earret 60 jahkásaččain gean lea hui unna oasáš geat beroštit buoridit sámegielmáhtu.</p>
<p>Daid gaskkas geat dovdet dárbbu buoridit sámegielmáhtu lea maiddái beroštupmi buorre. Lahka 80% dadjet ahte sis leat erenoamáš buorre dahje oalle stuorra beroštupmi buoridit sámegiela. Buot sámegielagiin dahket sii 52%. Dadjat bealli buot sámegielagiin guovllus beroštit buoridit sámegielmáhtuset. 24% beroštit erenoamážit.</p>
<p>Dasto jearaimet maid surggiin háliidit buoridit sámegielmáhtu. Vuolábealde oaidnit juohkáseami oassin buot sámegielagiin. Go máŋga vástádusa ledje vejolaččat, de eai mana vástádusat 100% rádjái.</p>
<p>Mii oaidnit ahte buoridit sámegielamáhtu lea viehka bures juohkásan ieštuđet dásiin. 1/3 oassi sámegielagiin háliidit hállat sámegiela buorebut, ja masá seamma olu háliidit máhttit čállit buorebut. Dárbu máhttit hállat sámegiela buorebut lea allelis davvisámi gielddain earret hálddašangielddain, ja maŋimuš namahuvvon suorggis fas lea dárbu máhttit hállat sámegiela buorebut.</p>
<p>Loahpas jearaimet mo háliidit buoridit sámegielamáhtu. Ovdanbuktit vástádusaid oassin olles joavkkus, de oaidnit sierranas oahppovugiid potensiála.</p>
<p>Mii oaidnit ahte juohke goalmmát sámegielat hálida buoridit sámegielamáhtu rávesolbmuid kurssaid bokte. Dasto 14% háliida oahppat sámegielat birrasis. 10% fas allaskuvlla ja universitehta dásis.</p>
<list><p type="listitem">Sámegiela geavaheapmi</p>
</list><p>Iskkadeami deaŧalaš oassin lea leamaš kártet guhtemuš oktavuođain ja man olu sámegiella geavahuvvo. 7. gažaldahkii válljiimet guhtemuš oktavuođain sámegiela sáhtášii geavahit, ja jearaimet ge geavahit go sámegiela čuovvovaš oktavuođain.</p>
<p>Go gávnnaheimmet man dásis máhttet sámegiela, de boahtá ovdan ahte eanaš sámegielagat geavahit njálmmálaš giela olbmuiguin háleštit. Vuosttažettiin dat lea dábálaš sámegiela hálddašangielddain. 88% gielddain dadjet dan geavahansuorgin, muhto maiddái eará davvisámi gielddain lea dat dábálaš (71%). Julevusámi ja máttasámi guovlluin ii leat dat nu dábálaš, 65 ja 59%. Njálmmálaš geavaheami erohusat davvisámi guovlluin veardidettiin julevu- ja máttasámi guovlluin lea signifikánta.</p>
<p>Dattege ferte fuopmát ahte lea unnán dahje ii mihkkige erohusaid iešguđet joavkkuid gaskas geavahit sámegiela olbmuiguin háleštit.</p>
<p>čállingiella geavahuvvo uhccán. Dušše 18 % dadjet sii čállet sámegiela. Dat oassi lea veháš allelis nuorat olbmuid gaskas (25 % vuollil 30 jagi) go ráves olbmuid gaskas (10 % badjel 60 jagi).</p>
<list><p type="listitem">Man olu geavahuvvo sámegiella iešguđet oktavuođain?</p>
</list><p>7. gažaldat vástida man oktavuođas sámegiella geavahuvvo, muhto ii muital man olu dat geavahuvvo. 9. gažaldagas jearaimet man dávjá giella geavahuvvo. 51 % buot sámegelagiin guovllus dadjet sii geavahit sámegiela beaivválaččat, 18 % geavahit vahkkosaččat, ja 29 % hárvvit go oktii vahkkui. Govvosis oaidnit golmma giellaguovllu vástádusaid.</p>
<p>Eanemus fuopmášahtti erohusa oaidnit máttasámi ja duon guovtti nuppi giellaguovllu gaskas. Sullii bealli davvisámi ja julevsámi guovlluin geavahit sámegiela beaivválaččat, máttasámi guovlluin fas dušše 19 %. Baicca máttasámi guovlluin vástidit ahte sii geavahit sámegiela hárvvit go oktii vahkkui.</p>
<p>Lea dattege fuopmášahtti erohus hálddašanguovllu gielddaid ja eará davvisámi gielddaid gaskas. 73 % hálddašangielddaid sámegielagiin geavahit giela beaivválaččat, eará davvisámi gielddain dušše 20 %. Maiŋmuš namahuvvon gielddain dadjet 54 % geavahit sámegiela hárvvit go vahkkosaččat. Hálddašangielddaid oassi leat 12 %. Ii leat erohus iešguđet ahkásaččain beaivválaš sámegiela geavaheamis. Dattege vuhtto ahte sii geat geavahit sámegiela hárvvit go vahkkosaččat lea veháš allelis ráves olbmuid gaskkas go nuorat olbmuid gaskas.</p>
<p>Mo de juohkása sámegiela geavaheapmi iešguđet sajiin/oktavuođain? Mii bivddiimet vástidit man olu geavahit sámegiela iešguđet oktavuođain. čuovvovaš govus čájeha vástádusaid iešguđet oktavuođain. Vástideaddjit leat dás vástidan geavahit go sámegiela olu, muhtun muddui, uhccán dahje ii vehášge. Govvosis leat juohkán dán mihttomálle guovdu, ja geavahan mihttomálle guovddáža nollasadjin, nu ahte dat oasit mat vástidit uhccán dahje ii vehášge oidnojit mihttomálle minussajis, ja dat oasit mat lea vástidan olu dahje muhtun muddui oidnojit mihttomálle plussasajis.</p>
<p>Vástádusaid sáhttá lohkat guovtti láhkai. Go geahččat mihttui <span type="quote">«olu dahje muhtun muddui»</span>, de sáhttit dadjat ahte sámegiella eanemusat geavahuvvo ustibiid ja oahppásiid oktavuođas. Jos de geahččat dan oasi mii vástida <span type="quote">«olu»</span>, de oaidnit ahte sámegiela geavaheapmi váhnemiid/fulkkiid oktavuođas, meahcis jna. ja ruovttus leat allelis. Dat veadjá čujuhit dan guvlui ahte ustibat ja oahppásat buorre muddui leat sihke sámegielagat ja eará gielagat, ja ahte máŋggas dan sivas vástidit <span type="quote">«muhtun muddui»</span>. Mii guoská sámegiela geavaheapmái váhnemiid/fulkkiid ja ruovttu oktavuođas, de ii ovddas dat nu olu olbmuid, ja nu lea ge stuorát vejolašvuohta ahte olmmoš hállá dahje ii hála. Dan maiddái oaidnit go leat viehka uhccán gaskakategoriain <span type="quote">«muhtun muddui dahje uhccán»</span>.</p>
<p>Sámegiela geavaheapmi uhcána go ii leat <span type="quote">«oahpes»</span> diliid siste, ja uhcimus geavahuvvo giella dearvvasvuođabálvalusaid oktavuođas. 68 % dadjet sii eai goassige geavat sámegiela. Seammá dilli lea eará almmolaš ásahusaid oktavuođas. Dán oktavuođas eat leat jearahallan man dávjá sis lea oktavuohta almmolaš ásahusaiguin. Dat stuorra oassi mii ii geavat sámegiela almmolaš ásahusain,</p>
<p>sáhtášii várra čilget dakko bokte ahte sis ii oppanassiige leat leamaš oktavuohta dakkár ásahusaiguin.</p>
<p>Maiddái fuopmášat ahte eai leat namahanveara erohusat sámegiela geavaheames iešguđet oktavuođain go geahččat iešguđet ahkásaččaid ektui. Duššefal ustibiid ja oahppásiid oktavuođain oaidnit ahte ráves olbmot eambbo go nuorat geavahit sámegiela. Dat boahtá oidnosii go ráves olbmot eambbo go nuorat vástidit <span type="quote">«hui olu»</span>. Dattege dat fas dássu go eambbo nuorat go ráves olbmot geavahit sámegiela <span type="quote">«muhtun muddui»</span> ustibiid oktavuođas.</p>
<p>Váldoerohus davvisámi guovlluid ja julevusámi ja máttasámi guovlluid gaskas lea dat ahte daid namahuvvon guovlluin oppalaččat uhccán dadjet <span type="quote">«hui olu»</span> muhtun namahuvvon oktavuođain. Dat guoská vuosttažettiin máttasámi guovlluide.</p>
<p>Davisámi guovlluin lea erenoamáš miellagiddevaš oaidnit sámegiela geavaheami hálddašanguovlluin. čuovvovaččat oaidnit daid gielddaid vástádusaid seammaláhkai go dás bajábealde</p>
<p>Seammá gova oaidnit go geahččat hálddašanguovllu oktasaččat, muhto duššenannoseabbot. Dattege fuopmát ahte sámegiela geavaheapmi dearvvasvuođabálvalusa oktavuođas ii leat buoret go dan maid oinniimet dás bajábealde. Baicca orru hálddašangielddain sámegiela geavaheapmi eará almmolaš ásahusaid oktvuođas buoret go olles guovllus buohkanassii.</p>
<list><p type="listitem">Man olu sávašii geavahit sámegiela iešguđet sajiin/oktavuođain?</p>
</list><p>Nu go leat oaidnán, de molsašuvvá sámegela geavaheami iešguđet sosiálalaš diliid ektui. Sivvan dasa go sámegiella ii geavahuvvo iešguđet sajiin/oktavuođain, sáhttá leat jogo ahte ii leat vejolaš dan dahkat, dahje ahte ieš ii hálit dan. 10. gažaldagas kártiimet sámegiela geavaheami vejolašvuođaid. Mii jearaimet daid geat dadje máhttit sámegiela seamma bures go dárogiela dahje eará gielaid, man olu dat sávašedje geavahit sámegiela eambbo daid sosiála oktavuođain maid jearaimet 8. gažaldagas. Dás vuolábealde oaidnit dan oasi geat hui olu váillahit geavahit sámegiela iešguđet sajiin/oktavuođain.</p>
<p>Go uhccán geavahuvvo sámegiella dearvvasvuođabálvalusaid ja eará almmolaš ásahusaid oktavuođas, de lea aiddo daid ásahusaid oktavuođas olbmot erenoamážit sávašedje geavahit sámegiela. Vuostálasat oaidnit ahte ruovttus, váhnemiid ja fulkkiid gaskas eai leat gallis geat váillahit geavahit sámegiela.</p>
<p>Lea dovdomearkkalaš dat ahte oassi mii sávašii eambbo geavahit sámegiela lassána mađe uhccit dan geavaha. Dasto oaidnit dan oasi mii ii oppanassiige, ii ge mange oktavuođas geavat sámegiela, de eai nu gallis ohcal ge dan. Áidna spiehkastaga oaidnit dearvvasvuođa ja almmolaš ásahusaid oktavuođas, gos maiddái maŋimuš namahuvvon joavkkus ge ohcalit eambbo geavahit sámegiela.</p>
<p>Go dan geahčada sohkabeliid ja agi ektui, de oaidnit ahte nissonat eambbo go albmát/dievddut ohcalit eambbo geavahit sámegiela lagaš birrasis (ruovttus, váhnemiid, fulkkiid ja ustibiid oktavuođas). Baicca ii leat erohus álbmáid/dievdduid ja nissoniid gaskas geavahit sámegiela almmolaš ásahusain. Go dan geahččá agi ektui, de oaidnit ahte vuollil 30 jahkásaččat uhccit ohcalit geavahit sámegiela lagaš birrasis go badjel 30 jahkásaččat. Muhto dattege dáin ahkásaččain lea ohcaleapmi seamma olu ja veháš eambboge mii guoská dearvvasvuođa ja almmolaš ásahusaide.</p>
<p>Vejolaš čilgehus dasa sáhtášii leat ahte nuorat olbmot leat eambbo dihtomielalaččat giela geavaheami vuoigatvuođaide.</p>
<p>Jearahallamiid lohku julevusámi ja máttasámi guovlluin lea dán gažaldagas menddo unnán sáhttit daid guovlluid árvvoštallat sierra. Go veardidit hálddašangielddaid davvi sámi eará gielddaid ektui, de oaidnit ahte leat unnán dahje eai matge erohusat giela geavaheamis lagaš birrasis. Baicca leat mealgat stuorát oassi hálddašangielddain geat ohcalit geavahit sámegiela eambbo dearvvasvuođa ja almmolaš ásahusain eará davvi sámi gielddaid eaktui. 51 % hálddašangielddaid olbmuin hui olu ohcalit geavahit sámegiela eambbo doaktára/buohcceviesu/ dearvvasvuođabálvalusa oktavuođas, eará gielddaid oassi fas 23 %. Seammaláhkai lea 47 % hálddašangielddain geat hui olu ohcalit dan eará almmolaš ásahusaid oktavuođas, eará davvi sámi gielddain fas 21 %. Dat čájeha ahte vaikko vel sámegiela geavaheapmi lea stuorát hálddašangielddain go eará guovlluin, de dattege leat máŋggas geat sávašedje eambbo geavahit sámegiela.</p>
<list><p type="listitem">Mánáid sámegielmáhttu</p>
</list><p>80 % vástideaddjiin dadje sis leat mánát. Gažaldaga divuimet buohkaide sihke boarrásiidda ja nuoraide, nu ahte mánát dán oktavuođas gusket sihke smávva ja rávvásat nuoraide. 14-16 gažaldagain kártiimet mánáid sámegielamáhtu, ja maid váhnemat oaivvildit iežaset mánáid sámegielmáhtu hárrái. Dáid gažaldagaid divuimet sihke sámegielagiidda ja daidda geat eai máhte sámegiela.</p>
<list><p type="listitem">Man bures máhttet mánát sámegiela?</p>
</list><p>Govvosis oaidnit vástádusaid das man bures mánát máhttet sámegiela, sihke sámegielat váhnemiid ja váhnemiid geat eai máhte sámegiela.</p>
<p>Go diehtit ahte váhnemat leat deaŧaleamos sámegiela oahppogáldun, de ii leat imaš ahte 94 % daid váhnemiid mánáin geat eai máhte sámegiela eai oppanassiige máhte sámegiela. 34 % sámegielat váhnmiin dadjet ahte mánát eai máhte sámegiela. Dat čujuha ahte mánáid oassi geat máhttet sámegiela lea allelis dain geain leat mánát vuollil 18 jagi. 28 % váhnemiin geain eai leat mánát vuollil 18 jagi dadjet mánáid máhttit sámegiela hui bures, ja oassi geain leat mánát vuollil 18 jagi lea 42 %. Vuostálasat leat 40 % váhnemiin geain leat olles mánát geat eai máhte sámegiela, ja 29 % geain leat mánát vuollil 18 jagi. Dat muitala ahte leat eanet ođđa buolvvas go ovdal geat ohppet sámegiela.</p>
<p>Lea čielga oktavuohta váhnemiid iežaset sámegielmáhtus ja das man bures mánát máhttet giela. Sii geat sihke hállet, lohket ja čállet sámegiela leat dušše 15 % mánáin geat eai máhte sámegiela, ja dát oassi lea 68 % dain geat dušše áddejit sámegiela. Maiddái fuopmát ahte 63 % váhnemiin geat dušše hállet sámegiela, leat mánát geat eai máhte sámegiela.</p>
<p>Sámegielat váhnemiid oktavuođas lea maiddái miellagiddevaš árvvoštallat daid dan ektui man giellaguvlui gullet.</p>
<p>Dán govvosis oaidnit ahte orru leamen julevusámi guovllus gos sámegiella eanemusat sirdojuvvo buolvvas bulvii. Lea gal veháš stuorát oassi davvisámi guovlluin geat dadjet mánáideaset máhttit sámegiela hui bures, muhto lea maiddái stuorát oassi dán guovllus geat dadjet ahte mánát eai oppanassiige máhte sámegiela. Lea dattege fuopmášahtti erohus hálddašangielddaid ja eará davvi sámi guovlluid gielddaid gaskkas. Hálddašangielddain lea dušše 16 % sámegielat váhnemiin geat dadjet ahte mánát eai máhte sámegiela, ja dát oassi fas lea 60 % eará gielddain.</p>
<p>Seammaláhkai lea 55 % hálddašangielddain geat dadjet ahte mánát máhttet sámegiela hui bures, ja eará gielddaid guovllus fas dát oassi lea 10 %.</p>
<list><p type="listitem">Man deaŧalaš lea mánáid sámegielamáhttu?</p>
</list><p>Dán vuođul sáhtášeimmet jearrat sáhttet go sivvan leat fuones rápmaeavttut sámegiela ovddideapmái, vai váhnemiid váilevaš beroštupmi. Váhnemiid oktavuođas geahččaleimmet čielggadit jearadettiin man deaŧalačča sii oidnet ahte mánát ohppet sámágiela. Dán gažaldaga divuimet sihke sámegielat váhnemiidda ja váhnemiidda geat eai máhte sámegiela.</p>
<p>Sihke sámegielagiin ja dain geat eai máhte sámegiela lea stuorát oasit geat oidnet mánáid sámegielmáhtu deaŧalažžan, go dat geat dadjet mánáid máhttit sámegiela. Mii oaidnit ahte dain geat eai máhte sámegiela leat 13 % geat oaivvildit ahte lea ernoamáš dahje oalle deaŧalaš ahte sin mánát áddejit ja máhttet sámegiela, ja 6 % fas dain geat dadje mánáideaset duođaid máhttit sámegiela. 69 % sámegielagiin oaivvildit leat erenoamáš dahje oalle deaŧalaš ahte sin mánát máhttet sámegiela. Vuollil 18 jahkásaš mánáid váhnemat oidnet eambbo deaŧalažžan ahte sin mánát máhttet sámegiela go váhnemat geain leat olles mánát.</p>
<p>Dan gažaldaga divuimet maiddái daidda geain eai lean mánát. Vástádusat ledje measta seammá go sii geain leat mánát, sihke mii guoskkai sámegielagiidda ja daidda geat eai máhte sámegiela.</p>
<p>Lea čielga oktavuohta das man deaŧalažžan váhnemat oidnet ahte sin mánát máhttet sámegiela ja man bures dan máhttet. 63 % dain geat oidnet dan erenoamáš deaŧalažžan leat mánát geat máhttet sámegiela erenoamáš bures. Dat geat oaivvildit ahte ii leat deaŧalaš, lea oassi 85 %, ja dain leat ge mánát geat eai máhte sámegiela. Mii oaidnit ahte earru vuosttažettiin manná daid váhnnemiid gaskas geat oidnet erenoamáš deaŧalažžan mánáid máhttet sámegiela, ja váhnemiin geat oaivvildit lea oalle deaŧalaš. Dat geat oidnet dan erenoamáš deaŧalažžan leat dušše 9 % geain leat mánát geat eai máhte sámegiela. Dat oassi lassána 42 ja 61 %:in geat oaivvildit lea oalle dahje uhccán deaŧalaš. Dás fuopmát ahte positiivva váhnemat leat deaŧalaš eaktun mánáid sámegiela oahppamis.</p>
<p>Dan oaidnit maiddái go arvvoštallá giellaguovlluid ektui.</p>
<p>Davvisámi guovlluin lea maiddái dákko stuorra erohus hálddašangielddaid ja eará gielddaid gaskas. 70 % váhnemiin oaivvildit ahte lea hui deaŧalaš ahte mánát ohppet sámegiela, de fas dat oassi lea 27 % eará gielddain. Dát lea vuollelis sihke julevusámi ja máttasámi guovlluin. Dát erohus lea statisttalaččat signifikánta, muhto ii fal máttasámi guovlluin.</p>
<p>Go dan geahččat agi ektui, de gávnnahit ahte mađe nuorat váhnemat dađe deaŧaleabbo lea mánáid sámegielmáhttu. Nissonat eambbo go albmát.</p>
<p type="listitem">Sámegiela ja kultuvrra dili árvvoštallan</p>
<list><p type="listitem">Sámegiela dilli Norggas otne</p>
</list><p>Sihke sámegielagiidda ja daidda geat eai máhte sámegiela divuimet gažaldagaid das mo sii árvvoštallet sámegiela ja kultuvrra dili Norggas ja iežaset gielddain.</p>
<p>Vuolábealde oidnojit guktuid joavkkuid vástádusat mo sii árvvoštallet sámegiela dili Norggas otne.</p>
<p>Mii oaidnit ahte eai leat ollugat sámegielagiin ja dain geat eai máhte sámegiela geat oaivvildit ahte sámegiela dilli Norggas lea menddo nanus. Dattege lea čielga erohus dan oasis mii oaivvilda ahte dilli lea menddo fuotni. Sámegielagiin masá bealli dáhtošii sámegiela dili buorebun, dat oassi fas leat 15 % dain geat eai máhte sámegiela. 56 % dain geat eai máhte sámegiela leat duhtavaččat sámegiela dálá diliin Norggas.</p>
<p>Go dan geahččat iešguđet giellaguovlluid ektui, de oaidnit ahte lea máttásámi guovlluin gos eai leat duhtavaččat sámegiela otná diliin. Dat guoská sihke sámegielagiidda ja daidda geat eai máhte sámegiela. 81 % sámegielagiin dadjet ahte sin mielas sámegiela dilli otne lea menddo heittot, ja 24 % dain geat eai máhte sámegiela seamma guovllus guorrasit dan oidnui. Davvisámi guovlluin leat seammá oasit 46 % sámegielagiin ja 15 % dain geat eai máhte sámegiela.</p>
<p>Dat ahte eanetlohku dain geat eai máhte sámegiela leat duhtavaččat sámegiela diliin, ja ahte sámegielagiin masá bealli dáhtošii nannosat dili, ii iešalddis dagat maidge riidduid. Dan vuohttit joavkkuin easkka go boahtit hálddašangielddaide. Dáppe 51 % sámegielagiin dadjet sámegiela dili menddo heittogin, ja 29 % fas dain geat eai máhte sámegiela oaivvildit sámegielas lea menddo nana dilli.</p>
<p>Dás oaidnit ahte lea gaskaahkásaš sámegielagat geat eai leat duhtavaččat dálá diliin, ja vuollil 30 jahkásaččat ja badjel 60 jahkásaččat fas dadjet sámegiela dilli lea nu mo galgá leat.</p>
<list><p type="listitem">Sámegiella ja kultuvrra guoski gielddain</p>
</list><p>Lassin sámegiela dili kártemii Norggas oppalaččat, de bivddiimet vástideaddjiid árvvoštallat mo sii oidnet iežaset gieldda áŋgiruššamin ovddidit sámegiela ja kultuvrra.</p>
<p>Dás oaidnit ahte erohus sámegielagiin ja dain geat eai máhte sámegiela lea uhccit go ovddit gažaldagas. Fas eai leat gallis geat oaivvildit ahte gielda lea menddo áŋgir, ja badjel bealli guktuid joavkkuin oaivvildit gielda lea muttágis áŋgir. Áidna signifikánta erohus joavkkuid gaskkas oaidnit osiin mat oaivvildit gielddat uhccán áŋgiruššet giela ja kultuvrra ovddidit, muhto ii dakkoge leat erohus namahahnveara.</p>
<p>Almmatge fuopmát ahte 70 % máttasámi guovlluid sámegielagat oaivvildit sin gielddat menddo uhccán áŋgiruššet ovddidit sámegiela ja kultuvrra. Davvisámi guovlluin lea fuopmášahtti erohus hálddašangielddaid ja eará gielddaid gaskas. 22 % hálddašangielddaid sámegielagiin dadjet gielddaid uhccán áŋgiruššet, seamma oassi eará gielddain lea fas 47 %. 24 % dain geat eai máhte sámegiela eará gielddain guorrasit dan oidnui, ja dušše 9 % hálddašangielddain. Riidu man namaheimmet dás bajábealde orru lassánneamen báikkálaš dásis. 37 % dain geat eai máhte sámegiela hálddašangielddain oaivvildit sin gielddaid menddo áŋgiruššat sámegiela ja kultuvrra ovddideamis.</p>
<list><p type="listitem">Sámegielalaš váikkuhangaskaoamit</p>
</list><p>Makkár váikkuhangaskaomit galget nannet sámegiala? Mii bivddiimet sámegialagiid árvvoštallat váikkuhangaskaomiid dan ektui man deaŧalažžan sii dan oidnet, ja man duhtavaččat leat daiguin. Mii eat leat nappo dáhtton árvvoštallat dálá ja iešguđet váikkuhangaskaomiid kvalitehta. Ulbmilin lea leamaš ee. kártet guhtemuš váikkuhangaskaomiid galggašii deattuhit ovddosguvlui.</p>
<list><p type="listitem">Man deaŧalaččat leat iešguđet sámegielalaš váikkuhangaskaoamit</p>
</list><p>Vuolábealde oidnojit iešguđet váikkuhangaskaomiid deaŧalašvuođat.</p>
<p>Dan maid vuosttažettiin oaidnit lea ahte visot sámegielalaš váikkuhangaskaomiid dadjet leat deaŧalaččat, ja ahte leat uhccán erohusat deaŧaleamosa ja uhccán deaŧalačča gaskkas. Miellagiddevaš lea dalle geahčadit dan ektui man duhtavaččat vástideaddjit leat váikkuhangaskaomiid viidodagain otne.</p>
<list><p type="listitem">Man duhtavaččat leat váikkuhangaskaomiid viidodagain</p>
</list><p>Mii bivddiimet vástideaddjiid árvvoštallat juohke váikkuhangaskaomi fálaldaga. Mii jearaimet leat go iešguđet váikkuhangaskaoamit menddo olu, muttát dahje menddo uhccán. Govvosis oaidnit danin daid osiid geat dadjet gaskaomiid leat menddo uhccán (maiddái jos eai gávdno doppe gos orru).</p>
<p>Mii oaidnit ahte vuođđoskuvlla oahppu, mii juvssai alimus árvvu deaŧalašvuođas, lea dat váikkuhangaskaoapmi mainna vástideaddjit leat eanemuš duhtavaččat, danin go das lea vuolimus oassi geat oaivvildit dan leat menddo uhccán otne. Sullii bealli dadjet ahte leat menddo uhccán sámegielatbláđit mánáide ja nuoraide, fuones fálaldat almmolaš ásahusaid sámegiela geavaheamis, ja uhccán rávesolbmuid kurssaid fálaldagat. Dát muitalit ahte dáin surggiin leat váilevaš fálaldagat. Dát fuopmášahttá main surggiin buoridanpotensiála lea stuorámus.</p>
<list><p type="listitem">Makkár gielalaš váikkuhangaskaomiid galggašii vuoruhit ovddosguvlui?</p>
</list><p>Vaikko vástideaddjiin máŋggas dadjet ahte leat uhccán fálaladagat/váikkuhangaskaoamit, de ii mearkkaš dat ahte justa dan galggašii eanemusat vuoruhit. Danne bivddiimet vástideaddjiid namahit eanemus guokte váikkuhangaskaoami maid galggaši vuoruhit lagamus jagiid.</p>
<p>Vuolábealde leat vástádusat vuoruhemiid mielde. Go dás lei vejolaš addit guokte vástádusa, de eai mana vástádusat 100 % rádjái.</p>
<p>Sámegielalaš váikkuhangaskaoapmi man galggašii vuoruhit boahttevaš jagiid, lea maiddái dat gaskaoapmi mii oaččui deaŧalašvuođas alimus árvvu; sámegieloahpahus vuođđoskuvllain. Dat muitala ahte dán oidnet geađgejuolgin sámegiela ovddideamis. Baicca leat olu uhccit oassi geat oidnet sámegielaoahpahusa joatkkaskuvlla dásis deaŧalaš váikkuhangaskaoapmin. Dattege leat erohusat iešguđet giellaguovlluin. Máttasámi guovlluin oidnet 30 % sámegieloahpahusa joatkkaskuvllain deaŧalaš vuoruhanguovlun. Davvisámi ja julevusámi guovlluin fas 9 ja 11 %. Lea čielggas ahte skuvllat oppalaččat gehččojuvvojit deaŧalaš sámegiela ovddosdoalvun máttasámi guovlluin. Lassin dasa ahte máŋggas namahit oahapahusa joatkkaskuvllain, de leat 54 % geat dadjet ahte ferte vuoruhit sámegieloahpahusa vuođđoskuvllain.</p>
<p>Váikkuhangaskaoapmi man eat leat namahan deaŧalašvuoađa ja viidodaga oktavuođas, leat sámegielat tv-prográmmat. Sámegielaoahpahusa lassin vuođđoskuvllain, de leat tv-prográmmat deaŧalaš váikkuhangaskaoapmin boahttevaš jagiid. Sivas fuones tv-prográmmaid fálaldagaid, de leat ge dat man sámegielagat ohcalit. Lea ernoamážit davvisámi guovlluin, erenoamážit hálddašangielddain gos oidnet dan deaŧalaš váikkuhangaskaoapmin. 25 % davvisámi guovlluin oidnet sámegielat tv-prográmmaid deaŧalaš vuorunhanguovlun.</p>
<p>Go veardida duhtavašvuođa iešguđet sámegielalaš váikkuhangaskaomiid viidodagain, de oaidnit daid váikkuhangaskaomiid main lea stuorra buoridanpotensiála, omd. sámegielbláđit mánáide ja nuoraide, almmolaš ásahusaid sámegiela geavaheapmi ja rávesolbmuid kurssat bohtet vuollelii listtus gaskaomiid vuoruheamis. Dušše 5 % dadjet sámegiela geavaheami almmolaš ásahusain deaŧalaš vuoruhanguovlun.</p>
<p>Dattege ferte fuopmát ahte veadjá vástideaddjiide šattai váttis vástidit, go sii eai ožžon go guokte válljenvejolašvuođa dán oktavuođas. Go oasáš lea vástidan ahte fertešii eanemusat vuoruhit omd. sámi sátnegirjjid/listtuid, de dat ii mearkkaš dan ahte eatnašat oaivvildit ii galgga vuoruhit dan vaikkuhangaskaoami, muhto datte ferte eanemus vuoruhit eará gaskaoami.</p>
<p><span type="quote">«Eará váikkuhangaskaoamit»</span> lei rabas vástidanmolssaeaktu. Dás erenoamážit deattuhedje sámegieloahpahusa mánáidgárddiin ja sámi mánáidgárddiin. Muđuid ollugat namahedje sámi oahppogirjjiid skuvllain ja eará sámegielat girjjid, mánáid-tv ja eará doaimmaid mánáide ja nuoraide, sámegiela galggašii eambbo hállat, diehtojuohkindoaimmat sápmelaččaid birra ja buoret áddejupmi kultuvrraid gaskas, eaktodáhtolaš sámegieloahpahus skuvllain ja media. Listu vástádusaid badjel čuovvu mielddusin.</p>
<list><p type="listitem">Eará gielagiid beroštupmi oahppat sámegiela</p>
</list><p>Seammaláhkai go sámegielagiid oktavuođas, de háliideimmet kártet eará gielagiid beroštumi oahppat sámegiela. Vuos kártiimet man ollugat dávjá dahje duollet dálle dovdet dárbbu máhttit sámegiela. Dasto jearaimet beroštit go oahppat sámegiela.</p>
<p>Juohke njealját eará gielat sámegielat guovlluin, dadjet ahte sii duollet dálle dahje dávjá dovdet dárbbu máhttit sámegiela. Lea vuosttažettiin davvisámi guovlluin mii dan oaidnit (26 %), hálddašangielddain badjelis (37 %). Dárbu máhttit sámegiela lea eambbo nuorain go ráves olbmuin.</p>
<p>Go jearaimet man olu duohta beroštupmi lea oahppat sámegiela, de sáhttit dadjat ahte vaikko vel 24 % dadjet dárbbu oahppat sámegiela, de leat 14 % dain geat eai máhte sámegiela guovllus geain lea erenoamáš dahje oalle stuorra beroštupmi oahppat sámegiela. Nuorra olbmot eanemusat beroštit.</p>
<p>Vuolábealde leat seammaláhkai go sámegielagiid oktavuođas čilgen man vuogi mielde oahppat sámegiela oassin buot dain geat eai máhte sámegiela.</p>
<p>Mii oaidnit ahte 9 % dain geat eai máhte sámegiela háliidit oahppat rávesolbmuid kurssaid bokte. Maiddái oaidnit ahte vaikko vel oahppovugiid iešguđet oasit leat mealgat vuollelis dain geat eai máhte sámegiela go sámegielagiin, de dattege vuoruhanortnet lea seammalágan.</p>
<list><p type="listitem">almmolaš ásahusat</p>
</list><list><p type="listitem">čoahkkáigeassu</p>
</list><p>Dán oasis čájehit man láhkai almmolaš ásahusat, mat gullet Sámelága giellanjuolggadusaid vuollái, geavahit sámegiela. Váldoáššit leat dát:</p>
<list><p type="listitem">22 % almmolaš ásahusain, mat leat leamaš mielde dán iskkadeamis, leat vástidan ahte buot almmuhusat sápmelaččaid várás dieđihuvvojit sámegillii.  10 % ásahusain leat vástidan ahte buot skovit, mat earret eará leat sápmelaččaid várás, gávdnojit sámegillii.   4 % ásahusain leat vástidan ahte buot lágat ja njuolggadusat, main lea namahan veara mearkkašupmi sámi álbmogii, leat jorgaluvvon sámegillii.</p>
</list><list><p type="listitem">43 % almmolaš ásahusain leat vástidan ahte jos čálašii ásahussii sámegillii, de oččošii vástádusa sámegillii.  Masá okta golmmát oassi ásahusain lohket ahte ii oččošii vástádusa sámegillii.  Vaikke ásahus vástida sámegillii, de sáhttá ádjánit oažžut vástádusa.  70 % ásahusain leat vástidan ahte ádjánivččii veháš guhkit dahje olu guhkit áigi oažžut vástádusa jos sámegillii čálašii go jos livččii dárogillii čállán.</p>
</list><list><p type="listitem">Veahá badjel okta goalmmát oassi leat vástidan ahte oččošii vástádusa sámegillii jos telefovnna bokte válddášii oktavuođa.  Vuollel bealli ásahusain lohket ahte ii oččošii vástádusa sámegillii jos válddášii  telefovnna bokte oktavuođa.  Lea álkkit oažžut vástádusa vástádusa sámegillii ásahusaid lanjain, go telefovnna bokte ja almmolaš čoahkkimiin.</p>
</list><list><p type="listitem">Sullii guokte goalmmát oassi ásahusain geavahit čoahkkingiellan álo dušše dárogiela. Vel eambbo ásahusat orrot geavaheamen dušše dárogiela go čállet áššiid stivrii, ráđđái ja lávdegoddái ja go čállet beavdegirjjiid.  Dilli lea veahá buoret breavaid, áššečilgehusaid ja notáhtaid giela dáfus.</p>
</list><list><p type="listitem">41 % ásahusain gávdno unnimusat okta hálddahusbargi, geas lea sámegiella eatnigiellan.   16 % ásahusain lea buot dahje masá buot hálddahusbargiin sámegiella eatnigiellan.  58 % ásahusain lea unnimusat okta hálddahusbargi gii máhttá sámegiela (ádde dahje buorebut máhttá).   29 % ásahusain máhttet buot dahje masá buot hálddahusbargit sámegiela.</p>
</list><list><p type="listitem">42 % ásahusain leat vástidan ahte fállet iežaset hálddahusbargiide virgelobi oahppat sámegiela bálkkáin dahje fállet sámegiel oahpahusa bargoáiggis.  Badjel bealli ásahusain leat vástidan ahte eai fála oppanassiige dákkár virgelobi/ oahpahusa.   Jos ásahusas ii gávdno oktage sámegielat bargi, de lea viehka stuorra vejolašvuohta ahte ásahus ii fála virgelobi oahppat sámegiela. 80 % ásahusain, gos oktage bargi ii máhte sámegiela, leat vástidan ahte eai fála dákkár virgelobi.</p>
</list><list><p type="listitem">Sámegiela dilli lea ollu buoret sámi ásahusain go eará almmolaš ásahusain.  Lea ollu álkkit oažžut njálmmálaš ja čálalaš vástádusaid sámegillii sámi ásahusain go eará almmolaš ásahusain, mat gullet Sámelága giellanjuolggadusaid vuollái.  Muhto máŋga sámi ásahusa ge sáhtášedje lasihit sámegiela geavaheami, ovdamearkka dihtii áššemeannudeamis ja čoahkkingiellan.</p>
</list><list><p type="listitem">Eanáš gielddalaš ásahusain geavahit sámegiela eambbo go eanáš stáhtalaš ja fylkkagielddalaš ásahusat.   Muhto nu unnán go 40 % gielddalaš ásahusain leat vástidan ahte oččošii vástádusa sámegillii jos čálášii sidjiide.</p>
</list><list><p type="listitem">Almmolaš ásahusat sámegiela hálddašanguovllus geavahit sámegiela ollu eambbo go ásahusat hálddašanguovllu olggobealde.  Lea liikká fuones dilli máŋgga ásahusas hálddašanguovllus.  Dušše okta goalmmát oassi dáid ásahusain dieđihit buot almmuhusaid sámegillii.</p>
</list><list><p type="listitem">Eanáš riekteásahusat leat vástidan ahte oččošii geavahit sámegiela diggečoahkkimiin, dutkamis ja váidimis jos bivddášii.  Sáhttá leat váddásut beassat sámástit giddagasas go eará riekteoktavuođain.  Dušše 44 % ásahusain leat vástidan ahte oččošii eará fáŋggaiguin sámástit, ja eai leat go bealli, mat leat vástidan ahte oččošii giddagasas lágamus olbmuiguin sámástit.</p>
</list><list><p type="listitem">Eanáš girkolaš ásahusat leat vástidan ahte jos bivddášii de oččošii dáid bálvalusaid sámegillii: gásttašeami, vihaheami ja eahkedaččaid.  Sáhttá leat váddásut oažžut sielomorašteaddji sámegillii go eará bálvalusaid.  Dušše 57 % girkolaš ásahusain leat vástidan ahte oččošii sielumorašteaddji sámegillii jos bivddášii.</p>
</list><list><p type="listitem">Sullii bealli dearvvašvuođa- ja sosiálaásahusain leat vástidan ahte jos bivddášii, de oččošii bálvalusaid sámegillii. Lea unnán erohus iešguđetlágan geavaheaddjiid gaskkas ožžot go dearvvašvuođa- ja sosiálabálvalusaid sámegillii.</p>
</list><list><p type="listitem">Sámegiela gelbbolašvuohta orru ollu buoret girkolaš ásahusain go dearvvašvuođa- ja sosiálaásahusain ja riekteásahusain.  100 % girkolaš ásahusain leat vástidan ahte unnimusat okta bargi máhttá sámegiela.  70 % dearvvašvuođa- ja sosiálaásahusain leat vástidan seammaláhkai. Vearrámus dilli lea riekteásahusain, main dušše 45 % leat vástidan ahte unnimusat okta bargi máhttá sámegiela.</p>
</list><p type="listitem">Álggahus</p>
<list><p type="listitem">Fáttát</p>
</list><p>Dán oasi ulbmilin lea leamaš kártet man viidát almmolaš ásahusat geavahit sámegiela.</p>
<p>Váldet go almmolaš ásahusat vuhtii Sámelága giellanjuolggadusaid? Gávdnojit go ovdamearkka dihtii sápmelaččaide dehálaš lágat sámegillii, dieđihit go ásahusat almmuhusaid sámegillii ja leat go ásahusaid skovit jorgaluvvon sámegillii? Ožžot go olbmot vástádusa sámegillii go čállet almmolaš ásahusaide sámegillii dahje jos njálmmálaččat váldet oktavuođa?</p>
<p>Mii leat maiddái kárten man viidát almmolaš ásahusat geavahit sámegiela čoahkkin- ja áššemeannudangiellan. Man dávjá geavahit sámegiela siskkáldas ja formálalaš čoahkkimiin? Man dávjá meannudit áššiid sámegillii? Geavahit go ásahusat dávjá dulkkaid ja jorgaleaddjiid?</p>
<p>Viidáseabbot leat kárten hálddahusbargiid eatnigiela ja giellamáhtu, ja geahččan man viidát ásahusat fállet hálddahusbargiideaset virgelobi oahppat sámegiela.</p>
<p>Sierra oassi guoská ásahusaide, main lea erenoamáš ovddasvástádus Sámelága giellanjuolggadusaid ektui. Dát leat riekteásahusat, dearvvašvuođa- ja sosiálaásahusat ja girkolaš ásahusat. Nákcejit go dát ásahusat bálvalit olbmuid sámegillii?</p>
<list><p type="listitem">Vuohki</p>
</list><p>Guorahallanvuohkin leat geavahan jearahallanskoviid. Lea leamaš okta váldojearahallanskovvi, man buot ásahusat leat ožžon. Dasa lassin leat leamaš lassejearahallanskovit riekteásahusaide, dearvvašvuođa- ja sosiálaásahusaide ja girkolaš ásahusaide.</p>
<p>Cuoŋománu álggus sáddiimet jearahallanskoviid poastta bokte oktiibuot 440 almmolaš ásahussii. Skoviid lassin lei unna čilgehus iskkadeami birra ja vástidankonfaluhtta. Cuoŋománu loahpas sáddiimet muittuhusa ásahusaide, mat eai lean dan rádjái vástidan, oktiibuot 255 ásahussii. Loahpalaš vástidanproseanta šattai 67, nu go tabealla vuollelis čájeha.</p>
<p><em type="italic">Tabealla: </em><em type="italic">Vástidanproseanta </em></p>
<p><em type="italic">Makkár </em><em type="italic">ásahus </em></p>
<p><em type="italic">Vástidanproseanta </em></p>
<p><em type="italic">Vástádusat, registrerejuvvon </em></p>
<p><em type="italic">Sáddejun skovit </em></p>
<p>Girkolaš ásahusat</p>
<p>64 %</p>
<p>14</p>
<p>Riekteásahusat</p>
<p>61 %</p>
<p>22</p>
<p>36</p>
<p>Dearvv./ sosiála ásahusat</p>
<p>58 %</p>
<p>69</p>
<p>123</p>
<p>Eará almmolaš ásahus</p>
<p>72 %</p>
<p>186</p>
<p>267</p>
<p><em type="italic">Oktiibuot </em></p>
<p><em type="italic">67 % </em></p>
<p><em type="italic">286 </em></p>
<p><em type="italic">440 </em></p>
<p>Meattamargiidna lea dás gaskkal 3,5 ja 6 proseantačuoggá go buot ásahusat leat mielde. Dát mearkkaša ahte jos boađus lea 10 % ásahusain, de lea 95 % sihkkarvuohta ahte jos livččiimet guorahallan buot guoskevaš ásahusaid, de livčče boađus gaskkal 6,5 - 13,5 %. Meattamargiidna lea stuorát dađi mielde go ásahuslohku unnu (Geahča maiddái čilgehusa kap. 2:s.). Dieđut leat hui eahpesihkkarat omd. Fálesnuori ja Davvesiidda ásahusain ja girkolašásahusain. Goittotge hui ollu guoskevaš ásahusat leat leamaš mielde ja vástádusproseanta lea stuoris, nu ahte dan dáfus dát dieđut leat viehka sihkkarat. Vuollelis čilgejuvvo dárkkileabbot makkár ásahusat leat leamaš mielde.</p>
<p>Geavaheimmet statistihkkaprográmma NSD-stat registreret ja analyseret vástádusaid, ja bohtosat čájehuvvojit dán raporttas diagrámmaiguin ja tabeallaiguin. Livččiimet sáhttán čájehit eambbo bohtosiid, go materiála lea hui stuoris. Muhto eat hálidan ahte šaddet menddo ollu detaljat, ja danin čájehit daid áššiid, mat orrot leamen eambbo miellagiddevaččat ja dehálaččat.</p>
<p>Min guorahallanvuogi fuones bealli lea ahte ii oaččo nu čiekŋalis dieđuid ásahusaid birra, nu go dábálaččatge ii oaččo jearahallanskoviid bokte. Muhto dáinna vugiin leat ožžon vuođđudieđuid hui ollu ásahusaid birra.</p>
<p>Nubbi váldováttisvuohta lea ahte dás boahtá ovdan dušše dat mo ásahusat ieža árvvoštallet iežaset giellageavaheami. Vástádusat livčče várra earáláganat jos livččiimet jearran ovdamearkka dihtii ásahusaid geavaheaddjiin. Logadettiin galggašii muitit ahte dát čájeha mo <em type="italic">ásahusaid </em>mielas sii geavahit sámegiela, iige vealttakeahttá čájet aiddo nu mo duohtavuođas lea. Muhto liikká dát addá muhtunlágan gova, ja dás boahtá bures ovdan maid ásahusat leat jurddašan dáid áššiid birra. </p>
<list><p type="listitem">Válljejuvvon ásahusat</p>
</list><p>Dán oasseiskkadeamis váldoáššin lea leamaš geahččat mo almmolaš ásahusat čuvvot Sámelága giellanjuolggadusaid, ja dan oktavuođas lea <span type="quote">“sámegiela hálddašanguovlu”</span> dehálaš doaba. <span type="quote">“Sámegiela hálddašanguovlu”</span> oaivvilda čuovvovaš gielddaid: Kárášjohka, Guovdageaidnu, Unjárga, Porsáŋgu, Deatnu ja Gáivuotna (gč. giellanjuolggadusaid §3-1).</p>
<p>Guorahallamis leat leamaš mielde guovllulaš ja báikkálaš ásahusat, maidda Sámelága giellanjuolggadusat gusket. Dat leat:</p>
<list><p type="listitem">Guovllulaš stáhtalaš ja fylkkagielddalaš ásahusat Finnmárkkus ja Romssas, maid bálvalanguovlun lea oassi dahje oppa sámegiela hálddašanguovlu, nu go aetat fylkkadásis ja joatkkaskuvllat.</p>
<p type="listitem">Báikkálaš stáhtalaš ásahusat sámegiela hálddašanguovllus, nu go livnnetkántuvrrat ja poastakántuvrrat.</p>
<p type="listitem">Gielddalaš ásahusat sámegiela hálddašanguovllus, nu go gielddaid guovddášhálddahusat ja mánáidgárddit.</p>
<p type="listitem">Muhtun riikkaviidosaš ásahusat, mat leat namahuvvon giellanjuolggadusain, nu go Sámediggi ja Romssa Universitehta.</p>
<p type="listitem">Riekteásahusat, dearvvašvuođa- ja sosiálaásahusat ja girkolaš ásahusat, mat bálvalit hálddašanguovllu ássiid, nu go eanajuohkindikkit ja RiTø.</p>
</list><p>Veardádallama dihtii leat maiddái dát ásahusat leamaš mielde:</p>
<list><p type="listitem">Muhtun eará sámi ásahusat, nu go Sijti Jarnge.</p>
<p type="listitem">Muhtun almmolaš ásahusat, mat eai bálval sámegiela hálddašanguovllu ássiid, muhto ássiid Davvesiiddas ja Fálesnuoris, nugo oadjokántuvrrat ja suohkanbáhpakántuvrrat dieppe.</p>
</list><p>Sihke guovddáš- ja vuolleásahusat (dahje ossodagat) leat leamaš mielde, dan dihtii go mii leat jurddašan ahte ná fidnet buoret gova giellageavaheamis. Muhtun guovddášásahusain dihtet bures man láhkai giellanjuolggadusat geatnegahttet sin, muhto sáhttá leat ahte vuolleásahusain ii leat dakkár diehtu. Ovdamearkka dihtii sáddiimet jearahallanskovi njuolgga guovllulaš dearvvašásahusaide Finnmárkkus ja Romssas, eatge bivdán fylkkagielddaid guovddášásahusa vástidit sin bealis.</p>
<p>Ásahusaid čujuhusaid gávnnaimet telefonkátalogas, telefonhálešteami bokte ja čujuhuslisttuin. Mielddusin lea listu buot ásahusain, mat leat leamaš iskkadeamis mielde. Sámelága giellanjuolggadusat eai leat áibba čielgas, nu ahte lea vejolaš ahte muhtun ásahusat liikká eai gula Sámelága giellanjuolggadusaid vuollái ja dan dihtii eai livčče galgan leat guorahallamis mielde. Geahča maiddái vuollelis.</p>
<list><p type="listitem">Duogášvariabelat</p>
</list><p><em type="bold">Váldoduogášvariabelat  </em></p>
<p>Veardádallama ja čilgehusaid dihtii geavahit muhtun váldoduogášvariabeliid, go čájehit guorahallama bohtosiid. Dát duogášvariabelat leat:</p>
<list><p type="listitem">Geográfalaš guovllut.  Leat veardádallan ásahusaid, mat leat iešguđetge guovllus: sámegiela hálddašanguovllus (110 ásahusa), Davvisiiddas ja Fálesnuoris (14 ásahusa), eará Finnmárkku gielddain (64 ásahusa) ja eará Romssagielddain (63 ásahusa).  Ásahusat, mat leat eará Finnmárkku dahje eará Romssa gielddain, leat dábálaččat guovllulaš orgánat, mat bálvalit hálddašanguovllu ássiid. Fálesnuori ja Davvesiidda ásahusat leat dušše mielde dáid vearidallamiin.  Sámi ásahusat eai leat váldojuvvon mielde go veardádallat geográfalaš guovlluid.</p>
</list><list><p type="listitem">Sámi ja eará ásahusat.Oktiibuot 30 sámi ásahusa leat leamaš mielde.  Sámi ásahussan gohčodit dás ásahusaid, maid namas lea sátni <span type="quote">“sámi”</span>, mat gullet Sámedikki vuollái, dahje maid váldobargui gullet sámi ealáhusat ja kultuvra.  Eará ásahussan leat dás buot eará ásahusat earret ásahusat Fálesnuoris ja Davvesiiddas.</p>
</list><list><p type="listitem">Gielddalaš, fylkkagielddalaš, stáhtalaš ásahusat.  Mielde leat leamaš 65 gielddalaš ásahusa, 66 fylkkagielddalaš ásahusa ja 94 stáhtalaš ásahusa.  Dás eai leat váldojuvvon mielde sámi ásahusat, eaige ásahusat, mat leat Davvesiiddas ja Fálesnuoris.</p>
</list><list><p type="listitem">Riekteásahusaid, dearvvašvuođa- ja sosiálaásahusaid, ja girkolaš ásahusaid veardádallat sierra oasis.  Mielde leat dušše ásahusat mat bálvalit sámegiela hálddašanguovllu ássiid.  Dás leat oktiibuot 22 riekteásahusa, 67 dearvvašvuođa- ja sosiálaásahusa ja 7 girkolaš ásahusa.</p>
</list><p>Jos eará ii leat namahuvvon, de čájehit mo buot ásahusat, earret ásahusat mat leat Davvisiiddas ja Fálesnuoris, leat vástidan. Dagaha oktiibuot 272 ásahusa. Ásahusat, mat eai leat vástidan, eai dábálaččat váldojuvvo mielde.</p>
<p><em type="bold">Giellanjuolggadusaide gullevašvuohta  </em><em type="bold"> </em></p>
<p>Mii leimmet áigon geavahit duogášvariabelin maiddái daid dieđuid, mat muitalit Sámelága giellanjuolggadusaide gullevašvuođa birra. Go diehtá man láhkai ásahus gullá giellanjuolggadusaide, de lea álkit oaidnit rihkku go ásahus njuolggadusaid vai ii go rihko.</p>
<p>Iešguđetlágan gullevašvuohta geatnegahttá ásahusaid iešguđetláhkai. Ovdamearkka dihtii lea nu ahte olbmos lea vuoigatvuohta oažžut sihke njálmmálaš ja čálalaš vástádusa sámegillii, jos váldá sámegillii oktavuođa nu gohčoduvvon <span type="quote">“báikkálaš orgánii”</span>. Jos nuppe dáfus váldá oktavuođa <span type="quote">“guovllulaš orgánii”</span>, de ii leat vuoigatvuohta oažžut njálmmálaš vástádusa sámegillii, muhto lea vuoigatvuohta oažžut čálalaš vástádusa sámegillii.</p>
<p>Giellanjuolggadusaid mielde báikkálaš almmolaš orgánan gehččo orgána man bálvalanviidodahkan lea olles gielda dahje oassi gielddas sámegiela hálddašanguovllus. Guovllulaš almmolaš orgánan gehččo orgána mas lea bálvalanviidodahkan ollásit dahje muhtun muddui gielddat sámegiela hálddašanguovllus, muhto mii ii leat riikkaviidosaš (§3-1).</p>
<p>Diagrámma čájeha mo ásahusat leat vástidan. Boahtá ovdan ahte ollu ásahusat eai dieđe man láhkai sii gullet giellanjuolggadusaide (14 %). Dasa lassin lea vástitkeahttes proseanta 5. Nu ollu go 15 % leat vástidan <span type="quote">“ii gula”</span>, vaikke buot ásahusat leat válljejuvvon dan dihtii go mii leat navdán daid gullat giellanjuolggadusaid vuollái. Davvesiidda ja Fálesnuori ásahusat leat dás váldojuvvon fuopmášupmái.</p>
<p>37 % ásahusain leat vástidan ahte gullet báikkálaš orgánan. Dát proseantalohku sáhttá leat menddo stuoris. Registreredettiin vástádusaid fuomášeimmet ahte ásahusat, maid mii navddiimet guovllulaš orgánan, ledje vástidan ahte gullet báikkálaš orgánan. Dát guoská erenoamážit ásahusaide, mat geográfalaččat leat Romssa fylkkas, hálddašanguovllu olggobealde.</p>
<p>Daningo orrot leamen nu ollu boastto vástádusat, de eat leat hálidan geavahit dáid dieđuid duogášvariabelin. Eatge leat sáhttán álggahit juridihkalaš barggu mearridit man láhkai Sámelága giellanjuolggadusat geatnegahttet iešguđet ásahusa. Lea goittotge čielggas ahte ásahusat dárbbašit eambbo dieđuid giellanjuolggadusaid birra, ja eandalit dárbbašit oažžut diehtit gullá go ásahus giellanjuolggadusaid vuollái ja man láhkai.</p>
<p>Maiddái hálddašanguovllus orru leamen unnán diehtu. 21 % ásahusain, mat geográfalaččat leat hálddašanguovllus, leat vástidan ahte eai dieđe dahje eai leat vástidan oppanassiige dán jearaldahkii.</p>
<list><p type="listitem">Lágat, dieđáhusat ja skovit</p>
</list><p>Giellanjuolggadusaid § 3-2 mielde galget lágat ja njuolggadusat, main lea hui stuorra mearkkašupmi sámi álbmogii, jorgaluvvot sámegillii. Almmolaš orgánaid dieđáhusat, mat leat hálddašanguovllu álbmoga várás, galget leat sihke sámegillii ja dárogillii. Dieđáhussan namahuvvo ovdamearkka dihtii almmuhusat ja plakáhtat (gč. Ot.prp. nr. 60, 1989-90). Skovvi, mii lea báikkálaš dahje guovllulaš orgána átnui hálddašanguovllus, galgá leat sihke dárogillii ja sámegillii.</p>
<p>Iskkadeamis leat jearran ásahusain, ahte man ollu sámegiella geavahuvvo lágaid, dieđáhusaid ja skoviid oktavuođas.</p>
<p>Diagrámma čájeha mo almmolaš ásahusat leat vástidan čuovvovaš jearaldagaide:</p>
<list><p type="listitem">”Man stuorra oassi ásahusa almmuhusain, plakáhtain ja sullasaš dieđáhusain, mat e.e. leat sápmelaččaid várás, dieđihuvvo sámegillii?”</p>
<p type="listitem">”Man stuorra oassi ásahusa skoviin, mat e.e. leat sápmelaččaid várás, gávdnojit sámegillii?”</p>
<p type="listitem">”Man stuorra oassi ásahusa lágain ja njuolggadusain, main lea namahan veara mearkkašupmi sámi álbmogii, lea jorgaluvvon sámegillii?”</p>
</list><p>Boahtá ovdan ahte hui unnan ásahusain leat buot almmuhusat, skovit ja lágat sámegillii. Dilli orru leamen veahá buoret almmuhusaid dáfus ja vearrámus lágaid dáfus. 22 % ásahusain leat vástidan ahte buot almmuhusat, mat leat sápmelaččaid várás, dieđihuvvojit sámegillii. 14 % leat vástidan seammaláhkai plakáhtaid ja sullasaččaid birra. 10 % lea vástidan ahte buot skovit sápmelaččaid várás, gávdnojit sámegillii, ja dušše 4 % leat vástidan ahte buot guoskevaš lágat ja njuolggadusat leat jorgaluvvon sámegillii.</p>
<p>Hui stuorra oassi leat vástidan ahte ii miige leat sámegillii. Bealli ásahusain leat vástidan ahte lágat ja njuolggadusat eai oppanassiige leat jorgaluvvon sámegillii. Dilli lea veahá buoret almmuhusaid ektui: <span type="quote">”dušše”</span> 39 % ásahusain leat vástidan ahte ii miige dieđihuvvo sámegillii.</p>
<p>Lea miellagiddevaš ahte eambbogat orrot dieđiheamen sámegillii almmuhusaid go dat, mat dieđihit plakáhtaid sámegillii. čilgehussan sáhttá leat ahte dán rádjái leat biddjon eambbo deaddu čájehit ahte aviissaalmmuhusat galget leat sámegillii, ja eará dieđáhusaid birra ii leat leamaš nu ollu sáhka. Dát sáhttá čájehit man dehálaš diehtojuohkin njuolggadusaid birra lea.</p>
<p><em type="bold">Dárkkileabbot dieđáhusaid birra  </em></p>
<p>Diagrámmas vuollelis oidno ahte ollu eambbo gielddalaš ásahusat dieđihit buot almmuhusaid sámegillii go fylkkagielddalaš ja stáhtalaš ásahusat. Dilli lea vearrámus fylkkagielddalaš ásahusain.</p>
<p>Gielddalaš ásahusain leat 81 % vástidan ahte visot dahje oassi almmuhusain dieđihuvvo sámegillii, fylkkalaš ásahusain leat 40 % vástidan seammalahkái ja stáhtalaš ásahusain 50 %. Nu unnán go 4 % fylkkagielddalaš ásahusain ja 7 % stáhtalaš ásahusain dieđihit buot almmuhusaid sámegillii. Gielddalaš ásahusain leat 42 % vástidan seammaláhkai.</p>
<p>Vaikke dilli lea buoret gielddalaš ásahusain, de orru leamen liikká nu ahte ollu gielddalaš ásahusat rihkkot giellanjuolggadusaid. Nu ollu go 19 % dain leat vástidan ahte ii miige dieđihuvvo sámegillii. Dilli lea vel vearrát go geahččá plákahtaid giela: 28 % gielddalaš ásahusain leat vástidan ahte ii miige dieđihuvvo sámegillii.</p>
<p>Go veardádallá guovlluid, de dilli lea ollu vearrát daid ásahusain, mat geografalaččat leat hálddašanguovllu olggobealde. 74 % ásahusain, mat leat hálddašanguovllus, lohket ahte visot dahje oassi dieđihuvvo sámegillii. 49 % ásahusain, mat leat eará Finnmárkku gielddain,ja 28 % ásahusain,mat leat eará Romssa gielddain, leat vástidan seammaláhkai. Vearrámus lea dilli ásahusain Davvesiiddas ja Fálesnuoris, gos ásahusat eai leat čadnojuvvon giellanjuolggadusaide. Dain leat nu ollu go 88 % vástidan ahte eai dieđit maidege sámegillii.</p>
<p>Liikká ii sáhte leat duhtavaš hálddašanguovllu dilláige. Sáhttá navdit ahte eanáš hálddašanguovllu ásahusaid almmuhusat leat hálddašanguovllu álbmoga várás. Goittotge olles 26 % leat vástidan ahte ii miige dieđihuvvo sámegillii.</p>
<p>Go veardádallá sámi ja eará almmolaš ásahusaid, de boahtá ovdan stuorra erohus. Nu ollu go 60 % sámi ásahusain leat vástidan ahte buot almmuhusat dieđihuvvojit sámegillii, ja ii oktage dain leat vástidan ahte ii miige dieđihuvvo sámegillii.</p>
<p><em type="bold">Dárkkileabbot skoviid birra  </em></p>
<p>Ovdalis oinniimet ahte unnán ásahusain leat skovit sámegillii. Diagrámmas vuollelis mii oaidnit ahte dilli lea buoret ásahusain mat gávdnojit hálddašanguovllus go eará ásahusain, muhto ii hálddašanguovllusge leat nu buorre dilli.</p>
<p>Dušše 9 % ásahusain hálddašanguovllus lohket ahte buot skovit gávdnojit sámegillii. Muđui lea unnán erohusat guovlluid gaskkas fuopmášahttii. Lágabui 60 % ásahusain, mat leat Davvesiiddas ja Fálesnuoris, eará Finnmárkku gielddain ja eará Romssa gielddain, lohket ahte skovit eai leat oppanassiige sámegillii. 45 % ásahusain, mat leat hálddašanguovllus, leat vástidan seammaláhkai. čilgehussan sáhttá leat ahte skovit dábálaččat ráhkaduvvojit ja jorgaluvvojit guovddášhálddahusain ja de sáddejuvvojit buot vejolaš vuolleásahusaide, eaige dušše hálddašanguovllu ásahusaide.</p>
<p>Dilli lea buoret gielddalaš ásahusain go stáhtalaš ja fylkkagielddalaš ásahusain, muhto dušše 10 % gielddalaš ásahusain leat buot skovit sámegillii.</p>
<p>Sámi ja eará ásahusaid gaskkas lea stuorra erohus. 50% sámi ásahusain leat vástidan ahte buot skovit leat sámegillii, ja dušše 8 % leat vástidan ahte ii miige leat sámegillii. Eará ásahusain leat 5 % ja 53 % vástidan seammaláhkai. Dán áššis livčče maiddái sámi ásahusain stuorra ovdánanvejolašvuohta, go nu ollu go 42 % sámi ásahusain leat vástidan ahte dušše oassi skoviin gávdnojit sámegillii.</p>
<p><em type="bold">Dárkkileabbot lágáid ja njuolggadusaid birra  </em></p>
<p>Diagrámma vuollelis čájeha mo sámi ja eará ásahusat leat vástidan lágaid ja njuolggadusaid birra.</p>
<p>Dás boahtá ovdan ahte maiddái sámi ásahusat galggašedje jorgalit eambbo lágaid ja njuolggadusaid sámegillii, vaikke dilli lea buoret dain go eará almmolaš ásahusain. Nu ollu go 73 % sámi ásahusain leat vástidan ahte dušše oassi lágain ja njuolggadusain, main lea namahan veara mearkkašupmi sámi álbmogii, leat jorgaluvvon sámegillii.</p>
<list><p type="listitem">čálalaš vástádusat</p>
</list><p>Giellanjuolggadusaid mielde, §3-3, leat báikkálaš ja guovllulaš orgánat geatnegahtton vástidit čálalaččat sámegillii go gii nu čállá daidda sámegillii.</p>
<p>Diagrámmas boahtá ovdan ahte nu eatnat go 43 % almmolaš ásahusain lohket ahte jos sámegillii čálášii ásahussii, de oččošii vástádusa sámegillii. Dát lea eambbo go dat mat vástidedje ahte buot almmuhusat dieđihuvvojit sámegillii (22 %). Sivvan sáhttá leat ahte ásahusat hárve ožžot breavaid sámegillii, ja dan láhkai vástidit sámegillii gáibida nu unnán ressurssaid ahte ásahusat sáhttet dan vuoruhit. Buot almmuhusaid dieđiheapmi sámegillii gáibida ollu eambbo návccaid ja ollu buoret rutiinnaid.</p>
<p>26 % leat vástidan ahte várra oččošii vástádusa sámegillii, ja 32 % ásahusain lohket ahte ii oččošii sámegiel vástádusa. Stuorra oassi ásahusain eai oro dásge čuovvumin giellanjuolggadusaid.</p>
<p>Diagrámmas boahtá ovdan ahte sáhttá leat stuorát vejolašvuohta oažžut vástádusa sámegillii stáhtalaš ásahusain go gielddalaš ásahusain. Sullii bealli stáhtalaš ásahusain lohket ahte vástádusa oččošii sámegillii, ja dušše 40 % gielddalaš ásahusain vástidit seammaláhkai. Fylkkagielddalaš ásahusain lea dilli fuonit. Masá bealli fylkkagielddalaš ásahusain lohká ahte ii oččošii vástádusa sámegillii.</p>
<p>Go veardádallá ásahusaid mat leat iešguđetge guovlluin, de erohusat eai leat nu stuorrá. Davvesiiddas ja Fálesnuoris lea goittotge hui unna vejolašvuohta oažžut sámegielat vástádusa eará guovlluid ektui, ja eanáš ásahusat vástidit ahte ii oččošii vástádusa sámegillii. Lea mearkkašahtti ahte dušše 38 % ásahusain, mat geográfalaččat leat hálddašanguovllus, lohket ahte oččošii vástádusa sámegillii.</p>
<p>Dán jearaldaga ektui lea dilli earenoamáš buorre sámi ásahusain. Buot sámi ásahusat, earret okta, lohket ahte oččošii vástádusa sámegillii. Diet okta ásahus (3 %) lohká ahte várra oččošii vástádusa sámegillii.</p>
<p>Diagrámmas boahtá ovdan man guhkes áigi ádjánivčče oažžut vástádusa jos sámegillii čálášii ásahussii. Dušše dat ásahusat leat váldojuvvon mielde, mat leat juo vástidan ahte oččošii dahje várra oččošii vástádusa sámegillii.</p>
<p>28 % ásahusain muitalit ahte ádjánivčče seamma guhkes áigi oažžut vástádusa jos čálášii sámegillii go jos livčče dárogillii čállán. Oktiibuot 70 % vástidit ahte jos sámegillii čálášii ásahussii, de ádjánivčče veháš dahje olu guhkit áigi go dárogillii čálášii. Nu ollu go 20 % ásahusain geavahivčče olu guhkit áigge vástidit sámegiel brevii go dárogiel brevii.</p>
<p>Muhtun ásahusat leat ieža lasihan vástádussan ahte eai goasge oaččoge breavaid sámegillii. Dát diagrámma sáhttá čilget muhtun muddui manin leat nu. Olbmot árvidit ahte manašii guhkit áigi oažžut vástádusa jos váldá oktavuođa sámegillii go jos válddášii dárogillii oktavuođa, ja várra danin sii eai viša čállit almmolaš breavaid sámegillii.</p>
<p>Maiddái dán áššis lea stuorra erohus sámi ja eará ásahusaid gaskkas. 64 % sámi ásahusain vástidit ahte ádjánivčče seamma guhkes áigi dahje uhcit áigi oažžut vástádusa jos sámegillii čálášii go dárogillii čállit. Eará ásahusain leat dušše 23 % vástidan seammalahkái. Muhto ollu sámi ásahusatge sáhtášedje bargat buorebut. 10 % dain leat vástidan ahte ádjánivččii olu guhkit áigi oažžut vástádusa go čállá sámegillii.</p>
<p>Ovdalis oainniimet ahte stáhtalaš ásahusat leat <span type="quote">“čeahpit”</span> go gielddalaš ja fylkkagielddalaš ásahusat vástidit čálalaččat sámegillii. Masá bealli dain vástidedje ahte oččošii sámegiel vástadusa.</p>
<p><em type="bold">ÁIGI OAŽŽUT VÁSTÁDUSA: Man guhkes áigi ádjánivččii oažžut vástádusa jos sámegillii čálášii dán ásahussii, dan ektui ahte dárogillii čálášii? (proseantaloguid mielde) </em></p>
<p><em type="bold">Gielddalaš Fy.gielddalaš Stáhtalaš Sum </em></p>
<p><em type="bold">--------------------------------------------------------- </em></p>
<p><em type="bold">Olu guhkit áigi 26 21 21 22 </em></p>
<p><em type="bold">Veháš guhkit áigi 36 56 </em><em type="bold">68 54 </em></p>
<p><em type="bold">Seamma guhkes áigi 36 24 12 23 </em></p>
<p><em type="bold">Olu uhcit áigi 2 0. 0. 1 </em></p>
<p><em type="bold">--------------------------------------------------------- </em></p>
<p><em type="bold">Sum 100 100 100 100 </em></p>
<p><em type="bold">N= 47 34 68 156 </em></p>
<p><em type="bold">--------------------------------------------------------- </em></p>
<p>Tabella čájeha ahte stáhtalaš ásahusat sáhttet geavahit guhkit áiggi vástidit sámegiel breavaide go dárogiel breavaide. Dušše 12 % daid stáhtalaš ásahusain, mat vástidivčče dahje várra vástidivčče sámegillii, lohket ahte ádjánivčče seamma guhkká oažžut vástádusa jos lea čállán sámegillii go jos lea čállán dárogillii. Gielddalaš ja fylkkagielddalaš ásahusain leat stuorát oassi vástidan seammaláhkai: 36 % ja 24 %.</p>
<list><p type="listitem">Njálmmálaš vástádusat</p>
</list><p>Giellanjuolggadusain, §3-3, dádjo ahte <span type="quote">“guhte sámegillii váldá oktavuođa báikkálaš orgánii, mii lea hálddašanguovllus, lea vuoigatvuohta oažžut vástádusa sámegillii”</span>. Mii leat jearran golmma iešguđetlágan njálmmálaš dili birra. Buot dilit leat namahuvvon Ot.prp. nr. 60, 1989-90. Oččošii go sámegillii vástádusa jos njálmmálaččat válddášii oktavuođa telefovnna bokte, ásahusa lanjain ja ásahusa almmolaš čoahkkimiin.</p>
<p>Diagrámmas boahtá ovdan ahte lágabui bealli ásahusain (39 - 46 %) lohket ahte ii oččošii vástádusa sámegillii vaikke man láhkai válddášii njálmmálaččat oktavuođa. Dušše báikkálaš orgánain lea geatnegasvuohta vástidit sámegillii njálmmálaš oktavuođain, ja daninge sáhttá leat váddásat oažžut sámegiel vástádusa njálmmálaš oktavuođain, go čálálaš oktavuođain.</p>
<p>Boahtá maiddái ovdan ahte ii leat nu stuorra erohus iešguđetlágan oktavuođaid gaskkas. Sáhttá goittotge leat álkkit oažžut vástádusa sámegillii, jos váldá oktavuođa ásahusa lanjain. 38 % ásahusain vástidit ahte ásahusa lanjain oččošii vástádusa sámegillii. Telefovnna- ja čoahkkinoktavuođain leat vástidan seammaláhkai 36 % ja 26 %. čilgehussan dasa sáhttá dieđusge leat ahte ásahusas lea sámegielat bargi, muhto dat dábálaččat ii vástit telefovna, ja ásahusas eai leat rutiinnat maid galgá bargat jos giinu riŋge sámegillii. Orru leamen maiddái ahte ásahusat eai leat hárjánan geavahit dulkka iežaset almmolaš čoahkkimiin.</p>
<p>čuovvovažžan áigut geahččat dárkkileabbot mo iešguđetlágan ásahusat leat vástidan telefovdnaoktavuođa birra, danin go dat lea várra dábáleamos vuohki váldit njálmmálaččat oktavuođa almmolaš ásahusaiguin.</p>
<p>Diagrámmas bohtet ovdan hui stuorra geográfalaš erohusat. 54 % ásahusain, mat leat hálddašanguovllus, lohket ahte oččošii vástádusa sámegillii telefovnna bokte. Dán guovllu olggobealde lea unnán vejolašvuohta oažžut vástádusa sámegillii. Dušše 14 % ásahusain, mat leat eará Finnmárkku gielddain, ja 8 % ásahusain, mat leat eará Romssa gielddain, lohket ahte oččošii sámegillii vástádusa. Buot ásahusat Davvisiiddas ja Fálesnuoris (100 %) leat vástidan ahte ii oččošii vástádusa sámegillii telefovnna bokte.</p>
<p>Erohus hálddašanguovllu ja eará guovlluid gaskka ii leat liikká nu imaš, danin go dát njuolggadus guoská dušše báikkálaš orgánaide, ja min iskkadeamis eanáš báikkálaš orgánat leat hálddašanguovllu siskkobealde. Lea várra eambbo fuopmášuhttii ahte dušše veahá badjel bealli ásahusain, mat leat hálddašanguovllus, lohket ahte oččošii telefovnna bokte vástádusa sámegillii. Nu ollu go 22 % dain lohket ahte ii oččošii vástádusa sámegillii.</p>
<p>Lea stuorra erohus sámi ja eará ásahusaid gaskka. 80% sámi ásahusain leat vástidan ahte telefovnna bokte oččošii sámegillii vástádusa. Ii oktage sámi ásahus loga ahte ii oččošii vástádusa sámegillii.</p>
<p>Lea maiddái stuorra erohus gielddalaš, fylkkagielddalaš ja stáhtalaš ásahusaid gaskkas. Dilli lea buoremus gielddalaš ásahusain ja vearrámus fylkkagielddalaš ásahusain. 48 % gielddalaš ásahusain lohket ahte oččošii vástádusa sámegillii telefovnna bokte. 18 % fylkkagielddalaš ja 27 % stáhtalaš ásahusain leat vástidan seammaláhkai</p>
<list><p type="listitem">čoahkkimiid njálmmalaš giella</p>
</list><p>Iskkadeamis leat jearran ásahusain man giela dahje maid gielaid sii geavahit siskkáldas čoahkkimiin ja stivrra, ráđi ja lávdegotti čoahkkimiin.</p>
<p>Diagrámma čájeha mo ásahusat leat vástidan dasa ahte man dávjá ságastuvvo dušše dárogillii siskkáldas čoahkkimiin ja stivrra, ráđi ja lávdegotti čoahkkimiin. Oaidnit ahte eanáš ásahusat álo geavahit dušše dárogiela čoahkkingiellan, mii mearkkaša ahte sámegiela eai goasge geavat dakkár čoahkkimiin. Viiddasabbot oaidnit ahte lea unna tendeansa ahte ságastuvvo eambbo sámegillii siskkáldas čoahkkimiin go <span type="quote">“formálalaš čoahkkmiin”</span>. 70 % ásahusain leat vástidan ahte stivrra, ráđi ja lávdegotti čoahkkimiin álo ságastuvvo dušše dárogillii. 66 % leat vástidan seammaláhkai siskkáldas čoahkkimiid hárrái. Dát mearkkaša ahte 30 % ásahusain eai geavat stivrra, ráđi ja lávdegotti čoahkkimiin dušše dárogiela čoahkkingiellan, muhto geavahit maiddái sámegiela.</p>
<p>Oktiibuot 6 % ásahusain leat vástidan ahte ii goasge ságastuvvo dušše dárogillii stivrra, ráđi ja lávdegotti čoahkkimiin. 5 % ásahusain leat vástidan seammaláhkai siskkáldas čoahkkimiid hárrái. Mearkkaša ahte dát ásahusat álo geavahit sámegiela čoahkkingiellan.</p>
<p>Diagrámmas boahtá ovdan ahte oassi sámi ásahusain, mat álo geavahit dárogiela áidna giellan stivrra, ráđi ja lávdegotti čoahkkimiin, lea ollu unnit (14 %) go oassi eará ásahusain (78 %). 28 % sámi ásahusain eai goasge geavat dušše dárogiela stivrra, ráđi ja lávdegotti čoahkkimiin, mii mearkkaša ahte sámegiella álo geavahuvvo. 3 % eará ásahusain leat vástidan seammaláhkai. Goittotge sáhttá gal lohkat ahte sámegiella várra ii geavahuvvo menddo ollu sámi ásahusainge, go badjel bealli sámi ásahusain (54 %) álo dahje dábálaččat geavahit dušše dárogiela dákkár čoahkkimiin.</p>
<p>Dilli orru leamen veahá buoret siskkáldas čoahkkimiid hárrái.</p>
<p>Iskkadeamis boahtá maiddái ovdan ahte eambbo gielddalaš ásahusat geavahit sámegiela čoahkkingiellan go fylkkagielddalaš ja stáhtalaš ásahusat.</p>
<p>Diagrámmas badjelis oidno man dávjá sámi ásahusat geavahit sámegiela dulkomiin ja sámegiela dulkotkeahttá. Eat leat váldán fárrui daid ásahusaid, mat leat vástidan ahte álo geavahit dušše dárogiela (14 % sámi ásahusain).</p>
<p>Oaidnit ahte nu ollu go 29 % dáid sámi ásahusain álo dahje dábálaččat dollet čoahkkimiid gos dulkojuvvo. Tendensa lea goittotge ahte dávjjit ságastuvvo sámegillii dulkotkeahttá go dulkomiin. 17 % ásahusain leat vástidan ahte ii goasge ságastuvvo sámegillii dulkomiin, ja dušše 8 % leat vástidan ahte ii goasge ságastuvvo sámegillii dulkotkeahttá. Erohusat eai leat stuorát.</p>
<list><p type="listitem">čálalaš giella čoahkkimiin ja áššemeannudeamis</p>
</list><p>Leat jearran ásahusaid giellageavaheami birra go čállet beavdegirjjiid (siskkáldas čoahkkimiid ja stivrra-, ráđi- ja lávdegottečoahkkimiid beavdegirjjiid), go meannudit áššiid stivrii, ráđđái, lávdegoddái, ja go čállet breavaid, áššečilgehusaid, notáhtaid jna.</p>
<p>Diagrámmas boahtá ovdan ahte ásahusat geavahit sámegiela hui unnán čálalaččat. Ovdamearkka dihtii leat 74 % ásahusain vástidan ahte álo meannudit áššiid stivrii, ráđđái ja lávdegoddái dárogillii jorgalkeahttá sámegillii. 14 % ásahusain leat vástidan ahte dábálaččat meannudit áššiid dušše dárogillii, ja 7 % ahte muhtumin dahje hárve meannudit áššiid dušše dárogillii.</p>
<p>Ásahusat geavahit sámegiela veahá dávjjit dalle go čállet breavaid, áššečilgehusaid, notáhtaid jna. 66 % ásahusain leat vástidan ahte breavat, áššečilgehusat, notáhtat jna. álo čállojuvvojit dušše dárogillii. Sivvan sáhttá leat ahte go ásahusat ožžot breavaid sámegillii, de vástiditge sámegillii, nu go ásahusat leat geatnegahttojuvvon Sámelága giellanjuolggadusaid bokte.</p>
<p>Lea tendeansa ahte eambbo ásahusat eai goasge geavat dušše dárogiela go čállet stivrra, ráđi ja lávdegotti čoahkkimiid beavdegirjjiid, mii mearkkaša ahte dakkár oktavuođas geavahit maiddái sámegiela.</p>
<p>Diagrámmas oidno ahte sámi ásahusain geavahit áššemeannudeamis sámegiela dávjjibut go eará ásahusat. Dušše 18 % sámi ásahusain lohket ahte geavahit áššemeannudeamis álo dárogiela jorgalkeahttá sámegillii. Nu ollu go 81 % eará ásahusain vástidit seammaláhkai. Muhto lea goittotge fuopmášahtti ahte nu ollu go 60 % sámi ásahusain álo dahje dábálaččat meannudit áššiid dárogillii jorgalkeahttá sámegillii.</p>
<p>Eambbo gielddalaš ásahusat orrot geavaheamen sámegiela go meannudit áššiid stivrii, ráđđái ja lávdegoddái go fylkkagielddalaš ja stáhtalaš ásahusat.</p>
<p>Diagrámma, mii lea vuollelis, čájeha man láhkai sámi ásahusat geavahit sámegiela go meannudit áššiid stivrii, ráđđái ja lávdegoddái. Dás boahtá ovdan lea go sámegiella álgogiellan, jorgaluvvon giellan vai meannudit go sámi ásahusat áššiid sámegillii jorgalkeahttá daid dárogillii. Ásahusat, mat leat vástidan ahte álo geavahit dušše dárogiela, eai leat váldojuvvon mielde (18 % sámi ásahusain).</p>
<p>Diagrámma orru čájeheamen ahte sámi ásahusat dávjá geavahit jorgaluvvon sámegiela áššemeannudeamis. Nu ollu go 32 % dáid sámi ásahusain leat vástidan ahte álo dahje dábálaččat meannudit áššiid dárogillii sámegiel jorgalemiin. Dušše 14 % leat vástidan ahte álo dahje dábálaččat geavahit sámegiela álgogiellan. 50 % leat vástidan ahte eai goasge čále sámegillii jorgalkeahttá dárogillii. Vástideaddji lohku dan ektui ahte dárogiella lea álgogiellan lea dušše 5 %.</p>
<list><p type="listitem">Hálddahusbargiid sámegiela gelbbolašvuohta</p>
</list><list><p type="listitem">Eatnigiella</p>
</list><p>Diagrámmas vuollelis oidno ahte 59 % ásahusain vástidit ahte ii ovttage hálddahusbargis leat sámegiella eatnigiellan. Dát mearkkaša ahte 41 % ásahusain gávdno unnimus okta hálddahusbargi geas lea sámegiella eatnigiellan, mii iskkadeami eará bohtosiid ektui lea viehka stuorra oassi.</p>
<p>18 % leat vástidan ahte vuollel bealis bargiin lea sámegiela eatnigiellan, 7 % lea vástidan ahte gaskkal 50 - 89 % bargiin lea sámegiella eatnigiellan. 16 % leat vástidan ahte buot dahje masá buot bargiin lea sámegiella eatnigiellan.</p>
<p>Go veardádallá guovlluid, de fuomáša ahte das lea stuorra váikkuhus gos ásahusat geográfalaččat gávdnojit. Diagrámmas boahtá čielgasit ovdan ahte hui unnán ásahusain, mat leat hálddašanguovllu olggobealde, leat hálddahusbargit geain lea sámegiella eatnigiellan. Buot Fálesnuori ja Davvesiidda ásahusat (100 %) leat vástidan ahte ii ovttage bargis leat sámegiella eatnigiellan. 77 % ásahusain, mat leat eará Finmmárkku gielddain, ja nu ollu go 91 % ásahusain, mat leat eará Romssa gielddain, leat vástidan ahte ii ovttage bargis leat sámegiella eatnigiellan. Hálddašanguovllu ásahusain vástidit 40 % ahte ii leat oktage bargi, geaslea sámegiella eatnigiellan.</p>
<p>25 % ásahusain, mat geográfalaččat leat hálddašanguovllus, leat vástidan ahte buot dahje masá buot hálddahusbargiin lea sámegiella eatnigiellan. Dát lea viehka stuorra oassi.</p>
<p>Go veardida gielddalaš, fylkkagielddalaš ja stáhtalaš ásahusaid, de boahtá ovdan ahte dilli lea ollu buoret gielddalaš ásahusain go eará ásahusain. 53 % gielddalaš ásahusain leat vástidan ahte ii ovttage bargis lea sámegiella eatnigiellan. Fylkkagielddalaš ja stáhtalaš ásahusain leat 79 % ja 66 % vástidan seammaláhkai.</p>
<p>Nu go eará áššiinge lea leamaš dán rádjái, de dásge lea stuorra erohus sámi ja eará ásahusaid gaskkas. Dušše 10 % sámi ásahusain leat vástidan ahte ii gávdno bargi, geas lea sámegiella eatnigiellan. Eará ásahusain leat 66 % vástidan seammaláhkai. Masá bealli sámi ásahusain leat vástidan ahte 90 - 100 % hálddahusbargiin lea sámegiella eatnigiellan.</p>
<list><p type="listitem">Giellamáhttu</p>
</list><p>Áigut dál geahččat máhttet go hálddahusbargit sámegiela. <span type="quote">“Máhttá sámegiela”</span> mearkkaša dás ahte ádde dahje buorebut máhttá sámegiela.</p>
<p>Diagrámmas boahtá ovdan ahte 42 % ásahusain leat vástidan ahte ii oktage hálddahusbargi máhte sámegiela. Dat mearkkaša ahte 58 % ásahusain gávdno unnimus okta bargi, gii goittotge ádde sámegiela.</p>
<p>25 % leat vástidan ahte bealli dahje vuollel bealli hálddahusbargiin máhttet sámegiela, 3 %leat vástidan ahte badjel bealli máhttet ja 29 % ásahusain lohket ahte buot dahje masá buot bargit máhttet sámegiela. Fuomaš ahte dás kategoriijajuohku lea veahá earálágan go ovddit diagrámmas lei.</p>
<p>Diagrámmas boahtá ovdan ahte dásge lea stuorra erohus guovlluid gaskkas. Jos ásahus ii leat hálddašanguovllus, de lea stuorra vejolašvuohta ahte ii oktage bargi máhte sámegiela ii veaháge. Buot ásahusat Davvesiiddas ja Fálesnuoris leat vástidan ahte ii oktage máhte sámegiela. Seammaláhkai leat vástidan 61 % ásahusain eará Finnmárkku gielddain ja 78 % ásahusain eará Romssa gielddain. Dušše 17 % ásahusain hálddašanguovllus leat vástidan ahte ii oktage bargi máhte sámegiela. Hálddašanguovllus leat vástidan masá bealli ásahusain (47 %) ahte buot dahje masá buot bargit máhttet sámegiela man nu láhkai.</p>
<p>Lea hui stuorra erohus gielddalaš, fylkkagielddalaš ja stáhtalaš ásahusaid gaskkas. Gielddalaš ásahusain vástidit 24 % ahte ii oktage hálddahusbargi máhte sámegiela. Fylkkagielddalaš ja stáhtalaš ásahusain leat nu ollu go 67 % ja 48 % vástidan seammaláhkai. Badjel bealli (53 %) gielddalaš ásahusain leat vástidan ahte buot dahje masá buot bargit man nu láhkai máhttet sámegiela. Fylkkagielddalaš ja stáhtalaš ásahusain 9 % ja 14 % leat vástidan seammalahkái.</p>
<p>Sámi ásahusain lea dilli buot buoremus. Dušše okta sámi ásahus (3 %) lea vástidan ahte ii oktage hálddahusbargi máhte sámegiela. 74 % sámi ásahusain leat vástidit ahte buot dahje masá buot hálddahusbargit máhttet sámegiela.</p>
<p>Leat čájehan ahte 58% ásahusain leat vástidan ahte unnimusat okta hálddahusbargi máhttá sámegiela. Dál áigut geahččat man láhkai dát bargit máhttet sámegiela. Lea go nu ahte dušše áddejit sámegiela, vai hállet go ja čállet go maiddái?</p>
<p>Diagrámmas boahtá ovdan ahte 62 % ásahusain, gos bargit máhttet sámegiela, leat vástidan ahte ii oktage bargi dušše ádde sámegiela. Dát mearkkaša ahte dáid ásahusain gávdnojit bargit, mat hállet ja várra čálletge. Lea miellagiddevaš ahte oassi gos máhttet čállit sámegiela lea nu stuoris daid ektui gos dušše hállet ja áddejit sámegiela. 18 % ásahusain leat vástidan ahte buot dahje masá buot bargit máhttet čállit sámegiela. 10 % ásahusain leat vástidan ahte buot dahje masá buot bargit dušše hállet ja áddejit sámegiela.</p>
<list><p type="listitem">Virgelohpi</p>
</list><p>Leat jearran fállet go ásahusat virgelobi iežaset hálddahusbargiide oahppat sámegiela.</p>
<p>Diagrámmas vuollelis boahtá ovdan ahte badjel bealli ásahusain eai fála hálddahusbargiidasaset virgelobi oahppat sámegiela. 42 % leat vástidan ahte fállet virgelobi bálkkáin dahje sámegiel oahpahusa bargoáiggis. 6 % leat vástidan ahte fállet virgelobi bálkká haga.</p>
<p>Eambbo sámi ásahusat go eará ásahusat leat vástidan ahte fállet virgelobi oahppat sámegiela. 66 % dain leat vástidan ahte fállet virgelobi bálkkáin / sámegiel oahpahusa bargoáiggis. 39 % eará almmolaš ásahusain leat vástidan seammaláhkai.</p>
<p>Go veardádallá gielddalaš, fylkkagielddalaš ja stáhtalaš ásahusaid, de boahtá ovdan ahte gielddalaš ásahusat lea positiivvaleamos fállat virgelobi. 65 % gielddalaš ásahusain leat vástidan ahte fállet virgelobi bálkkáin dahje sámegiel oahpahusa bargoáiggis. Dát lea seamma stuorra proseantalohku go sámi ásahusain. 31 % fylkkagielddalaš ásahusain ja 34 % stáhtalaš ásahusain vástidit seammaláhki.</p>
<p>Nugo dábálaččatge de dilli lea buoret ásahusain hálddašanguovllus. 62 % dáin ásahusain vástidit ahte fállet virgelobi bálkkáin / oahpahusa bargoáiggis. Ii oktage ásahus Fálesnuoris dahje Davvesiiddas fála virgelobi oahppat sámegiela.</p>
<p>Lea miellagiddevaš veardádallat ásahusaid dan mielde man ollu bargit máhttet sámegiela. Jáhkášii ahte ásahusaide, main eai leat bargit geat máhttet sámegiela, livčče álkkit fállat virgelobi bargiide oahppat sámegiela.</p>
<p>Diagrámmas boahtá ovdan ahte dilli ii leat nu. Oaidnit ahte dušše 19 % daid ásahusain, gos ii oktage bargi máhte sámegiela, leat vástidan ahte fállet virgelobi oahppat sámegiela. Ásahusain, mas oassi dahje buohkat máhttet sámegiela, leat vástidan 63% ja 59 % seammaláhkai. čilgehussan sáhttá leat ahte jos oktage bargi ii máhte sámegiela, de ii fuomášuvvo ahte ásahus dárbbaša gelbbolašvuođa sámegielas, iige giige bargiin bija deattu ásahussii ahte galggašii loktet sámegiela máhtu.</p>
<p>Muhtun ásahusat leat čálalaččat vástidan ahte eai leat sáhttán vástidit dán jearaldahkii, danin go bargit eai leat goasge bivdán oažžut virgelobi oahppat sámegiela. Dátge sáhttá čájehit ahte ollu ásahusat eai iskka moge loktet sámegiela gelbbolašvuođa, eaige ávžžut bargiid lohkat sámegiela. Bargit ieža fertejit váldit initiatiivva.</p>
<list><p type="listitem">Riekteásahusat, dearvvašvuođa- ja sosiálaásahusat ja girkolaš ásahusat</p>
</list><p>Muhtun almmolaš ásahusain lea viiddiduvvon ovddasvástádus dan ektui maid dán rádjái leat gieđahallan. Sámelága giellanjuolggadusat geatnegahttet riekteásahusaid, dearvvašvuođa- ja sosiálaásahusaid ja girkolaš ásahusaid addit earáge bálvalusaid sámegillii go dušše hálddahusbálvalusaid. Sámegiela hálddašanguovllus lea ovdamearkka dihtii juohkehaččas vuoigatvuohta sámástit diggečoahkkimiin (§ 3-4), oažžut bálvalusaid sámegillii dearvvašvuođa- ja sosiálaásahusain (§ 3-5), ja sámegillii oažžut ovttasgaslaš girkobálvalusaid (§3-6).</p>
<p>Dán erenoamáš ovddasvástádusa dihtii mii bivddiimet guoskevaš ásahusaid vástidit muhtun lassejearaldagaide.</p>
<list><p type="listitem">Riekteásahusaid bálvalusat</p>
</list><p>Giellanjuolggadusaid mielde olbmos lea vuoigatvuohta geavahit sámegiela diggečoahkkimis, dutkamis, váidimis ja giddagasas, daid ásahusain, main lea ámmátbiire dahje bálvalanbiire mii ollásit dahje muhtun muddui gokčá sámegiela hálddašanguovllu (§3-4).</p>
<p>Diagrámmas boahtá ovdan ahte dábálaččat oažžu geavahit sámegiela diggečoahkkimiin, dutkamis ja váidimis. Muhto giddagasas sáhttá leat ollu váddásut beassat geavahit sámegiela, erenoamážit jos áiggošii eará fáŋggaiguin háleštit. Dušše 44 % ásahusain leat vástidan ahte oččošii eará fáŋggaiguin sámástit, ja dušše 50 % leat vástidan ahte oččošii lagamus olbmuidisguin sámástit. Eará diliid birra leat badjel 80 % vástidan ahte oččošii geavahit sámegiela.</p>
<p>Dás galggašii váldit vuhtii ahte njeallje guđa giddagasas eai gula Sámelága giellanjuolggadusaid vuollái, vaikke dain lea hálddašanguovlu bálvalanviidodahkan. Njuolggadusat gusket dušše giddagasaide Romssas ja Finnmárkkus.</p>
<list><p type="listitem">Girkolaš ásahusaid bálvalusat</p>
</list><p>Sámelága mielde olbmos lea vuoigatvuohta oažžut sielumorašteaddji, gástašeami, vihaheami ja eahkedaččaid sámegillii (Ot.prp. nr. 60, 1989-90: s. 48). Leat jearran girkolaš ásahusain dáid bálvalusaid birra.</p>
<p>Diagrámmas boahtá ovdan ahte sáhttá leat váddásut oažžut sielumorašteaddji go eará ovttagaslaš girkobálvalusaid sámegillii. 57 % girkolaš ásahusain leat vástidan ahte oččošii sielumorašteaddji sámegillii jos bivddášii. Nu ollu go 86 % ásahusain leat vástidan ahte oččošii daid eará bálvalusaid sámegillii. Dušše okta ásahus (14 %) lea vástidan ahte ii oččošii gásttašeami, vihaheami ja eahkedaččaid sámegillii.</p>
<p>Sáhttá lohkat ahte dilli girkolaš bálvalusaid ektui lea viehka buorre. Sivvan dasa sáhttá leat ahte girkolaš ásahusain lea guhkes árbevierru geavahit sámegiela, ja Girkodepartemeanttas lea velá sierra ortnet muhtun sámi báhppasuohkaniin (gč. Ot.prp. nr. 60, 1989-90:s.29). Dát ii leat liikká ollislaš čilgehus. Davvisiidda báhppasuohkan maid gullá seamma ortnegii, muhto lea liikká vástidan ahte ii oččošii ovttage daid ovdalis namuhuvvon bálvalusaid sámegillii vaikke bivddášiige.</p>
<list><p type="listitem">Dearvvašvuođa- ja sosiála ásahusaid bálvalusat</p>
</list><p>Giellanjuolggadusaid mielde olbmos lea vuoigatvuohta oažžut dearvvašvuođa- ja sosiála bálvalusaid sámegillii. Iskkadeamis mii leat guorahallan leago buot geavaheaddjiide seamma álki - dahje váigat - oažžut bálvalusaid sámegillii.</p>
<p>Diagrámmas boahtá ovdan ahte leat unnán erohusat iešguđetge geavaheaddjiid ektui. Eat sáhte dadjat ahte lea álkkit boarrásiidda ja mánáide oažžut dearvvasvuođa- ja sosiálabálvalusaid sámegillii.</p>
<p>Go veardádallá dearvvašvuođa- ja sosiálaásahusaid riekte- ja girkolaš ásahusaiguin, de sámegielat fálaldagat orrot leamen ollu fuonit dearvvašvuođa- ja sosiálaásahusain. Sullii bealli dearvvašvuođa- ja sosiálaásahusain leat vástidan ahte vaikke bivddášii, de ii oččošii bálvalusaid sámegillii. Badjel 80 % riekteásahusain ja girkolaš ásahusain leat vástidan ahte eanáš bálvalusaid oččošii sámegillii jos bivddášii.</p>
<list><p type="listitem">Bargiid sámegiela gelbbolašvuohta</p>
</list><p>Eske gieđahalaimet hálddahusbargiid giellamáhtu ja eatnigiella. Riekteásahusain, dearvvašvuođa- ja sosiálaásahusain ja girkolaš ásahusain galggašedje maiddái eará bargit go beare hálddahusbargit máhttit sámegiela. Mii leat dán dihtti jearran dearvvašvuođa- ja sosiála, girkolaš ja riekteásahusaid bargiid giellagelbbolašvuođa birra.</p>
<p>Sámegiela gelbbolašvuohta orru leamen buoremus girkolaš ásahusain. 100 % girkolaš ásahusain leat vástidan ahte unnimusat okta bargi máhttá sámegiela ja unnimusat ovtta bargis lea sámegiella eatnigiellan. Riekteásahusain lea dilli fuonimus: dušše 45 % riekteásahusain lea sámegielat bargi. <span type="quote">”Máhttet sámegiela”</span> mearkkaša dásge ahte unnimusat áddejit sámegiela.</p>
<p>Dásage sáhttá leat čilgehussan ahte girkolaš ásahusat leat juo guhkes áigge geavahan sámegiela virgegiellan. Juo 1848 mearriduvvui ahte sámi guovlluid báhpat galget máhttit sámegiela, ja dálge ožžot muhtun suohkaniid báhpat virgelobi bálkkáin oahppat sámegiela (gč. Ot.prp. nr. 60, 1989-90: s.29). Dearvvašvuođa- ja sosiálaásahusat válljejit várrá dávjjit báikkálaš olbmuid virggiide go riekteásahusat, ja dánnu šaddet lunddolaččat ahte sámegielagat barget dearvvašvuođa- ja sosiálaásahusain. Máŋga dearvvašvuođa- ja sosiálaásahusa leat maiddái ordnen sámegiela kurssa iežaset bargiide.</p>
<p>Vaikke giellamáhttu lea fuonimus riekteásahusain, de liikká dušše 29 % dáin ásahusain, mat fállet virgelobi bálkkáin dahje oahpahusa bargoáiggis oahppat sámegiela nu ahte bargi oažžu bálkká dahje oahpahus lea bargoáiggis. Badjel bealli girkolaš ja dearvvašvuođa- / sosiálaásahusain fállet virgelobi / oahpahusa oahppat sámegiela.</p>
<list><p type="listitem">Eará áššit</p>
</list><p>čuovvovažžan áigut geahččat mo ásahusat leat vástidan ahte sáhttet fállat bálvalusaid sámegillii, mo ásahusaid giellaválljenrutiinnat doibmet ja leat go diehtojuohkingalbbat sámegillii.</p>
<p>Diagrámmas boahtá ovdan mo ásahusat iežaset mielas nákcejit fállat bálvalusaid sámegillii. Mii oaidnit ahte girkolaš ásahusat leat hárjánan geavahit dulka. 71 % girkolaš ásahusain leat vástidan ahte heive bures dadjat ahte ásahus sáhttá fállat bálvalusaid sámegillii dan dihtii go ásahus lea čádnojuvvon fásta dulkonortnegii dahje das lea fásta dulka. Dasa lassin leat 80 % girkolaš ásahusain vástidan ahte fidnejit dulkka dárbbuid mielde. Riekteásahusain lea 10 % ja 76 % vástidan seammaláhkai, ja dearvvašvuođa- ja sosiálaásahusain leat fas 10 % ja 40 % vástidan seammaláhkai. Riekteásahusat fidnejit dulkka dárbbu mielde dávjjibut go dearvvašvuođa- ja sosiálaásahusat.</p>
<p>Dearvvašvuođa- ja sosiálaásahusat geavahit bargiid giellamáhtu eanet čilgehussan go eará ásahusat ahte ásahus sáhttá fállat bálvalusaid sámegillii. Masá okta njealját oassi dearvvašvuođa- ja sosiálaásahusain leat vástidan ahte sáhttet fállat bálvalusaid sámegillii dan dihtii go bargit máhttet sámegiela. Lea liikká fuopmášahtti man unnán ásahusat leat vástidan ahte heive bures dadjat ahte ásahus sáhttá fállat bálvalusaid sámegillii dan dihtii go bargit máhttet sámegiela. Orru leamen stuorra dárbu loktet sámegiela gelbbolašvuođa.</p>
<p>14 % riekteásahusain ja 17 % dearvvašvuođa- ja sosiálaásahusain leat vástidan ahte heive bures dadjat ahte eai nákce fállat bálvalusaid sámegillii. Ii oktage girkolaš ásahus oaivvil ahte ii nákce fállat bálvalusaid sámegillii.</p>
<p>Mii oaidnit dás mo ásahusat árvoštallet iežaset rutiinnaid gávnnahit ahte hálida go olmmoš sámástit. Nu ollu go 29 % riekteásahusain ja 31 % dearvvašvuođa- ja sosiálaásahusain eai leat ollege rutiinnat gávnnahit hálida go olmmoš sámástit. Dasa lassin leat 6 % dearvvašvuođa- ja sosiálaásahusain vástidan ahte rutiinnat doibmet funet.</p>
<p>Eanáš ásahusat, mat bálvalit Fálesnuori ja Davvesiidda ássiid, leat vástidan ahte sis eai leat rutiinnat gávnnahit hálida go olmmoš sámástit (oktiibuot 7). Okta ásahus lea vástida ahte dat doibmet viehka bures ja okta ahte doibmet funet.</p>
<p>Diagrámmas boahtá ovdan man stuorra oasis ásahusain leat sámegiel diehtojuohkingalbbat. Dilli orru leamen buoremus dearvvašvuođa- ja sosiálaásahusain. Nu ollu go 20 % dearvvašvuođa- ja sosiálaásahusain leat vástidan ahte buot diehtojuohkingalbbat leat sámegillii. 5 % riekteásahusain leat vástidan seammalahkái, muhto ii oktage girkolaš ásahus loga buot diehtojuohkingálbbaid leat sámegillii. Hui ollu girkolaš ásahusat (71%) leat vástidan ahte veaháš lea sámegillii. Dušše 14 % girkolaš ásahusain leat vástidan ahte ii miige leat sámegillii. Nu ollu go 64 % riekteásahusain ja 37 % dearvvašvuođa- ja sosiálaásahusain leat vástidan ahte diehtojuohkingalbbat eai leat oppanassiige sámegillii.</p>
<p>Eanáš ásahusat, mat bálvalit Fálesnuori ja Davvesiidda ássiid, leat vástidan ahte sis eai leat ollege diehtojuohkingalbbat sámegillii (7). Okta lea vástidan <span type="quote">“veaháš”</span>.</p>
<list><p type="listitem">Dán jagi bohtosat jagi 1998 bohtosiid ektui</p>
</list><p>Sámi giellaráđđi guorahalai jagis 1998 42 almmolaš ásahusa sámegiela geavaheami. Jagi 1998 iskkadeapmi lea leamaš vuođđun dán iskkadeami plánaide, eandalit go hápmiimet jearaldagaid almmolaš ásahusaide.</p>
<p>Tabeallas vuollelis leat veardádallan jagi 1998 iskkadeami muhtun bohtosiid dán iskkadeapmái. Tabealla čájeha proseantaloguiguin sámegiela gelbbolašvuođa ja áššemeannudangiela muhtun almmolaš ásahusain. Ovdamearkka dihtii boahtá ovdan man stuorra oasis bargiin lea sámegiella eatnigiellan ja man stuorra oassi áddejit, hállet ja čállet sámegiela.</p>
<p>Dán rádjái dán raporttas leat statistihkalaččat geahččan mo sámegiella geavahuvvo. Tabeallas vuollelis bohtet ovdan dieđut iešguđetlágan ásahusain, ja mo ovdáneapmi lea leamaš 1998:s jagi 2000 rádjái. Dieđut 1998:s leat čállojuvvon dábálaš bustávaiguin, jagi 2000 dieđut leat kursiverejuvvon.</p>
<p>Leat váldán mielde dieđuid daid ásahusain, mat mahcahedje dán jagi jearahallanskovi ja mat ledje mielde maiddái jagi 1998 iskkadeamis. Jos ásahus ii leat vástidan áiddo dáid jearaldagaide dahje jos ii leat leamaš vejolaš veardádallat dieđuid 1998:s ja 2000:s, de dieđut ásahusa birra eai leat liikká tabeallas.</p>
<p><em type="italic">Tabealla: </em><em type="italic">Sámegiela gelbbolašvuohta ja áššemeannudangiella </em><em type="italic">muhtun almmolaš ásahusain, jagi 1998 ja 2000. Oassi (proseantalogus) bargiin. </em></p>
<p><em type="bold">Ásahus jagi 1998 </em></p>
<p><em type="bold">Ásahus jagi 2000 </em></p>
<p><em type="bold">Sáme- </em></p>
<p><em type="bold">giella eatni- </em></p>
<p><em type="bold">giellan </em></p>
<p><em type="bold">Eai máhte sáme-giela </em></p>
<p><em type="bold">Áddejit sáme-giela, muhto eai hála, eaige čále </em></p>
<p><em type="bold">Hállet ja áddejit sámegiela, muhto eai čál </em><em type="bold">e </em></p>
<p><em type="bold">čállet, hállet ja áddejit sámegiela </em></p>
<p><em type="bold">Ášše-meannudeapmi </em></p>
<p>Boazohálddahus</p>
<p>13 %</p>
<p>80 %</p>
<p>20 %</p>
<p>dárogillii/sámegillii</p>
<p><em type="italic">Boazohálddahus </em></p>
<p><em type="italic">12 % </em></p>
<p><em type="italic">71 % </em></p>
<p><em type="italic">12 % </em></p>
<p><em type="italic">18 % </em></p>
<p><em type="italic">dárogillii/sámegillii </em></p>
<p>Deanu lensmánnikantuvra</p>
<p>26 %</p>
<p>60 %</p>
<p>26 %</p>
<p>13 %</p>
<p>dárogillii</p>
<p><em type="italic">Deanu lensmánnikantuvr </em><em type="italic">a </em></p>
<p><em type="italic">22 % </em></p>
<p><em type="italic">44 % </em></p>
<p><em type="italic">22 % </em></p>
<p><em type="italic">22% </em></p>
<p><em type="italic">11 % </em></p>
<p><em type="italic">dárogillii / sámegillii </em></p>
<p>Deanu livnnetkántuvra</p>
<p>40 %</p>
<p>60 %</p>
<p>20 %</p>
<p>20 %</p>
<p>dárogillii</p>
<p><em type="italic">Deanu ja Unjárgga livnnetkántuvra </em></p>
<p><em type="italic">20 % </em></p>
<p><em type="italic">__ </em></p>
<p><em type="italic">__ </em></p>
<p><em type="italic">__ </em></p>
<p><em type="italic">20 % </em></p>
<p><em type="italic">dárogillii/sámegillii </em></p>
<p>Finnmárkku fylkamánni</p>
<p>3 %</p>
<p>93 %</p>
<p>4 %</p>
<p>3 %</p>
<p>dárogillii</p>
<p><em type="italic">Finnmárkku fylkamánni </em></p>
<p><em type="italic">__ </em></p>
<p><em type="italic">__ </em></p>
<p><em type="italic">__ </em></p>
<p><em type="italic">3 % </em></p>
<p><em type="italic">3 % </em></p>
<p><em type="italic">dárogillii </em></p>
<p>Gáivuona livnnetkántuvra</p>
<p>40 %</p>
<p>40 %</p>
<p>20 %</p>
<p>dárogillii</p>
<p><em type="italic">Gáivuona livnnetkántuvra </em></p>
<p><em type="italic">40 % </em></p>
<p><em type="italic">20 % </em></p>
<p><em type="italic">40 % </em></p>
<p><em type="italic">dárogillii/sámegillii </em></p>
<p>Gáivuona oadjokántuvra</p>
<p>100 %</p>
<p>dárogillii</p>
<p><em type="italic">Gáivuona oadjokántuvra </em></p>
<p><em type="italic">75 % </em></p>
<p><em type="italic">25 % </em></p>
<p><em type="italic">dárogillii </em></p>
<p>Guovdageainnu lensmánnikántuvra</p>
<p>66 %</p>
<p>33 %</p>
<p>33 %</p>
<p>33 %</p>
<p>dárogillii</p>
<p><em type="italic">Guovdageainnu lensmánnikántuvra </em></p>
<p><em type="italic">60 % </em></p>
<p><em type="italic">40 % </em></p>
<p><em type="italic">20 % </em></p>
<p><em type="italic">40 % </em></p>
<p><em type="italic">dárogillii </em></p>
<p>Guovdageainnu litnetkántuvra</p>
<p>100 %</p>
<p>100 %</p>
<p>dárogillii</p>
<p><em type="italic">Guovdageainnu litnetkántuvra </em></p>
<p><em type="italic">100 % </em></p>
<p><em type="italic">100 % </em></p>
<p><em type="italic">__ </em></p>
<p>Husbanken, Hammerfeasttas</p>
<p>100 %</p>
<p>dárogillii</p>
<p><em type="italic">Husbanken, Hammerfeasttas </em></p>
<p><em type="italic">5 % </em></p>
<p><em type="italic">84 % </em></p>
<p><em type="italic">10 % </em></p>
<p><em type="italic">5 % </em></p>
<p><em type="italic">dárogillii </em></p>
<p>Kárášjoga oadjokántuvra</p>
<p>60 %</p>
<p>20 %</p>
<p>60 %</p>
<p>20 %</p>
<p>dárogillii</p>
<p><em type="italic">Kárášjoga oadjokántuvra </em></p>
<p><em type="italic">60 % </em></p>
<p><em type="italic">20 % </em></p>
<p><em type="italic">60 % </em></p>
<p><em type="italic">20 % </em></p>
<p><em type="italic">dárogillii </em></p>
<p>Luondduhálddašan-direktoráhta</p>
<p>100 %</p>
<p>__</p>
<p><em type="italic">Luondduhálddašan-direktoráhta </em></p>
<p><em type="italic">100 % </em></p>
<p><em type="italic">dárogillii/sámegillii </em></p>
<p>Oarje-Finnmárkku boazodoallohálddahus</p>
<p>100 %</p>
<p>100 %</p>
<p>dárogillii/sámegillii</p>
<p><em type="italic">Oarje-Finnmárkku boazodoallohálddahus </em></p>
<p><em type="italic">100 % </em></p>
<p><em type="italic">100 % </em></p>
<p><em type="italic">dárogillii/sámegillii </em></p>
<p>Porsáŋggu oadjokántuvra</p>
<p>14 %</p>
<p>86 %</p>
<p>14 %</p>
<p>dárogillii</p>
<p><em type="italic">Porsáŋggu oadjokántuvra </em></p>
<p><em type="italic">14 % </em></p>
<p><em type="italic">86 % </em></p>
<p><em type="italic">14 % </em></p>
<p><em type="italic">dárogillii/sámegillii </em></p>
<p>Stáhta oahppokántuvra Finnmárkkus</p>
<p>5 %</p>
<p>95 %</p>
<p>5 %</p>
<p>dárogillii</p>
<p><em type="italic">Stáhta oahppokántuvra Finnmárkkus </em></p>
<p><em type="italic">5 % </em></p>
<p><em type="italic">95 % </em></p>
<p><em type="italic">5 % </em></p>
<p><em type="italic">dárogillii </em></p>
<p>Sámediggi</p>
<p>53 %</p>
<p>6 %</p>
<p>18 %</p>
<p>30 %</p>
<p>47 %</p>
<p>dárogillii</p>
<p><em type="italic">Sámediggi </em></p>
<p><em type="italic">57 % </em></p>
<p><em type="italic">4 % </em></p>
<p><em type="italic">9 % </em></p>
<p><em type="italic">39 % </em></p>
<p><em type="italic">48 % </em></p>
<p><em type="italic">dárogillii/sámegillii </em></p>
<p>Sámi allaskuvla∗</p>
<p>71 %</p>
<p>2 %</p>
<p>19 %</p>
<p>79 %</p>
<p>sámegillii</p>
<p><em type="italic">Sámi allaskuvla </em>* </p>
<p><em type="italic">82 % </em></p>
<p><em type="italic">18 % </em></p>
<p><em type="italic">82 % </em></p>
<p><em type="italic">dárogillii/sámegillii </em></p>
<p>Sámi ealáhusráđđi</p>
<p>83 %</p>
<p>17 %</p>
<p>33 %</p>
<p>50 %</p>
<p>dárogillii</p>
<p><em type="italic">Sámi ealáhusráđđi </em></p>
<p><em type="italic">100 % </em></p>
<p><em type="italic">17 % </em></p>
<p><em type="italic">83 % </em></p>
<p><em type="italic">dárogillii/sámegillii </em></p>
<p>Sámi joatkkaskuvla*</p>
<p>65 %</p>
<p>21 %</p>
<p>13 %</p>
<p>30 %</p>
<p>36 %</p>
<p>dárogillii</p>
<p><em type="italic">Sámi joatkkaskuvla* </em></p>
<p><em type="italic">88 % </em></p>
<p><em type="italic">13 % </em></p>
<p><em type="italic">25 % </em></p>
<p><em type="italic">63 % </em></p>
<p><em type="italic">dárogillii/sámegillii </em></p>
<p>Sámi joatkkaskuvla ja boazodoalloskuvla*</p>
<p>65 %</p>
<p>19 %</p>
<p>30 %</p>
<p>52 %</p>
<p>sámegillii</p>
<p><em type="italic">Sámi joatkkaskuvla ja boazodoalloskuvla* </em></p>
<p><em type="italic">100 % </em></p>
<p><em type="italic">17 % </em></p>
<p><em type="italic">17 % </em></p>
<p><em type="italic">67 % </em></p>
<p><em type="italic">dárogillii/sámegillii </em></p>
<p>Sámi kulturmuitoráđdi</p>
<p>28 %</p>
<p>36 %</p>
<p>36 %</p>
<p>18 %</p>
<p>9 %</p>
<p>dárogillii</p>
<p><em type="italic">Sámi kulturmuitoráđđi </em></p>
<p><em type="italic">21 % </em></p>
<p><em type="italic">29 % </em></p>
<p><em type="italic">50 % </em></p>
<p><em type="italic">7 % </em></p>
<p><em type="italic">14 % </em></p>
<p><em type="italic">dárogillii/sámegillii </em></p>
<p>Sámi kulturráđđi</p>
<p>80 %</p>
<p>20 %</p>
<p>80 %</p>
<p>dárogillii</p>
<p><em type="italic">Sámi kulturráđđi </em></p>
<p><em type="italic">67 % </em></p>
<p><em type="italic">100 % </em></p>
<p><em type="italic">dárogillii/sámegillii </em></p>
<p>Sámi oahpahusráđđi</p>
<p>100 %</p>
<p>100 %</p>
<p>__</p>
<p><em type="italic">Sámediggi - oahpahusossodat </em></p>
<p><em type="italic">100 % </em></p>
<p><em type="italic">17 % </em></p>
<p><em type="italic">83 % </em></p>
<p><em type="italic">dárogillii/sámegillii </em></p>
<p>Romssa fylkamánni</p>
<p>97 %</p>
<p>2 %</p>
<p>1 %</p>
<p>dárogillii</p>
<p><em type="italic">Romssa fylkamánni </em></p>
<p><em type="italic">99 % </em></p>
<p><em type="italic">1 % </em></p>
<p><em type="italic">dárogillii </em></p>
<p>Unjárgga lensmánnikantuvra</p>
<p>25 %</p>
<p>25 %</p>
<p>25 %</p>
<p>50 %</p>
<p>dárogillii</p>
<p><em type="italic">Unjárgga lensmánnikantuvra </em></p>
<p><em type="italic">__ </em></p>
<p><em type="italic">50 % </em></p>
<p><em type="italic">25 % </em></p>
<p><em type="italic">25 % </em></p>
<p><em type="italic">dárogillii </em></p>
<p>Tabeallas oaidnit ahte eai leat stuorra erohusat jagi 1998 loguid ja jagi 2000 loguid gaskkas. Eanáš ásahusain leat sámegiela gelbbolašvuohta dál nu go dalle ge lei</p>
<p>Muhtun ásahusain lea leamaš positiivvalaš ovdáneapmi. Sáhttit dás namuhit Sámi ealáhusráđi: čállingelbbolašvuohta lea lassánan ja buot hálddahusbargiin lea sámegiella eatnigiellan. Husbanken (Vistebáŋku) lea maiddái bures ovdánan: dál lea okta bargi gii hállá ja čállá sámegiela, 1998:s ii máhttán ii oktage bargi sámegiela.</p>
<p>Lea stuorra erohusat iešguđetlágan ásahusaid gaskkas. Muhtun ásahusain ii leat dahje masá ii leat sámegiel gelbbolašvuohta oppanassiige, ovdamearkka dihtii Finnmárkku fylkamánnis ja Romssa fylkamánnis. Oarje-Finmmárkku boazodoallohálddahusas lea earenoamáš buorre dilli: buot bargiin lea sámegiella eatnigiellan ja buohkat hállet ja čállet sámegiela.</p>
<p>Áššemeannudeapmi sámegillii orru leamen lassánan. Ollu eambbo ásahusat vástidit dál ahte áššemeannudeapmi lea maiddái sámegillii. Ii sáhte liikká leat sihkkar lea go dát riekta, go dán jagi leat hápmen jearaldagaid áššeameannudeami birra veahá earáláhkai go jagi 1998 iskkadeamis.</p>
<list><p type="listitem">Sámegiel oahpahus</p>
</list><list><p type="listitem">čoahkkáigeassu</p>
</list><p>Mii leat guorahallan, ahte guđe almmolaš oahpahuslágádusat fállet sámegiela oahpahusa ja mo dilli lea ovdánan maŋimuš 20 jagi áigges. Mielde leat vuođđoskuvllat, joatkkaskuvllat, alit oahppu ja mánáidgárddit. Statistihkadieđuid leat viežžan Sámi oahpahusráđis ja lassin mii leat jearahallan muhtin oahppolágádusaid telefovnna bokte.</p>
<p>Veardidettiin otná dili 1980-logu álgui, de sámegiela oahpahus lea viidánan duođaid ollu ja dál leat golmmageardde eanet skuvllat, main lea sámegielfálaldat go dalle. Jagis 81/82 lei dušše 42 skuvllas sámegiel fálaldat ja 99/00 fas oktiibuot 119 vuođđoskuvlla adde sámegiela oahpahusa. Dál 19 skuvllas oahpahuvvojit máiddái eará fágat go sámegielfága sámegillii. Eanáš oassi dáin skuvllain oahpahit buot fágaid dahje measta buot fágaid sámegillii.</p>
<p>Oahppiid lohku geain lea sámegiella fágan joatkkaskuvllas lea lassánan garrasit 1980-logu loahpas. Jagis 87/88 lei sámegiella 177 oahppis ja 1990-logus oahppiid lohku leamaš birrasii 450. Go veardida, man ollu oahppit ožžot eará fágain oahpahusa sámegillii dan ektui geain lea sámegiella 1. giellan, de dilli joatkkaskuvllain ii leat nu buorre. Gávdnojit namalassii ollu joatkkaskuvllat gos eará fágat eai oahpahuvvo ollege sámegillii.</p>
<p>Allaskuvllaid ja universitehtaid birra eai lean doarvái statistihkadieđut nu ahte oahpahusa ovdáneamis sáhtašii dadjat maidege. Jagi 1997 čakčalohkanbajis oktiibuot 161 stuđeantta lohke sámegiela, dáin 41 lohke máttasámegiela ja 120 davvisámegiela. Sámi allaskuvllas lea sámegiella oahpahusgiellan vuođđooahppofálaldagain ja maiddái eanáš eará oahppofáladagatge leat sámegillii.</p>
<p>Jagi 1992 rájes leat mánáidgárddit, main lea sámegielfálaldat, lassánán 35:s 55 mánáidgárdái ja mánáid lohku lea lassánán sullii 20 %:in. Ovdaskuvlaoahpaheaddjiid lohku lea lassánan beliin dán áiggis ja vehkiid mearri measta golmmageardásaččan. Sámegiel fálaldaga mánáidgárddiin jagis 1999 ožžo oktiibuot 644 máná.</p>
<list><p type="listitem">Álggahus</p>
</list><p>Mii leat guorahallan, ahte guđe almmolaš oahpahuslágádusat fállet sámegiela fágan ja mo dilli lea ovdánan maŋimuš 20 jagi áigges. Man olu oahppit ožžot sámegiela oahpahusa ja man dásis sii lohket sámegiela. Dás buktit maiddái ovdan makkár lea dilli sierra sámegielain, davvi-, julevu- ja máttasámegielas. Mii leat jearahan oahppolágádusain, ahte oahpahitgo sii eará fágaid go sámegiela sámegillii ja galle oahppi ožžot dákkár fálaldaga, guđe luohkádásis, guđe fágas ja guđe sámegillii. Dás čielggadit maiddái, ahte makkár sámegiel fálaldagat leat sámi mánáidgárddiin, man ollu mánát ožžot dákkár fálaldaga ja man ollu sámi mánáidgárde- dahje mánáidgárdeossodatbargit máhttet sámegiela.</p>
<p>Statistihkadieđuid leat viežžan Sámi oahpahusráđis. Sámi oahpahusráđđi lea čoaggán dieđuid 78/79 rájes jahkásaččat vuođđoskuvlla sámegiela oahpaheami birra. Logut leat sirrejuvvon sierra sámegielaid mielde jagi 91/92 rájes. Joatkkaskuvllaid birra statistihkadieđut leat jagi 87/88 rájes ja gielaid mielde sirrejuvvon dieđut gávdnojit jagi 92/93 rájes. Dáid dieđuid vuođul beassat čájehit mo sámegiel oahpahus lea ovdánan vuođđoskuvllain ja joatkkaskuvllain. Mánáidgárddiid birra dieđut leat 92/93 rájes ja allaskuvllaid ja universitehtaid birra fas dieđut leat jagiin 95/96 ja 1997. Aibbas juohke jagi dieđut eai lean geavahusas, muhto dakkár jagiid leat guođđán eret tabeallain ja diagrámmain.</p>
<p>Statistihkadieđuid lassin mii leat jearahallan oahppolágádusaid telefona bokte ja muhtin skuvllaide leat sádden jearaldagaid maiddái telefáksa bokte geassemánus 2000. Mii leat statistihkkaiguin geahččan gos oahpahuvvo sámegiella 1. giellan ja jearran daid skuvllain, ahte man viidát skuvllas oahpahuvvojit eará fágat sámegillii. Buot skuvllain ii lean vejolaš fidnet dieđuid.</p>
<p>Dáinna vugiin eat oaččo čiekŋalis dieđuid sámegielat oahpahusa birra, muhto goittotge dehálaš vuođđodieđuid. Ná oažžut diehtit loguid, maid skuvllat leat registreren oahppiid ja oahpahusa birra, muhto eat oahpahusa kválitehta birra. Eat oaččo diehtit omd. man bures oahppit máhttet sámegiela ja ohppet sámegiela, eatge das makkár dássi oahpahusas lea gielalaččat ja fágalaččat. Mii leat árvvoštallan dás beare daid oahppiid loguid, geat ožžot oahpahusa sámegielas, eatge leat váldán vuhtii dan ahte ahkeluohkáid sturrodat sáhttá molsašuddat ja dat váikkuha maiddái loguide.</p>
<list><p type="listitem">Sámegiel fága vuođđoskuvllain</p>
</list><p>1980-logu álggus ožžo badjelaš 1.000 oahppi oahpu sámegielas ja 20 jagi áigges lohku lea lassánan badjel beliin (geahča diagrámma). Maŋimuš jagiid áigge lassáneapmi leamaš johtileamos. Skuvlajagi 99/00 ožžo olles 2.347 oahppi sámegiela oahpahusa. Sámegiela 1. giellan lohke jagis 79/80 503 oahppi ja jagis 99/00 971 oahppi, nu ahte 20 jagis leamaš 93 % lassáneapmi. Oahppiid lohku, geat lohket sámegiela 2. giellan, lea lassánan badjel beliin 1980-logu rájes (sullii 300:s 800 oahppái). Sámegiela 2. giellan lohke jagis 95/96 oktiibuot 950 oahppi ja dan maŋŋá dat lea veaháš geahppánan. Diagrámmas oidno 83/84 rádjai <span type="quote">“eará”</span> oassi ja dat leat oahppit, geaidda lea oahpahuvvon sámegiella rievdaduvvon fágaplána mielde. Skuvllain lea váldon 1990-logu loahpas ođđa oahppofága <span type="quote">“Sámegiella ja kultuvra”</span> ja dan lohke jagis 99/00 nu ollu go 559 oahppi (dát lea diagrámmas maiddái bajilčállosa <span type="quote">“eará”</span> vuolde). Válljenfága lea geahppánan ja dál dušše logemat oahppi lohket sámegiela válljenfágan.</p>
<p><em type="italic">Diagrámma </em><em type="italic">: Sámegiela oahpahus vuođđoskuvllain 79/80 - 99/00 (mielde davvi-, julevu- ja máttasámegiella) </em></p>
<p>Gielaid mielde sirrejuvvon dieđut gávdnojit 1990-logus ja dat čájehit ahte buot sámegielaid dilli lea buorránan maŋimuš logi jagi áigges. Davvisámegiela oahpahus lea lassánan ollu maŋimuš 10 jagi áiggis. Earenomážit oahppiid lohku, geain lea sámegiella 1. giellan, lea sturron ja dat čájeha ahte skuvlaahkásaš mánáid sámegiel máhttu lea nanosmuvvan.</p>
<p><em type="italic">Tabealla </em><em type="italic">: Davvisámegiela oahpahus vuođđoskuvllain 1990-logus. </em></p>
<p>91/92</p>
<p>94/95</p>
<p>97/98</p>
<p>99/00</p>
<p>Sámeg. 1.giellan</p>
<p>654</p>
<p>772</p>
<p>875</p>
<p>950</p>
<p>Sámeg. 2.giellan</p>
<p>644</p>
<p>831</p>
<p>845</p>
<p>711</p>
<p>Válljenfága</p>
<p>76</p>
<p>Sámeg ja kultuvra</p>
<p>264</p>
<p>530</p>
<p><em type="bold">Oktii </em><em type="bold">buot </em></p>
<p><em type="bold">1374 </em></p>
<p><em type="bold">1603 </em></p>
<p><em type="bold">1989 </em></p>
<p><em type="bold">2196 </em></p>
<p>Julevusámegiel oahppiid lohku lea jagi 91/92 rájes lassánan 35 oahpis 64 oahppái. Goalmmát oassi lohká julevusámegiela 1. giellan ja lohku lea oppa áigge sturron. Sullii bealli oahppiin lohká sámegiela 2. giellan ja lohku lea molsašuddan jagis jahkái. Oahppofága <span type="quote">“Julevusámegiella ja kultuvra”</span> lea sullii logemat oahppis.</p>
<p><em type="italic">Tabealla </em><em type="italic">: Julevusámegiela oahp </em><em type="italic">ahus vuođđoskuvllain 1990-logus. </em></p>
<p>91/92</p>
<p>94/95</p>
<p>97/98</p>
<p>99/00</p>
<p>Sámeg. 1.giellan</p>
<p>14</p>
<p>18</p>
<p>21</p>
<p>Sámeg. 2.giellan</p>
<p>34</p>
<p>25</p>
<p>17</p>
<p>36</p>
<p>Válljenfága</p>
<p>Sámegiella ja kultuvra</p>
<p>10</p>
<p><em type="bold">Oktiibuot </em></p>
<p><em type="bold">35 </em></p>
<p><em type="bold">39 </em></p>
<p><em type="bold">49 </em></p>
<p><em type="bold">64 </em></p>
<p>Máttasámegiela oahpahus lea maid lassánan, 91/92 ledje 53 oahppi ja 99/00 ledje juo oktiibuot 87 oahppi, geat ožžo oahpahusa máttasámegielas. Vaikko giela oahpahus leage lassánan, de goitotge dušše moattis leat lohkan sámegiela 1. giellan.Ii oktage oahppi leat lohkan máttasámegiela jagi 99/00. Dat čájeha ahte máttasámegiela dilli ii leat nu nanus. Eanáš oahppit lohket máttasámegiela 2. giellan ja <span type="quote">“Máttasámegiella ja kultuvra”</span> leamaš bivnnut jagis 99/00.</p>
<p><em type="italic">Tabealla </em><em type="italic">: Máttasámegiela oahpahus vuođđoskuvllain 1990-logus. </em></p>
<p>91/92</p>
<p>94/95</p>
<p>97/98</p>
<p>99/00</p>
<p>Sámeg. 1.giellan</p>
<p>Sámeg. 2.giellan</p>
<p>49</p>
<p>53</p>
<p>69</p>
<p>64</p>
<p>Válljenfága</p>
<p>Sámegiella ja kultuvra</p>
<p>22</p>
<p><em type="bold">Oktiibuot </em></p>
<p><em type="bold">53 </em></p>
<p><em type="bold">56 </em></p>
<p><em type="bold">78 </em></p>
<p><em type="bold">87 </em></p>
<p>Veardidettiin otná dili 1980-logu álgui, de sámegiela oahpahus lea viidánan duođaid ollu ja dál leat golmmageardde eanet skuvllat, main lea sámegielfálaldat go dalle. Jagis 81/82 lei dušše 42 skuvllas sámegiel fálaldat 18 gielddas ja 99/00 fas oktiibuot 119 vuođđoskuvla adde sámegiela oahpahusa 48 gielddas.</p>
<p>Mielddusin lea tabealla, mas leat logahallojuvvon vuođđoskuvllat, gos sámegiela oahpahus lei ordnejuvvon jagis 99/00. Tabeallas leat mielde oahppiid logut, man dásis sámegiella oahpahuvvo (sámegiella 1. giellan, sámegiella 2. giellan, válljenfága vai sámegiella ja kultuvra) ja guđe sámegiella oahpahuvvo. Jagis 99/00 oktiibuot 2.347 oahppi ožžo sámegiela oahpahusa, dain 2.196 davvisámegielas, 64 julevusámegielas ja 87 máttasámegielas.</p>
<list><p type="listitem">Eárá fágat vuođđoskuvllain</p>
</list><p>Nugo tabeallas boahtá ovdan, de 19 skuvllas oahpahuvvojit máiddái eará fágat go sámegielfága sámegillii. Eará fágaid oahpahus lea ordnejuvvon vuođđoskuvllain sámegillii 12 gielddas. Eanáš skuvllat muitalit ahte buot dahje masá buot fágaid oahpahus lea ordnejuvvon sámegillii. Tabeallas oaidná galle oahppái fágat oahpahuvvojit sámegillii guđege skuvllas. Mánáid- ja nuoraidskuvllat leat biddjon sierra, muhto buot luohkkádásit eai leat logahallojuvvon.</p>
<p><em type="italic">Tabealla </em><em type="italic">: Vuođđoskuvllat, mat oahpahit fágaid sámegillii. </em></p>
<p>Gielda</p>
<p>- skuvla</p>
<p>Oahppiid lohku sámegielat oahpahusas</p>
<p>Mat fágat oahpahuvvvojit sámegillii</p>
<p>Deanu gielda</p>
<p>Okt. 87 oahppi</p>
<p>- Sirpmá skuvla</p>
<p>1 -7 luohkát: 11 oahppi</p>
<p>8-10 luohkát: 6 oahppi</p>
<p>Buot fágat sámegillii</p>
<p>Buot fágat sámegillii</p>
<p>- Buolbmát sámeskuvla</p>
<p>1-7 luohkát: 47 oahppi</p>
<p>8-10 luohkát: 21 oahppi</p>
<p>Buot fágat sámegillii</p>
<p>Buot fágat sámegillii</p>
<p>- Bokcá skuvla</p>
<p>1- 7 luohkát: 2 oahppi</p>
<p>Buot fágat sámegillii</p>
<p>Guovdageainnu suohkan</p>
<p>Okt. 431 oahppi</p>
<p>- Guovdageainnu mánáidskuvla</p>
<p>1 - 7 luohkát: 232 oahppi</p>
<p>Buot fágat sámegillii (earret dárogiella)</p>
<p>- Guovdageainnu nuoraidskuvla</p>
<p>8-10 luohkát: 124 oahppi</p>
<p>Buot fágat sámegillii (earret dárogiella)</p>
<p>- Láhpoluobbala skuvla</p>
<p>1-7 luohkát: 25 oahppi</p>
<p>Buot fágat sámegillii (earret dárogiella)</p>
<p>- Máze skuvla</p>
<p>1-7 luohkát: 39 oahppi</p>
<p>8-10 luohkát: 11 oahppi</p>
<p>Buot fágat sámegillii (earret dárogiella)</p>
<p>Oassi fágain sámegillii</p>
<p>Kárášjoga gielda</p>
<p>- Kárášjoga mánáidskuvla</p>
<p>1-7 luohkát: 245 oahppi</p>
<p>Buot fágat sámegillii</p>
<p>- Kárášjoga nuoraidskuvla</p>
<p>8-10 luohkát:</p>
<p>Eanáš oassi fágain sámegillii</p>
<p>Porsáŋggu gielda</p>
<p>Okt. 1 oahppi</p>
<p>- Billávuona skuvla</p>
<p>1-7 luohkát: 1 oahppi</p>
<p>Buot fágat sámegillii</p>
<p>Unjárgga gielda</p>
<p>Okt. 31 oahppi</p>
<p>- Stuorravuona skuvla</p>
<p>5-7 luohkát: 10 oahppi</p>
<p>8-10 luohkát: 4 oahppi</p>
<p>Buot fágat sámegillii</p>
<p>Oahpahus guovtte gillii (sáme- ja dárogillii)</p>
<p>- Unjárgga skuvla</p>
<p>1-4 luohkát: 17 oahppi</p>
<p>Buot fágat sámegillii</p>
<p>Gáivuona suohkan</p>
<p>Okt. 4 oahppi</p>
<p>- Olmmáivákki skuvla</p>
<p>1-7 luohkát: 4 oahppi</p>
<p>Buot fágat sámegillii earret lášmmohallan</p>
<p>Loabága gielda (Lavangen)</p>
<p>Okt. 21 oahppi</p>
<p>- Loabága guovddášskuvla (Lavangen sentralskole)</p>
<p>1-7 luohkát: 11 oahppi</p>
<p>8-10 luohkát: 10 oahppi</p>
<p>Oassi fágain sámegillii</p>
<p>Oassi fágain sámegillii</p>
<p>Málátvuomi gielda (Målselv)</p>
<p>Okt. 28 oahppi</p>
<p>- Romssa sámeskuvla</p>
<p>1-7 luohkát: 19 oahppi</p>
<p>8-10 luohkát: 9 oahppi</p>
<p>Eanáš oassi fágáin sámegillii</p>
<p>Eanáš oassi fágáin sámegillii</p>
<p>Skánit gielda (Skånland)</p>
<p>Okt. 2 oahppi</p>
<p>- Bottås skole</p>
<p>1-7 luohkát: 2 oahppi</p>
<p>Oassi fágain sámegillii</p>
<p>Omasvuona gielda (Storfjord)</p>
<p>Okt. 3 oahppi</p>
<p>- Skibotn skole</p>
<p>1-7 luohkát: 3 oahppi</p>
<p>Buot fágat sámegillii earret dárogiella</p>
<p>Romssa gielda (Tromsø)</p>
<p>Okt. 7 oahppi</p>
<p>- Prestvannet skole</p>
<p>1-7 luohkát: 7 oahppi</p>
<p>Oassi fágain sámegillii</p>
<p>Divttasvuona gielda (Tysfjord)</p>
<p>Okt. 20 oahppi</p>
<p>- Drag skole</p>
<p>1-7 luohkát: 17 oahppi</p>
<p>8-10 luohkát: 3 oahppi</p>
<p>Eanáš oassi fágain julevusámegillii</p>
<p>Oassi fágáin julevusámegillii</p>
<p>Orru leamen ahte nuoraidskuvlla dásis leat unnit oahpahus sámegillii go mánáidskuvlla dásis. Maŋgga nuoraidskuvllas dušše moadde fága leat sámegillii ja dat leat dábálaččat musihkka, valáštallan dahje ruovttudoallu. Skuvllat oahpahit sámegillii eanemus práktihkalaš fágaid, nugo duoji, dállodoalu, valáštallama ja musihka. Daid skuvllain, gos beare oassi fágain lea sámegillii, leat dávjá teoriafágat dárogillii. Go buot oahpaheaddjit eai máhte sámegiela, de dat dagaha ahte muhtin fágaid eai sáhte ordnet sámegillii. Muhtun skuvllain sámegielfága oahpaheaddji oahpaha maid eará fágaid, nu ahte oahppit fidnejit juoba oasi fágain sámegillii. Skuvllat muittuhit, ahte váikko oahpahus livččege buot fágain sámegillii, de goittotge buot oahppogirjjit eai leat sámegillii ja oahppit gártet geavahit dárogiel girjjiid. Eanáš oasis skuvllain dárogiella oahpahuvvo dárogillii ja nu sáhttá leat maiddái daid skuvllain maidda lea merkejuvvon ahte buot fágat leat sámegillii. Eaŋgalasgiela oahpahusasge ii geavahuvvo nu dávjá sámegiella.</p>
<p>Njeallje gielddas leat skuvllat, gos oahpahuvvo sámegiella 1. giellan, muhto liikká eará fágaid oahpahus ii leat sámegillii. Dáid skuvllain leat unna joavkkut (1-2 oahppi), earret Leavnjja mánáidskuvllas lea 14 oahppis sámegiella 1. giellan, muhto liikkáge eará fágat eai leat sámegillii. Áigut dás deattuhit ahte dáid dieđuid leat skuvllain ožžon,ja muhtun skuvllat sáhttet leat muitalan ahte buot dahje eanáš oassi oahpahusas lea sámegillii vaikke ii leat.</p>
<list><p type="listitem">Sámegiel fága joatkkaskuvllain</p>
</list><p>Oahppiid lohku geain lea sámegiella fágan joatkkaskuvllas lea lassánan garrasit 1980-logu loahpas (geahča diagrámma). Jagis 87/88 lei sámegiella 177 oahppis ja 89/90 juo 385 oahppis. 1990-logus oahppiid lohku, geat ožžot sámegiela oahpahusa, leamaš birrasii 450 ja dat lea veháš molsašuddan jagis jahkái. Juohke jagi joatkkaskuvllain badjelaš 200 oahppi lohket sámegiela 1. giellan. Dasto 2. giellan sámegiela lohket sullii 100 oahppi ja C-giellan maiddái sullii 100 oahppi. B-giellan ja válljenfágan sámegiela leat váldán vuollái 30 oahppi goabbašage. Dáid loguin leat mielde davvi-, julevu- ja máttasámegiella.</p>
<p><em type="italic">Diagrámma </em><em type="italic">: Sámegiela oahpahus joatkaskuvllain 87/88 -99/00 (mielde davvi,- julevu- ja máttasámegiella). (Jagi 92/93 loguin leat muhtin AMO-kurssat mielde.) </em></p>
<p>1990-logus lea joatkaskuvllain addon julevusámegiela oahpahus sullii logemat oahppái ja seamma lea dilli máttasámegiela boktege (geahča tabealla). Eanáš dáin oahppiin leat lohkan julevu- ja máttasámegiela 2. giellan dahje C-giellan. Jagis 92/93 dušše 2 oahppis lei julevusámegiella, dan rájes oahppiid lohku lea sturron oppa áigge ja 99/00 ledje oktiibuot 12 oahppi. Máttasámegiela leat lohkan sullii logemat oahppi, iige dilli leat das nuppástuvvan. Jagis 92/93 leamaš Rørosas AMO-kursa, mas ledje 36 oahppi ja dát dágaha ahte máttasámegiel oahppit leamaš dalle 42.</p>
<p><em type="italic">Tabealla </em><em type="italic">: Sámegiela oahpahus joatkaskuvllain 1990-logus gielaid mielde. </em></p>
<p>92/93</p>
<p>93/94</p>
<p>94/95</p>
<p>95/96</p>
<p>97/98</p>
<p>99/00</p>
<p>Davvisámegiella</p>
<p>438</p>
<p>432</p>
<p>438</p>
<p>453</p>
<p>411</p>
<p>443</p>
<p>Julevusámegiella</p>
<p>12</p>
<p>Máttasámegiella</p>
<p>42</p>
<p>10</p>
<p>10</p>
<p><em type="bold">Oktiibuot </em></p>
<p><em type="bold">482 </em></p>
<p><em type="bold">444 </em></p>
<p><em type="bold">457 </em></p>
<p><em type="bold">472 </em></p>
<p><em type="bold">425 </em></p>
<p><em type="bold">463 </em></p>
<p>Jagis 99/00 oktiibuot 28 joatkkaskuvlla fálle sámegiela fága ja 463 joatkkaskuvlla oahppi ožžo oahpu sámegielas. Dán čilgehusa mielddusin lea tabealla, mas oidnojit joatkkaskuvllat, mat fálle sámegiel fága jagis 99/00. Tabeallas oaidná galle oahppi ožžo dákkár fálaldaga, guđe dásis sii lohke sámegiela (sámegiella 1. giellan, sámegiella 2. giellan, B-giella, C-giella ja válljenfága) ja guđe sámegiela sii lohke.</p>
<list><p type="listitem">Eará fágát joatkkaskuvllain</p>
</list><p>Go veardida, man ollu oahppit ožžot eará fágain oahpahusa sámegillii dan ektui geain lea sámegiella 1. giellan, de dilli joatkkaskuvllain ii leat nu buorre. Finnmárkku, Romssa, Nordlándda ja Nord-Trøndelaga fylkkain leat joatkaskuvllat, gos oahpahuvvo sámegiella 1. giellan, muhto dasto eará fágaid oahpahus ii leat sámegillii. Oahppiid lohku, geat lohket sámegiela 1. giellan, lea viehka unni iešguđet skuvllas.</p>
<p>Finnmárkku joatkkaskuvllaid birra leat veháš váilevaš dieđut, muhto diehtit ahte sihke Sámi joatkkaskuvllas Kárášjogas ja Sámi joatkkaskuvllas ja boazodoalloskuvllas Guovdageainnus eanáš fágat oahpahuvvojit sámegillii.</p>
<list><p type="listitem">Sámegiella allaskuvllain ja univerisitehtain</p>
</list><p>Statistihkadieđut sámegiela oahpaheamis alit oahppolágádusain leat dušše guovtte jagis, 95/96 ja 1997. Jagis 95/96 sámegiela mannu dásis lohke 17 studeantta julevusámegiela Budeajju allaskuvllas ja 182 studeantta davvisámegiela Sámi allaskuvllas ja 33 studeantta davvisámegiela Romssa universitehtas. Eanáš studeanttat lohke sámegiela vuođđofága, sámegiella II dahje sámegiella I. Jagi 1997 čakčalohkanbajis oktiibuot 161 studeantta lohke sámegiela (geahča tabealla). Dáin 41 lohke máttasámegiela ja 120 davvisámegiela. Go eai leat dieđut guhkit áiggis, de ii sáhtte dadjat sámegiela oahpahusa ovdáneamis allaskuvllain ja universitehtain maidege.</p>
<p><em type="italic">Tabealla </em><em type="italic">: Studeanttaid lohku, mat lohket sámegiela allaskuvllas/universitehtas ja man dásis </em><em type="italic">sii lohke sámegiela jagis 1997. </em></p>
<p>Studeanttaid lohku, mat lohket sámegiela</p>
<p>Váldofága/ stipendiahta</p>
<p>Gaska-fága</p>
<p>Vuođđo-fága ja sáme-giella II</p>
<p>Sáme-</p>
<p>giella I</p>
<p>(10 vt)</p>
<p>Lohkan gelbbolaš vuođđo-kursa</p>
<p>Álgo-kursa</p>
<p>Sámi allaskuvla</p>
<p>100</p>
<p>(davvisámeg.)</p>
<p>10</p>
<p>61</p>
<p>19</p>
<p>10</p>
<p>Romssa Universitehta</p>
<p>20</p>
<p>(davvisámeg.)</p>
<p>11</p>
<p>Høgskolen i Nord-Trøndelag</p>
<p>19</p>
<p>(máttasámeg.)</p>
<p>19</p>
<p>Høgskolen i Nesna</p>
<p>22</p>
<p>(máttasámeg.)</p>
<p>22</p>
<p><em type="bold">Oktiibuot </em></p>
<p><em type="bold">161 </em></p>
<p><em type="bold">43 </em></p>
<p><em type="bold">80 </em></p>
<p><em type="bold">19 </em></p>
<p><em type="bold">10 </em></p>
<p>Sámi allaskuvlla vuođđooahppofálaldagain lea sámegiella oahpahusgiellan ja maiddái eanáš eará oahppofáladagatge leat sámegillii. Sámi allaskuvla fállá earret eará 4-jagáš dábálašoahpaheaddjeoahpu ja 3-jagáš ovdaskuvlaoahpaheaddjeoahpu ja dan lassin ovttaskas fágaid sámegielas ja joatkaoahpuid sierra fágain.</p>
<list><p type="listitem">Sámegiella mánáidgárddiin</p>
</list><p>Jagi 1992 rájes leat mánáidgárddit, máin lea sámegielfálaldat, lassánán 35:s 55 mánáidgárdái ja mánáid lohku lea lassánán sullii 20 %:ain (geahča tabealla). Jagis 1999 lei 644 mánnái sámegielfálaldat ja sullii bealli dáid mánáin ledje Guovdageainnu ja Kárášjoga gielddain. Ovdaskuvlaoahpaheaddjiid lohku lea lassánan beliin dán áiggis ja vehkiid mearri measta golmmageardásažžan. Jagi 1998 dieđuid mielde 81 % vehkiin (100) máhttet sámegiela ja ovdaskuvlaoahpaheaddjiin 89 % (45) máhttet sámegiela.</p>
<p><em type="italic">Tabealla </em><em type="italic">: Mánáidgárddit, gos leat sámegiel fálaldat. </em></p>
<p>92/93</p>
<p>93/94</p>
<p>94/95</p>
<p>95/96</p>
<p>97/98</p>
<p>99/00</p>
<p>Mánáidgárddit</p>
<p>30</p>
<p>36</p>
<p>35</p>
<p>36</p>
<p>32</p>
<p>55</p>
<p>Mánát</p>
<p>528</p>
<p>563</p>
<p>568</p>
<p>601</p>
<p>617</p>
<p>644</p>
<p>Ovdaskuvlaoahpaheaddjit</p>
<p>26</p>
<p>30</p>
<p>35</p>
<p>38</p>
<p>51</p>
<p>Veahkit</p>
<p>45</p>
<p>100</p>
<p>97</p>
<p>121</p>
<p>123</p>
<p>Mánáidgárddit, main leamaš sámegiel fálaldat jagis 1999, leat logahallojuvvon tabeallas, mii lea dán čilgehusa mielddusin. Mielde leat sihke priváhta ja gielddaid mánáidgárddit ja maiddái bearašmánáidgárddit dahje -ruovttut. Mánáidgárddit leat logahallojuvvon gielddaid mielde ja tabeallas leat sierra davvi-, julevu- ja máttasámegiella ja logut galle máná ožžot dákkár fálaldaga. Sámegiel fálaldat lei jagis 1999 oktiibuot 55 mánáidgárddis ja dain ledje oktiibuot 644 máná. Davvisámegillii fálaldat lei 46 mánáidgárddis (608 máná), julevusámegillii 3 mánáidgárddis (20 máná) ja máttasámegillii 5 mánáidgárddis (16 máná).</p>
<list><p type="listitem">Sámi organisašuvnnaT ja fitnodagat</p>
</list><list><p type="listitem">čoahkkáigeassu</p>
</list><p>Iskkadeami váldoáššit, mat gusket sámi organisašuvnnaide ja fitnodagaide, leat čuovvovaččat:</p>
<list><p type="listitem">Masá goalmmát oassi sámi fitnodagain ja organisašuvnnain lohket ahte buot almmuhusat, plákahtat ja skovit leat sámegillii.</p>
</list><list><p type="listitem">81 % lohket ahte oččošii sámegillii vástádusa jos njálmmálaččat válddášii oktavuođa.  65 % lohket seammaláhkai čálalaš oktavuođaid birra.</p>
</list><list><p type="listitem">Eanáš sámi fitnodagat ja organisašuvnnat lohket ahte ádjánivččii seamma guhkes áigi dahje uhcit áigi oažžut vástádusa, jos olmmoš čálálšii sidjiide sámegillii, dan ektui ahte čálášii dárogillii.  Okta goalmmát oassi lohket ahte ádjánivččii guhkit áigi.</p>
</list><list><p type="listitem">Uhcca oasáš oassi sámi fitnodagain ja organisašuvnnain geavahit dárogiela áidna čoahkkingiellan, ja masá bealli leat vástidan ahte eai goasge geavat dušše dárogiela go lea siskkáldas čoahkkin.</p>
</list><list><p type="listitem">Sámi fitnodagain ja organisašuvnnain lea alla sámegiela gelbbolašvuohta.  65 % leat vástidan ahte bealis, badjel bealis dahje buot hálddahusbargiin lea sámegiella eatnigiellan.  95 % leat vástidan ahte badjel bealli dahje buot hálddahusbargit máhttet sámegiela.  Maiddái čálálaš gelbbolašvuohta lea allat.</p>
</list><list><p type="listitem">Uhcca oasáš sámi fitnodagain ja organisašuvnnain fállet hálddahusabargiide virgelobi oahppat sámegiela.  Dušše 19 % leat vástidan ahte fállet virgelobi bálkkáin dahje fállet sámegiel oahpahusa bargoáiggis.</p>
</list><list><p type="listitem">Álggahus</p>
</list><p>Dán oasis mii áigut čájehit man láhkai sámi organisašuvnnat ja fitnodagat geavahit sámegiela.</p>
<p>Sámi fitnodahkan leat gohčodan fitnodagaid, main lea sámegielat namma ja mat leat Unjárggas, Deanus, Kárášjogas, Guovdageainnus, Porsáŋggus dahje Gáivuonas (sámegiela hálddašanguovllu gielddain). Sámi organisašuvdnan leat gohčodan organisašuvnnaid, main lea sámegielat namma, main lea sátni <span type="quote">”sámi”</span> dahje sullasaš iežaset namas dahje mat leat ovddastuvvon Norgga Sámedikkis. Eanáš čujuhusaid leat gávdnan telefonkátalogas dahje ožžon Sámedikkis.</p>
<p>Organisašuvnnain ja fitnodagain leat jearran sullii seamma áššiid go jearaimet almmolaš ásahusainge. Ovdamearkka dihtii leat jearran njálmmálaš ja čálalaš vástádusaid birra, dieđihangiela birra ja hálddahusbargiid ja stivralahtuid sámegiela gelbbolašvuođa birra.</p>
<p>Leat guorahallan organisašuvnnaid ja fitnodagaid seamma vugiin go guorahalaimet almmolaš ásahusaid. Geavaheimmet jearahallanskovi, man sáddiimet poastta bokte 78 sámi organisašuvdnii ja fitnodahkii cuoŋománu álggus. Mielde lei breava mas čilgiimet iskkadeami ja vástidankonfaluhtta. Cuoŋománu álggus sáddiimet muittuhusa daidda, geat eai lean vástidan (53 čujuhussii).</p>
<p>Loahpalaččat vástidedje oktiibuot 31 organisašuvnna ja fitnodaga, nu ahte vástidanproseantan šattai sullii 40 %. Dain leat 12 organisašuvnna ja 17 fitnodaga. Dáin 27:s lea hálddahus dahje jođiheaddji sámegiela hálddašanguovllus, ja njealjis lea fas hálddahus dahje jođiheaddji eará gielddas.</p>
<p>Daningo dán iskkadeamis leat leamaš mielde nu unnán fitnodagat ja organisašuvnnat, de dát bohtosat leat viehka eahpesihkarat. Dat, maid okta fitnodat dahje organisašuvdna lea vástidan, dagaha stuorra proseantaoasi. Jos ovdamearkka dihtii vihtta eará fitnodaga dahje organisašuvnna livčče vástidan, de bohtosat sáhtášedje leat ollu earáláganat. Bohtosat addet liikká muhtunlágan gova sámegiela dilis sámi fitnodagain ja organisašuvnnain.</p>
<p>Dán oasi diagrámmaid logadettiin gánneha geahčastit mo almmolaš ásahusat, ja eandalit almmolaš sámi ásahusat, leat vástidan dáid seamma jearaldagaide.</p>
<list><p type="listitem">Dieđáhusat ja skovit</p>
</list><p>Diagrámma vuollelis čájeha mo sámi organisašuvnnat ja fitnodagat leat vástidan čuovvovaš jearaldagaide:</p>
<list><p type="listitem">”Man stuorra oassi din almmuhusain, plakáhtain ja sullasaš dieđáhusain, mat e.e. leat sápmelaččaid várás, dieđihuvvojit sámegillii?”</p>
<p type="listitem">”Man stuorra oassi ásahusa skoviin, mat e.e. leat sápmelaččaid várás, gávdnojit sámegillii?”</p>
</list><p>Iskkadeamis ledje oktiibuot 31 sámi fitnodaga ja organisašuvnna. Buohkat eai leat vástidan dán jearaldahkii dahje leat vástidan ahte sis eai leat dákkár almmuhusat, plakáhtat dahje skovit (N=28, 22 ja 27).</p>
<p>Almmuhusaid, plákahtaid ja skoviid gaskkas leat hui unnán erohusat. Masá okta goalmmát oassi leat vástidan ahte dieđihit buot almmuhusaid ja plákahtaid sámegillii, ja ahte buot skovit leat sámegillii. Sullii bealli fitnodagain ja organisašuvnnain leat vástidan ahte oassi leat sámegillii.</p>
<p>Dilli lea dalle buoret fitnodagain ja organisašuvnnain go almmolaš ásahusain (geahča <em type="italic">3.3. Lágat, dieđáhusat ja skovit </em>), erenoamážit skoviid ektui. Muhto jos veardida dušše muhtunlágan almmolaš ásahusaiguin, de boahtá eará govva ovdan. Omd. stuorát oassi gielddalaš ásahusain orrot dieđiheamen buot almmuhusaid sámegillii go sámi organisašuvnnain ja fitnodagain. Maiddái ollu stuorát oassi almmolaš sámi ásahusain geavahit sámegiela dieđiheamis go organisašuvnnain ja fitnodagain. </p>
<list><p type="listitem">čálalaš ja njálmmálaš vástádusat</p>
</list><p>Sámi organisašuvnnain ja fitnodagain jerrui ahte oaččošedje go olbmot vástádusa sámegillii, jos váldet singuin oktavuođa sámegillii njálmmálaččat dahje čálalaččat. Vuollelis boahtá ovdan mo organisašuvnnat ja fitnodagat leat vástidan.</p>
<p>Oaidnit ahte sáhttá leat álkkit oažžut vástádusa sámegillii go váldá oktavuođa njálmmálaččat go čálalaččat. Nu ollu go 81 % fitnodagain ja organisašuvnnain lohket ahte olmmoš oččošii vástádusa sámegillii jos njálmmálaččat válddášii oktavuođa sámegillii. 65 % lohket ahte olmmoš oččošii vástádusa jos sámegillii čálášii. Ii oktage loga ahte ii oččošii vástádusa jos válddášii njálmmálaččat oktavuođa sámegillii.</p>
<p>Dát sáhttá mearkkašit, nu go maiddái boahtá ovdan vuollelis, ahte fitnodagain ja organisašuvnnain lea buoret njálmmálaš sámegiel gelbbolašvuohta go čálálaš sámegiel gelbbolašvuohta, ja ahte eanáš sámi fitnodagat ja organisašuvnnat geavahit njálmmálaččat sámegiela áibba lunddolaččat.</p>
<p>Go veardida almmolaš ásahusaiguin, de lea dilli dán áššis ollu buoret sámi fitnodagain ja organisašuvnnain (geahčá <em type="italic">3.4 čálalaš vástádusat </em>ja <em type="italic">3.5 Njálmmálaš </em><em type="italic">vástádusat </em>). Ollu stuorát oassi fitnodagain ja organisašuvnnain lohket ahte oččošii vástádusa sámegillii go omd. gielddalaš ásahusain ja hálddašanguovllu almmolaš ásahusain. </p>
<p>Njálmmálaš vástádusaid ektui lea dilli seamma buorre fitnodagain ja organisašuvnnain go almmolaš sámi ásahusain. čálalaš vástádusaid ektui lea dilli buoret sámi ásahusain.</p>
<p>Dál geahččat man guhkes áigi ádjána oažžut vástádusa jos sámi fitnodagaide ja organisašuvnnaide čálášii sámegillii.</p>
<p>Diagrámmas oaidná ahte badjel bealli sámi fitnodagain ja organisašuvnnain lohket ahte ádjánivččii seamma guhkes áigi oažžut vástádusa go lea čállán sámegillii go jos livččii čállán dárogillii. Dasa lassin lohket 11 % (golmmas) ahte ádjánivččii uhcit áigi. Sullii okta goalmmát oassi fas lohket ahte ádjánivččii guhkit áigi.</p>
<p>Sámi fitnodagat ja organisašuvnnat orrot leamen ollu johtilit vástidit sámegiel oktavuođain go almmolaš ásahusat (geahča <em type="italic">3.4 čálalaš vástádusat </em>). Almmolaš sámi ásahusat lohket sullii seammaláhkai dán áššis go organisašuvnnat ja fitnodagat. </p>
<list><p type="listitem">čoahkkimat ja áššemeannudeapmi</p>
</list><p>čuovvovaččain geahččat guđe giela sámi organisašuvnnat ja fitnodagat geavahit čoahkkingiellan, go čállet beavdegirjjiid ja go meannudit áššiid. Man dávjá geavahit dárogiela áidna čoahkkingiellan? Lea go nu ahte dárogiella álo geavahuvvo áidna čoahkkingiellan; lea go nu ahte dárogiella geavahuvvo áidna čoahkkingiellan dábálaččat dahje muhtumin / hárve, nu ahte maiddái sámegiella geavahuvvo čoahkkingiellan; vai lea go nu ahte dárogiella ii goasge geavahuvvo áidna čoahkkingiellan, nu ahte sámegiella álo geavahuvvo?</p>
<p>čájehit maiddái man dávjá geavahit dulkka ja man dávjá čálalaš sámegiella lea jorgaluvvon dárogielas.</p>
<p>Diagrámmas čájehuvvo mo organisašuvnnat ja fitnodagat leat vástidan čoahkkingiela hárrái. Oaidnit ahte dušše 7 % (okta organisašuvnda dahje fintodat) lea vástidan ahte álo geavahit dušše dárogiela siskkáldas čoahkkimiin, mii mearkkaša ahte ná unna oassi ii goasge geavat sámegiela siskkáldas čoahkkimiin. 14 % (golmmas) leat vástidan seammaláhkai stivrra, ráđi ja lávdegotti čoahkkimiid hárrái.</p>
<p>Masá bealli daid organisašuvnnain ja fitnodagain, mat leat vástidan, lohket ahte siskkáldas čoahkkimiin ii goasge geavahuvvo dárogiella áidna giellan, maiddái sámegiela geavahuvvo, dahje sámegiella geavahuvvo áidna giellan.</p>
<p>Go veardádallat almmolaš ásahusaiguin, de oaidnit ahte stuorát oassi organisašuvnnain ja fitnodagain geavahit sámegiela čoahkkimiin go almmolaš ásahusain (gč. <em type="italic">3.6 čoahkkimiid njálmmálaš giela </em>). Almmolaš sámi ásahusaid ektui orru leamen unnán erohus. </p>
<p>Bajábealde oidno man dávjá sámi organisašuvnnat ja fitnodagat geavahit sámegiela stivrra, ráđi ja lávdegotti čoahkkimiin dulkotkeahttá ja dulkomiin. Dás eai leat mielde dat organisašuvnnat ja fitnodagat, mat leat vástidan ahte álo geavahit dušše dárogiela (14 %, geahča ovddit diagrámma).</p>
<p>Orru ahte eanáš organisašuvnnat ja fitnodagat eai geavat dulkka go sámegiella lea čoahkkingiellan. Dušše 6 % leat vástidan ahte álo dahje dábálaččat ságastuovvo sámegillii dulkomiin, ja 25 % leat vástidan ahte álo dahje dábálaččat ságastuvvo sámegillii dulkotkeahttá. Seammas leat nu ollu go 38 % vástidan ahte ii goasge ságastuvvo sámegillii dulkomiin stivrra, ráđi ja lávdegotti čoahkkimiin.</p>
<p>Go veardádallá sámi ásahusaiguin (geahča <em type="italic">3.6 čoahkkimiid njálmmálaš giella </em>), de orrot eambbo sámi ásahusat geavaheamen dulkka go sámi organisašuvnnat ja fitnodagat. 29 % dain leat vástidan ahte álo / dábálaččat geavahit dulkka. </p>
<p>Diagrámmas boahtá ovdan man dávjá sámi organisašuvnnat ja fitnodagat geavahit guokte giela, sámegiela ja dárogiela, go čállet breavaid, áššečilgehusaid ja notáhtaid. Boahtá maiddái ovdan goabbá giella lea álgogiellan jorgaleamis. Ásahusat, mat geavahit dárogiela áidna giellan dán oktavuođas, eai leat dás mielde (27 %, geahča ovddit diagrámmas).</p>
<p>Oaidnit ahte 27 % organisašuvnnain ja fitnodagain álo dahje dábálaččat čállet breavaid, áššečilgehusaid ja notáhtaid sámegillii dárogiel jorgalemiin. Hui unnán čállet sámegillii jorgalkeahttá dárogillii (7 %), unnán maid čállet dárogillii sámegiel jorgalemiin (14 %).</p>
<p>Sáhttá lohkat ahte eanáš sámi organisašuvnnat ja fitnodagat eanáš áigge čállet guovtte gillii ja sámegiella lea álgogiellan. Maŋggasat lohket ahte eai goasge čále sámegillii jorgalkeahttá dárogillii (36 %).</p>
<list><p type="listitem">Hálddahusbargiid ja stivralahtuid sámegiela gelbbolašvuohta</p>
</list><p>čájehit dás máhttet go hálddahusbargit ja stivralahttut sámegiela ja man stuorra oasis lea sámegiella eatnigiellan.</p>
<p>Diagrámmas boahtá ovdan ahte eanáš sámi fitnodagain ja organisašuvnnain leat ollu hálddahusbargit geain lea sámegiella eatnigiellan. Maiddái stivrrain lea stuorra oasis sámegiella eatnigiellan. Nu ollu go 89 % organisašuvnnain ja fitnodagain leat vástidan ahte bealis, badjel bealis dahje buot hálddahusbargiin lea sámegiella eatnigiellan. Stivralahtuid birra leat 73 % vástidan seammaláhkai. Dát mearkkaša ahte beaivválaš barggus hálddahusain eanáš sámi organisašuvnnaide ja fitnodagaide lea álki geavahit sámegiela.</p>
<p>Unna oassi leat vástidan ahte ii leat oktage stivralahttu / hálddahusbargi geas lea sámegiella eatnigiellan. 12 % leat vástidan ahte ii ovttage hálddahusbargis leat sámegiella eatnigiellan, 5 % leat vástidan ahte ii ovttage stivralahtus leat sámegiella eatnigiellan.</p>
<p>Bajabealde boahtá ovdan man stuorra oassi hálddahusbargiin ja stivralahtuin máhttet sámegiela, mii dás mearkkaša ahte áddejit dahje buorebut máhttet sámegiela.</p>
<p>Oaidnit ahte hui stuorra oassi sámi organisašuvnnaid ja fitnodagaid hálddahusbargiin máhttet sámegiela. Nu ollu go 95 % leat vástidan ahte badjel bealli dahje buot dahje masá buot bargit máhttet sámegiela. Maiddái stuorra oassi leat vástidan seammaláhkai stivralahtuid gelbbolašvuođa birra: olles 86 %. Muhto mii oaidnit ahte ollu eanet leat vástidan ahte buot dahje masá buot bargit máhttet sámegiela, nu ahte sámegiela gelbbolašvuohta orru buoret hálddahusain go stivrrain.</p>
<p>Buot sámi fitnodagain ja organisašuvnnain, mat leat leamaš mielde dán iskkadeamis, lea unnimus okta hálddahusbargi ja stivralahttu gii máhttá sámegiela.</p>
<p>Sámegiela gelbbolašvuohta orru leamen buoret sámi fitnodagain ja organisašuvnnain go almmolaš sámi ásahusain. Sámi fitnodagain ja organisašuvnnain orrot leamen stuorát oassin bargiin, geain lea sámegiella eatnigiellan dahje geat muđui máhttet sámegiela, go sámi ásahusain (geahča <em type="italic">3.8.1 Eatnigiella </em>ja <em type="italic">3.8.2 Giellamáhttu </em>). </p>
<p>Diagrámmas boahtá ovdan man láhkai sámi organisašuvnnaid ja fitnodagaid hálddahusbargit máhttet sámegiela. Mii oaidnit ahte hui stuorra oassi leat vástidan ahte buot dahje masá buot bargit máhttet čállit sámegiela (56 %). Oaidnit maiddái ahte gávdnojit unnán sámi organisašuvnnat ja fitnodagat gos bargit dušše áddejit sámegiela. Nu ollu go 89 % leat vástidan ahte ii leat ii oktage hálddahusbargi gii dušše ádde sámegiela, bargit hállet dahje čállet maiddái sámegiela.</p>
<p>Leat maiddái jearran ahte fállet go sámi organisašuvnnat ja fitnodagat hálddahusbargiideaset virgelobi oahppat sámegiela dahje sámegiela oahpahusa bargoáiggis.</p>
<p>Diagrámmas boahtá ovdan ahte jos bargá sámi organisašuvnna dahje fitnodaga hálddahusas, de sáhttá leat unnán vejolašvuohta oažžut virgelobi bálkkáin oahppat sámegiela. Dušše 19 % leat vástidan ahte fállet virgelobi bálkkáin dahje sámegiela oahpahusa bargoáiggis. Bealli leat vástidan ahte eai fála oppanassiige.</p>
<p>Leat ovdal juo oaidnán ahte sámegiela gelbbolašvuohta lea sámi fitnodagain ja organisašuvnnain viehka allat, ja čilgehussan dás sáhttá dieđusge leat ahte bargit máhttet sámegiela doarvái bures nu ahte sii eai dárbbaš virgelobi oahppat sámegiela. čilgehussan sáhttá maiddái leat ahte organisašuvnnain ja fitnodagain ii leat ekonomiija geavahit ruđaid virgelobiide. Masá okta goalmmát oassi leat vástidan ahte fállet virgelobi jos ii dárbbaš máksit bálkká.</p>
<p>Lea čielggas ahte lea álkkit oažžut virgelobi bálkkáin almmolaš ásahusain go sámi organisašuvnnain ja fitnodagain (geahča <em type="italic">3.8.3 Virgelohpi </em>) </p>
<list><p type="listitem">doaimmat mat nannejit ja seailluhit sámegiela</p>
</list><list><p type="listitem">čoahkkáigeassu</p>
</list><p>Evttohit dán oasis earret eará dáid doaimmaid:</p>
<list><p type="listitem">Diehtojuohkin guovttegielatvuođa birra ja veahkki sámegielat váhnemidda, nu ahte váhnemiin lea vejolašvuohta ja oidnet dehálažžan oahpahit iežaset mánáide sámegiela.</p>
</list><list><p type="listitem">Alfabetiserenprográmma, nu ahte sámegiela hállit buot sámi guovlluin ohppet lohkat ja čállit sámegiela.</p>
</list><list><p type="listitem">Sierranas giellaovddidanprográmmaid guovlluide, gos ollu sámegielat váhnemiin leat mánát geat eai máhte sámegiela.  Prográmma ulbmil lea ahte olbmot ohppet hállat sámegiela.</p>
</list><list><p type="listitem">Ásahit bearráigeahččanorgána, mii bearráigeahččá almmolaš ásahusaid giellageavaheami.  Orgána sáhttá addit beaivesáhku ásahusaide mat rihkkot Sámelága giellanjuolggadusaid.</p>
</list><list><p type="listitem">Iešguđetlágan siskkaldas doaimmat almmolaš ásahusain, nu ahte buorebut sáhttet bálvalit sámegielagiid sámegillii.</p>
</list><list><p type="listitem">Viiddidit sámegiela hálddašanguovllu, nu ahte gielddat, gos eambbo go gávcci proseantta ássiin leat sámegielagat, gullet Sámelága giellanjuolggadusaid vuollái.</p>
</list><list><p type="listitem">Ovddidt sámi ásahusaid ovdagovvan sámegiela geavaheamis, vai eará almmolaš ásahusat oidnet ahte sámegiella doaibmá hálddahusgiellan</p>
</list><list><p type="listitem">Álggahus</p>
</list><p>Áigut dán oasis evttohit muhtun doaimmaid mat sáhttet nannet ja seailluhit sámegiela. Doaimmaid evttohit iskkadeami bohtosiid vuođul. Eambbo doaimmat, mat gusket ovttaskas olbmuide, leat dárkkilit čilgejuvvon Tove Skutnabb-Kangasa čállosis.</p>
<p>Ávžžuhit lohkkiid maiddái geahččat man láhkai telefoniskkadeami vástideaddjit leat vuoruhan iešguđetlágan sámegielat váikkuhangaskaomiid. Stuorámus oassi sámegielagiin oaivvildit ahte sámegiela oahpahus vuođđoskuvllain lea dat váikkuhangaskaoapmi maid galggašii eanemusat vuoruhit lagamus jagiid. Sámegielat TV-prográmmat bohtet nubbin. Buot váikkuhangaskaomiid, mat leat iskkadeamis namahuvvun, oidnet sámegielagat dehálažžan. Ovdamearkkat leat sámi sátnelistogirjjit/ sátnelisttut, sámi radio, sámegiela geavaheami almmolaš ásahusain, sámegielkurssat rávesolbmuide, sámi báikenamat galbbain ja kárttain, ja sámegielat aviissat. Go leat jearran man duhtavažžan sámegielagat leat iešguđetlágan váikkuhangaskaomiin, de lea hui stuorra oassi vástidan ahte leat menddo uhccán sámegielat bláđit mánáid ja nuoraid várás (geahča dán raportta č. 2.9).</p>
<list><p type="listitem">Evttohuvvon doaimmat</p>
</list><p><em type="bold">Diehtojuohkin guovttegielatvuođa b  </em><em type="bold">irra ja veahkki sámegielat váhnemiidda  </em></p>
<p>Jos áigu seailluhit ja nannet sámegiela, de lea buot dehálamosin ahte ođđa buolvvat ohppet giela lunddolaš vuogi mielde. Dát mearkkaša ahte mánát ohppet sámegiela vuosttaš giellan beaivválaš hálešteami vuođul, gulahaddet iežaset bearrašiin ja lágamus birrasiin sámegillii.</p>
<p>Iskkadeapmi čájeha ahte stuorra oasis sámegielat váhnemiin leat mánát geat eai máhte sámegiela. Sullii bealli buot sámegielagiin leat vástidan ahte mánát uhccan máhte sámegiela dahje eai máhte eai vehášge. Sámegielat váhnemat, geat eai oahpat sámegiela iežaset mánáide, dagahit hui stuorra ressursan, mii ii geavahuvvo gielanannen- ja seailluhanbarggus.</p>
<p>Iskkadeapmi ii muital maidege dan birra ahte leat go dát váhnemat iskan oahpahit iežaset mánáide sámegiela. Muhto oažžut goittoge diehtit iskkadeamis ahte mađe dehálabbot váhnenmidda lea ahte mánát ohppet sámegiela, dađe stuorát vejolašvuohta leat ahte mánát gusto máhttet sámegiela. 9 % váhnemiin, geat oaivvildit ahte lea hui dehálaš ahte mánát ohppet sámegiela, leat vástidan ahte mánát eai máhte sámegiela. Nu ollu go 42 % váhnemiin, geat <span type="quote">”dušše”</span> oaivvildit ahte dat lea <em type="italic">oalle </em>dehálaš, leat vástidan ahte mánát eai máhte sámegiela. </p>
<p>Dát logut sáhttet muitalit midjiide ahte oahpahit iežas mánnái sámegiela gáibidit váhnemiin hui ollu návccaid, nu ollu ahte váhnemat masá fertejit oaivvildit ahte lea <em type="italic">hui </em>dehálaš ahte mánná oahppá sámegiela. </p>
<p>Evttohit dán oktavuođas álggahit diehtojuohkinprográmma guovttegielavuođas ja sámegiela dilis. Prográmmas galggašedje leat guokte váldoulbmila:</p>
<list><p type="listitem">Sámegielat váhnemat áddejit manin leat dehálaš ahte mánát ohppet sámegiela, ja ožžot dieđuid dan birra ahte mo sii lunddolaččat sáhttet oahpahit mánáide sámegiela.</p>
<p type="listitem">Sámegielat váhnemat ožžot veahki servodagas oahpahit iežaset mánáide sámegiela.  Jos eadni dahje áhčči lea áidna olmmoš gii hállá sámegiela mánnái, de šaddá lossat oahpahit giela.  Skuvllain ja mánáidgárddiin lea dehálaš doaibma láhčit sámegielat mánáide dili nu ahte ohppet sámegiela álkkit, earret eará dan bokte ahte oahppit ožžot stuorát oasi oahpahusas sámegillii go dál.  Maiddái joatkkaskuvlladásis, buot sámi guovlluin, galggašedje oahppit oažžut buoret vejolašvuođa ovddidit iežaset giellamáhtu go ožžot otná beaivvi.</p>
</list><p>čujuhit dán oktavuođas Tove Skutnabb-Kangasa kommentáračállosii. Son čilge dárkkilit manin lea dehálaš oahppat unnitloguid gielaid ruovttuin, man láhkai máŋggagielatvuohta lea riggodahkan ovttaskas olbmui ja servodahkii, ja manin gielalaš máŋggabealatvuohta lea dehálaš maiddái globálalaš perspektiivvas.</p>
<p>Diehtojuohkimis galggašedje sámegielat áhčit leat sierra ulbmiljoavkun. Telefoniskkadeamis boahtá ovdan tendeansa ahte stuorát oassi nissonolbmuin go álmmáiolbmuin oaivvildit ahte lea dehálaš ahte mánát ohppet dahje máhttet sámegiela. Mii oaidnit danin dehálažžan ahte sámegielat áhčit ge movttiidahttojuvvojit oahpahit sámegiela iežaset mánáide, vai sin giellamáhtolašvuohta buorebut geavahuvvo ávkin.</p>
<p><em type="bold">Alfabetiserenprográmma  </em></p>
<p>Iskkadeapmi ovttaskas olbmuid giellageavaheami birra čájeha čielga oktavuođa váhnemiid ja mánáid giellamáhtu gaskkas. 15 % váhnemiin, geat hállet, lohket ja čállet sámegiela, leat vástidan ahte iežaset mánát eai máhte sámegiela eai vehášge. Váhnemiin, geat dušše áddejit ja hállet sámegiela, lea nu ollu go 63 % vástidan ahte mánát eai máhte sámegiela.</p>
<p>Lea oktavuohta giellamáhtu ja eará áššiid gaskkas maiddái. Jos máhttá čállit sámegiela, de leat stuorát vejolašvuohta ahte oaidná sámegiela dili Norggas menddo fuotnin, ahte ii lea duhtavaš mo iežas gielda ovddida sámegiela ja kultuvrra, ja ahte dadjá dehálažžan mánát ohppet sámegiela, dan ektui maid sámegielat olmmoš gii ii máhte čállit sámegiela. Máŋgga guovllus máilmmis leat alfabetiserendoaimmat dehálaš oassin demokratiijaovdáneamis.</p>
<p>Iskkadeapmi čájeha ahte buot sámi guovlluin lea čállinmáhttu fuotni. čájehit dás guovlluid mielde man stuorra oassi sámegielat álbmogis, geat uhccan máhttet čállit dahje geat eai máhte čállit sámegiela obanassiige: máttasámiguovlluin 81 %, julevusámi guovlluin 73 %, davvisámi guovlluin hálddašanguovllu olggobealde 90 %, Porsáŋggus / Gáivuonas 82 %, Deanus/ Unjárggas 84 % ja Kárášjogas/ Guovdageainnus 46 %.</p>
<p>Evttohit danin ahte álggahuvvo alfabetiserenprográmma buot sámi guovlluin. Prográmma váldoulbmil galggašii leat ahte sámegiela hállit ohppet lohkat ja čállit sámegiela.</p>
<p><em type="bold">Sierranas giellaovddidanprográmmaid guovlluide, gos ollu sámegielat váhnemiin leat mánát geat eai máhte sámegiela.  </em></p>
<p>Leat dán doaibmaoasis namuhan man dehálaš dat lea ahte ođđa buolvvat ohppet sámegiela lunddolaš vuogi mielde. Telefoniskkadeamis boahtá ovdan ahte máŋgga guovllus leat stuorra oasis sámegielagiin mánát geat eai máhte sámegiela.</p>
<p>Min mielas dakkár guovllut dárbbašit sierranas giellaovddidandoaimmaid mat várjalit sámegiela.</p>
<p>Doaimmat sáhttet ovdamearkka dihtii leat:</p>
<list><p type="listitem">Giellabeasit ja eará giellagádjun mánáidgárdedásis</p>
<p type="listitem">Sámegielat skuvllat, mat geavahit giellabeasi vuogi.  Oahpahus galggašii leat sámegillii maiddái eará fágain go sámegiela fágas, vaikke oahppit eai leat álggu rájes oahppan sámegiela vuosttašgiellan.  Dát mearkkaša ahte oahppit, geat ohppet sámegiela nubbin giellan, galggašedje oažžut maiddái eará fágaid oahpahusa sámegillii, nu go dilli lea eanáš unnitlogu gielain Europas.</p>
<p type="listitem">Ollesolbmuidoahppoprográmma oktan stipeandaortnegiin.</p>
<p type="listitem">Eará doaimmat, main váldoulbmil lea oahppat áddet ja hállat sámegiela.</p>
</list><p>Evttohit ahte sierranas giellaovddidanprográmma biddjojuvvo johtui guovlluin gos eanet go okta njeallját oassi sámegielat váhnemiin leat vástidan ahte iežaset mánát eai máhte sámegiela. Dát guovllut leat: máttasámi guovllut (45 %), julevusámiguovllut (26 %), davvisámi guovllut hálddašanguovllu olggobealde (60 %), Porsáŋgu / Gáivuotna (38 %) ja Deatnu / Unjárga (26 %). Proseantalogut čájehit man stuorra oassi sámegielat váhnemiin vástidedje ahte iežaset mánát eai máhte sámegiela obanassiige</p>
<p><em type="bold">Ásahit bearráigeahččanorgána  </em></p>
<p>Iskkadeampi orru čájeheamen ahte ollu almmolaš ásahusat rihkkot Sámelága giellanjuolggadusaid. Dát dagaha ahte sámegielagiidda lea váigat beassat geavahit sámegiela go váldet oktavuođa almmolaš ásahusain, ja hehtte sámegiela nannema ja seailluheami.</p>
<p>Evttohit danin ahte ásahuvvo bearráigeahččanorgána, mas lea aktiivvalaš doaibma bearráigeahččat almmolaš ásahusaid giellageavaheami. Olbmuide lea garra lávki cuiggodit gieldda, lensmánni, sundi jna., ja danin galggašii bearráigeahččanorgánas leat ovddasvástádus ovddidit áššiid go olbmot fuomášuhttet láhkarihkumiid orgánii ja go orgána ieš fuobmá rihkumiid.</p>
<p>Bearráigeahččanorgánas sáhttá ovdamearkka dihtii leat vejolašvuohta addit beaivesáhku ásahusaide mat eai čuovo lága. Dakkár vejolašvuohta lea Bargobearráigeahčus jos fitnodat ii čuovo bargobiraslága. Lea áibba dábálaš riekteservodagas ahte láhkarihkkun mielddisbuktá ráŋggáštusa. Manin ii ráŋggáštovvo go rihkku Sámelága giellanjuolggadusaid?</p>
<p>Sáhttá leat dárbu álggahit juridikalaš barggu mas guorahallat man láhkai iešguđetlágan almmolaš ásahusat gullet giellanjuolggadusaide, danin go dát orru leamen eahppečielggasin máŋgga ásahussii.</p>
<p>Bearráigeahččanorgána bargun sáhttá maiddái leat juohkit dieđuid ja rávvagiid almmolaš ásahusaide giellanjuolggadusaid birra. Ásahusat dárbbašit oažžut diehtit man láhkai gullet Sámelága giellanjuolggadusaid vuollái, ovdamearkka dihtii gullet go guovllulaš orgánan vai báikkálaš orgánan, ja man láhkai giellanjuolggadusat geatnegahttet sin. Ii leat doarvái juohkit dieđuid dušše guovddášhálddahusaide dahje váldoásahusaide. Maiddái vuolleásahusat, main dávjá lea eanet oktavuođa geavaheaddjiiguin go váldoásahusain, dárbbašit dieđu sámegiela geavaheami birra.</p>
<p>Bearráigeahččanorgána sáhttá maiddái ávžžuhit olbmuid ieža váidit almmolaš ásahusaid, mat rihkkut giellanjuolggadusaid, ja maiddái álggahit almmolaš ságastallamiid. Livččii dehálaš ahte sámegiela hálddašanguovllu ássit ságastišgohtet giellanjuolggadusaid birra, ovdamearkka dihtii manin ásahusat galggašedje geavahit guokte giela, lea go dárogielas ja sámegielas seamma árvu ja manin nu? Jos dákkár ságastallan álggahuvvo, de olbmot sáhttet ieža gáibidišgoahtit oažžut čálalaš dieđuid gielddas sámegillii, ja eaige šat dohkket ahte eai oaččo geavahit sámegiela doaktára luhtte.</p>
<p><em type="bold">Jorgalit lágaid ja  </em><em type="bold">njuolggadusaid  </em></p>
<p>Unnán lágat ja njuolggadusat, main lea hui stuorra mearkkašupmi oppa sámi álbmogii dahje osiide sámi álbmogis, leat jorgaluvvon sámegillii. Evttohit ahte guorahallojuvvo makkár lágaid ja njuolggadusaid dárbbaša jorgalit, ja ahte dan maŋŋá jorgalit daid.</p>
<p>Guovddášeiseválddiin fertejit leat buorre dábit nu ahte ođđa lágat ja njuolggadusat dálanaga jorgaluvvojit sámegillii.</p>
<p><em type="bold">Siskkaldas doaimmat almmolaš ásahusain  </em></p>
<p>Dán raporttas leat čájehan ahte stuorra oasis almmolaš ásahusain lea sámegiela dilli fuotni. Evttohit danin muhtun doaimmaid, mat gusket ásahusaid siskkildas organiseremii.</p>
<p>Almmolaš ásahusain galggášedje:</p>
<list><p type="listitem">vuoruhit geavahit sámegiela</p>
<p type="listitem">loktet iežaset sámegiela gelbbolašvuođa</p>
<p type="listitem">hárjánit geavahit dulkkaid ja jorgaleaddjiid</p>
<p type="listitem">buoridit iežaset dábiid dahje rutiinnaid</p>
</list><p>Almmolaš ásahusat galggašedje vuoruhit geavahit sámegiela njálmmálaččat ja čálalaččat. Dávjá leat ásahusain unnán ressurssat ja unnán áigi, ja dalle sáhttá leat álki <span type="quote">”vajálduhttit”</span> ahte leat geatnegašvuođat giellanjuolggadusaid ektui.</p>
<p>Bargiin, geain lea sámegiel čállinmáhttu, galggašii leat doarvái áigi, nu ahte sii praktihkalaččat sáhttet geavahit sámegiela ja čállit guovtte gillii. Go olmmoš áiddo lea oahppan čállit sámegiela, de ádjána guhkit áiggi čállit áššebáhpáriid go dábálaččat. Lea buoret geavahit sámegiela álgogiellan go jorgaluvvon giellan. Ásahusas fertejit maiddái leat sámegiel foanttat dihtoris.</p>
<p>Almmolaš ásahusat fertejit loktet iežaset sámegiela gelbbolašvuođa nu ahte buorebut sáhttet geavahit sámegiela njálmmálaččat ja čálalaččat. Sáhttet loktet gelbbolašvuođa, dakko bokte ahte bargit ožžot virgelobi oahppat sámegiela bálkkáin dahje nu ahte fállojuvvo sámegielat oahpahus bargoáiggis. Bargit, geat áddejit, muhto geat eai máhte hállat sámegiela, sáhttet dás dagahit stuorra potentiála. Bargit geat máhttet hállat sámegiela galggašedje beassat oahppat čállit sámegiela.</p>
<p>Ásahusat galggašedje ávžžuhit bargiid oahppat sámegiela, eai ge vuordit ahte bargit ieža váldet initiatiivva. Dát guoská earenoamážit ásahusaide, main ii leat sámegiela gelbbolašvuohta oppanassiige. Ásahusat galggašedje maiddái láhčit dili bargiide vai bargoáiggis lea vejolašvuohta ovddidit iežaset sámegiela.</p>
<p>Ásahusat galggašedje vuoruhit sámegielagiid virgebidjamiin. Dasa sáhttá dárbbašit lágarievdadeami.</p>
<p>Almmolaš ásahusain fertejit hárjánit geavahit dulkkaid vai sámegiella lunddolaččat šaddá čoahkkingiellan. Jos lea nu ahte muhtun čoahkkinoassálastit eai ádde sámegiela, de ferte sidjiide fállat dulkka ja dulkonrusttegiid. Jos ásahusas ii leat alddes doarvái buorre sámegiela gelbbolašvuohta, de fertejit geavahit dulkka nu ahte olbmot sáhttet váldit njálmmálaččat oktavuođa sámegillii. Ovdamearkka dihtii sáhttá ásahusas leat njuolggá oktavuohta muhtun dulkii telefovnna bokte, jos bargit eai máhte vástidit telefovdnii sámegillii.</p>
<p>Ásahusat fertejit maiddái hárjánit geavahit jorgaleaddjiid jos bargit eai máhte čállit sámegiela. Ferte várret doarvái áiggi jorgaleapmái ja dulkomii. Evttohit ahte buot guoskevaš ásahusat, main ii leat doarvái sámegiela gelbbolašvuohta alddeset, čatnet iežaset fásta dulkon- dahje jorgalanortnegii. Dan láhkai sáhttá leat álkkit sihkkarastit ahte ii gola guhkit áigi geavahit sámegiela go dárogiela.</p>
<p>Almmolaš ásahusat galggašedje buoridit iežaset dábiid nu ahte ollášuhttet giellanjuolggadusaid gáibáidusaid. Lea dehálaš ahte juohke guoskevaš bargi diehtá man láhkai ásahus lea geatnagahtton giellanjuolggadusain. Bargit dárbbašit maiddái diehtit makkár dábit ásahusas leat čoavdit váttisvuođaid.</p>
<p>Ávžžuhit maiddái ahte almmolaš ásahusat geavahišgohtet sámegiela eambbo go Sámelága giellanjuolggadusat gáibidit. Ásahus sáhttá ovdamearkka dihtii almmuhit ahte ásahusas lea gelbbolašvuohta bálvalit olbmuid sámegillii ja aktiivvalaččat ávžžuhit sámegielagiid geavahit sámegiela. Galggašii maiddái buoridit iežas dábiid gávnnahit hálida go olmmoš sámástit. Galggašii maiddái bidjat sámegiela oidnosii, ovdamearkka diehtojuohkingalbbaid bokte.</p>
<p><em type="bold">Viiddidit sámegiela hálddašanguovllu  </em></p>
<p>Iskkadeapmi orru čájeheamen ahte stuorra oassi ássiin hálddašanguovllu olggobealde leat sámegielagat, muhto sis lea hui unnán vejolašvuohta beassat geavahit sámegiela almmolaš ásahusain. Ovdamearkka dihtii leat Fálesnuori gielddas nu ollu go 40 % ássiin (+/- 12 %) sámegielagat, muhto unnán almmolaš bálvalusat fállojuvvojit sámegillii, go Fálesnuori ásahusat eai leat geatnegáhtton geavahit sámegiela.</p>
<p>Maiddái guovlluin, gos eai leat nu máŋgga sámegielaga, lea dárbu loktet sámegiela árvvu, vai geavahišgohtet sámegiela eambbo. Gielas, mii oidno ja gullo, lea árvu.</p>
<p>Evttohit ođđa prinisihpa sámegiela hálddašanguovllu defineremis. Sámegiella galggašii leat almmolaš giellan daid gielddain gos eanet go gávcci proseantta ássiin leat sámegielagat. Dát livčče seamma prinsihppa maid Suomas geavahit ruoŧagiela ektui. Suomas leat gielddat guovttegielat ruoŧa-/suomagielat dalle go eanet go gávcci proseantta ássiin leat ruoŧagielagat. Gielda lea guovttegielat gitta dassái go lohku lea njiedján guđa prosentii. Gávpogat leat guovttegielagat jos ásset eanet go 3000 ruoŧagiela hálli. Dákkár lohku sáhttá leat menddo stuoris sámi guovlluin, ja evttohit 500 sámegielat ássi gávpotrádján.</p>
<p>Ferte mearridit mo heivvešii defineret <span type="quote">”sámegielat olbmo”</span>. Galggašii go geavahit seammalágan definišuvnna maid mii leat geavahan dán iskkadeamis, nu ahte olmmoš lea sámegielat jos ádde dábálaš ságastallama?</p>
<p>Suomas lávejit duollet dalle eará almmolaš registrerema oktavuođas jearrat ássiin leat go sii sáme-, ruoŧa- vai suomagielagat. Norggabealde ge sáhttá geavahit sullasaš vuogi: jearrat olbmuin máhttet go sii sámegiela ja man bures. Jos olmmoš vástida ahte máhttá sámegiela sullii seamma bures dahje buorebut go dárogiela, de sáhtášii gohčoduvvot sámegielagin.</p>
<p>Telefoniskkadeami bohtosat leat hui eahpesihkkarat gielddadásis. Evttohit liikká, iskkadeami vuođđul, ahte álggus árvvoštallá galggašedje go dát gielddat gullat sámegiela hálddašanguvlui: Fálesnuorri, Loabát, Bearalvággi, Skánit, Áltá, Omasvuotna, Láppis, Davvesiida, Mátta-Várjjat, Ráisa, Ivgu, Návuotna, Divttasvuotna, Røyrvik, Lierne ja Snoasa. Eará árvvoštallamiid vuođđul evttohit maiddái Evenášši. Máttasámegiela sihkkarastima dihtii sáhttá maiddái gáibidit eará gielddaid fárrui. Dasa lassin sáhttá gáibidit Oslo ja Romssa guovttegielat gávpogin.</p>
<p><em type="bold">Ovddidit sámi ásahusaid ovdagovvan  </em></p>
<p>Vaikke sámegiela dilli lea ollu buoret sámi ásahusain go eará almmolaš ásahusain, de ávžžuhit sámi ásahusaid bidjat vel eambbo návccaid geavahit sámegiela njálmmálaččat ja čálalaččat. Ovdamearkka dihtii galggašedje sámi ásahusat geavahit sámegiela eanet čoahkkimiin, ja maiddái geavahit sámegiela eambbo álgogiellan go jorgaluvvon giellan.</p>
<p>Sámi ásahusat galggašedje leat buorre ovdagovvan eará almmolaš ásahusaide, gos čájehuvvo ahte lea vejolaš čuovvut giellanjuolggadusaid ja ahte sámegiella doaibmá bures hálddahusgiellan. Bargiin galggašii leat vejolašvuohta geavahit ja nannet iežaset giellamáhtu. Sámi ásahusain galggašii láhčit dili nu ahte sámegiella bures sáhttá ovdánit hálddahusgiellan.</p>
<p>Iskkadeapmi lea čájehan ahte sámi ásahusat, organisašuvnnat ja fitnodagat leat dehálaččat sámegiela nannema oktavuođas. Sámegiella nannejuvvo go geavahuvvo.</p>
<list><p type="listitem">Loahpahus</p>
</list><p>Dán raporttas leat guorahallan iešguđet beliid sámegiela geavaheami hárrái. Leat guorahallan mo ovttaskas olbmot sámi guovlluin geavahit sámegiela, ja mo sámegiella geavahuvvo almmolaš ásahusain, oahpahusain, sámi organisašuvnnain ja fitnodagain.</p>
<p>Leat árvvoštallan telefoniskkadeamiid ja sekundára dieđuid vuođul ahte sulli 25.000 olbmo Norggas leat sámegielagat, dan láhkai ahte sáhttet čuovvot dábálaš sámegielat ságastallamiid. Leat liikká iskkadan dušše sámegiela geavaheami guovlluin gos mii álggos navddiimet dihto oassi álbmogis leat sámegielagat.</p>
<p>Iskkadeami bokte leat gávnnahan ahte lea viehka stuorra erohus gaskal davvi-, julevu- ja máttasámegiela dilis. Lea dárbbašlaš bidjat iešguđet lágan doaibmabidjui johtui mat nannejit sámegielaid. Orru leamin ahte máttasámegiella lea erenoamáš váttis dilis, erenoamážit go stuorra oassi sis leat oahppan sámegiela ollesolmmožin. Sámedikki oahpahusossosdaga loguid vuođul oaidnit ahte ii ovttage vuođđoskuvla oahppis lean máttasámegiella vuosttašgiellan skuvlajagi 1999/ 2000. Lea danin erenoamáš dehálaš bidjat johtui doaibmabidjuid mat nannejit máttasámi oahppiid vejolašvuođa oahppat sámegiela. Máttasámegiella lea uhcimus giella dáid golmma váldogielaid gaskka, jos geahččá dan ektui ollusat hálddašit giela.</p>
<p>Olggobealde sámegiela hálddáhusguovllus lea davvisámegiella maid váttis dilis. Ovdamearkka dihtii dadjet 16 % sámegielagiin hálddašanguovllus ahte mánát eai obanassiige máhte sámegiela, dan botta go 60 % sámegielagiin eará davvisámi gielddain dadjet ahte mánát eai máhte sámegiela.</p>
<p>Eat leat iskan mo eará sámegielat geavahuvvojit Norggas, nugo ovdamearkka dihtii nuortalašsámegiella, muhto jáhkkit ahte uhcit sámegielain lea vearrát dilli go maid dán iskkadeamis leat buktán ovdán.</p>
<p>Go iskkaimet almmolaš ásahusaid sámegiela geavaheami, de bođii ovdán man muddui sámegielagat sáhttet geavahit sámegiela go váldet oktavuođa singuin. Vástádusain, maid ásahusat ieža leat vástidan, boahtá ovdán ahte lea uhca vejolašvuohta váldit oktavuođa sámegillii ásahusain. Stuorra oassi gielddalaš ásahusain ja muđuid ásahusain sámegiela hálddašanguovllus orrut rihkkumin giellanjuolggadusaid, ovdamearkka dihtii go galget vástidit njálmmálaš ja čálalaš gážaldagaide mat leat sámegillii. </p>
<p>Almmolaš ásahusaid iskkadeamis leat váldán eanaš ovdán daid ásahusaid mat bálvalit álbmoga sámegiela hálddašanguovllus. Leat liikká čájehan ahte lea uhca vejolašvuohta sámegielagiidda, geat ásset sámi hálddašanguovllu olggobealde, geavahit sámegiela almmolaš ásahusain.</p>
<p>Sámi ásahusat earuhit positiivalaččat eará ásahusaid ektui. Ovttas sámi organisašuvnnaiguin ja fitnodagaguin sáhttet dát leat dehálaš báikkit gos ovddidit ja nannet sámegiela.</p>
<p>Iskkadeamis mas guorahallat ovttaskas olbmuid sámegiela geavaheami, de leat sámegielagat vástidan gažaldahkii iešguđetge doaibmabidju. Vaikke sámegiela geavaheapmi almmolaš ásahusain doaibmabidju molssaeaktu boahtá vuollemuččaid searvái dan ektui maid oaivvildit berre vuorohuvvot lagamuš jagiid, de badjelaš bealli sámegielagiin dadjet liikká ahte lea dehálaš ahte almmolaš ásahusat geavahit sámegiela. Guorahallan čájeha ahte olbmot ohcalit beassat geavahit eambbo sámegiela dearvvašvuođaásahusain ja maiddái eará ásahusain. Ohcalit erenoamážit beassat geavahit sámegiela dearvvašvuođaásahusain, gos maid stuorra oassi sámegielagiin eai sámás dávja, muhto ohcalit beassat sámástit dávjjit. </p>
<p>Dán raporttas leat čielgadan dušše muhtin osiid mat leat boahtá ovdán iskkadeamis. Leat ollu dieđut, erenoamážit dieđut mat gusket ovttaskas olbmuid sámegiela geavaheapmái. Doaivut dutkit ja studeanttat geavahit vejolašvuođa guorahallat dieđuid, mat leat boahtán ovdán dán iskkadeamis, ja čielgadit eará oktavuođaid ja čilgehusaid dan ektui maid mii leat dahkan. Dát iskkadeapmi sáhttá maid leat vuođđun eará iskkademiide, mat leat sihke kvantitatiiva ja kvalitatiiva hámis. Dán sáhttá geavahit vuođđun gávnnahit eambbo sámegiela geavaheami birra Norggas ja eará riikkain Sámis, ja maiddái áddet eambbo unnitlogu- ja eamitálbmogagielaid obalaččat.</p>
<p><span type="quote">”Eará gielagat”</span>-dajaldagain oaivvilduvvo dás olbmot geat eai máhte sámegiela. Ii mearkkaš ahte sámegielagat eai máhte eará gielaid go sámegiela.</p>
<p><span type="quote">”Hálddašangielda”</span>- dahje <span type="quote">”hálddašanguovlu”</span>-doahpagiin oaivvilduvvo sámegiela hálddašanguovlu, mat leat Unjárgga, Deanu, Kárášjoga, Guovdageainnu, Porsáŋggu ja Gáivuona gielddat.</p>
<p>∗ Dieldanuori ja Evenášši gielddain eat gávdnan ovttage gii áddii sámegiela. Dat ii mearkkaš ahte doppe eai leat sámegielagat, baicca ahte sámegielagat leat nu unnán ahte min jearahallanlogu mielde eat deaivan ovttage sámegielaga.</p>
<p>Loguid vuođđun leat ságastallamat Torkel Rasmusseniin, ja dieđut ”Sámi guovttegielatvuohta” bokte, Torkel Rasmussen, Davvi Girji OS Kárášjohka, 1998, mas merroštallo gallis hállet. Mii navdit ahte mealgat eanet áddejit sámegiela.</p>
<p>Mii meroštallat ahte 13% dán ahkásaččain áddejit sámegiela iskkadanguovllus. Seamma sturrosaš oasi leat meroštallan mánáide ja nuoraide muđui rikkas.</p>
<p><span type="quote">”Sámegiella”</span> mearkkaša dás eanáš áiggi davvisámegiela, danin go leat geahččan mo almmolaš ásahusat čuvvot Sámelága giellanjuolggadusaid, ja dat ii nu ollu guoskka máttasámi ja julvesámi ásahusaide.</p>
<p>Sámelága 3.kapihttala gohčodit dás Sámelága giellanjuolggadussan.</p>
<p>Skovit ja breavat leat mielddusin.</p>
<p>Aetat lea bargomárkanásahusa namma.</p>
<p>Go sihke guovddáš- ja vuolleásahusat leat vástidan, de sáhttá leat vejolaš ahte muhtun vuolleásahusaid dieđut leat registrerejuvvon guktii. Eat jáhke dán liikká stuorra meattagáldun.</p>
<p>Galggašii váldit fuopmášupmái ahte stuorra oassi fylkkagielddalaš ásahusain eai leat <span type="quote">”dábálaš hálddahusásahusat”</span>, muhto baicce skuvllat, dearvvasvuođaásahusat jna.</p>
<p>Riekteásahusaide gullet njeallje giddagasa, mat bálvalit hálddašanguovllu ássiid, muhto mat liikká eai gula giellanjuolggadusaid vuollái, dan dihtii go eai leat Finnmárkkus, eaige Romssas.</p>
<p>Mii leat geavahan sániid <span type="quote">“mat earret eará leat sápmelaččaid várás”</span>, eatge <span type="quote">“hálddašanguovllu álbmoga várás”</span>, nu go lohká giellanjuolggadusain, dan dihtii go muđui eat livčče sáhttán geavahit jearahallanskovi Fálesnuoris ja Davvesiiddas</p>
<p>Ásahusat mat leat vástidan ahte eai leat dákkár almmuhusat, skovit, lágat jna., eai leat váldojuvvon mielde, eaige ásahusat mat eai leat vástidan dáid jearladagaide. Oktiibuot dát dagaha gaskkal 7 ja 13 % buot ásahusain,mat leat leamaš iskkadeamis mielde. Dušše 7 % lohket ahte sis eai leat lágat ja njuolggadusat, main lea namahan veara mearkkašupmi sámi álbmogii. Dát sáhttá mearkkašit vástideaddjit eai leat ádden jearaldaga, ja menddo ollu leat vástidan ahte ii miige leat jorgaluvvon.</p>
<p>Go ásahus lea vástidan ahte <span type="quote">”dábálaččat”</span> ságastuvvo dušše dárogillii, de dat seamma ásahus sáhttá maiddái leat vástidan ahte <span type="quote">”dábálaččat”</span> ságastuvvo sámegillii dulkotkeahttá dahje sámegillii dulkomiin. Jos lea vástidan <span type="quote">”álo”</span> dušše dárogillii, de lea registrerejuvvon vástádusain <span type="quote">“ii goasge sámegillii dulkomiin”</span> ja <span type="quote">“ii goasge sámegillii dulkokeahttá”</span>. Geahča jearahallanskovi.</p>
<p>Čáliimet jearahallanskovvái ahte ásahusat, main eai leat hálddahusbargit, eai galgga vástidit jearaldagaid eatnigiela ja giellamáhtu birra, ja danin lea vástidanproseanta dás viehka unni (16 % buot ásahusain eai leat vástidan).</p>
<p>Eat leat defineren ovddalgihtii mii lea <span type="quote">”eatnigiella”</span>. Ásahusat leat ieža dan bargan. Go ásahusat leat jearran mis, de mii leat vástidan ahte lea dat vuosttaš giella maid lea oahppan.</p>
<p>Galggašii váldit fuopmášupmái ahte hálddašanguovllu ásahusat várra leat buorebut registreren mii lea bargiid eatnigiella go eará ásahusat.</p>
<p>Dárogillii: <span type="quote">”individuelle”</span>.</p>
<p>Ásahusat, mat leat vástidan ahte eai gula bargoguvlui dahje eai leat vástidan oppanassiige, eai leat váldon mielde.</p>
<p>Ásahusat, mat leat vástidan ahte eai fála dákkár bálvalusa dahje eai leat vástidan oppanassiige, eai leat váldon mielde.</p>
<p>Jearaldat lei hápmejuvvon veahá earáláhkai riekteásahusaide go eará ásahusaide. Jearaimet sis buot bargiid birra, eat ge dušše fágabargiid birra.</p>
<p>Sámi giellaráđđi lea čilgen iskkadeami iežas jahkedieđáhusas, 1998:s.</p>
<p><span type="quote">”Vistebáŋku”</span></p>
<p>∗ Jagis 1998 čájehit buot bargiid giellamáhtu, jagis 2000 boahtá hálddahusbargiid giellamáhttu ovdan.</p>
<p>Skovvi ja breavat leat dán raportta mielddusin.</p>
<p>Logut gusket maiddái váhnemidda, geaid mánát leat ollesolbmot.</p>
<p>Geahča Tove Skutnabb-Kangasa kommentaračállosa: Anárašgielat giellabeasit ja julevsámi giellagádjun.</p>
<p>Geahča dás omd. mo Wales-modealla lea čilgejuvvon Torkel Rasmussena girjjis <span type="quote">”Sámi guovttegielatvuohta”</span> (Davvi Girji OS, Kárášjohka, 1998).</p>
<p>Iskkadeapmi sámegiela geavaheami birra20</p>
</body></document>
