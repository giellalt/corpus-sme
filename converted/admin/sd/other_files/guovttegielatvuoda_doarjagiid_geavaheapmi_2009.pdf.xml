<document xml:lang="sme" id="no_id">
  <header>
    <title>ÁRVVOŠTALLAN Guovttegielatvuođa doarjjagiid geavaheami</title>
    <genre code="admin"/>
    <author>
      <person firstname="Ole-Magne" lastname="Kleve" sex="m" born="" nationality="NO"/>
    </author>
    <author>
      <person firstname="Trygg" lastname="Jakola" sex="m" born="" nationality="NO"/>
    </author>
    <author>
      <person firstname="Lone" lastname="Hegg" sex="f" born="" nationality="NO"/>
    </author>
    <author>
      <person firstname="Jan" lastname="Aslaksen" sex="m" born="" nationality="NO"/>
    </author>
    <translator>
      <unknown/>
    </translator>
    <translated_from xml:lang="nob"/>
    <year>2009</year>
    <wordcount>19161</wordcount>
    <conversion_status type="standard"/>
    <availability>
      <free/>
    </availability>
    <submitter name="Børre Gaup" email="borre.gaup@samediggi.no"/>
    <origFileName>http://samediggi.no/filnedlasting.aspx?FilId=2090&amp;ct=.pdf</origFileName>
    <parallel_text xml:lang="nob" location="evaluering_bruk_av_tospraklighetsmidlene_2009.pdf"/>
    <metadata>
      <uncomplete/>
    </metadata>
    <version>XSLtemplate $Revision: 32948 $; file-specific xsl  Revision; common.xsl  $Revision: 154948 $; </version>
  </header>
  <body>
    <p>
      <em type="bold">Barggaheaddji:  </em>
    </p>
    <p>
      <em type="bold">Sámediggi  </em>
    </p>
    <p>
      <em type="bold">NJUKČAMÁNU 2009 RAPORTA  </em>
    </p>
    <p>
      <em type="bold">ÁRVVOŠTALLAN </em>
    </p>
    <p>Guovttegielatvuođa doarjjagiid geavaheami</p>
    <p>Ole-Magne Kleven  Trygg Jakola Lone Hegg  Jan Aslaksen</p>
    <p>
      <em type="bold">Sisdoallu </em>
    </p>
    <p>
      <em type="italic">  Álgu .................................................................................................................................... 5 </em>
    </p>
    <p>
      <em type="italic">1.1  Duogáš ........................................................................................................................... 5 1.2  Árvvoštallama ulbmil .................................................................................................... 5 1.3  Ráddjemat ...................................................................................................................... 5 1.4  Metoda ............................................................................................................................ 5 </em>
    </p>
    <p>
      <em type="italic">  Guovttegielatvuohta ................................................................................................ 7 2.1 Sámelága giellanjuolggadusat ........................................................................................ 7 2.2 Eará raporttat ja iskkadeamit .......................................................................................... 8 </em>
    </p>
    <p>
      <em type="italic"> Doarjagat guovttegielatvuhtii ................................................................................ 11 3.1 Ulbmil ................................................................................................................................ 11 3.2 Juolludeamit ja juolludanreive ....................................................................................... 11 3.3 Geavaheapmi ja raportačállin ....................................................................................... 12 3.4 Máksin ja eará formálalaš gáibádusat ......................................................................... 12 3.5 Doarjaga juogadeapmi ................................................................................................... 13 </em>
    </p>
    <p>
      <em type="italic">4 Guovttegielatvuođa doarjagiid geavaheapmi ja vásáhusat .......................... 15 4.1 Unjárgga gielda ........................................................................................................... 15 4.2  Deanu gielda ............................................................................................................... 18 4.3 Porsáŋggu gielda ............................................................................................................ 22 4.4  Kárášjoga gielda ......................................................................................................... 25 4.5  Guovdageainnu suohkan .......................................................................................... 28 4.6  Gáivuona suohkan ...................................................................................................... 30 4.7  Divttasvuona suohkan .............................................................................................. 33 4.8  Finnmárkku fylkkagielda ........................................................................................... 35 4.9 Romssa fylkkasuohkan .................................................................................................. 38 4.10 Nordlándda fylkkasuohkan .......................................................................................... 40 4.11  Sámediggi ............................................................................................................... 43 4.12  Gažadaniskkadeapmi ............................................................................................. 45 </em>
    </p>
    <p>
      <em type="italic">5 Árvvoštallamat ................................................................................................................ 51 5.1  Sámedikki ulbmilat ...................................................................................................... 51 5.2 Raportačállimat ja čuovvoleapmi .................................................................................. 54 5.3  Juolludaneavttut ......................................................................................................... 57 5.4  Eará vásáhusat guovttegielatvuođa doarjagiiguin ................................................. 58 </em>
    </p>
    <p>
      <em type="italic">  Guovttegielatvuođa doarjaga rehkenastin .................................................... 58 </em>
    </p>
    <p>
      <em type="italic">  Rievdadanevttohus ................................................................................................ 61 </em>
    </p>
    <p>
      <em type="italic">  Dokumeanta- ja gáldolistu .................................................................................. 64 </em>
    </p>
    <p>
      <em type="italic">  Mildosat ...................................................................................................................... 65 </em>
    </p>
    <p>
      <em type="italic">JEARAHALLANGUIDE ........................................................................................................ 65 </em>
    </p>
    <p>
      <em type="italic">JEARAHALLANGUIDE ........................................................................................................ 69 </em>
    </p>
    <p>
      <em type="italic">GAŽADANSKOVVI .............................................................................................................. 72 </em>
    </p>
    <p>
      <em type="bold">Govadatlistu  </em>
    </p>
    <p>
      <em type="italic">Govadat 1 ................................................................................................................................. 45 Govadat 2 ................................................................................................................................. 46 Govadat 3 ................................................................................................................................. 46 Govadat 4 ................................................................................................................................. 47 Govadat 5 ................................................................................................................................. 48 Govadat 6 ................................................................................................................................. 49 Govadat 7 ................................................................................................................................. 50 Govadat 8 ................................................................................................................................. 50 </em>
    </p>
    <p><em type="bold">Tabeallalistu</em>  </p>
    <p>Tabealla 1 ...............................................................................................................................48</p>
    <p>Tabealla 2 ...............................................................................................................................60</p>
    <p>Tabealla 3 ...............................................................................................................................61</p>
    <p>Tabealla 4 ...............................................................................................................................61</p>
    <p>Tabealla 5 ...............................................................................................................................62</p>
    <p>
      <em type="bold">Ovdasátni </em>
    </p>
    <p>Finnut Consult AS lea Sámedikki ovddas čađahan guovttegielatvuođa doarjagiid árvvoštallama.  Árvvoštallama váldoulbmilin lei oažžut buori gova das movt suohkanat ja fylkkasuohkanat geavahit guovttegielatvuođa doarjagiid; mii lea doaibman dohkálaččat ja mii ii soaitte mannan juste áigumušaid mielde. Lea maiddái dehálaš oažžut ovdan movt juolludaneavttuid fertešii rievdadit vai dat doibmet eanet ulbmillaččat boahtteáiggis.</p>
    <p>Giitit Sámedikki barggu ja buori ovttasdoaimma ovddas. Datačoakkáldagas leat dieđut maid leat čohkken go leat jearahallan buot suohkaniid ja fylkkasuohkaniid mat árvvoštallanáiggis ledje oassin sámegiela hálddašanguovllus, ja leat maid geahčadan dáid suohkaniid ja</p>
    <p>fylkkasuohkaniid raporttaid main čilgejit movt sii leat geavahan doarjagiid, ja leat sin plánaid ja eará dokumeanttaid maid geahčadan.</p>
    <p>Giitit buohkaid geat leat leamaš veahkkin dán barggus, geat leat addán dieđuid, leamaš veahkkin gávdnamin buriid praktihkalaš čovdosiid, ohcan dokumeanttaid, ságastallan minguin ja buktán ruovttoluotta dieđuid jearahallamiid čállosiidda.</p>
    <p>Barggaheaddji lea barggu jođu birra ožžon dieđuid dađistaga prošeaktaáiggis.</p>
    <p>Árvvoštallama leaba čađahan Ole-Magne Kleven ja Trygg Jakola.</p>
    <p>Lone Hegg ja Jan Aslaksen leaba hábmen gažadanskoviid ja jearahallanguide. Soai leaba maid leamaš mielde gažadaniskkademiid čađaheamis ja dieđuid roggamis.</p>
    <p>Čáhcesullos, njukčamánu 12. beaivvi 2009</p>
    <p>Finnut Consult AS</p>
    <p>Ole-Magne Kleven</p>
    <p>prošeaktajođiheaddji</p>
    <p>
      <em type="bold">1  Álgu  </em>
    </p>
    <p> <em type="bold">1.1  Duogáš </em></p>
    <p>Sámelága giellanjuolggadusat doaibmagohte 1992:s. Sámediggi lea 1993 rájes juohkán</p>
    <p>guovttegielatvuođa doarjagiid daid suohkaniidda ja fylkkasuohkaniidda mat áiggis áigái leamaš mielde sámegiela hálddašanguovllus. Dát doarjjaortnet lea okta dain deháleamos doarjjaortnegiin mii lea mielde váikkuheamen dan ahte suohkanat ja fylkkasuohkanat nákcejit</p>
    <p>deavdit sámelága giellagáibádusaid . 2008:s lei dát doarjja oktiibuot 42,75 mill. kr.</p>
    <p>Sámediggi ii leat čađahan sierra árvvoštallama suohkaniid ja fylkkasuohkaniid</p>
    <p>guovttegielatvuođa doarjagiid geavaheamis dan rájes diggi válddii badjelasas gielladoarjagiid</p>
    <p>juohkima. Sámedikki 2008 bušeahtas lea biddjojuvvon ruhta árvvoštallat daid</p>
    <p>guovttegielatvuođa doarjagiid maid diggi juolluda suohkaniidda ja fylkkasuohkaniidda.</p>
    <p>
      <em type="bold">1.2  Árvvoštallama ulbmil  </em>
    </p>
    <p>Árvvoštallama ulbmil lea, nugo gilvovuođustusas lea čállojuvvon, maid namuhit dás vuolábealde:</p>
    <p type="listitem">
      <em type="italic">• Árvvoštallan galgá addit buori gova das movt suohkanat ja fylkkasuohkanat leat </em>
    </p>
    <p>
      <em type="italic">atnán guovttegielatvuođa doarjagiid áigodagas 2003-2007.  </em>
    </p>
    <p type="listitem">
      <em type="italic">• Árvvoštallan galgá čujuhit makkár oasit doarjjaortnegis leat doaibman dohkálaččat </em>
    </p>
    <p>
      <em type="italic">ja makkár oasit eai leat doaibman áigumuša mielde.  </em>
    </p>
    <p type="listitem">
      <em type="italic">•Sámedikki ulbmil lea ahte dat čađaheapmi mii dál galgá dahkkot, galgá leat vuođđun </em>
    </p>
    <p>
      <em type="italic">smiehttamuššii ahte galggašii go guovttegielatvuođa doarjjaortnega juohkineavttuid rievdadit moktege bušeahttajagi 2010 rájes, ja ahte árvvoštallan galgá čujuhit makkár vejolaš rievdademiide lea dárbu nu ahte eavttut leat ulbmillaččat boahtteáiggis.  </em>
    </p>
    <p>
      <em type="bold">1.3   Ráddjemat </em>
    </p>
    <p>Árvvoštallan galgá vuosttažettiin oažžut ovdan dan movt suohkanat ja fylkkasuohkanat leat atnán guovttegielatvuođa ruhtajuolludemiid. Áigodat mii galgá árvvoštallojuvvot, lea gaskal</p>
    <p>2003 ja 2007. Dat mearkkaša ahte Snoasa suohkan ja Davvi-Trøndelága fylkkasuohkan, mat dál leat mielde sámegiela hálddašanguovllus, ja ožžot guovttegielatvuođa doarjagiid, eai leat dán árvvoštallamis mielde.</p>
    <p>
      <em type="bold">1.4   Metoda  </em>
    </p>
    <p>Dieđuid leat čohkken jearahallamiin ja jahkeraporttain, plánain, iešguđetlágan raporttain ja eará dokumeanttain. Dasa lassin lea čađahuvvon web-bokte gažadaniskkadeapmi. Stuorámus oassi buot čálalaš dokumentašuvnnain maid leat čohkken, lea boahtán Sámedikkis. Muhtun oasi leat viežžan njuolga suohkaniin. Barggu viidodat ja áigi mii mis lei dán prošeavtta čađaheapmái, lei mearrideaddjin dasa ahte eat čohkken šat eará dieđuid, eat ge váldán</p>
    <p>Sámelága giellanjuolggadusat čuvvot mielddusin dán raportii.</p>
    <p>oktavuođa eará ásahusaiguin dán barggus.</p>
    <p><em type="bold">1.4.1 Gáldot ja dokumeanttat  </em><em type="italic">Juolludanreivvet:</em> Sámediggi sádde juohke jagi juolludanreivviid doarjagiid vuostáiváldiide </p>
    <p>sihke sámegillii ja dárogillii. Dáin reivviin ožžot suohkanat/fylkkasuohkanat dieđu ahte</p>
    <p>doarjja lea juolluduvvon ja makkár gáibádusat doarjaga geavaheapmái ja raportačállimii leat.</p>
    <p>Sii ožžot maid formálalaš dieđuid máksima birra.</p>
    <p><em type="italic">Suohkaniid ja fylkkasuohkaniid jahkeraporttat:</em> Dáid raporttaid leat guovttegielatvuođa </p>
    <p>doarjagiid vuostáiváldit geatnegasat sáddet Sámediggái. Raporttat čilgejit eanas dan masa</p>
    <p>doarjjaruhta lea adnon doarjjajagis. Mii leat lohkan buot árvvoštallanáigodahkii guoskevaš</p>
    <p>jagiid raporttaid, mat gullet daid suohkaniidda ja fylkkasuohkaniidda mat leat mielde dan árvvoštallamis. Dát raporttat leat ge váldodieđut maid ala dán árvvoštallama hukset. Eanas oassi raporttain leat gávdnamis sihke sámegillii ja dárogillii, muhto muhtun hárve oktavuođain leat muhtun raporttat dušše sámegillii dahje dušše dárogillii.</p>
    <p><em type="italic">Eará raporttat:</em> Árvvoštallanteam lea maid geahčadan ovdalaš árvvoštallamiid ja raporttaid </p>
    <p>main lea dakkár fáddá mii heive dasa maid dát árvvoštallan čalmmustahttá. Daid birra čállojuvvo maŋŋelis dán raporttas.</p>
    <p><em type="bold">1.4.2 Jearahallamat </em>Leat čađahan jearahallamiid buot suohkaniin/fylkkasuohkaniin mat leat ožžon guovttegielatvuođa doarjagiid árvvoštallanáigodagas ja Sámedikkiin; oktiibuot 11 doaimma </p>
    <p>leat jearahallojuvvon. Buot jearahallamiid leat čađahan persovnnalaš deaivvademiin. Juohke jearahallamis ledje mielde guokte ráđđeaddi árvvoštallanjoavkkus. Dát bargovuohki lei buorre ja seammás dat lea mielde sihkkarastimin barggu kvalitehta. Dát lea gáibidan ollu návccaid</p>
    <p>áiggi dáfus ja maiddái leat golahan ollu mátkkoštemiide. Muhto go bures ráhkkaneimmet</p>
    <p>ovdagihtii, de manne liikká jearahallanvuorut johtilit ja bures. Jearahallamat čađahuvvo</p>
    <p>ovdagihtii sáddejuvvon jearahallanguide vuođul. Suohkanat/fylkkasuohkanat ja Sámediggi ožžo iešguđetlágan jearahallanguide. Suohkaniin/fylkkasuohkaniin leat jearahallamiin leamaš mielde sihke sátnejođiheaddjit, ráđđeolbmát, giellamielbargit ja earát. Jearahallamiin oaččuimet dehálaš lassidieđuid čálalaš dokumentašuvnnaide mat leat gávdnamis, earenoamážit dan ektui ahte oažžut ovdan oainnuid ja eará earenoamášvuođaid mat eai boađe ovdan čálalaš raporttain.  Sii geat leat jearahallojuvvon, leat maŋŋil beassan lohkat dan mii jearahallamiin lea čállojuvvon, ja leat beassan buktit iežaset oaiviliid dasa. Dása manai ollu áigi, muhto dat lea ge addán datavuđđui buoret kvalitehta.</p>
    <p><em type="bold">1.4.3 Gažadaniskkadeapmi  </em>Gažadaniskkadeapmi čađahuvvui danin vai gártá diehtovuođđu olluvuođa analysii. Muhtun oktavuođain lei suohkaniidda váttis gávdnat daid dieđuid maid maŋis mii leimmet, danin go lei oanehis vástidanáigi gažadaniskkadeamis ja maiddái oppalohkái árvvoštallamis. Gažadaniskkadeapmi sáddejuvvui maŋŋá jearahallanvuoruid ja dat dahkkui web bokte. Ledje 17 gažaldaga mat ledje huksejuvvon Mamut Online Survey veahkkenevvui. Juohkehaš gii oaččui gažaldagaid, lea vástidan iskkadeapmái, muhto lea iešguđetlágan dássi vástádusain dan ektui mii guoská sturrodagaid kvantifiseremii. Dát web-iskkadanreaidu lea dakkár ahte dat iešalddis sádde muittuhemiid jus vuostáiváldis ii leat boahtán vástádus.  Sii geat gažadaniskkadeamis ledje mielde, ožžo vejolašvuođa deavdit vástádusaid vuoruid mielde, eai dárbbašan buot oktanis vástidit, ovdal go giddejedje iskkadeami ja sáddejedje vástádusaid.  </p>
    <p><em type="bold">1.4.4 Analysa ja árvvoštallamat  </em>Analysa hukse eanas čálalaš dieđuide mat gávdnojit raporttain, ja dieđuide maid leat ožžon jearahallamiin. Danin dán raporttas lea ollu sáhka kvalitatiiva árvvoštallamiid birra. Mis eai </p>
    <p>leat nu ollu dieđut maid vuođul livččiimet sáhttán hukset kvantitatiiva árvvoštallama, earet eará danin go suohkaniin ii leat leamaš geatnegasvuohta sáddet rehketdoalu mii čájeha doarjjaruđaid geavaheami. Kvalitatiiva árvvoštallamis lea dehálaš geahččat movt ruđat leat adnon daid ulbmiliid ektui maid Sámediggi lea bidjan dáid juolludemiide.</p>
    <p>
      <em type="bold">2   Guovttegielatvuohta </em>
    </p>
    <p>
      <em type="bold">2.1 Sámelága giellanjuolggadusat  </em>
    </p>
    <p>Láhka Sámedikki ja eará sámi riektediliid birra (sámeláhka) mearriduvvui geassemánu 12.</p>
    <p>beaivvi 1987, ja bođii fápmui guovvamánu 24. beaivvi 1989. Lága ulbmil lea láhčit dilálašvuođaid nu ahte sámi álbmot Norggas sáhttá sihkkarastit ja ovddidit iežas giela, kultuvrra ja servodateallima. Juovlamánu 21.beaivvi 1990 mearriduvvui sámeláhkii lasáhus,</p>
    <p>3. kapihtal, mii earenoamážit gieđahallá sámegiela.</p>
    <p>Dán kapihttala njuolggadusat, maid dábálaččat gohčodit sámelága giellanjuolggadussan,</p>
    <p>bohte fápmui ođđajagimánu 1. beaivvi 1992. Seammás go dát láhkalasáhus mearriduvvui, de</p>
    <p>lasihuvvui maid lága 1. kapihttalii; oktasaš mearrádusaide, dát lasáhus: Sámegiella ja dárogiella leat seammaárvosaš gielat. Dát gielat galget leat seammadássásaččat 3.kapihttala njuolggadusaid mielde. <em type="bold"> </em></p>
    <p>Sámegiela hálddašanguovllus lea almmolaš bálvalusaid geavaheddjiin vuoigatvuohta oažžut bálvalusa sámegillii sihke čálalaččat ja njálmmálaččat. Maiddái regionála almmolaš orgánat hálddašanguovllus galget vástidit reivviid sámegillii. Dieđut mat leat olles dahje muhtun oasi sámegiela hálddašanguovllu álbmoga várás, galget leat sihke sámegillii ja dárogillii.</p>
    <p>Sámelága giellanjuolggadusat addet olbmuide gielalaš vuoigatvuođaid go váldet oktavuođa iešguđetlágan almmolaš ásahusaiguin. Dát mielddisbuktá ahte njuolggadusat, dieđut ja skovit galget leat sámegillii, ahte lea vuoigatvuohta oažžut vástádusa sámegillii, ahte galgá leat</p>
    <p>viiddiduvvon riekti geavahit sámegiela riekteásahusain, dearvvašvuođaásahusain ja sosiálasuorggis, ahte galget oažžut juohkehažžii sierra heivehuvvon girkolaš bálvalusaid sámegillii, ja ahte galgá leat vuoigatvuohta oažžut virgelobi bálkkáin ja sámegiel oahpahusa.</p>
    <p>Jus almmolaš ásahusat eai čuovu sámelága giellanjuolggadusaid, de sáhttá son geasa ášši</p>
    <p>njuolga guoská, váidit dan ásahusa lagamus bajitdási orgánii masa váidda guoská,</p>
    <p>bálddastahte sámelága § 3 – 11. Fylkkamánne lea váiddaásahus váidagiidda mat gusket</p>
    <p>suohkaniid ja fylkkasuohkaniid orgánaide. Maiddái riikkaviidosaš sámi organisašuvnnain ja riikkaviidosaš almmolaš orgánain mat barget áššiiguin mat earenoamážit gusket olles sámi álbmogii dahje muhtun oassái sámi álbmogis, lea váidinriekti dákkár áššiin. Seamma guoská maid áššiin mat eai guoskka nammijahkii ovttage olbmui. Kultur- ja girkodepartemeantta dieđuid mielde ii leat ovddiduvvon oktage dákkár váiddaášši.</p>
    <p>Muhtun mearrádusat sámelágas gusket dušše sámegiela hálddašanguvlui, muhto doppe leat maid mearrádusat mat eai leat geográfalaččat ráddjejuvvon. Muhtun mearrádusat gusket earenoamážit suohkaniidda, ja eará mearrádusat gusket maiddái stáhta ja regionála eiseválddiide. Maiddái stáhta ja regionála almmolaš ásahusat leat geatnegahttejuvvon,</p>
    <p>ovdamearkkadihte lea viiddiduvvon vuoigatvuohta beassat geavahit sámegiela</p>
    <p>riekteásahusain, ja lágat ja láhkaásahusat maidda olles sámi álbmogis dahje muhtun oasis álbmogis lea earenoamáš beroštupmi, galget jorgaluvvot sámegillii.</p>
    <p>Hálddašanguovllu ásaheapmi lea unnimus rievttalaš gáibádus ja sámelága giellakapihttala mearrádusat leat maid buot unnimus dási gáibádusat. Dát mearkkaša ahte buot almmolaš ásahusat ávžžuhuvvojit vuhtiiváldit sámegielat geavaheddjiid, maiddái viidábut go lága njuolggadusat geatnegahttejit. Buori hálddašanskihka mielde galggašii vástidit sámegillii, go olmmoš váldá oktavuođa ásahusain sámegillii, maiddái dakkár oktavuođain gos láhka ii dan gáibit.</p>
    <p>Sámelága giellanjuolggadusat mearriduvvojedje 1990:s, ja dalle maid mearriduvvui lágas makkár suohkanat gullet sámegiela hálddašanguvlui. Go Divttasvuona suohkan váldojuvvui mielde sámegiela hálddašanguvlui 2005:s, de rievdaduvvui láhka nu ahte hálddašanguovlu dál mearriduvvo láhkaásahusain.  Hálddašanguvlui gullet dál dát suohkanat: Kárášjohka, Guovdageaidnu, Unjárga, Porsáŋgu ja Deatnu Finnmárkkus, Gáivuotna Romssa fylkkas, Divttasvuotna Nordlánddas ja Snoasa</p>
    <p>Davvi-Trøndelágas. Nu lea ge sihke davvisámegiella, julevsámegiella ja lullisámegiella mielde sámegiela hálddašanguovllus.  Loabát suohkan Romssas mearridii guovvamánus 2008 ahte suohkan áigu ohcat sámegiela hálddašanguvlui mielde.</p>
    <p>
      <em type="bold">2.2 Eará raporttat ja iskkadeamit </em>
    </p>
    <p>Leat čađahuvvon ollu čielggadeamit ja árvvoštallamat maid fáddá leamaš guovttegielatvuohta. Mii leat daid geahčadan ja ovdanbuktit dás čoahkkáigeasu dieid čielggademiin.</p>
    <p><em type="bold">2.2.1 Sámelága giellanjuolggadusaid árvvoštallan  </em>Davviriikkaid Sámi Instituhtta árvvoštalai 2007:s sámelága giellanjuolggadusaid. Barggaheaddji lei Kultur- ja girkodepartemeanta. Duogáš dien bargui lei ahte Sámediggi ja departemeanta oaivvildeigga ahte lei dárbu dárkileappot iskat movt sámelága 3.kapihtal; </p>
    <p>Sámegiella, doaibmá lága ulbmiliid ektui.<em type="bold"> </em></p>
    <p>Dien raportta loahppaárvvoštallamis celkojuvvo ahte eanas almmolaš ásahusat maidda sámelága giellanjuolggadusat gusket, eai deavdde lága gáibádusaid ollásii. Dasto ii leat ge sámegiela hálddašanguovllu ássiin sihkkaraston vuoigatvuohta beassat geavahit sámegiela go váldet oktavuođa almmolaš ásahusaiguin, nugo giellanjuolggadusaid ulbmil lea. Váldosivvan dasa orro leamen ahte almmolaš etáhtaid bargiin váilu sámegielmáhttu. Lea iešguđetlágan sámegielmáhttu hálddašanguovllu suohkaniin ja maiddái suohkaniid etáhtain.  Danne leat ge maid stuora erohusat dan ektui makkár vejolašvuođat ja návccat leat čuovvut</p>
    <p>giellanjuolggadusa gáibádusaid. Orrot maid oppalaččat leamen stuora erohusat das movt almmolaš suorggis vuoruhit ja makkár rahčamušaid bidjet dasa ahte čuovvut sámelága giellanjuolggadusaid.</p>
    <p>Vaikko sámegiella ja dárogiella raportta árvvoštallama mielde eai leat ge seammadássásaš gielat hálddašanguovllus, de diet guokte giela ipmirduvvojit dál miha eanet seammadássásažžan go ovdal. Dát mearkkaša árvideamis ollu olbmo identitehtii ja iešdovdui, earenoamážit dakkár guovlluin gos sámegiella ja sápmelašvuohta lea hui garrasit dulbmojuvvon. Sámelága giellanjuolggadusat leat maid váikkuhan dasa ahte lea dahkkon viiddis ja oalle muddui ođđahutkkálaš bargu man ulbmil lea láhčit dili nu ahte nákce hálddašit guovttegielatvuođa ulbmiliid ja fállat bálvalusaid sámegillii. Dat guoská sihke suohkaniid, fylkkasuohkaniid ja</p>
    <p>stáhta etáhtaide.  Lea maid dáhpáhuvvan ollu mii lea buorre mii guoská giellavuoigatvuođaide ja giela árvui, muhto ii leat vel doarvái. Sámegiella lea ain áitojuvvon dilis. Earenoamáš áitojuvvon dilis lea</p>
    <p>lulli- ja julevsámegiella, muhto maiddái davvisámegiella lohkkojuvvo leat rašes dilis.</p>
    <p>Raporttas árvaluvvo ahte eiseválddit berreše árvvoštallat viiddidit giellanjuolggadusaid</p>
    <p>doaibmaguovllu ja bargagoahtit ealáskahttit sámegiela.</p>
    <p><em type="bold">2.2.2 Bargojoavkku raporta: Suohkaniid ja fylkkasuohkaniid golut mat gullet guovttegielatvuhtii </em>Gielda- ja guovlodepartemeanta nammadii ođđajagimánus 2006 bargojoavkku mas leat </p>
    <p>mielde sámegiela hálddašanguovllu suohkanat, Romssa ja Nordlándda fylkkasuohkanat,</p>
    <p>Stáhta oahppokantuvra Finnmárkkus ja Oahpahus- ja dutkandepartemeanta.</p>
    <p>Bargojoavkku vuolggabáiki lei geahččat ožžot go suohkanat ja fylkkasuohkanat máksojuvvot</p>
    <p>daid goluid mat dain leat guovttegielatvuhtii.</p>
    <p>Bargojoavkku loahppaárvvoštallamis celkojuvvo earet eará ahte lea eahpitkeahttá miha divraseabbo fállat álbmogii bálvalusaid guovtti gillii go ovtta gillii. Muhto leat váttis jur juste čájehit makkár golut gusket dušše guovttegielatvuhtii, danin go dat rehketdoallosystemat mat geavahuvvojit, eai hálddaš dan dohkálaš vuogi mielde. Muhtun goluid gal lea álki duođaštit,</p>
    <p>nugo dan man ollu gollá giellakonsuleanttaide, dulkonbálvalusaide, giellaguovddážiidda etc.</p>
    <p>Muhtun suohkanat lasihit hálddahusa bálkágoluide vissis proseantta, vai gokčet daid liigegoluid mat bohtet das go lea guovttegielat áššemeannudeapmi hálddahusas.</p>
    <p>Raporttas čállet maid dan ahte suohkaniid ja fylkkasuohkaniid golut leat miha eanet go dat doarjja maid stáhta addá. Bargojoavku kártii stáhta juolludemiid guovttegielatvuhtii oahpposuorggis, mánáidgárdesuorggis ja muđui suohkaniid/fylkkasuohkaniid hálddahusain. Go dáid doarjagiid bálddastahttá goluiguin, de čájeha kárten ahte</p>
    <p>suohkaniin/fylkkasuohkaniin ledje 17-18 mill. ruvnno eanet golut go dat maid doarjagat gokčet.</p>
    <p>Bargojoavku cealká maid ahte ii sáhte dadjat ahte suohkanat eai ge fylkkasuohkanat deavdde</p>
    <p>sámelága gáibádusaid mat gusket guovttegielat hálddašeapmái ja guovttegielat bálvalusaide.  Iskkadeapmi čájehii maid ahte vaikko vel dálá goluid mávssášii ge stáhta buot, de dat liikká ii livčče doarvái buorre sámelága gáibádusaid ektui.  Bargojoavku buktá ollu ávžžuhusaid movt viidáseappot sáhtášii bargat guovttegielatvuođain, earet eará Sámedikki gielladoarjagiiguin. Bargojoavku oaivvilda ahte ii galgga máhccat fas ovddeš bargovuohkái, ahte gáibidit dárkilis rehketdoalloraporttaid.  Bargojoavku oaivvilda ahte doarjagiid ferte juolludit guhkesáiggi áigumušaid ja diehttevaš rámmaid siskkobealde, ja joavkku mielas lea buorre go Sámediggi áigu oččodit jámma ságastallamiid.</p>
    <p><em type="bold">2.2.3  Sámegiella lea čaffa  </em>Sámediggeráđi dieđáhus sámegiela birra 2004:s ”Sámegiella lea čaffa ” lea vuođđu viiddis ja ollislaš ságastallamiidda sámi giellapolitihka birra. Dieđáhus lea vuolggabáiki Sámedikki giellapolitihkalaš bargui. Vuolggabáiki lea ahte Sámedikkis galgá leat oppalaš ovddasvástádus sámegiela ovddidanbarggus, ja ahte diggi ii galgga bargat dušše </p>
    <p>giellaovddidemiin, muhto maiddái gáttuiguin ja kulturipmárdusain. Dieđáhusas čilgejuvvo</p>
    <p>maid dat doarjjaortnet mas juolluduvvo hálddašanguovllu suohkaniidda ja fylkkasuohkaniidda</p>
    <p>guovttegielatvuhtii doarjja.  Dieđáhus nanne dan ahte sámi mánát, nuorat ja rávisolbmot sáhtte sámegillii váldit oktavuođa suohkana ja fylkkasuohkana institušuvnnaiguin. Raporta nanne maid dan ahte Sámediggi áigu ásahit dakkár bargovuogi gos diggi jámma doallá čoahkkimiid sámegiela hálddašanguovllu suohkaniiguin, ja Sámediggi vuordá ahte suohkanat ja fylkkasuohkanat geavahit eanet</p>
    <p>gielladoarjagis sámegiela ovddideapmái. Dieđáhusas daddjo ahte suohkanat galggaše miha viššaleappot vuoruhit skuvlla ja bajásšaddi buolvva giellaruđaid geavaheamis.<em type="bold"> </em>Sámediggi vuordá maid ahte suohkanat ráhkadit guovttegielatvuhtii plánaid main čilgejit </p>
    <p>sámegiela ovddidandoaimmaid.</p>
    <p>
      <em type="bold">3  Doarjagat guovttegielatvuhtii  </em>
    </p>
    <p>
      <em type="bold">3.1 Ulbmil </em>
    </p>
    <p>Doarjjaortnet lea vuođustuvvon Láhkii Sámedikki ja eará sámi riektedilálašvuođaid birra (Sámeláhkii), earenoamážit lága 3. kapihttalii mii lea sámegiela birra.<em type="bold"> </em></p>
    <p>Juolludanreivviin, maid Sámediggi sádde jahkásaččat suohkaniidda/fylkasuohkaniidda,</p>
    <p>boahtá ovdan ahte ulbmil doarjagiiguin mat juolluduvvojit guovttegielatvuhtii, lea suodjalit,</p>
    <p>nannet ja ovddidit sámegiela geavaheami sámegiela hálddašanguovllu almmolaš hálddašeamis. Ulbmilin lea ahte suohkanhálddahusat galget šaddat doaibmi guovttegielagin, vai sáme- ja dárogielagat ožžot seamma dásis suohkanbálvalusaid. Doarjagat, mat</p>
    <p>juolluduvvojit guovttegielatvuhtii, galget maid sihkkarastit dan ahte sámelága giellanjuolggadusat addet vuoigatvuođaid maiddái eaŋkilolbmuide.</p>
    <p>
      <em type="bold">3.2 Juolludeamit ja juolludanreive  </em>
    </p>
    <p>Čállaga mii čilge ulbmila, dan oaidnit juolludanreivviin mat jahkásaččat sáddejuvvojit, ja dat gávdno maid KRD-Raporttas. Sámediggi sádde hálddašanguovllu suohkaniidda ja</p>
    <p>fylkkasuohkaniidda juolludanreivviid álggugeahčen jagi, dábálaččat ođđajagimánu loahpas.  Juolludanreivves čujuhuvvo Sámedikki bušeahttameannudeapmái, mii guoská guovttegielatvuođa doarjagiid juolludeapmái. Reivves lea maid dat summá maid guhtege</p>
    <p>suohkan/fylkkasuohkan oažžu.</p>
    <p>Lassin ulbmiliid čilgemii, de sisttisdollet juolludanreivvet maid láidestemiid dasa movt doarjaga galgá geavahit. Doarjaga vuostáiváldái čilgejuvvo earenoamážit dat makkár ovddasvástádus suohkanis/fylkkasuohkanis lea geavahit doarjaga sámegiela nannemii, ja ahte</p>
    <p>lea maid hástalussan juohke suohkanii ráhkadit strategiijaplánaid main dihto doaimmat bohtet čielgasit ovdan.</p>
    <p>Sámediggi gáibida 2005 ja 2006 juolludanreivviin ahte suohkanat/fylkkasuohkanat galget ráhkadit giellaplánaid main čielgasit boahtá ovdan maid suohkan/fylkkasuohkan áigu bargat nannen dihtii sámegiela boahttevuođas. Muđui lea dáin reivviin seamma sisdoallu go 2003 – 2006 juolludanreivviin.</p>
    <p>2007 juolludanreivves gal leat rievdadus. Dán juolludanreivves ii čállojuvvo šat sámegiela</p>
    <p>suodjaleami, ovddideami ja nannema birra. Dan sadjái lea čállojuvvon earet eará: ”<em type="italic">Doarjja lea čadnojuvvon gáibádusaide mat leat sámelágas guovttegielatvuođa birra báikkálaš ja fylkkasuohkan hálddahusas”.  </em></p>
    <p>Muđui gal lea Sámedikkis leamaš ulbmilin, nugo 2003 ja 2004 juolludanreivviin boahtá ovdan, nannet Sámedikki ja suohkaniid/fylkasuohkaniid oktavuođa. 2003 juolludanreivves čuožžu ahte Sámediggi lea ásahan ođđa giellafágalaš virggi Sámedikki giellaossodahkii, juste</p>
    <p>Bargojoavkku raporta. Suohkaniid ja fylkkasuohkaniid guovttegielatvuođa golut   2007 juolludanreive dan várás ahte nannet oktavuođa suohkaniiguin. 2006 ja 2007 juolludanreivviin gáibiduvvo ahte suohkanat ráhkadit giellaovddidanplána. Juolludanreivviin fylkkasuohkaniidda čujuhuvvo Sámedikki ja sámegiela hálddašanguovllu fylkkasuohkaniid ovttasbargosoahpamuššii, ja reivves nannejuvvo ahte diet soahpamuš, mii maiddái guoská</p>
    <p>sámegillii, dagaha buori gulahallama gaskal Sámedikki ja fylkkasuohkaniid.</p>
    <p>
      <em type="bold">3.3 Geavaheapmi ja raportačállin </em>
    </p>
    <p>Sámedikki juolludanreivviin leat máŋga láidesteami dan guvlui movt doarjaga galgá geavahit ja makkár raportačállin galgá leat. Dáid láidestemiid sátnegeavaheapmi lea rievdan jagiid mielde árvvoštallanáigodagas. Jagiin 2003/04 lea Sámediggi čállán ahte suohkanat berrejit raportii čállit lea go doarjja váikkuhan sámegiela ovddideapmái, ja dasa lassin galget árvvoštallat giela árvvu suohkanis ja movt suohkan dáhttu buoridit sámegiela dili. Lassin dáid čálalaš raporttaide, de gáibiduvvo 2003:s maid sierra raporta rehketdoaluin dan oassái doarjagii mii leat prošeaktadoarjja.</p>
    <p>2005 ja 2006 raporterengáibádusat leat seammaláganat, muhto leat viidábut go dan guovtti</p>
    <p>ovddit jagi. Juolludanreivviin čállojuvvo ahte suohkanat galget čállit movt doarjagat leat</p>
    <p>ovddidan sámegiela suohkanis, makkár fálaldagat suohkanis leat mat leat Sámelága</p>
    <p>giellanjuolggadusaid mielde, ja makkár dihto doaimmat leat čađahuvvon. Suohkanat galget</p>
    <p>maid čilget movt guovttegielatvuođa doarjagat muđui leat geavahuvvon, ja maiddái dan makkár bohtosat čađahuvvon doaimmain leat. Earret dáid raporterengáibádusaid, de bivdojuvvojit suohkanat maid čállit árvvoštallama oassin raportii. Suohkanat galget árvvoštallat makkár árvu sámegielas lea suohkanis ja oppalaččat árvvoštallat doarjagiid geavaheami ovddit jagi plána ektui. Goalmmát váldooassi raporttas lea ahte suohkanat galget čilget movt suohkan áigu buoridit sámegiela dili, movt áigu sámegiela oažžut eanet geavahussii ja oainnusin ja movt áigu maŋit jagi doarjaga geavahit.  Suohkanat geatnegahttojuvvojit ráhkadit giellaovddidanplána sihke 2006:s ja 2007:s. Dát</p>
    <p>gáibádus biddjojuvvo eaktun doarjaga máksimii lassin raporterengáibádussii.</p>
    <p>2006 juolludanreivves čállá Sámediggi ahte giellaruđaid geavaheapmái ja doarjaga</p>
    <p>raportačállimii galget ráhkaduvvot njuolggadusat, ja ahte suohkanat galget beassat mielde dán</p>
    <p>bargui.</p>
    <p>2007:s lea guovttegielatvuođa doarjaga máksimii eaktun ahte ráhkaduvvo</p>
    <p>giellaovddidanplána jahkái 2007. Dasa lassin galget suohkanat čállit raportta mas guorahallet/árvvoštallet makkár ávki suohkana váikkuhangaskaomiin leamaš ovddit jagi, ja galget maid buktit doarjagiidda rehketdoalu. Láidesteamit leat seammaláganat suohkaniidda</p>
    <p>ja fylkkasuohkaniidda.</p>
    <p>
      <em type="bold">3.4 Máksin ja eará formálalaš gáibádusat  </em>
    </p>
    <p>Juolludanreivviin leat muhtun formálalaš gáibádusat mat gusket doarjaga máksimii. Buot árvvoštallanáigodaga jagiin lea leamaš dat gáibádussan ahte suohkanat galget leat sáddet ovddit jagi resultáhtarehketdoalu ovdal guovvamánu 1. beaivvi doarjjajagis. Dasa lassin lea árvvoštallanáigodaga jagiin 2003/04 gáibádussan ahte suohkanat galget bivdit doarjaga máksojuvvot ovdal skábmamánu 15.beaivvi doarjjajagis. 2007:s lea dát áigemearri</p>
    <p>rievdaduvvon borgemánu 1. beaivái. Buot jagiid leamaš nu ahte doarjaga ii sáhte sirdit maŋit bušeahttajahkái. Ja lea maid nu ahte jus eai doala áigemeriid, de vejolaš geavakeahtes doarjja manná ruovttoluotta Sámediggái. Doarjagiid vuostáiváldiide muitaluvvo maid ahte Riikkarevišuvnnas ja Sámedikkis lea vejolašvuohta dárkkistit leat go doarjagat geavahuvvon juolludaneavttuid mielde. 2007 juolludanreivves lea maid teakstaoassi mas daddjo ahte jus juolludanreivves čilgejuvvon gáibádusat eai leat devdojuvvon dahje jus raporta ii leat boahtán ovdal borgemánu 1. beaivvi, de ii sáhte doarjagiid vuostáiváldi rehkenastit oažžut doaibmadoarjaga Sámedikkis maŋit bušeahttajagi.<em type="bold"> </em></p>
    <p>Sámediggi čállá maid 2007 juolludanreivves ahte sii áigut bargagoahtit 2008 bušeahtain nu johtilit go vejolaš, ja ahte suohkanat maid dan oktavuođas fertejit čilget makkár doarjjadárbbut sis leat doaibmajahkái 2008.</p>
    <p>
      <em type="bold">3.5 Doarjaga juogadeapmi </em>
    </p>
    <p><em type="bold">3.5.1 Eavttut juogadeapmái </em>Sámediggi mearridii čuovvovaš juolludaneavttuid 25/02-1999 áššis 10/99: </p>
    <p>1. Juohke suohkanii juolluduvvo 4,5 % vuođđodoarjja ollislaš juolludeamis.</p>
    <p>2. Fylkkasuohkaniidda juolluduvvo 3 % vuođđodoarjja ollislaš doarjagis juohke suohkana ovddas mii gullá hálddašanguvlui. Dán vuođđodoarjaga juogadeamis adnojuvvo čuovvovaš juohkinčoavdda: a. Finnmárkku fylkkagielda 75 %</p>
    <p>á. Romssa fylkkasuohkan 25 %</p>
    <p>3. 51 % ollislaš juolludeamis juogaduvvo suohkaniidda ná: 1/3 oassi suohkana olmmošlogu vuođul, 1/3 dan vuođul man galle olbmo suohkanis leat čálihan sámi jienastuslohkui ja 1/3 dan vuođul man ollu ohppiin lea oahpahus sámegillii dahje sámegielas vuođđoskuvllas.  4. Ruhta mii juolludeamis báhcá go leat juohkán doarjaga 5.1, 5.2 ja 5.3 čuoggáid</p>
    <p>mielde (19 %) juogaduvvo sámegiela ovddidandoaimmaide.</p>
    <p>Doarjaga ii sáhte geavahit dasa ahte máksit goluid maid stáhta ásahusaide ožžot sámelága</p>
    <p>giellanjuolggadusaid geažil. Ii ge doarjaga sáhte atnit dasa ahte gokčat njuolggo dakkár</p>
    <p>oahpahusgoluid mat leat lágas mearriduvvon.</p>
    <p>Sámediggi lea e-poasttas beaiváduvvon 30.01.2009, čilgen čuovvovaččat juolludaneavttuid</p>
    <p>birra:  <em type="italic">”2001:s mearridii Sámediggi bušeahttameannudeamis ahte bušeahttajagi 2001 rájes galget dát njuolggadusat loahpahuvvot. Dáid njuolggadusaid vuođul juolluduvvui ge vuođđodoarjja, nu ahte sáhttá dadjat ahte vuođđodoarjja loahpahuvvui 2001:s. Dan rájes lea Sámediggi iežas jahkásaš bušeahttameannudemiin mearridan man stuora oassi doarjagis galgá juolluduvvot guđege suohkanii ja fylkkasuohkanii. Dan lea Sámediggi dahkan árvalusa mielde maid ráđđi lea evttohan Sámediggái. Dát mearkkaša ahte njuolggadusaid juohkinčoavdda lea geavahuvvon gitta 2001 rádjái.”  </em></p>
    <p>2003 doarjjajuolludeamis geavahuvvojedje čuovvovaš logut juohkimii vuođđun:</p>
    <p>Olmmošlohku Jienastuslogus  Oahppit Unjárga    Deatnu    Porsáŋgu    Kárášjohka    Guovdageaidnu     Gáivuotna</p>
    <p>
      <em type="bold">3.5.2  Juolluduvvon doarjja  </em>
    </p>
    <p>Suohkanat</p>
    <p>Unjárga 2.206.000 2.850.000 2.864.000 2.812.000 2.850.000 Deatnu 4.066.000 5.020.000 4.957.000 4.995.000 5.069.000 Porsáŋgu 4.324.000 5.160.000 5.225.000 5.379.000 5.299.000 Kárášjohka 6.114.000 7.130.000 7.141.000 7.140.000 7.307.000 Guovdageaidnu  6.431.000 7.690.000 7.601.000 7.431.000 7.541.000 Gáivuotna 2.669.000 3.410.000 3.472.000 3.503.000 3.463.000 Divttasvuotna    2.160.000 3.008.000 OKTIIBUOT  25.810.000 31.260.000 31.260.000 33.420.000 34.537.000</p>
    <p>Fylkkasuohkanat</p>
    <p>Finnmárku 1.232.000 1.400.000 1.400.000 1.400.000 1.411.000 Romsa 1.008.000 1.190.000 1.190.000 1.190.000 1.201.000 Nordlánda        840.000 1.201.000 OKTIIBUOT</p>
    <p>2.240.000 2.590.000 2.590.000 3.430.000 3.813.000 <em type="bold">4 Guovttegielatvuođa doarjagiid geavaheapmi ja vásáhusat  </em></p>
    <p>Mii áigut dás čilget movt suohkanat leat geavahan guovttegielatvuođa doarjagiid ja makkár vásáhusat suohkaniin leat. Mii hukset dán čállosa eanemusat daid raporttaide maid suohkanat leat sádden Sámediggái giellaruđaid geavaheami birra. Dákkár raporttaid leat suohkanat</p>
    <p>sádden juohke jagi. Dasa lassin leat mii maid geavahan dieđuid ja oainnuid maid leat čohkken suohkanjođiheddjiid jearahallamiin. Mii leat sirren ovdanbuktima njealji oassái. Álggos geahčadit ulbmiliid, plánaid ja sámegiela dili, dasto čoahkkáigeassit doarjagiid geavaheami ja loahpas ovdanbuktit suohkanjođiheddjiid vásáhusaid ja oaiviliid. Áibbas loahpas juohke suohkana vuolde lea oanehis čoahkkáigeassu.   <em type="bold">4.1 Unjárgga gielda  </em></p>
    <p> <em type="bold">Ulbmila ja plánat mat gusket sámegillii ja sámegiela dilli</em>  </p>
    <p>Raporta nanne ahte árvvoštallanáiggis lea sámegiella boahtán eambbo oidnosii gielddas oppalohkái ja maiddái almmolaš hálddašeamis. Sámegiella gullo dávjjibut ja orro leamen stuora beroštupmi bargat sámegielain. Ain lea dehálaš bargat movttiidahttimiin, ja lea dárbu doaimmaide mat boktet dihtomielalašvuođa ja mat nannejit sihke giela ja identitehta. Álggugeahčen árvvoštallanáigodaga (2003) meroštallá gielda ahte sullii bealli álbmogis mii</p>
    <p>lea badjel 50 jagi máhttá hupmat sihke sámegiela ja dárogiela, muhto dušše unna oasáš máhttá čállit sámegillii. Gaskal 20 – 49 ahkásaččain lea unnit oassi mii máhttá sámegiela; ollugat ipmirdit sámegiela, muhto eai máhte hupmat. Ollugiin sis geat leat vuollel 20 jagi lea leamaš</p>
    <p>sámegiella sihke mánáidgárddis ja skuvllas. Dán skuvlajagis (2008/09) leat 23 oahppi 94 oahppis vuođđoskuvllas válljen sámegiela 1. giellan, 66 oahppis lea sámegiella 2. giellan. Skuvlajagis 2004/05 lei 25 oahppis sámegiela  1. giellan ja 36 oahppis lei sámegiella 2.</p>
    <p>giellan.</p>
    <p>Jahkeraporttain namahuvvo Isak Saba-guovddáš earenoamáš dehálaš institušuvdnan, sihke sámegiela oahpaheamis ja iešvuođa huksemis. Giellakantuvra sirdojuvvui 2004:s Isak Saba guovddážii, ja nu bođii ge dán kantuvra bargi eanet oidnosii ja eanebut válde oktavuođa.  Skuvllat ja mánáidgárddit bivdet dávjá veahki giellabargui. Gielddas lea plána áigodahkii</p>
    <p>2005- 2008. Dan oktavuođas lea mearriduvvon ahte Unjárgga dovdomearka galgá leat ahte gielda bargá áŋgirit sámegiela ovddidemiin ja gaskkusta sámegiela ja mearrasámi kultuvrra. Čuovvovaš mihttomearit leat mearriduvvon:</p>
    <p>   eanet go bealli álbmogis berre máhttit hupmat sámegiela     berre lasihit lágidemiid/fálaldagaid mat čalmmustahttet sámegiela ja kultuvrra     buot mánát gielddas galget oahpásnuvvat sámegielain     mánáin ja nuorain galgá leat buorre diehtu mearrasámi kultuvrra birra</p>
    <p>Plána áigumuš lea ahte <span type="quote">”gielda duohtavuođas šaddá guovttegielat gieldan”</span>. Dasa lassin lea gielddas plána man namma lea <span type="quote">”Sámegiela ovddideapmi mánáidgárddiin, vuođđoskuvllas, SFO:s ja kulturskuvllas 2008-2012”</span>.  Lea maid gávdnamis ovdalaš plána mii lea ráhkaduvvon</p>
    <p>jagis 2000. Dat lea plána mii sisttisdoallá sihke giela, kultuvrra ja dávvirvuorkkáid.</p>
    <p><em type="bold">Geavaheapmi ja vásáhusat</em>  </p>
    <p>Roavvat daddjon leat doarjagat geavahuvvon hálddahusa oktasašgoluide, doaimmaide</p>
    <p>skuvllain ja giellakantuvrii. Maŋemus jagiid árvvoštallanáigodagas leat doarjagat</p>
    <p>geavahuvvon sullii ná gieldda siskkobealde:</p>
    <p>Giellakantuvra:  42 %</p>
    <p>Gielddahálddahus:   24 %</p>
    <p>Skuvllat:   33 %</p>
    <p>Kulturskuvla:     1 %</p>
    <p>Ovdamearkkat masa doarjja lea geavahuvvon:</p>
    <p>   giellakonsuleanttaide bálkán     jorgalanbargguide (dokumeanttat ja ruovttusiidu), almmuhemiide ja dulkomii     nuvttá giellakurssaide gieldda ássiide     virgelobiide -bargiide geat čuvvot sámegielkurssa     oahpaheapmái ja prošeaktabargguide giellaguovddážis, gos earet eará leat ráhkadan fáddágirjjiid, oahpponeavvuid     movttiidahttindoaimmaide, omd. doaimmaide maid searvvit ja ovttastusat lágidit ovttas, mánáide ja rávisolbmuide.</p>
    <p>Árvvoštallanáigodagas leat gielddas leamaš 2 bissovaš giellamielbargi ja vel prošeaktabargit.  Raporttas čállet ahte doarjagat leat leamaš hui stuora veahkkin ovddidit giela, muhto</p>
    <p>movttiidahttinbargu lea ja šaddá ain boahttevuođas leat hui guovddážis. Sii barget ollu</p>
    <p>sámegiela ovddidemiin sihke skuvllain ja mánáidgárddiin, ja maiddái iešguđetlágan</p>
    <p>kulturdoaimmaiguin. Dát lea dehálaš go galgá nannet ja bisuhit identitehta –  mii lea čadnon báikkálaš mearrasámi kultuvrii ja gillii. Gielda lea vuoruhan rávisolbmuid oahpaheami, geat máhttet sámegiela, muhto eai duostta hupmat. Eai leat čađahuvvon meroštallamat mat duođaštivčče ahte sámegiella lea nanusnuvvan dáid doaimmaid dihtii. Giellastivrra vástádusas gildii 2004 raportta oktavuođas bivdá giellastivra Unjárgga gieldda čilget makkár bohtosat čađahuvvon doaimmain leat. 2005 raportta gieđahallamis lea giellastivra duhtavaš go gielda čájeha viššalis fuomášeami giela ovddidanbargguin, muhto bivdá gieldda ráhkadit sierra giellaovddidanplána Sámedikki gáibádusaid mielde.</p>
    <p><em type="bold">Gieldda jođiheddjiid vásáhusat ja oainnut  </em>Gieldda jođiheaddjit lohket ahte bargu mii gullá guovttegielatvuhtii oppalaččat lea hui gáibideaddji bargu, danin go máŋgga hálddahusas hupmet dušše dárogiela. Gielda oažžu máŋggalágan doarjagiid sámegiela nannemii, muhto doarjagat leat sin mielas unnán ovttastahttojuvvon, dat fátmmastit juohke guvlui, ja seammás sáhttet doaibmat badjálaga ja </p>
    <p>leat ollu suorggit maidda dát doarjagat eai oba ole ge. Gieldda siskkobealde lea oppalohkái buorre diehtu ja ipmárdus dan ektui masa giellaruđat galget geavahuvvot. Lea ain dehálaš bargat gáttuiguin ja diđolažžan dahkat sámegiela ja dan dili. Ja lea maid dárbu ásahit sámegiel dáhpáhusbáikkiid ja čalmmustahttit sámi gažaldagaid.</p>
    <p>Gielddahálddahusas dihtet bures ahte galgá vástidit sámegillii, muhto doarjagiid ulbmilat eai leat sin mielas doarvái dárkilit čilgejuvvon, dat leat menddo oppalaččat.  Doarjagat galget ovdamearkkadihte <em type="italic"><span type="quote">”… ovddidit guokte giela hálddahusas…”</span>.</em> Ii leat čielgasit deattuhuvvon maid oaivvildit sániin <span type="quote">”hálddahusas”</span>. Unjárgga gielddas leat doarjagat čadnon bajitdási ulbmiliidda mat gusket sámegillii ja mearrasámi kultuvrii.  </p>
    <p>Leat oalle ollu návccat mat leat čadnon doarjaga geavaheapmái. Raporttat mat gusket doarjagiid geavaheapmái eai leat heivehuvvon KOSTRA raportačállinhoidui,</p>
    <p>rehketdoallogáibádusa mielde mii ásahuvvui 2007:s, ja leat stuora hástalusat oažžut</p>
    <p>raporttaide mielde buot goluid. Jáhkkimis leat ollu golut mat eai oba boađege raporttaide</p>
    <p>mielde. Gielda rehkenastá ahte sii geavahit doarjaga hálddašeapmái, oktan raporttaid čállimiin</p>
    <p>etc sullii ovtta jahkebálkká.</p>
    <p>Doarjagiid juohkin ii ipmirduvvo vuoiggalažžan. Stuorámus oassi juolludeamis</p>
    <p>(vuođđodoarjja) berre addot buot suohkaniidda. Vuođđogolut mat guovttegielat hálddahusain leat, eai leat nu beare iešguđetláganat gielddas gildii. Gieldda mielas gáržžidit láidesteamit mat leat čadnon doarjagiidda gieldda duohta dárbbuid, ja gieldda jođiheaddjit celket:</p>
    <p>
      <em type="italic">”Eavttut eai atte doarvái friddjavuođa gildii gokčat iežas dárbbuid. Dál čuldojuvvojit doarjagat hálddahussii, eaige baicca giela ealáskahttimii ja giellaovddideapmái.”  </em>
    </p>
    <p>Lea unnán oktavuohta Sámedikkiin gielladoarjagiid birra. Ii jahkásaš raportabargguin ii ge eará oktavuođain leat makkárge čuovvoleapmi. Muhto gielda gal lea ožžon rámi várrepresideanttas go lea nu čorgadit raporteren giellaruđaid geavaheami.</p>
    <p>Gielda oaivvilda ahte guovttegielatvuohta galggašii ruhtaduvvot sierra lasáhusain oppalaš</p>
    <p>rámmadoarjagis maid stáhta juolluda. Doarjaga juohkima birra cealká gielda ná:</p>
    <p>
      <em type="italic"><span type="quote">”Danin lea ge čielggas ahte ferte bidjat eanemus barggu dakko gokko dárbu lea stuorámus. Okta vuohki movt sáhtášii giellaruđain oažžut buoret ávkki, danin go gielddaid vuolggabáiki lea nu iešguđetlágán; lea ahte bijašii ovdamearkkadihte ”ravdagielddaid”</span> sierra. Ravdagielda lea dakkár gielda gos giella lea hui ravdadilis, gos sihke hálddahus ja álbmot dárbbaša sámegiel gelbbolašvuođa.”  </em>
    </p>
    <p>Jearahallan Unjárgga gielddain   Jearahallan Unjárgga gielddain  Eará konkrehta evttohus lea ahte sirrešii muhtun nannesurggiid – ovdamearkkadihte sáhtášii muhtun olles plánaáigodaga ulbmil leat loktet hálddahusa gelbbolašvuođa. Dákkár lahkonaddan dagašii vejolažžan buorebut diehtit man mihttomeari guvlui lea bargamin boahtteáiggis. Gielda dáhtošii oažžut friddjavuođa geavahit doarjaga earenoamáš prošeavttaide mat boađáše mánáide ja nuoraide ávkin ja maiddái bargguide mat gusket álbmoga miellaguottuide.</p>
    <p><em type="bold">Čoahkkáigeassu  </em>Sámegillii lea šaddan stuorát beroštupmi, muhto movttiidahttinbargguide lea ain dárbu. Giellaguovddáš lea hui guovddážis bargguin mat čađahuvvojit, dehálaš ásahit sámi dáhpáhusbáikkiid. Doarjagat geavahuvvojit sihke dakkár doaimmaide mat juo namuhuvvojit čielgasit giellanjuolggadusain, muhto maiddái doaimmaide mat gusket movttiidahttimii ja miellaguottuide. Gielda juohká doarjaga golmma suorgái. Gielladoarjaga ulbmil ii leat doarvái dárkil, lea beara oppalaš; mii oaivvilduvvo ovdamearkkadihte sániin <span type="quote">”hálddahusas”</span>, nugo dat daddjo ulbmilis “ovddidit guokte giela hálddahusas.  Juohkin gielddaid gaskka ii leat vuoiggalaš, dat dagaha ráddjema. Gielddas lea unnán oktavuohta Sámedikkiin dán áššesuorggis. Giellaruđa hálddašeapmái manná sullii 1 jahkebálká. Gielda háliida dakkár oktavuođa Sámedikkiin mii attašii buoret vejolašvuođa </p>
    <p>diehtit makkár mihttomeari guvlui leat bargamin boahtteáiggis.<em type="bold"> </em></p>
    <p>
      <em type="bold">4.2   Deanu gielda </em>
    </p>
    <p><em type="bold">Ulbmilat ja plánat mat gusket sámegillii ja sámegiela dilli  </em>Gielda čállá iežas jahkeraporttain ahte sámegiella lea boahtán eanet oidnosii gieldda bálvalusain, muhto movttiidahttinbargu dárbbašuvvo ain; sihke gieldda hálddahusas ja álbmoga gaskkas muđui. Stuora oassi áššedokumeanttain jorgaluvvojit sámegillii, ja dasa lassin meannudit hálddahusa bargit áššiid guovtti gillii. Raporttat čájehit ahte lea stuora dárbu sámegielagiidda geain lea alla oahppu. Dilálašvuođa govva lea ahte bures 50% gieldda bargiin máhtte 2004:s <span type="quote">”bures”</span> dahje <span type="quote">”veaháš”</span> hupmat sámegiela. Sullii 40 % bargiin máhtte čállit sámegiela <span type="quote">”bures”</span> dahje <span type="quote">”veaháš”</span> seamma jagi. Dán skuvlajagi (2008/09) leat 90 oahppi 331 oahppis gieldda vuođđoskuvllas válljen sámegiela 1. giellan, 78 oahppis lea sámegiela 2. giella. Skuvlajagis 2004/05 lei 93 oahppis sámegiella 1. giella ja 65 oahppis lei sámegiella 2. </p>
    <p>giella.</p>
    <p>Gielda lei mearridan giellaplána áigodahkii 2005 – 07 man váldoulbmil lei oažžut eanet sámegielagiid ja nu <span type="quote">”ásahit sámegiela ja dárogiela duohta ovttaárvosaš giellan”</span>. Gieldda ássiide galgá sihkkarastojuvvon riekti oažžut:</p>
    <p>   Geavahit sámegiela go leat oktavuođas almmolaš ásahusaiguin     Geavahit sámegiela almmolaš oktavuođain</p>
    <p>Deanu gieldda jahkeraporta 2005</p>
    <p>   Oahpahusa sámegillii ja sámegielas.</p>
    <p>Čilgehusastis mas gielda čállá movt gielladoarjagat leat leamaš veahkkin ovddideamen sámegiela, čállá gielda 2005:s ja 2006:s earet eará ahte lea ”…váttis mihtidit man muddui sámegiela geavaheapmi lea ovdánan...”. Čuovvun dihte Sámedikki raportačállingáibádusa dán čuoggás, de čujuha gielda iežas árvvoštallamiidda maid duogáš leat gieldda iešguđetlágan gielladoaimmat, earet eará man ollugat leat mielde sámegielat fálaldagain mánáidgárddis ja</p>
    <p>skuvllas, ja movt giellaguovddáža kurssaid oasseváldiid lohku lea rievdan. Sámedikki</p>
    <p>giellastivra moittii Deanu gieldda 2005:s, gieldda 2004 raportta meannudeami oktavuođas. Moaitta ovddiduvvui danin go gielda maŋemus golmma jagis ii leat moktege rievdadan iežas váldoáigumušaid mat gusket sámegiela ovddideapmái. Sámediggi bivdá gieldda čilget iežas</p>
    <p>strategiijaid ja dan manne lea dárbu válljet seamma strategiijaid jagis jahkái. Sámediggi bivdá maid Deanu gieldda boahtteáiggis árvvoštallat čađahuvvon doaimmaid. Dán oktavuođas oažžu namuhit ahte Sámediggi dohkkehii 2003 raportta mearkkašumiid haga.</p>
    <p>
      <em type="bold">Geavaheapmi ja vásáhusat  </em>
    </p>
    <p>2003 – 2007 áigodagas leat gaskal 30% ja 50 % jahkásaš juolludemiin juogaduvvon gieldda</p>
    <p>doaimmaide. Loahppasumma lea giellaossodat hálddašan. Dáin ruđain lea 20 % golahuvvon Sámi giellaguovddážii, 2007 raportta dieđuid mielde. Deanu sámi giellaguovddáš bargá doaimmaiguin man nannejit sámegiela ja kultuvrra. Giellaguovddáš čállá sierra raporttaid main čilge iežas doaimmaid, ja dat oažžu maid njuolggodoarjaga Sámedikkis. Gielddas leamaš guokte giellakonsuleantta bissovaš virggiin. Gieldda dearvvašvuođa- ja sosiálasuorgi nagoda oalle miha bures fállat olbmuide bálvalusaid sámegillii.</p>
    <p>Ovdamearkkat masa giellaruđaid leat geavahan:</p>
    <p>  Guovttegielat telefonvástidanbálvalus, kundariid vuostáiváldin ja ruovttusiidu     Bálká giellakonsuleanttaide     Diehtojuohkingihppagiid ráhkadeapmi     Giellakurssat     Neahttasiidu sámegillii     Virgelohpi bálkkáin gieldda bargiide lohkat sámegiela     Sámegiel bálvalusat dearvvašvuođa- dikšun- ja fuolahansuorggis     Ollu kulturdoaimmat, maid earet eará kulturskuvla lea lágidan     Oahppoávdnasat     Rádjeovttasbargu man vuolggabáiki lea sámegiella ja kultuvra     Deanu sámeskuvlla reanttut ja oassemáksámušat     Sámi mánáidgárddi jođiheapmi ja iežasoassi     IT, barggut mat gusket sámegiel bustávaide</p>
    <p>Gielda lea buore muddui buot doarjaga geavahan doaimmaide mat bohtet mánáide ja nuoraide ávkin ja raporttain čalmmustahttá gielda hui bures skuvllaid ja mánáidgárddiid. Raporttain čállet hui konkrehta doaimmaid birra (2006-2007), ja čilgejit maid movt doaimmat leat čađahuvvon. Gielddas leat ain hástalusat maid ferte čoavdit mat gusket telefunvuostáiváldimii, kundariid vuostáiváldimii ja dasa movt bálvalit álbmoga sámegillii, ja 2006 raporttas dieđiha gielda ahte sis lea stuora bargun oažžut sámegiel áššemeannudeami doaibmat. 2007 raporttas čujuhuvvo juolluduvvon doarjagiid rehketdoalloraporteren váttisvuođaide.</p>
    <p>Raporttaid čoahkkáigeasuin daddjojuvvo ahte giellaruđat leat leamaš veahkkin ovddideamen</p>
    <p>sámegiela ja kultuvrra, muhto gielda ferte ain bargat movttiidahttindoaimmaiguin. Jođiheddjiide leat čađahuvvon doaimmat (2006/07) mat galget buoridit sin dihtomiela dasa mii guoská guovttegielatvuhtii ja sámelága giellanjuolggadusaide. Gielda sávvá maid</p>
    <p>buorebut nannet kulturdoaimmaid ja láhčit eanet gielddaidgaskasaš giellaovttasbargguid.</p>
    <p><em type="bold">Gielddajođiheddjiid vásáhusat ja oainnut  </em>Gieldda jođiheaddjit oaivvildit ahte buot gieldda doaimmain dihtet bures gielladoarjagiid ulbmiliid birra, sihke hálddahusas ja politihkalaš jođiheamis. Gielda diehtá makkár ulbmilat </p>
    <p>Sámedikkis leat doarjjajuohkimii ja gieldda mielas dat leat rievttes ulbmilat – mat dávistit</p>
    <p>láhkii. Liikká lea sávaldahkan ahte ulbmiliidda maid boađášii mielde čálus mii dadjá juoidá</p>
    <p>miellaguottuid barggu ja movttiidahttima birra.</p>
    <p>Gielddas lea stuora beroštupmi guovttegielatvuhtii ja dan suorggis bargojuvvo ollu, earet eará lea huksejuvvon sierra sámi skuvla. Sámeskuvllas galgá visot skuvlabiras speadjalastit</p>
    <p>sámegiela; buot fágain – ii dušše sámegiel fágas. Deanu gielda oaivvilda ahte čuolmmat mat</p>
    <p>gusket guovttegielatvuhtii leat guovtti oasis; giellaovddideapmi ja álbmoga bálvaleapmi</p>
    <p>sámegillii.</p>
    <p>Gielda dáhttu lasihit gielddaássit sámegielat oasi. Dál leat vuollel 50% gieldda ássiin</p>
    <p>guovttegielagat. Dán oktavuođas lea hui dárbu bargat olbmuid miellaguottuiguin, ja lea dárbu</p>
    <p>bidjat earenoamáš searaid dakkár bargguide mat láhčet buori birrasa ja dili sámegiela</p>
    <p>oahppamii, go jurddaša vuostálasvuođaid mat ovdal ledje sihke Deanuservodaga álbmoga</p>
    <p>gaskkas ja maiddái ja politihkkáriid gaskkas.</p>
    <p>Otnáš dilli lea ahte gielda ii nagot čuovvut sámelága giellanjuolggadusaid, dušše muhtun oasi lágas.</p>
    <p>Feara makkár dokumeanttat ja skovit gávdnojit muhtun muddui sámegillii. Seamma dilli lea</p>
    <p>maid go galgá álbmoga bálvalit sámegillii. Gieldda jođiheaddjit deattuhit ahte lea dehálaš muitit ahte álbmot lea bieđgguid miehtá gieldda, boarrásiid siiddain, mánáidgárddiin, skuvllain, doaktára luhtte ja nu ain. Álbmoga bálvaleapmi ii dáhpáhuva ge dušše gielddaviesus politihkkáriiguin.</p>
    <p>Gielda lea buoremuddui duhtavaš eavttuiguin nugo dat dál leat. Dat eai ábut gáržžiduvvot, muhto baicca hábmejuvvot nu ahte addet vejolašvuođa báikkálaččat vuoruhit. Iešalddis doarjaga juohkin ipmirduvvo dego <span type="quote">”biergodeattu mielde - juohkin”</span> ja lea váttis oaidnit ahte dat livččii earenoamáš mihttomeriid guvlui hábmejuvvon. Muhto lea almmatge dehálaš ahte ruhtadanortnet lea nu ahte lea vejolaš diehtit ovdagihtii makkár mihttomearit ja ruhtadeapmi lea ain ovddasguvlui. Gielladoarjagiid hálddašeapmi lea beare byrokráhtalaš ja gielda govvida</p>
    <p>dili ná:</p>
    <p>
      <em type="italic">”Dušše INTERREG doarjagiid geavaheamis ja hálddašeamis lea seamma ollu báberbargu.”  </em>
    </p>
    <p>Gielda lea ráhkadan sierra koda KOSTRA raporterenvuogádahkii vai sáhttá raportarehketdoalu fievrredit dohkálaš vuogi mielde, muhto oaivvilda ahte sii geavahit oba ollu návccaid gielladoarjaga hálddašeapmái.</p>
    <p>Sámedikki plánaide ahte rievdadit juolludaneavttuid, cealká gielda ahte heivešii bures jus livččii vuođđoruhtadeapmi mii govččašii liigegoluid mat bohtet das go gielda doaibmá guovtti gillii, ja ahte livččii juolludeapmi mii gokčá daid guovttegielatvuođa goluid maid sáhttá báhpira alde ovdanbuktit. Sámediggi berre dohkkehit ahte guovttegielatvuohta mielddisbuktá muhtun vuođđogoluid. Oassi giellaruđain sáhtášii ovdamearkkadihte juolluduvvot olmmošlogu mielde. Ja diekkár vuođđoruhtadeamis ii galggaše gáibiduvvot sierra raporta. Dát árvvoštallan ii leat gieldda mielas doarvái dasa ahte dan vuođul sáhtášii veardádallat áibbas ođđa rámmaeavttuid doarjaga juohkimii. Sámediggi ii leat gulahallan gielddaiguin giellanjuolggadusaid vásáhusaid birra. Dán váillaha gielda.</p>
    <p>Gieldda jođiheaddjit dadjet maid juoidá 2009 eavttuid birra, ja oaivvilda diekkár árvaluvvon mihtideamit leat beare gáržžit. Sámediggi berrešii baicca iskkadit geavaheaddji gielddain gávnnahan dihtii čuovvu go gielda iežas geatnegasvuođaid.  Diekkár viiddis iskkadeapmi livččii miha buoret go dat ahte lohkat gallis leat váldán oktavuođa, danin go de sáhtášii omd. gávnnahit suohkana ossodagaid sámegiel gelbbolašvuođa dási. Sámegiella lea vuosttažettiin njálmmálaš giella. Eará mii čájeha sámegiela geavaheami hálddahusas, lea omd. ahte 4:ii ossodagas 9 mánáidgárdeossodagain ja 2:ii skuvllas 5 skuvllas lea sámegiella váldogiella. Vihtta viđa fuolahaninstitušuvnnas bálvalit olbmuid sámegillii.</p>
    <p><em type="bold">Revišuvdnaraporta  </em>Deanu gieldda bearráigeahččanlávdegoddi mearridii njukčamánu 2008 ahte galgá čađahuvvot hálddašanrevišuvdnabargu mii guoská dasa movt Deanu gielda lea geavahan giellaruđaid 2006:s ja 2007:s. Finnmark Kommunerevisjon IKS lea čađahan revišuvnna ja gárvvistii iežas revišuvdnadieđáhusa borgemánus 2008. Ulbmil dáinna iskkademiin lei geahččat lea go Deanu gielda geavahan giellaruđaid juohkineavttuid mielde, nugo dat leat čilgejuvvon juolludeami oktavuođas (juolludanreivves), plánain, lágain ja gielddastivrra mearrádusain. Raporttas celkojuvvo čuovvovaččat juohkineavttuid birra:  </p>
    <p>
      <em type="italic">”Revisorii lea váttis oaivvildit maidege daid rehketdoallogáibádusaid sisdoalu birra mat leat biddjojuvvon (Sámedikki gáibádusat, min mearkkašupmi), danin go Sámediggi ii cealkke maidege dan birra makkár jođihangolut sáhttet dohkkehuvvot. Reanttut ja oassemáksámušat leat ovdamearkkadihte oassin gieldda jođihanrehketdoalus. Sámediggi ii daja juolludanreivvestis maidege dan birra makkár golut galget váldojuvvot mielde sáddejuvvon </em>
    </p>
    <p>
      <em type="italic">rehketdollui. Ii leat rehketdoallogeatnegasvuođa deavdán jus rehketdollui fievrreda dušše </em>
    </p>
    <p>
      <em type="italic">sullii 50 % goluin. Revisora lea aŋkke oaidnán ahte Sámediggi almmá mearkkašumiid haga </em>
    </p>
    <p>
      <em type="italic">lea máksán 2007 doarjaga. Sámediggi čállá 2006 juolludanreivvestis ahte ”Guovttegielatvuođa doarjja galgá maid sihkkarastit eaŋkil olbmuid vuoigatvuođaid mat sus leat sámelága giellanjuolggadusaid mielde.” Dien dulko revisor dan láhkái ahte gielladoarjagiiguin sáhttá maid gokčat eará goluid go daid goluid mat leat čadnon sámelága giellanjuolggadusaid 3. kapihttalii.” </em>
    </p>
    <p>Revisora buktá čuovvovaš ávžžuhusa:</p>
    <p>
      <em type="italic">”Revisora oainnu mielde ii leat Sámediggi doarvái dárkilit čilgen juohkima eavttuid. Gielda gal sáhttá raportta čállit earaládje go dál dahká, muhto dan ferte vuos Sámediggi, stáhta dahje gielda ieš dohkkehit. Dát mielddisbuktá ahte de ferte vuos mearridit galgá go raporta huksejuvvot goluide dahje dasa maid miige máksá. Jus lea áigumuš geahpedit bargovugiid mat gullet raportačállimii, de berre Deanu gielda árvvoštallat rievdadit bušeahta ja rehketdoalu fievrredeami, vai rehketdoalu fievrredeami ja bušeahttavierut heivejit daid ođđa </em>
    </p>
    <p>
      <em type="italic">eavttuide. Dát mielddisbuktá ahte gielda ferte árvvoštallat man stuora proseantaoasit virggiin </em>
    </p>
    <p>
      <em type="italic">geavahuvvojit guovttegielatvuhtii guđege ossodagas, ja man stuora oassi eará olggosgoluin </em>
    </p>
    <p>
      <em type="italic">geavahuvvojit guovttegielatvuhtii”.  </em>
    </p>
    <p><em type="bold">Čoahkkáigeassu </em>Sámegiela dilli lea nanusnuvvan, sámegiela lea boahtán eanet oidnosii. Movttiidahttinbargu lea seamma dehálaš go Unjárggas ge. Gielddas leat guokte mihttomeari: Gielda galgá  nagodit bálvalit álbmoga sámegillii ja seammás galgá maid nákcet bargat giela ovddidemiin. Gielddas </p>
    <p>lea sámi giellaguovddáš. Maiddái Deanus juogadit doarjaga golmma oassái, muhto eai daga dan seammaládje go Unjárggas dahket. Giellaruđat geavahuvvojit doaimmaide mat leat njuolga čadnon giellaláhkii, muhto dat geavahuvvojit maid bargguide mat gusket movttiidahttin- ja miellaguottuid buoridan bargguide.  Deanu gieldda mielas leat Sámedikki ulbmilat dohkkehahtti (go geahččá maid láhka dadjá), muhto gielda sávvá ahte daddjošii vel juoga miellaguottuid barggu ja movttiidahttima birra. Gieldda oaivila mielde devdet sii dušše muhtun muddui sámelága giellanjuolggadusaid gáibádusaid, go gehččet dan olis ahte gielda galgá bálvalit álbmoga miehtá gieldda. Hálddašeapmi lea gieldda mielas beare byrokráhtalaš. Gielda háliida bargovuogi mii dahká vejolažžan ovdagihtii diehtit muhtun muddui mii ovddošguvlui ain dáhpáhuvvá gielladoarjagiin ja ahte ferte leat vejolaš báikkálaččat vuoruhit. Eavttuid sáhtášii nu rievdadit ahte ásahuvvo vuođđodoarjja mii gokčá liigegoluid maid guovttegielatvuohta dagaha, ja dasa lassin livččii doarjja mii gokčá goluid maid báhpira alde sáhttá duođaštit. <em type="bold"> </em></p>
    <p>
      <em type="bold">4.3 Porsáŋggu gielda  </em>
    </p>
    <p><em type="bold">Ulbmilat ja plánat mat gusket sámegillii ja sámegiela dilli</em>  Raporttat čájehit ahte gielda lea bargamin sámegiela ođđasit ealáskahttimiin, oainnusindahkamiin ja dábálažžan dahkamiin. Sii oidnet ahte lea šaddan buoret ipmárdus sámegillii ja kultuvrii ja olbmot dohkkehit maid sámivuođa buorebut. Stuora oassi giellaruđain geavahuvvojit oahpahandoaimmaide. Lea sávaldat ásahit beroštumi sámegillii sihke báikkálaš servodagas ja suohkana hálddahusas. Sámegiella ii gáibiduvvo go ohcet ođđa olbmuid bargguide, muhto sámegiela birra jerrojuvvo bargojearahallamiin ja sámegielmáhttu </p>
    <p>lohkko buorrin. Oassi doarjagis juogaduvvo ossodagaide, vai bargit sáhttet váldit oahpu ja láhčit dili nu ahte sáhttet bálvalit sámegielat álbmoga. Sámivuohta deattuhuvvo eanet ja eanet kultuvrralaš oktavuođain. Gieldda hálddahusas lea njálmmálaš sámegiel máhttu buot ossodagain, nu ahte sámi álbmogii oba muddui sáhttá fállat bálvalusaid sámegillii. Áššebáhpirat gal eai leat sámegillii, ii suohkana bargiin iige Porsáŋggu olbmuin muđui leat nu beare nanu čálalaš máhttu sámegielas. Sámi giella- ja kulturguovddáš lea hui dehálaš ásahus giellabarggus, ja oassi gielladoarjagis juolluduvvo guovddáža jođiheapmái. Sámi- giella- ja</p>
    <p>kulturguovddáš čállá sierra raporttaid ja ráhkada ieš plánaid. Gielda čilgejuvvo ”ravda</p>
    <p>gieldan” sámi oktavuođas ja gielda čállá ahte dáidá mannat áigi ovdal gieldda bargiin ja</p>
    <p>álbmogis nanusmuvvá vuđolaš sámegielmáhttu. Dán skuvlajagis leat 35 oahppi 507 oahppis vuođđoskuvllas válljen sámegiela 1. giellan ja 141 oahppis lea sámegiella 2. giella. Skuvlajagis 2004/05 lei 28 oahppis sámegiella 1. giellan ja 49 oahppis lei sámegiella 2. giella.</p>
    <p>Gielda lea dohkkehan sámegielplána 2007- 11  áigodahkii, ja das leat čuovvovaš</p>
    <p>mihttomearit:</p>
    <p>Álbmot sáhttá:</p>
    <p>  Geavahit sámegiela go váldá oktavuođa gieldda ásahusaiguin     Deaivvadit sámegielain gieldda bargguid oktavuođas     Oažžut sámegiel oahpahusa</p>
    <p>Plána eaktuda buot doaimmaid ráhkadit jahkásaš doaibmaplánaid.</p>
    <p>
      <em type="bold">Geavaheapmi ja vásáhusat  </em>
    </p>
    <p>Buorre oassi doarjagiin geavahuvvo bargiid ja álbmoga oahpaheapmái, vai nákcejit bálvalit</p>
    <p>álbmoga guovtti gillii. Jurdda lea láhčit dili nu ahte sáhttá sámegiela geavahit barggu oktavuođas.</p>
    <p>Ovdamearkkat masa giellaruđaid leat geavahan:</p>
    <p>   diehtojuohkin/almmuheamit/dieđáhusat/skovit, neahttasiidu ja sámegiel galbbat     jorgaleapmi ja dulkon     sámegiel- ja kulturoahppu rávisolbmuide     virgelohpi bálkkáin sámegiel kurssaid čuovvumii     sámegielat fáttar bargosajis     fálaldagat kulturskuvllas ja mánáidgárddis     liigegolut vuođđoskuvllas maid eará doarjjaortnegat eai govčča</p>
    <p>   ollu kulturdoaimmat</p>
    <p>Gielddas lea 2006 raportta mielde oalle buorre vejolašvuohta fállat álbmogii bálvalusaid sámegillii, sihke njálmmálaččat ja čálalaččat. Dat guoská ráđđevissui, teknihkalaš etáhtii ja dearvvašvuođa- ja sosiálasuorgái main leat olggobealde kantuvrra doaimmat. Ovtta raporttas daddjo ahte giellaruđat dahket vejolažžan searvat eanet konferánssaide/semináraide ja bargojoavkkuide gos sámi gažaldagain lea sáhka. Giellastivrra 2004 raportta meannudeamis oaidná ahte giellastivra lea duhtavaš gieldda bargguin, muhto bivdá gieldda árvvoštallat buot iežas doaimmaid boahttevuođas.</p>
    <p><em type="bold">Gieldda jođiheddjiid vásáhusat ja oainnut  </em>Gielda čoahkkáigeassá guovttegielatvuođa barggu dan láhkái ahte dat lea riggudahtti, muhto hástaleaddji ja áddjás bargu. Gielddas leat maid hástalusat mat gusket kveanagillii ja bargá </p>
    <p>ovddidit golmmagielat ja golmmakultuvrralaš Porsáŋggu. Jođiheaddjit celket čielgasit ahte lea</p>
    <p>dárbu miha eanet nannenbargguide go daidda mat dál leat. Sámegiella ii leat olbmuin beaivválaš giella, ja dehálaš bargun gildii lea bargat olbmuid miellaguottuiguin ja diehtojuohkimiin. Gielddahálddahusas lea váilevaš guovttegielat fálaldat. Sámelága</p>
    <p>giellanjuolggadusaid birra gal dihtet organisašuvnnas. Gielddahálddahus geahččala buoremus lági mieldevástidit sámegillii go olbmot váldet sámegillii oktavuođa. Gielda oaivvilda iežaset deavdit sámelága giellanjuolggadusaid dan dáfus ahte vástidit njálmmálaš oktavuođaid sámegillii, muhto čálalaš oktavuođaid eai nákce vástidit sámegillii. Buot lágán skovit</p>
    <p>gávdnojit ovdamearkkadihte eanas dárogillii, muhtun skovit gal leat sámegillii. Eai makkárge politihkalaš áššebáhpirat čállojuvvo sámegillii ja čoahkkimat eai dulkojuvvo.</p>
    <p>Gieldda jođiheaddji lohket ahte sii leat váillahan digaštallama gielladoarjagiid eavttuid birra.  Eavttut sáhttet gáržžidit bargovejolašvuođaid, gielda diehtá ieš buoremusat movt doarjaga ferte geavahit vai oažžu das buoremus ávkki. Báikkálaš mihttomearit mat gusket sámegillii gávdnojit giellaplánas, maid gielddastivra lea politihkalaččat meannudan.</p>
    <p>Guovttegielatvuođa doarjaga formálalaš gáibádusat leat streaŋgát ja beare dárkilat, ja danin daid hálddašeapmái mannet ge ollu bargonávccat, muhto lea váttis jur juste dadjat man ollu návccaid dat gáibida. Gielda geavaha eanet dáid doarjagiid hálddašeapmái go eará sierra merkejuvvon ruđaid hálddašeapmái.</p>
    <p>Gielddas ii leat makkárge jámma gulahallan Sámedikkiin, earret dábálaš raporteremiid mat gullet gielladoarjagiidda. 2000 rájes leamaš guokte čoahkkima Sámedikkiin</p>
    <p>guovttegielatvuođa doarjagiid birra. Vásihit ahte Sámedikkis čađat leat ođđa olbmot hálddahusas geat barget dáiguin áššiiguin. Dat leat lossat.</p>
    <p>Gieldda jođiheaddjit oaivvildit ahte gielladoarjagat galggaše juogaduvvot earaládje, ja lea dárbu bargat <span type="quote">”doaresbeliin”</span> vai doppe lassána sámegielmáhttu oppalohkái álbmogis. Jus galgá</p>
    <p>olahit dan mihttomeari ahte nanusmahttet sámegiela, de ferte vuos álbmogii oahpahit geavahit</p>
    <p>sámegiela. Jus ii juoge doarjaga otná málle mielde, de sáhtášii gielladoarjaga addit rámmadoarjjan. Dát gáibida ahte stáhta dovddasta ahte lea miha eanet gáibideaddji jođihit</p>
    <p>gieldda guovtti gillii go ovtta gillii. Muhto maiddái diekkár juohkinmálles lea sávahahtti ahte</p>
    <p>Sámediggi lea ovttasbargoásahus guovttegielatvuođa barggus.</p>
    <p>Gielddas leat stuorát golut go dat maid Sámedikki doarjagat gokčet. Jus eai livčče gielladoarjagat, de livččii gildii veadjemeahttun bargat sámegiela ja kultuvrra nannemiin. Almmá gielladoarjaga haga ii ráhkadivčče gielda plána mas čilge movt sámegiela ain áigu</p>
    <p>ovddidit.</p>
    <p><em type="bold">Čoahkkáigeassu </em>Porsáŋggus ođđasit ealáskahttojuvvo, oainnusindahkko ja dábálažžan dahkko sámegiella buori muddui. Dan barggus lea giella- ja kulturguovddáš dehálaš. Giellaruđat geavahuvvojit sihke doaimmaide mat leat njuolga čanastuvvon giellaláhkii, ja maiddái bargguide mat gusket movttiidahttimii ja miellaguottuid buorideapmái, seammaládje go Deanus ja Unjárggas ge. Gielda oaivvilda ahte sii muhtun muddui čuvvot sámelága giellanjuolggadusaid. Eavttut ipmirduvvojit gáržžideaddjin, ferte leat vejolaš hábmet báikkálaš mihttomeriid. Doarjaga formálalaš gáibádusat leat streaŋgát ja beare dárkilat, ja danin doarjaga hálddašeapmái mannet nu ollu bargonávccat. Juohkin gielddaid gaskka galggašii leat earaládje, vejolaččat sáhtášii </p>
    <p>juohkit gielladoarjaga rámmadoarjjan.</p>
    <p>
      <em type="bold">4.4   Kárášjoga gielda  </em>
    </p>
    <p><em type="bold">Ulbmilat ja plánat mat gusket sámegillii ja sámegiela dilli  </em>Jahkeraporttat nannejit dan ahte sámegielas lea alla árvu gielddas, ja lea lunddolaš geavahit sámegiela buot gieldda bálvalusain. Mánáidgárddiid ja vuođđoskuvlla bargit dihtet bures </p>
    <p>makkár ovddasvástádus sis lea sámegiela ovddideami dáfus. Sámegiella lea eanetlogugiella gielddas, ja sámegielmáhttu adno dárbbašlažžan ja dehálaš máhttun virgáibidjamiin.  Gielda bargá hui dihtomielalaččat guovttegielalalašvuođa nannemiin, ja sullii 80 % gieldda bargiin hupmet sihke sámegiela ja dárogiela. Eatnasiin liikká ii leat nu buorre sámegiel čállinmáhttu. Giellakonsuleanttat geavahuvvojit vástidit oktavuođaid sámegillii dahje jorgalit eará dokumeanttaid. Politihkalaš dokumeanttain lea ášši bajilčála ja evttohuvvon mearrádus guovtti gillii. Eanas plánat ja eará mildosat mat meannuduvvojit politihkalaččat, leat čállojuvvon goappešat gielaide. Raporttat čájehit ahte ain lea dárbu movttiidahttinbargguide, ja ain lea dehálaš čalmmustahttit</p>
    <p>miellaguottuid. Dán skuvlajagis leat 333 oahppi 415 oahppis gieldda vuođđoskuvllas válljen</p>
    <p>sámegiella 1. giellan, 81 oahppis lea sámegiella 2. giella. Skuvlajagis 2004/05 lei 340 oahppis</p>
    <p>sámegiella 1. giella ja 91 oahppis lei sámegiella 2. giella.</p>
    <p>Gielda lea dohkkehan  guovttegielatvuođa plána 2006 – 09 áigodahkii. Plána vuolggabáiki lea ahte sámegiella ja dárogiella leat dásseárvosaš gielat. Ovttagielat dárogielagat galget šaddet njálmmálaš guovttegielagin. Plánas deattuhuvvo maid dat man dehálaš lea oainnusindahkat sámegiela ja kultuvrra. Maiddái 1997:s ráhkaduvvui strategiijaplána dasa movt Kárášjoga gielddas galgá čađahit guovttegielatvuođa.</p>
    <p><em type="bold">Geavaheapmi ja vásáhusat</em>  Gieldda árvvoštallama mielde leat guovttegielatvuođa liigegolut oktiibuot 30% ollislaš bálkágoluin, ja de eai leat mielde skuvllat ja mánáidgárddit. Dasa lassin árvvoštallojuvvojit </p>
    <p>ahte liigegolut kánturdollui/almmuhemiide jna. leat 20% ollislaš dán lágan goluin. Gielda</p>
    <p>deattuha ahte dákkár goluid lea ovdal dohkkehan sihke Gieldadepartemeanta ja guovlorevišuvnnat. Oassi doarjagis geavahuvvo gokčat sullii 30 % iešguđet hálddahuslaš virggiid bálkágoluid gielddas. Dát rehkenastojuvvojit leat dakkár lassigollun mat gullet</p>
    <p>guovttegielatvuhtii.</p>
    <p>Ovdamearkkat masa giellaruđaid leat geavahan:</p>
    <p>   bálká giellakonsulentii     gieldda bargiid oahpaheapmái (earenoamážit čállit sámegiela)     jorgalit/dulkot     dieđiheamit/ruovttusiidu/galben     kulturipmárdus kursa    movttiidahttinseminára     virgelohpi bálkkáin gieldda bargiide čuovvut sámegielkurssa     fálaldat oahppat sámegiela vuođđoskuvladásis buot gieldda ássiide     ollu identitehtanannen doaimmat, earenoamážit kultursuorggis</p>
    <p>Giellastivra deattuha 2004 raportta meannudeamis ahte gielladoarjagat eai galgga</p>
    <p>geavahuvvot doaimmaide mat eai ovddit sámegiela. Giellastivra cealká maid ahte ii boađe čielgasit ovdan ahte leat go doaimmat mat leat čađahuvvon skuvllas ruhtaduvvon guovttegielatvuođa doarjagiin vai eai. Giellastivra bivdá maid gieldda čilget gielladili eará doaimmain go guovddášhálddahusas ja skuvllas, ja ahte gielda árvvoštallá iežas doaimmaid vai oaidná makkár doaimmaiguin lea lihkostuvvan ja maiguin ii.</p>
    <p><em type="bold">Gieldda jođiheddjiid vásáhusat ja oainnut</em>  Gieldda jođiheaddjit leat vásihan man gáibideaddji lea bargat guovttegielatvuođain. Dát bargu lea earenoamážit ekonomalaččat hástaleaddji, danin go giellaruđat eai ole buot doaimmaide. Ovddamearkkadihte ii leat PP-bálvalus doarvái bures heivehuvvon sámegillii, ja danin lea </p>
    <p>dárbu ovddidandoaimmaide. Gielda cealká maid ahte dáhttu seailluhit, ovddidit ja</p>
    <p>nanusmahttet sámegiela ja dan oktavuođas leat ge gielladoarjagat hui dehálaččat. Ii livčče vejolaš fállat seamma bálvalusaid dáid doarjagiid haga.</p>
    <p>Kárášjoga gielddas lea guovttegielatvuohta lunddolaš ja eatnasiin lea sámegiella eatnigiella.  Gielda lea <span type="quote">”láidestanheargi”</span> sámegiela geavaheamis. Muhto leat hástalusat mat gusket daid</p>
    <p>gáibádusaide maid Sámediggi lea bidjan doarjaga geavaheapmái. Eai leat doarvái návccat jođihit áššemeannudeami guovtti gillii, muhto buot bajilčállagat ja mearrádusevttohusat galget leat guovtti gillii. Virgáibidjamiin adno sámegiella dehálaš gelbbolašvuohta – ja muhtumin gáibiduvvo sámegielmáhttu.</p>
    <p>Gielddajođiheaddjit oaivvildit ahte dat ulbmilat maid Sámediggi lea bidjan gielladoarjagiidda leat OK, ja ii leat dárbu dárkilit mihttomeriide. Gielddas lea sierra giellaplána ja sámi oaidnu lea fárus maiddái dábálaš plánain, namalassii doaibmaplánain. Iežas ulbmiliid oliheami birra cealká gielda ahte leat beare unnán návccat nanusmahttet ja ovddidit giela.</p>
    <p>Gieldda mielas sii geavahit muttágis ollu návccaid doarjaga hálddašeapmái. Ja go gielda lea dieđihan raporttain ahte 30% ollislaš bálkágoluin leat liigegolut mat leat čadnon guovttegielatvuhtii, de leat sii ádden ahte Sámedikki mielas dat lea <span type="quote">”ortnegis”</span>.</p>
    <p>Guovttegielatvuohta mielddisbuktá ollu<span type="quote">”duppalbarggu”</span>. Kárášjoga gielddas lea dábálaš eallit</p>
    <p>guvttiin gielain. Olles gielda lea duohtavuođas <span type="quote">”giellaguovddáš”</span>, muhto gielda oaivvilda ahte jus ásahivčče giellaguovddáža, de dat hehttešii dakkár measta dadjat juo balaheami; ahte masa gielda duođai geavaha giellaruđaid. Gielddajođiheaddjit čilgejit dárkileappot:</p>
    <p>
      <em type="italic"><span type="quote">”Kárášjoga gielda ii hálit ”čohkket”</span> giela dihto guovddážii, giella galgá eallit ja báidnit olles organisašuvnna.” </em>
    </p>
    <p>Gieldda mielas lea raporterenvuohki OK, muhto sierra rehketdoallu gal gáibidivččii beare ollu</p>
    <p>návccaid. Raporttat čállojuvvot dan vuođul maid guhtege ossodat dieđiha. Gieldda mielas lea gulahallan Sámedikkiin hui váilevaš. Organisašuvdnahoavda lea bargan golbma jagi virggistis, ja dan áigodagas lea leamaš dušše okta čoahkkin Sámedikkiin, mii lei čakčat 2008. Gielda sávvá buoret gulahallama Sámedikkiin ja buoret čuovvoleami, berre leat unnimusat okta čoahkkin jagis.</p>
    <p>Gielddajođiheaddjit oaivvildit ahte guovttegielatvuođa doarjja berre leat oassi rámmadoarjagis.  Lea dárbu ásahit ekonomalaš rámma mii lea čadnon guovttegielatvuhtii lassin daid prošeaktadoarjagiidda maid sáhttá ohcat nannet ja ovddidit giela. Ferte vuhtiiváldit ahte giela árvu lea oalle iešguđetlágan gielddas gildii.</p>
    <p>Dat mii dákkár giellabarggus lea dehálaš, lea ahte ovdagihtii sáhttá diehtit makkár rámmaid siskkobealde bargojuvvo – ferte diehtit makkár juolludemiid oažžu ja makkár prinsihpat</p>
    <p>juolludeapmái/juohkimii gusket.</p>
    <p><em type="bold">Čoahkkáigeassu</em> Sámegiella, eandalii hupmangiellan, lea hui nanus olles gielddas ja maiddái gieldda </p>
    <p>hálddahusas. Gielda ii leat ásahan giellaguovddáža, olles gielda lea muhtun láhkái giellaguovddáš. Oassi doarjagiin geavahuvvo gokčat lassigoluid hálddahusas (bálkkáid) mat gusket guovttegielatvuhtii. Doarjagat geavahuvvojit maid movttiidahttin- ja</p>
    <p>identitehtahuksejeaddji doaimmaide.  Gielda ii hálit vel dárkilit ulbmilčilgehusaid Sámedikkis. Gielda geavaha muttágis ollu návccaid doarjaga hálddašeapmái. Gulahallan Sámedikkiin lea váilevaš.  Lea dárbu ovdagihtii diehtit boahttevaš juolludemiid birra. Okta vuohki livččii ahte doarjagat juolludivčče rámmadoarjjan ja merkejuvvoše <span type="quote">”guovttegielatvuođa doarjagat”</span>.</p>
    <p>
      <em type="bold">4.5   Guovdageainnu suohkan </em>
    </p>
    <p>
      <em type="bold">Ulbmilat ja plánat mat gusket sámegillii ja sámegiela dilli  </em>
    </p>
    <p>Guovdageainnu suohkana jahkeraporttat duođaštit ahte eatnasat suohkana olbmuin leat</p>
    <p>sámegielagat ja ollugat máhttet hupmat sámegiela. Suohkan hálida vel eanet buoridit gielladilli, áigot šaddat ollislaččat guovttegielagin. Ossodagain lea formálalaš sámegielmáhttu, muhto geavahit hárve sámegiela čálalaččat danin go váilot tearpmat. Suohkan lea maid vásihan ahte leat leamaš datateknihkalaš hehttehusat ja ahte eai gávdno doarvái sámegielat olmmošlaš návccat. Giellastivra moittii Guovdageainnu suohkana 2004 raportta meannudeami oktavuođas, danin go suohkan lei sadden juste seamma raportta go ovddit jagi, lei dušše veaháš dan divodan. Danin Sámediggi jearrá ge lea go sámegiela dilli moktege rievdan, ja manne suohkan vállje bargat seamma doaimmaiguin go ovddit jagiid jus dilli ii leat rievdan.<em type="bold"> </em></p>
    <p>Dán skuvlajagis leat 364 oahppi 383 oahppis suohkana vuođđoskuvllas válljen sámegiela 1.</p>
    <p>giellan, 19 oahppis lea sámegiella 2. giella. Skuvlajagis 2004/05 lei 390 oahppis sámegiella 1.</p>
    <p>giella 23 oahppis lei sámegiella 2. giella.</p>
    <p>Raporttas mii gullá dán áigodaga álggogeahčai, čilgejuvvojit ulbmilat ná:</p>
    <p>Váldoulbmil:</p>
    <p>Sámegiella galgá boahtteáiggis maid leat ealli giella mii hubmojuvvo buot suohkanlaš oktavuođain, dat galgá čállojuvvot, gullot ja oidnot suohkana hálddahusas.</p>
    <p>Ulbmilat:</p>
    <p>   Vástidit sámegielagiidda sámegillii sihke čálalaččat ja njálmmálaččat     Sámegielas ja dárogielas galgá leat seamma árvu ja dat galget leat gulahallangielat   Áššemeannudeamis ja čoahkkimiin galgá sáhttit geavahit sámegiela     Sámegiella galgá vel eanet gullot, čállojuvvot ja oidnot suohkana doaimmain     Áššebáhpirat maid suohkan ieš čállá, galget leat sihke sámegillii ja dárogillii     Ossodagain galgá leat formálalaš máhttu meannudit áššiid sámegillii, sihke njálmmálaččat ja čálalaččat    Čállit eanet sámegillii, vai čállingiela geavaheapmi lassána 40 % boahtte plánaáigodaga rájes</p>
    <p>Plánas daddjo:</p>
    <p>   Buot dieđut maid ossodagat ieža ráhkadit, galget leat sihke sámegillii ja dárogillii     Buot almmuheamit galget leat guovtti gillii</p>
    <p>   Buot galbbain galget leat goappešat gielat</p>
    <p>Suohkan lea dohkkehan giellaplána 2007- 2008 áigodahkii. Plána lea hálddahusdásis  ja dat čilge movt suohkan bargá guovttegielatvuođain suohkanis.</p>
    <p>
      <em type="bold">Geavaheapmi ja vásáhusat  </em>
    </p>
    <p>Suohkan rehkenastá guovttegielatvuođa lassigoluid leahket 20% bálkágoluin suohkana hálddahuslaš virggiin. Eanas dokumeanttaid suohkanis jorgalit giellakántuvrras, dan eai bargga áššemeannudeaddjit.</p>
    <p>Ovdamearkkat masa giellaruđaid leat geavahan:</p>
    <p>   giellakonsuleanta bálká     giellaossodaga jođiheapmi     Almmuheamit    Diehtojuohkin    giellalávdegotti barggut     oainnusindahkat sámegiela, omd. galbemiin, almmuhemiin, bagadallamiin, neahttasiidu, tearbmabarggu ovddidit ja ráhkadit sátnelisttuid     nannet vuođđovuogádagaid, omd datavuogádaga</p>
    <p>Suohkan cealká ovtta raporttas ahte lea dárbu ahte maiddái guovddáš eiseválddiid bealis fállet</p>
    <p>eanet veahki, earet eará sáhttet veahkkin ovddidit tearpmaid ja datavuogádagaid.</p>
    <p><em type="bold">Suohkanjođiheddjiid vásáhusat ja oainnut  </em>Suohkanjođiheaddjit lohket ahte sis lea mihttomearrin ráhkadit bajitdási giellaplána, muhto dat ii leat vel gárvvis. Suohkana mihttomearri lea ahte galget nákcet meannudit 40% áššiin </p>
    <p>sámegillii, ja báikkálaš giellaulbmilat leat oassin oppalaš plánain, bušeahtain ja</p>
    <p>doaibmaprográmmain. Sámedikki ulbmilat doarjagiidda leat OK ja sámelága</p>
    <p>giellanjuolggadusaid ulbmiliid sii gal dovdet – goit jođiheddjiid dásis. Dat hehttehivččii</p>
    <p>guovttegielatvuođa barggu oalle miha ollu jus doarjaga ii sáhtáše geavahit jođiheapmái, ja danin lea ge dárbu ahte Guovdageaidnu oažžu dohkkehuvvot ahte 20 % hálddahusa bálkágoluin leat lassigolut maid gielladoarjja ferte gokčat. Gielladoarjja lea veahkkin dasa ahte suohkan sáhttá čuovvut sámelága giellanjuolggadusaid, vaikko suohkan lea ge vásihan man ollu návccaid guovttegielatvuohta gáibida. <em type="bold"> </em></p>
    <p>Suohkanis lea giellakantuvra mii galggašii gieđahallat guovttegielatvuođa doarjagiid.</p>
    <p>Suohkan ii áiggo geavahit giellaruđaid sierra giellaguovddážii, suohkana mielas lea olles suohkanhálddahus dego giellaguovddáš Guovdageainnus. Jođiheaddjit oaivvildit ahte dáid áššiid ii sáhte meannudit prošeaktan, guovttegielatvuohta mielddisbuktá jámma goluid mat gullet suohkana jođiheapmái. Jođiheaddjit celket:</p>
    <p>
      <em type="italic"><span type="quote">”Sámegiella ii leat ”prošeakta”</span> sámegielat suohkanis – dat gullá dábálaš jođiheapmái.”  </em>
    </p>
    <p>Raportačállima ja rehketdoalu birra cealká suohkan ahte sii ovdal geavahedje ollu návccaid dan bargui. Doarjaga hálddašeapmái atnet 50% virggi. Suohkana oaivila mielde fertešii</p>
    <p>raporttaide ráhkaduvvot fásta málle, muhto sin mielas lea liikká nu ahte sin dán rádjái bures leat beassan geavahit giellaruđaid mielaset mielde, ja suohkan deattuha ahte doarjja ii ábut unniduvvot.</p>
    <p>Suohkanis leat leamaš čoahkkimat Sámedikkiin gielladoarjagiid birra, muhto eai jámma. Sii eai leat ožžon ruovttoluottadieđuid raporttaide, ja doarjagiid birra lea oppanassii hui unnán gulahallan. Suohkan sávašii <span type="quote">”jahkejuvlla”</span> man mielde čoahkkimat Sámedikkiin lágiduvvoše.  Go boahttevuođas gálga iskat man ollu ávki gielladoarjagiin lea, de savášii Guovdageainnu suohkan ahte čađahivčče kvalitatiiva mihtidemiid maid, eai ge dušše kvantitatiiva.</p>
    <p>Suohkanjođiheddjiid oaivila mielde lea váttis ráhkadit ortnega mii lea seammalágan juohke suohkanis. Juolludemiid eavttut berrejit leat iešguđetláganat suohkanis suohkanii, danin go giela árvu lea nu iešguđetlágan guđege suohkanis, ja suohkaniin leat iešguđetlágan hástalusat. Ovdamearkkadihte sáhtáše leat iežálágan doarjagat Kárášjohkii ja Guovdageidnui, mat leat earenoamáš dilis sámegiela dáfus.</p>
    <p><em type="bold">Čoahkkáigeassu</em> Sámegiella lea hui nanus suohkanis, earenoamážit njálmmálaš giella. Suohkan hálida šaddat ollislaččat guovttegielagin. Guovttegielatvuohta ii sáhte Guovdageainnus gohčoduvvot prošeaktan, dat han lea bissovaš ášši mii lea oassi suohkana jođiheamis. Guovdageainnus ii leat giellaguovddáš, olles suohkan lea giellaguovddáš. Oassi doarjagiin adno gokčat lassigoluid (bálkkáid) mat hálddahusas leat danin go hálddahus </p>
    <p>lea guovttegielat. Adno unnán oassi doarjagiin movttiidahttinbargguide ja</p>
    <p>identitehtaásaheaddji doaimmaide.</p>
    <p>Suohkan sávvá buore gulahallanvugiid Sámedikkiin. Juolludemiid eavttut berrejit leat</p>
    <p>suohkaniid mielde, danin go giela árvu leat nu iešguđetlágan suohkanis suohkanii, ja suohkaniin leat iešguđetlágan hástalusat.</p>
    <p>
      <em type="bold">4.6   Gáivuona suohkan  </em>
    </p>
    <p>
      <em type="bold">Ulbmilat ja plánat mat gusket sámegillii ja sámegiela dilli  </em>
    </p>
    <p>Gáivuona suohkana raporttas daddjo ahte leat dáhpáhuvvan stuora nuppástusat álbmogis 1992</p>
    <p>rájes, sámegiela ektui, earenoamážit mii guoská miellaguottuide, giela dihtomielalašvuhtii ja</p>
    <p>sámegiela oahppamii. Sámegiella boahtá eanet oidnosii ja šaddá eanet dábálažžan, earenoamážit mánáidgárddiin ja skuvllain, gos dál lea miha eanet dihtomielalašvuohta sámegiela ja kultuvrra dáfus go ovdal lea leamaš. Lea dáhpáhuvvan ollislaš sámi kultuvrra ođđasis huksen, ja dan barggus leamaš kulturskuvla ollu mielde. Sámegiella ja kultuvra</p>
    <p>ealáska.  Leat maid lassánišgoahtán sámegielat suohkanbargit. Sámi giellaguovddáš lea hui guovddážis dán barggus, ja lea ge giellabarggu <span type="quote">”bajásdoalli”</span>. Giellaguovddáš sádde iežas jahkedieđáhusa Sámediggái ja das leat su iežas doaibmaplánat. Dán skuvlajagis leat 8 oahppi 263 oahppis suohkana vuođđoskuvllas válljen sámegiela 1. giellan, 66 oahppis lea sámegiella 2. giella. Skuvlajagis 2004/05 ledje 7 oahppi válljen sámegiela 1. giellan ja 63 oahppis lei sámegiella 2.</p>
    <p>giella.</p>
    <p>Suohkana bargguid vuolggabáiki lea ollislaš ja guhkesáiggi geahččan, ja juohke jahkái ráhkaduvvojit konkrehta doaibmaplánat. Áigumuš lea oažžut sámegiela ja kultuvrra mielde buot suohkanlaš doaimmaide. Lea ain hui dárbu čalmmustahttit árvvuid, ja suohkan háliidivččii eanet sámi dáhpáhusbáikkiid, gos sáhttá dihto prošeavttaiguin bargat mat</p>
    <p>oainnusindahket sámegiela ja kultuvrra. Sámedikki giellastivrra ruovttoluottadieđuin 2004 ja</p>
    <p>2005 raporttaide rámida giellastivra suohkana raporttaid ja doaimmaid maid lea čađahan.</p>
    <p><em type="bold">Geavaheapmi ja vásáhusat</em> Doarjagat leat adnon čielga gielladoaimmaide ja doaimmaide mat leat veahkkin ovddideami báikkálaš sámi kultuvrii ipmárdusa.  </p>
    <p>Ovdamearkkat masa giellaruđaid leat geavahan:</p>
    <p>   Giellakonsuleanta bálká     Giellaguovddážii jođihandoarjjan     Márkanfievrridit guovtti gillii (omd. galben, almmuheapmi, ruovttusiidu)     Jorgaleamit, dieđiheamit     Bargiide kurssat     Virgelobi bálkkáin čuovvut sámegiel kurssaid     Hospiteren   Sámegiel hupmanjoavkku ásaheapmi     Giellananusmahtti mánáidgárddiin     Oahpponeavvuid ovddideapmi     Giellamovttiidahttinstipeanda nuoraide     Giellastipeanda álbmogii muđui     Nuvttá sámegiel aviissat     Báikenammaprošeakta     Ollu kulturdoaimmat, nugo Riddu Riđđu-festivála</p>
    <p>Suohkan deattuha ahte sii geavahit giellaruđaid hui viidát, vai sámegiella boahtá oidnosii beaivválaš eallimis. Dáidda bargguide lea áibbas dárbu oažžut guovttegielatvuođa doarjagiid, danin go lea oalle hástaleaddji oažžut sámegiela oidnot ja gullot beaivválaš eallimis. Suohkan čállá earet eará 2006-raporttas ahte sii geavahit vitmatvuođa sámegiela ealáskahttin bargguin, ja leat dorjon hui máŋggalágan doaimmaid. Suohkanis leamaš rasildeamit sihke Omasvuona</p>
    <p>ja Ivgo suohkaniin, ja suohkan lea addán johtti girjerájusfálaldaga Ráissa ja Ivgo suohkaniidda sámi girjebussiin. Leat ráhkaduvvon sierra njuolggadusat</p>
    <p>giellamovttiidahttinstipendii mii addojuvvo joatkkaskuvlla ohppiide, ja lea lágiduvvon</p>
    <p>kursadoarjja sámegielas váhnemiidda/ovddasteddjiide geain leat mánát geain lea sámegiella</p>
    <p>mánáidgárddis dahje vuođđoskuvllas.</p>
    <p><em type="bold">Suohkanjođiheddjiid vásáhusat ja oainnut  </em>Suohkanjođiheaddjit vásihit guovttegielatvuođa buorren, earenoamážit skuvllain.  Giellaruđat veahkehit nanusmahttet ja ođđasit ealáskahttet giela. Suohkanis leat maid suomagielagat.  </p>
    <p>Olbmuid miellaguottut leat šaddan buorebun, ja moivvit mat ledje muhtin jagiid dás ovdal, leat jaskkodan. Muhto diet lei dárbbašlaš proseassa, ja olbmuin lea dál eanet beroštupmi iežaset vássán áigái ja leat buorebut dagalduvvan iežaset historjái ja duogážii. Suohkan lea dakkár dilis ahte lea ollu juo massán sámegielagiid geain lei sámegiella eatnigiellan, ja nuorra</p>
    <p>sámegielagat mat bohtet sadjái, eai nagot ollásit buhtadit dan maid leat <span type="quote">”massán”</span>. Dasa lassin lea suohkanis dat noađđin ahte eai báljo gávdno sámegielat deaivvadanbáikkit earret go mánáidgárdi ja skuvla. Seammás oaidnit ahte lea šaddan stuorát beroštupmi oahppat</p>
    <p>sámegiela. Muhto lea almmatge ain dárbu ealáskahttit ja oainnusindahkat giela.</p>
    <p>Suohkanis leat guovttegielatvuhtii plánat ja plánabargguin vižžet oaiviliid buot ossodagain,</p>
    <p>giellakonsuleanta ovttastahttá daid oaiviliid ja doaimmaha daid viidáseappot politihkalaš</p>
    <p>meannudeapmái.  Suohkana mielas eai leat sii čadnon giellaruđaid geavaheamis, muhto sii eai leat vel doarvái čeahpit giela geavahit ovdamearkkadihte suohkanhálddahusas ja suohkana guovddáš vuostáváldimis.</p>
    <p>Giellalága njuolggadusaid birra gal dihtet, muhto suohkanhálddahusas ii leat doarvái buorre</p>
    <p>dihtomielalašvuohta, ja eai bargga doarvái bures oažžut sámegiela dássálaga dárogielain.  Lea mearriduvvon ahte okta suohkanstivračoahkkin juohke jagi galgá dulkojuvvot, muhto muđui eai huma sámegiela čoahkkimiin eaige čále čoahkkinbáhpiriid sámegillii.</p>
    <p>Giellaruđaid haga ii nagodivčče suohkan máksit liigegoluid. Doarjja galggašii suohkana mielas leat stuorát, danin go dat ii govčča duohta goluid. Álbmoga bálvalit sámegillii, lea OK ulbmil, muhto suohkan ferte dasa láhčit dili miellaguottuid buoridan bargguid bokte. Suohkan ii oro iežas mielas deavdime sámelága guovttegielatvuođa gáibádusaid. Olbmot eai oaččo dan fálaldaga maid sis lea riekti oažžut, dat guoská sihke suohkanhálddahussii (ráđđevissui), ja maiddái PRO/doaktáriidda.</p>
    <p>Giellaruđaid geavaheamis lea suohkan politihkalaččat mearridan ahte 400.000,- kr galgá adnot hálddahussii, ja loahppadoarjja galgá adnot earenoamáš doaimmaide. Suohkan oaivvilda ahte jus sii galget nákcet ođđasit ealáskahttit giela, de ferte geahčadit makkár áigeguovdilis rasildeamit sáhttet geavahuvvot veahkkin nanusmahttet giela.</p>
    <p>Doarjagiid raportačállimis lea suohkan ožžon rámi Sámedikkis, muhto dábálaččat eai leat ožžon makkárge ruovttoluotta dieđuid raporttaide maid leat sádden diggái. Dán váillaha suohkan ja sávašii eanet gulahallama Sámedikkiin. Suohkan árvvoštallá ahte doarjagiid hálddašeapmái manná sullii 30% virgi. Suohkanis leat buorit bargidábit ja fievrreda rehketdoalu ja ii sis leat vuosteháhku dasa ahte gáibiduvvo rehketdoallu.</p>
    <p>Doarjagiid juogadeapmi ii oro vuoiggalaš danin go juohkimis eai váldde vuhtii iešguđetlágan</p>
    <p>hástalusaid. Dála juohkinmálle ii váikkut dasa ahte heajut guovlluid dilli nannejuvvo, ja Gáivuotna lea <span type="quote">”sámi ravdasuohkan”</span>. Oassi doarjagis sáhtášii ovdamearkkadihte leat giellaovddidanoassi. Sámediggi ferte doahttalit dan ahte suohkanat leat iešguđetláganat sihke</p>
    <p>giellabarggu ja giela árvvu dáfus. Sámi servodaga ferte meannudit ollislaččat.</p>
    <p><em type="bold">Čoahkkáigeassu  </em>Sámegiela ja kultuvrra ealáskahttin ja oainnusindahkan lea mearkkašahtti. Giellaguovddážis lea dehálaš doaibma. Nugo eará ravdasuohkaniin ge, de geavahuvvojit doarjagat doaimmaide mat leat njuolga čadnon giellaláhkii, muhto maiddái rasildemiide mat gusket movttiidahttimii ja miellaguottuide, sihke giela ja kultuvrra dáfus.  </p>
    <p>Suohkanis lea ain oalle mátki vánddardit ovdal go nagoda deavdit sámelága</p>
    <p>giellanjuolggadusaid. Suohkanis oaivvildit ahte Sámediggi ii váldde doarjagiid juolludeamis</p>
    <p>doarvái vuhtii dan ahte Gáivuonas leat earalágan hástalusat go eará suohkaniin. Juolludeamit eai oro vuoiggalaččat, oassi doarjagis galggašii leat giellaovddidanoassi.  30 % virggis manná doarjaga hálddašeapmái. Suohkan háliida buoret gulahallama</p>
    <p>Sámedikkiin.</p>
    <p>
      <em type="bold">4.7   Divttasvuona suohkan  </em>
    </p>
    <p><em type="bold">Ulbmilat ja plánat mat gusket sámegillii ja sámegiela dilli  </em>2006 rájes bođii Divttasvuona suohkan mielde sámegiela hálddašanguvlui.  Divttasvuotna lea áidna julevsámi suohkan hálddašanguovllus. Suohkana jahkeraporttain deattuhuvvo ahte danin dat bargu mii Divttasvuonas dahkkojuvvo lea ge maid riikkaviidosaš </p>
    <p>bargu. Suohkandásis Divttasvuonas lea váldobargun dat ahte gozihit julevsámegiela olles</p>
    <p>riikka dásis, ja maid váldit gielas ovddasvástádusa olles riikkas. Ollu bargu lea mannan</p>
    <p>álggahemiide, earenoamážit 2006:s, muhto maiddái 2007:s. Suohkana hálddahusas lea</p>
    <p>ásahuvvon bargojoavku mii galgá sámegielain bargat, ja suohkan lea kárten sámegiel gelbbolašvuođa dárbbu dearvvašvuođa- ja fuolahansuorggis.  Dán skuvlajagis leat 26 oahppi 231 oahppis suohkana vuođđoskuvlla válljen sámegiela 1.</p>
    <p>giellan, 34 oahppis lea sámegiella 2. giella.</p>
    <p>Divttasvuotna: Skuvlajagis 2004/05 ledje 33 oahppi geain lei sámegiella 1. giellan ja 16</p>
    <p>oahppi geain lei sámegiella 2. giellan.</p>
    <p>Suohkan ráhkadan jahkásaš sámegielplánaid, ja leat álgán ráhkadit sierra plána sámegiela hálddašeapmái. Jahkásaš doaibmaplánat leat doaibmadásis ja golut leat bušehterejuvvon.</p>
    <p>
      <em type="bold">Geavaheapmi ja vásáhusat  </em>
    </p>
    <p>   bálká     almmuheamit     jorgaleamit     dulkon     diehtojuohkinbargu, dieđáhusat     jođihangolut     galben     sámi kulturdoaimmat     prošeaktabargit dearvvašvuođa- ja sosiálasuorggis     sámi doaimmat bajásšaddansuorggis     konsuleantabálvalusat</p>
    <p>Suohkanis lea earet eará leamaš prošeakta maid leat navdán <span type="quote">”ealli sátnelistu”</span>, mii suohkana mielas leamaš hui dehálaš giela ealáskahttinbarggus.</p>
    <p><em type="bold">Suohkanjođiheddjiid vásáhusat ja oaivilat  </em>Guovttegielatvuhtii gullevaš barggut ledje, dalle álggos go Divttasvuotna bođii mielde sámegiela hálddašanguvlui, hirbmat riidduid bohciideaddji barggut. Lei oalle unna unnitlohku politihkkáriin geat háliidedje suohkana mielde hálddašanguvlui, ja manai oalle guhkes áigi ovdal go suohkan oppalaččat dien válljema dohkkehii. Vuosttaš áigodagas vuoruhedje oažžut sadjái muhtun <span type="quote">”symbolaid”</span> mat čájehit sámi gullevašvuođa, earet eará sámegiel galbbaid  </p>
    <p type="listitem">– main sámegiella lea bajábealde ja dárogiella vuolábealde. Lei maid oalle bargu virgáibidjat</p>
    <p>giellabargiid. Dađistaga leat goittot gávdnan málle movt organiseret giellabarggu</p>
    <p>Divttasvuonas suohkanis, mii doaibmá bures. Giellabargu jođihuvvo lávdaduvvon bargun ja</p>
    <p>nu lea ge ovddasvástádus maid lávdaduvvon. Nu leat ge suohkana iešguđetlágan doaimmat</p>
    <p>main lea ovddasvástádus gozihit dan ahte suohkan deavdá dan ovddasvástádusa mii das lea</p>
    <p>sámelága giellanjuolggadusaid ektui.</p>
    <p>Mii guoská eará suohkaniid giellabarggu organiseremii, de celket Divttasvuona suohkanjođiheaddji dan birra ná:</p>
    <p>
      <em type="italic"><span type="quote">”Eará guovttegielat suohkanat čihket guovttegielatvuođa bargguid giellakonsuleanttaid duohkái”</span>.  </em>
    </p>
    <p>Suohkanjođiheddjiid mielas dihtet suohkanis bures sámelága giellanjuolggadusaid birra, sihke politihkalaččat ja hálddahusas. Suohkan čađahii hui vuđolaš plánabarggu giellaplána ráhkadeami oktavuođas, ja dat leamaš buorre veahkkin ásahit buriid dovdduid sámegiel bargguide, ja lea dagahan ahte doaimmat liđđot. Lea leamaš, ja lea ain stuora hástalussan dat ahte Sámedikkis eai leat guovttegielatvuođa doarjagiin earenoamážit dárkkistuvvon ulbmilat mat gusket dušše julevsámegillii. Suohkan cealká:</p>
    <p><em type="italic">”Julevsámegiella sáhttá oalát jávkat – juste dál lea vejolašvuohta dan dili juogaládje buoridit!  Min plána lea riikkaviidosaš plána julevsámegillii  - mis lea ovddasvástádus</em>”.  </p>
    <p>Suohkan oaivvilda ahte Sámediggi ferte čielgaseappot cealkit masa doarjagiid sáhttá atnit ja galggaše leat rámmaeavttut doarjaga geavaheapmái. Suohkan goziha doarjagiid geavaheami dábálaš raporteren ja rehketdoalu/revišuvnna mielde mat juo leat suohkanis.</p>
    <p>Suohkan váillaha eanet ságastallama Sámedikkiin, sihke dan birra movt doarjagiid sáhttá</p>
    <p>geavahit, guoskevaš plánaid birra ja maiddái movt raporttaid galgá čuovvolit. Lea leamaš</p>
    <p>unnán ovttasbargu Nordlándda fylkkasuohkaniin, vaikko Divttasvuotna lea áidna suohkan Nordlánddas mii lea mielde sámegiela hálddašanguovllus.</p>
    <p>Suohkanjođiheaddjit árvvoštallet ahte sii geavahit 25 % virgenávccain doarjaga hálddašeapmái.</p>
    <p>Suohkanjođiheddjiid mielas livčče giellaruđat sáhttán juogaduvvot rámmadoarjjan ja ahte doarjaga eavttuin ii deattuhuvvo dušše ohppiid lohku skuvllas, muhto dat berrejit leat eanet molsudeaddjit. Suohkana mielas berre Sámediggi čađahit ovttasbarggu suohkaniiguin ja gullat</p>
    <p>makkár eavttuid (juohkinčoavdaga) suohkanat dáhtoše juolludeapmái vuođđun. Ulbmiliid berre heivehit suohkaniid gielladilálašvuođaide, mat eai leat seammaláganat. Julevsámegiela ferte earenoamážit vuhtiiváldit.</p>
    <p><em type="bold">Čoahkkáigeassu</em>  Suohkan lea áidna julevsámegiel suohkan hálddašanguovllus, danin dovdá suohkan ahte sis lea riikkaviidosaš ovddasvástádus gozihit ahte julevsámegiella ovdána ja ceavzá viidáseappot. Suohkan lea leamaš mielde 2 maŋemus jagi dan viđa jagis maid dán árvvoštallamis leat geahččan. Dan dihte lea ge stuora oassi doarjagiin adnon álggahanbargguide. Doarjagat leat maid adnon gielladoaimmaide ja kulturlágidemiide (identitehtahuksejeaddji). Divttasvuonas </p>
    <p>lea guovttegielatvuođa barggus lávdaduvvon organiserenmálle, bargu lea lávdaduvvon ja nu</p>
    <p>lea maiddái ovddasvástádus lávdaduvvon. Suohkan sávvá čielgasit dieđuid Sámedikkis</p>
    <p>doarjagiid geavaheami birra, ja váillahit buoret gulahallama Sámedikkiin. Lea maid sávahahtti oažžut buoret gulahallama Nordlándda fylkkasuohkaniin. Doarjja hálddašeapmái geavahuvvo sullii 25 % jahkebarggus. Doarjaga eavttuid ferte heivehit giela árvvu mielde, ja julevsámegiela ferte earenoamážit vuhtiiváldit.</p>
    <p>
      <em type="bold">4.8   Finnmárkku fylkkagielda </em>
    </p>
    <p><em type="bold">Ulbmilat ja plánat mat gusket sámegillii ja sámegiela dilli  </em>Finnmárkku fylkkagieldda jahkeraporttat čájehit buori vuoiŋŋa ja stuorát beroštumi sámegillii ja kultuvrii fylkagieldda organisašuvnnas. Dađistaga eanebut dovdagohtet sámegiela ja kultuvrra iešguđetlágan oktavuođain. Guovddášhálddahusas leat máŋga bargi geat máhttet sámegiela. Čálalaš reivvet sámegillii vástiduvvojit sámegillii, muhto dán bargui geavahit </p>
    <p>muhtun muddui konsuleanttaid (SEG). Sis-Finnmárkku bátnedoaktárbálvalussii leat bidjan</p>
    <p>sámegielagiid bargui. Oppalaččat leat ollugat mielas geavahit sámegiela, muhto leamaš unnán beroštupmi oahppat sámegiela. Danin leat ge muhtun jagiid dušše moadde giellaoahppandoaimma. Áigodaga loahpageahčen lea dát dilli lea veaháš buorránan, muhto raporttain oaidná ahte leat juolluduvvon giellaruđat fylkagieldda doaimmaide mat leat geavahuvvon dáidaga, leavgga ja PC oastimiidda ja guovvamánu 6. beaivvi ávvudeapmái etc.</p>
    <p>Sihke 2005:s ja 2006:s cuiggodii Sámedikki giellastivra dan movt fylkkagielda lea doarjagiid</p>
    <p>geavahan 2004 ja 2005 raporttain.  Duogáš cuiggodeapmái lea ahte guovttegielatvuođa doarjagat leat adnon doaimmaide mat eai jur njuolga leat sámegiela ovddidandoaimmat. 2006:s virgádii fylkkagielda</p>
    <p>giellakonsuleantta.</p>
    <p>Sámedikki gielladoarjagiidda ráhkaduvvui strategiijaplána jahkái 2007, ja lea mearriduvvon</p>
    <p>doaibmaplána sámegiel gelbbolašvuođa ovddideapmái fylkagielddas 2007 – 2010 áigodahkii. Váldoulbmil dán plánas lea ovdánahttit fylkagieldda nu ahte dat buorebut nákce čuovvut sámelága giellanjuolggadusaid, dan láhkái ahte nanne bargiid máhtu ja ovddida sámegiela,</p>
    <p>kultuvrra ja servodateallima. Ovdal dán plána, de lei fylkagielddas plána ”Doaibmaplána</p>
    <p>movt ovddidit sámegielmáhtu Finnmárkku fylkkagielddas 2001-2005”. Finnmárkku</p>
    <p>fylkkagielddas lea maid sierra giellaovddidanplána mii gieđahallojuvvo jahkásaččat.</p>
    <p><em type="bold">Geavaheapmi ja vásáhusat</em>  </p>
    <p>Doarjagat leat geavahuvvon buhtis fylkkagieldda doaimmaide, ja dasa lassin maid</p>
    <p>doaimmaide mat leat olggobealde fylkkagieldda doaimmaid. Dat leat doaimmat mat ovddidit</p>
    <p>sámegiela ja kultuvrra.</p>
    <p>Ovdamearkkat masa doarjagat leat geavahuvvon:</p>
    <p>   giellakonsuleantta bálká     galbbat, almmuheamit ja eará oainnusindahkamat     jorgaleamit/dulkon    giellaoahpaheapmi bargiide     ohppiidlonohallan     oahppostipeanddat     doarjagat ollu kulturlágidemiide, almmuhemiide jna.</p>
    <p>Raporttain mat fylkkagielddas leat boahtán, čállá fylkkagielda ahte sii leat čuvvon sámelága</p>
    <p>giellanjuolggadusaid sihke dan ektui mii guoská njálmmálaš ja maiddái čálalaš oktavuođaid</p>
    <p>vástideapmái, almmuhemiide ja diehtojuohkimii. Fylkkagieldda mielas lea seamma dehálaš</p>
    <p>doarjut sihke dakkár doaimmaid mat ovddidit ipmárdusa sámi kultuvrii ja servodateallimii ja buhtis gielladoaimmaid. Fylkkagieldda mielas lea váttis dárkilit čujuhit mii lea buhtis</p>
    <p>gielladoaibma, ja mii lea kultur-/movttiidahttindoaibma.</p>
    <p><em type="bold">Fylkkagieldda hálddahusa vásáhusat ja oainnut</em>  </p>
    <p>Hálddahusa oaivil lea ahte lea dehálaš oažžut goappešat gielaid oidnosii. Leat ain hástalusat dan ektui movt juohkit dieđuid sámegillii, danin go mediaossodagas ii leat sámegielmáhttu. Giellakonsuleanta bargá sámegielain fylkkahálddahusas, muhto bargu lea unnán</p>
    <p>ovttastahttojuvvon eará olggobealde doaimmaiguin ja fylkkagielda ii dieđe movt eará doaimmahusain gieđahallet oktavuođaid mat bohtet sámegillii. Lea gal muhtun muddui ovttasbargu joatkkaskuvllaid sámegiel oahpaheddjiiguin ja maiddái bátnedearvvašvuođabálvalusain ja fylkkagirjerádjosiin. Lea earet eará ovttasbargu Kárášjoga bátnedearvvašvuođaklinihkain tearbmagirjji ráhkadeami oktavuođas.  Hálddahus ii jáhke ahte buot fylkkagieldda bargit ipmirdit doarvái bures guovttegielatvuođa</p>
    <p>gáibádusaid dahje sámelága giellanjuolggadusaid ulbmiliid, dát lea ášši masa dárbbašuvvo</p>
    <p>áigi. Guovttegielatvuohta ii leat beaivválaš fáddá fylkkagieldda bajimušhoavddaid čoahkkimiin, muhto dat lea čállojuvvon plánaide, ja giellabargu lea maid oassi sin ja Sámedikki ovttasbargosoahpamušas.</p>
    <p>Guovttegielatvuođa doarjagiidda lea áibbas dárbu jus galgá nagodit bargat guvttiin gielain, ja</p>
    <p>fylkkagildii lea dehálaš beassat leat mielde dán barggus.</p>
    <p>Báikkálaš ulbmilat ja hástalusat mat gusket sámegillii leat čállojuvvon sámegielplánii ja fylkkadiggi lea daid dohkkehan. Go Sámediggi gáibida bušeahta doarjagiid geavaheapmái, de</p>
    <p>dat mearkkaša ahte ossodagat fertejit evttohit konkrehtalaš doaimmaid. Dat ahte sámegielas</p>
    <p>váilu coakci ossodagaid ja doaimmahusaid doaibmaplánain, vásihuvvo hehttehussan</p>
    <p>giellabarggus. Bargiid miellaguottut ja beroštupmi sámegiela ovddideapmái lea stuora</p>
    <p>hástalus. Muhto almmatge ii oro leamen nu ahte bargiin lea heajos oaidnu sámegillii,</p>
    <p>ossodagain ja doaimmahusain lea baicca buorre dovdu sámivuhtii.</p>
    <p>Fylkkagielda oaivvilda iežas deavdit gáibádusaid mat Sámedikkis leat doarjagiidda, ja nu</p>
    <p>maiddái sámelága giellanjuolggadusaid, vaikko ii jur 100 %.</p>
    <p>Raporterengáibádusat leat fylkagieldda mielas dohkálaččat. Sii ožžot ruovttoluottadieđuid, čuovvoleami ja leat bures duhtavaččat ovttasbargguin. Sámedikki dievasčoahkkin meannuda jahkásaččat ovttasbargosoahpamuša mii dikkis lea Finnmárkku fylkkagielddain.</p>
    <p>Fylkkagieldda ohcala eanet dieđuid mat gusket doarjagiid geavaheapmái. Doarjagiid</p>
    <p>juohkimis berre fylkkagieldda mielas váldit vuhtii man viidát davvisámegiella ja nuortalašgiella geavahuvvo, joatkkaskuvllaid logu, bátnedearvvašvuođabálvalusaid logu ja ahte Finnmárkkus leat ollu sámegielagat geat geavahit sámegielat bálvalusaid. Dán vuođul</p>
    <p>oaivvilda ge Finnmárkku fylkkagieldda hálddahus ahte sii galggaše oažžut stuorát oasi</p>
    <p>doarjagis.</p>
    <p>Fylkkagielda oaivvilda ahte ollislaš rámma ferte viiddiduvvot jus galgá nákcet olahit daid bajimušdási mihttomeriid mat leat biddjon doarjagiidda. Dan oktavuođas oaivvilda ge hálddahus ahte maiddái Finnmárkku fylkkagielda ferte oažžut eanet doarjagiid. De sáhtáše</p>
    <p>jorgalit eanet plánaid sámegillii, juohkit eanet dieđuid sámegillii, jorgalit eanet ohcanskoviid</p>
    <p>sámegillii ja sáhtáše doaimmahit viidásit diehtojuohkima doaimmahusaide gáibádusaid birra</p>
    <p>mat gusket guovttegielatvuhtii.</p>
    <p><em type="bold">Čoahkkáigeassu  </em>Dađistaga buoret oaidnu sámegillii ja kultuvrii fylkkagielddas, muhto unnán beroštupmi oahppat sámegiela. Guovttegielatvuohta lea biddjon plánaide. Organisašuvnnas eai dieđe </p>
    <p>doarvái bures sámelága giellanjuolggadusaid birra. Doarjagat leat muhtun muddui</p>
    <p>geavahuvvon doaimmaide mat leat giellalága mielde, muhto leat maid geavahuvvon ollu</p>
    <p>kulturdoaimmaide. Fylkkagieldda mielas sii gal čuvvot giellanjuolggadusaid. Ohcalit eanet dieđuid eavttuid birra mat leat biddjon doarjaga geavaheapmái. Juohkin berre dáhpáhuvvat bušeahta/plána vuođul. Finnmárku berre oažžut stuorát oasi, danin go dan fylkkas leat miha eanet sámegiel geavaheaddjit go eará fylkkain.</p>
    <p>
      <em type="bold">4.9 Romssa fylkkasuohkan  </em>
    </p>
    <p><em type="bold">Ulbmilat ja plánat mat gusket sámegillii ja sámegiela dilli</em> </p>
    <p>Fylkkasuohkan dovddaha jahkeraporttain ahte fylkkasuohkanis lea oalle unnán diehtu</p>
    <p>sámegiela ja kultuvrra birra, muhto sámegiela ovddideapmi lea bures ovdánan dán áigodagas.</p>
    <p>Sámegiella lea earet eará buorebut oainnusindahkkon, ja ollu fylkkasuohkana plánain leat</p>
    <p>jorgaluvvon sámegillii. Doarjagat juogaduvvojit fylkasuohkana doaimmaide ohcamušaid</p>
    <p>mielde maid guhtege etáhtta/ossodat sádde. Árvvoštallandokumeanttaid siste leat ollu dokumeanttat mat čájehit movt doarjagiid leat juohkán ja raporteren siskkáldasat Romssa fylkkasuohkanis. Lea fylkkaráđđi mii mearridan juohkima. Raporttat čájehit iešguđetlágan doaimmaid iešguđet ossodagain maid leat ruhtadan guovttegielatvuođa doarjagiiguin. Sámediggi bivddii Romssa fylkkasuohkana čađahit giellaiskkadeami 2005 čavčča, muhto dat ii lean dán árvvoštallanáigodaga lohppii, 2007, vel čađahuvvon. Duogáš dasa ahte Sámediggi dáhtui giellaiskkadeami, lea dat ahte orro leamen unnán diehtu sámegiela ja kulturgelbbolašvuođa birra Romssa fylkkasuohkanis. Giellastivrra čuovvoleamis 2004 raportii, ávžžuha Sámediggi fylkkasuohkana čiekŋaleappot čilget sámegiela dili.</p>
    <p>Fylkkasuohkanis lei doaibmaplána 2002 – 04 áigodahkii mas daddjo ahte doarjagat galget geavahuvvot sámegiela ja sámi kulturgelbbolašvuođa nanusmahttimii fylkkasuohkanis. 2007:s mearriduvvui strategiijaplána sámegillii ja kulturgelbbolašvuhtii, <span type="quote">”Sámegiela ja sámi kulturgelbbolašvuođa strategiijaplána”</span>.</p>
    <p>Plána váldonannensuorggit leat:</p>
    <p>
      <em type="italic">1. Sámegiella (čuovvolit Sámelága giellanjuolggadusaid geatnegasvuođaid).  </em>
    </p>
    <p>
      <em type="italic">2. Bargiid ja politihkkáriid sámi kulturmáhttu, viiddis ipmárdusas.  </em>
    </p>
    <p>
      <em type="bold">Geavaheapmi ja vásáhusat  </em>
    </p>
    <p>Fylkkasuohkan lea vuoruhan doaimmaid mat gusket mánáide ja nuoraide.</p>
    <p>Ovdamearkkat mat čájehit geavaheami:</p>
    <p>   giellakonsuleantta bálká     dieđáhusat/almmuheamit/deaddelangolut     galben ja neahttasiiddut     jorgalan plánaid, skoviid, gihppagiid, jahkeraporttaid, prentejuvvon čállosiid ja oahpponeavvuid     seminára bargiide     ovddidan báikkálaš sámi oahppoplána     doarjja ohppui mas lea čatnanáigi     prošeakta sámi fága- ja fidnooahpahus     sámi giellabeassi</p>
    <p>Fylkkasuohkan lea vásihan ahte sámegiella ja kultuvra leat boahtán miha eanet oidnosii dieid doaimmaid geažil.</p>
    <p>
      <em type="bold">Fylkkasuohkana hálddahusa vásáhusat ja oainnut  </em>
    </p>
    <p>Hálddahus vásiha ahte fylkkasuohkanis dohkkehit bures sámivuođa ja sámegiela. Politihkalaš</p>
    <p>bargguin lávejit muhtun fylkapolitihkkárat atnit gávtti, muhto sii hupmet dárogiela. Bargojuvvo ollu dan ektui ahte dahkat sámegiela dábálaš giellan sihke fylkkasuohkanis ja muđui. Sámegiel namat ja galbbat leat oassi beaivválaš oainnusindahkamis. Dađistaga leamaš ollu hástalusat, muhto gielladoarjagiid olis leat nagodan ovdamearkkadihte sámegiel galbbaid</p>
    <p>bidjat, ja oktavuođat mat bohtet fylkkasuohkanii sámegillii, vástiduvvojit sámegillii</p>
    <p>(davvisámegillii). Olggobeale etáhtain geavahuvvo eanet sámegiella beaivválaččat go guovddášhálddahusas. Hálddahus vásiha ahte dat mii eanemus goahcá giellabarggu, lea dat ahte eai leat doarvái návccat giellakonsuleantta doaimmahagas.</p>
    <p>Hálddahusa mielas leat sámelága giellaparagráfat bures dovddusindahkkojuvvon jođiheddjiide, muhto ii jáhke ahte etáhtain dovdet daid seamma bures.</p>
    <p>Sámegiela ja sámi kulturgelbbolašvuođa strategiijaplána ráhkadeami oktavuođas bohte hui unnán oaivilat etáhtain gulahallanáiggis. Plána lea čállojuvvon dárogillii ja sámegillii ja fylkkaráđđi lea dan meannudan politihkalaččat. Plána lea sáddejuvvon buot doaimmaide, ja go ohcet doarjagiid, de ferte doaibma gávdnot giellaplánas. Lea hástaleaddji ovddidit sámi</p>
    <p>kultur- ja giellagelbbolašvuođa.</p>
    <p>Sámedikki ulbmilat guovttegielatvuođa ruhtadoarjagiidda leat dohkálaččat, ja fylkkasuohkan bargá daid ektui. Hálddahus ii sáhte duođaštit deavdá go fylkkasuohkan sámelága gáibádusaid. Etáhtaid jođiheaddjit ja fylkkaráđđi gal liikká dovdet bures sámi mahtodaga. Dán oktavuođas lea olbmuid oaidnu rievdan.</p>
    <p>Romssa fylkkasuohkan geavaha maid iežas fylkkasuohkanlaš ruđaid bargguide mat gusket sámegillii ja kultuvrii, muhto jáhkkimis ii livčče fylkkasuohkan juolludan dieid bargguide ruđa, jus Sámedikkis eai boađáše gielladoarjagat. Ovttasbargosoahpamušas Sámedikkiin daddjo veaháš dáid geatnegasvuođaid birra ja dan oktavuođas leat doarjagat guovttegielatvuhtii hui dehálaččat. Leat maid prošeavttat mat leat ruhtaduvvon ovttas</p>
    <p>skuvllaiguin.</p>
    <p>Romssa fylkkasuohkana mielas eai leat doarjagat doarvái stuorrát gokčat buot daid doaimmaid maid livččii sávahahtti čađahit ja geavahuvvojit ollu návccat buoridit olbmuid oainnu sámivuhtii. Sáhtášii vel eanet oažžut áigái jus juolludeamit lassánivčče.</p>
    <p>Hálddahus rehkenastá ahte manná sullii 50 % virgi hálddašit doarjagiid.</p>
    <p>Fylkkasuohkanis ii leat sierra málle man mielde čállá raporttaid. Eai leat ožžon ruovttoluotta dieđuid Sámedikki hálddahusas raporttaide, muhto leat ožžon buriid oaiviliid Sámedikki politihkkáriin raporttaide maid leat diggái sádden. Muhto ii leat makkár ge jámma gulahallan</p>
    <p>Sámedikkiin dan birra movt guovttegielatvuođa ruđaid geavahit.</p>
    <p>Hálddahusa mielas lea guovttegielatvuođa doarjja unnán go bálddastahttá eará</p>
    <p>fylkkasuohkaniiguin, iežaset mielas leat sii bargan hui bures fylkkasuohkan organisašuvnnas. Ferte čalmmustahttit <span type="quote">”sámivuođa”</span> doarjagiid juolludeamis.</p>
    <p><em type="bold">Čoahkkáigeassu </em>Lea oalle unnán diehtu sámegiela ja kultuvrra birra fylkkasuohkanis, muhto lea positiiva </p>
    <p>oaidnu dán fáddái. Maiddái dát vuostáiváldi lea geavahan ruđaid doaimmaide mat gullet</p>
    <p>sámeláhkii, muhto leat maid geavahan doarjagiid movttiidahttindoaimmaide ja doaimmaide</p>
    <p>mat leat identitehtahuksejeaddjit. Fylkkasuohkana mielas lea eahpesihkar devdet go sii</p>
    <p>sámelága giellanjuolggadusaid gáibádusaid. Ulbmilat mat gusket doarjagiidda leat ok. Oaivvildit ahte Romsa oažžu unnit eará fylkkasuohkaniid ektui, ja ferte čalmmustahttit <span type="quote">”sámivuođa”</span> doarjagiid juohkimis.</p>
    <p>
      <em type="bold">4.10 Nordlándda fylkkasuohkan  </em>
    </p>
    <p><em type="bold">Ulbmilat ja plánat mat gusket sámegillii ja sámegiela dilli</em>  </p>
    <p>Nordlándda fylkkasuohkan bođii mielde sámegiela hálddašanguvlui maŋŋil go Divttasvuona suohkan šattai oassin hálddašanguvlui 2006 rájes. Jahkeraporttaid mielde gitta 2006 rádjái lea sámegiella leamaš hui unnán oidnosis fylkkasuohkana doaibmasurggiin. Nordlándda fylkkasuohkan lea áidna fylkkasuohkan hálddašanguovllus mas lea julevsámi vuođđu. Danin lea ge dan barggus maid Nordlándda fylkkasuohkan bargá maiddái riikkaviidosaš váikkuhus. Lassin julevsámegillii, de lea Nordlánddas maiddái davvisámi ja lullisámi álbmot. Vuosttaš jahki geavahuvvui eanas álggahanbargguide. Sámi viidodat lea</p>
    <p>dohkkehuvvon ja dat galgá boahtit mielde buot plánaide ja doaibmasurggiide</p>
    <p>fylkkasuohkanis. Fylkkasuohkan lea earet eará ollu jagiid juo lágidan sámekonferánssaid.</p>
    <p>Fylkkadiggi lea prinsihpalaš mearrádusaiguin nannen dihto oainnuid dehálaš sámi gažaldagain. Dat galget leat vuođđun buot doaimmaide ja galget oidnot buohkain geat hálddahusas barget servodatovddidemiin. Fylkkasuohkan lea mearridan doaibmaplána 2007 -</p>
    <p>2010 áigodahkii, ja hálddahussii lea nammaduvvon fágaidgaskasaš sámi team.</p>
    <p>Nordlándda fylkkasuohkanis lea maid oppalaš ovttasbargosoahpamuš Sámedikkiin, ja maiddái sierra soahpamuš maid dat njeallje davimus fylkkasuohkana leat dahkan Sámedikkiin. Ulbmil goappešat soahpamušaiguin lea: <em type="italic">” Nanusmahttet ja oainnusindahkat </em></p>
    <p><em type="italic">sámi kultuvrra, giela ja servodateallima”. </em> </p>
    <p>
      <em type="bold">Geavaheapmi ja vásáhusat  </em>
    </p>
    <p>Ovdamearkkat masa doarjja lea geavahuvvon:</p>
    <p>   giellakonsuleantta bálká     oahppostipeanddat ohppiide/studeanttaide     sámi neahttabáiki     doarjja servviid/organisašuvnnaid /institušuvnnaid giellamovttáskahttin doaimmaide     almmuhusat ja gihppagat     giellasiiddut julevsámegillii     giellakurssaid buvttadeapmi</p>
    <p>
      <em type="bold">Fylkkasuohkana hálddahusa vásáhusat ja oainnut  </em>
    </p>
    <p>Lea biddjojuvvon ollu bargu dasa ahte oažžut Nordlándda fylkka mielde sámegiela hálddašanguvlui, fylka bođii mielde 2006:s. Nordlándda fylkkasuohkana mielas lei buorre leahket oassin sámegiela hálddašanguovllus, vaikko vel Divttasvuona suohkana mearrádus, ahte searvat sámegiela hálddašanguvlui, lei dušše 1 eanetlogu jiena duohken. Nordlánda lea áidna fylka gos leat buot golbma sámegiela. Vuosttaš jagis, 2006, ledje ollu gažaldagat maidda šattai ohcat vástádusa. Ovdamearkkadihte digaštalle Divttasvuona suohkaniin ahte livččii go vejolaš ásahit oktasaš giellamielbargi virggi, ja jus nu, gosa dan virggi galggašii bidjat?<em type="bold"> </em></p>
    <p>Nordlándda fylkkasuohkana hálddahusa oaivila mielde lea sis leamaš sámegiela áššelisttuin juo máŋga jagi. Barggu rámmat leat čállojuvvon Nordlándda sámepolitihkalaš doaibmaplánii, ja dat lea leamaš čujuheaddjin sámepolitihkalaš bargguin ja sámi gažaldagain.</p>
    <p>Giellabargi biddojuvvui virgái sullii jagi maŋŋil go fylka searvvai hálddašanguvlui, ja easka de álggahuvvui plánenbargu. Álggos gal ledje álgohástalusat, ja muhtun dain hástalusain leat</p>
    <p>ain dál, ovdamearkkadihte raporteren bargovuogit. Muhtun láhkái lea fylka ain álggahandilis. Leat leamaš veaháš duskkástuvvamat ovttasbarggus oktavuođas Divttasvuona suohkaniin, earet eará mii guoská dasa movt suohkan geavahan doarjagiid. Hálddahus cealká dan ovttasbarggu birra mii leamaš Divttasvuona suohkaniin ná:</p>
    <p>
      <em type="italic">” Sámediggi livččii galgan čielgaseappot cealkit makkár vuordámušat leat Nordlándda fylkkasuohkana ja Divttasvuona suohkana ovttasbargui.”  </em>
    </p>
    <p>Nordlándda fylkkasuohkan oaivvilda maid ahte stáhta doaimmat regiuvnnas ferteše miha</p>
    <p>eanet bargagoahtit sámegielain, nugo ovdamearkkadihte buohcciviesut, NAV, Stáhta</p>
    <p>geaidnodoaimmahat jna.</p>
    <p>Lea fylkkaráđđi Odd Eriksen gii gieđahallá ovttasbargosoahpamuša mii lea Sámedikkiin, ja fylkkahálddahusa oaivil lea ahte dál soahpamuš lea dievaslaččat lihkostuvvan. Giellaplána lea dehálaš bargoneavvu dán ovttasbargosoahpamušas ja lea maid dehálaš instrumeanta geavaheddjiide. Plána doaibmá bures jođiheddjiid dásis ja das lea buorre coakci. Buot sámi áššiin ja doaimmain galgá leat coakci ovttasbargosoahpamušas, ja sámegiella váldojuvvo</p>
    <p>obbaáiggi vuhtii plánabarggus (fylkkaplána, RUP, riikkaidgaskasaš barggut, nuoraidbarggut</p>
    <p>jna.). Hálddahusa ipmárdusa mielde leat fylkkasuohkana iežas ulbmilat Sámedikki ulbmiliid mielde go geahččá guovttegielatvuođa doarjagiidda, ja  fylkka mihttomearri lea šaddat buoremus fylkkasuohkaniin sámi gažaldagain.</p>
    <p>Nordlándda fylkkasuohkanis leat unnán ruđat maid sáhtášii geavahit bargguide mat gusket</p>
    <p>davvisámegillii ja lullisámegillii, vaikko vel Nordlándda fylkkas leat ge buot diet golbma</p>
    <p>giela. Dát ii leat fylkkahálddahusa mielas riekta, danin go Nordlándda fylkkasuohkanis leat geatnegasvuođat julevsámegiel guvlui, ja seammás lea maid ovddasvástádus gozihit lullisámegiela Árbordis ja davvisámegiela Evenáššis.</p>
    <p>2007:s geavahii Nordlándda fylkkasuohkan sullii 10 mill. ruvnno sámi ovddidandoaimmaide. Ovttasbargosoahpamuš ruhtaduvvo dábálaš ruhtademiin, muhto giellaruđaid haga livččii miha heajut dilli, go eai sáhtáše čađahit nu ollu doaimmaid, vaikko liikká livčče gal ruđat sámi doaimmaide. Guovttegielatvuođa doarjagat leat čalmmustahttán sámivuođa ja luvvejit</p>
    <p>maiddái eará báikkiin doarjagiid.</p>
    <p>Beaivválaččat oažžu fylkkasuohkan áibbas unnán oktavuođaid sámegillii. Dan dili birra cealká hálddahus ná:</p>
    <p>
      <em type="italic">” Olbmuin ii leat doarvái oadjebasvuohta hupmat sámegiela – danin sii dárustit. Dát govvida veaháš dan makkár árvu sámegielas lea.”  </em>
    </p>
    <p>Hálddahusa mielas eai leat njuolggadusat mat gusket doarjagiid geavaheapmái doarvái</p>
    <p>dárkilit. Nordlándda fylkkasuohkan ohcala čielgasit láidestemiid ja sis leamaš lagas gulahallan Sámedikkiin ruđaid geavaheami birra. Lea ipmárdus dasa ahte giellaruđaid ii sáhte atnit dábálaš jođihangoluide. Árvvu mielde atnet sii 20%  virggi hálddašit doarjagiid. Raportačállima sii barget seammaládje go eará stáhta doarjagiid ge raporterejit, ja dat lea sin mielas dábálaš bargu, muhto galggašii leat raportamálle mas boahtá ovdan maid Sámediggi háliida ahte raporta galgá sisttisdoallat. Fylkkasuohkan ii leat ožžon ruovttoluottadieđuid</p>
    <p>raporttaide ja cealká ahte dan sii váillahit.</p>
    <p>Mii guoská dasa ahte movt boahtteáiggis vejolaččat sáhtášii rievdadit juohkineavttuid, cealká fylkkasuohkan ahte jus eavttuid galgá rievdadit, de ferte maid ulbmiliid rievdadit.</p>
    <p>Fylkkasuohkan cealká maid ahte leat stuora erohusat suohkanis suohkanii hálddašanguovllus,</p>
    <p>ja daid erohusaid ferte juohkimis vuhtiiváldit. Njuolggadusat mat čilgejit geavaheami fertejit</p>
    <p>leat áibbas čielgasat dan ektui ahte maid sáhttá bidjat <span type="quote">”sámegiela”</span> vuollái. Ferte čielgaseappot</p>
    <p>daddjot masa doarjaga ii sáhte geavahit.</p>
    <p><em type="bold">Čoahkkáigeassu  </em>Nordlánda lea áidna julevsámi fylkkasuohkan hálddašanguovllus.<em type="bold"> </em></p>
    <p>Fylkkasuohkan lea leamaš hálddašanguovllus mielde 2 maŋemus jagi dan viđa jagis dan áigodagas mii dán árvvoštallamii lea vuođđun. Danin lea stuora oassi doarjagiin geavahuvvon álggahanbargguide. Dasa lassin lea geavahuvvon ruhta doaimmaide mat leat čadnon</p>
    <p>giellaláhkii, ja maiddái kultuvrralaš ja movttiidahttin doaimmaide.</p>
    <p>Nordlánddas lea maid davvisámegielat ja lullisámegielat álbmot, ja das ferte leat váikkuhus</p>
    <p>doarjagiid juohkimis. Sávvet eanet dárkilit njuolggadusaid mat čilgejit giellaruđaid geavaheami, ja ferte maid čilgejuvvot masa doarjaga ii sáhte geavahit.</p>
    <p>
      <em type="bold">4.11   Sámediggi </em>
    </p>
    <p>Dán árvvoštallamii lea Sámediggi maid addán dieđuid makkár vásáhusat sis leat giellaruđaiguin ja daid geavahemiin. Dat dieđut leat čohkkejuvvon dán kapihttalii.</p>
    <p>Sámediggi mátkkoštii doarjjavuostáiváldiid mielde 2008 čavčča, ja oinnii ahte suohkanat geavahit doarjagiid iešguđetládje, muhto eanas suohkaniin leat doaimmat/plánat giela nanusmahttimii. Muhtun suohkanat fállet sámegillii bálvalusaid ja earát geavahit fas</p>
    <p>doarjagiid sámegiela nannemii.</p>
    <p>Sámediggi jearrá ahte sáhttá go son sámegiela nanusmahttima gohčodit dakkár lassigollun</p>
    <p>nugo ulbmiliin lea oaivvilduvvon. Sámediggi lea oaidnán ahte eatnasat geavahit doarjagiid:</p>
    <p>dulkonbálvalusaide, jorgalemiide, almmuhemiide ja galbemiidda. Muhtumat juolludit doarjaga prošeaktaruhtan siskkáldasat suohkanis/fylkkasuohkanis. Sámediggi lea ipmirdan ahte muhtumiid mielas sáhttet 30% suohkana bálkágoluin rehkenastojuvvot</p>
    <p>guovttegielatvuođa lassigollun. Muhto Sámedikki bealis eai liiko nu bearehaga dasa ahte doarjagat geavahuvvojit dábálaš jođihangoluid gokčamii. Sámedikki dieđuid mielde lea muhtun suohkaniin dakkár ortnet ahte sáhttet ohcat doarjagiid suohkana siste.</p>
    <p>Sámediggi ipmárdusa mielde lea suohkaniin diehtu doarjaga ulbmiliid birra ja muhtun suohkaniin lea olles organisašuvdna dáin bargguin, muhto nu ii leat buot suohkaniin.</p>
    <p>Sámediggi vásiha ahte ođđa suohkanat leat eanet áŋgirat gozihit dan ovddasvástádusa mii sis</p>
    <p>lea doarjagiid geavaheami ektui go earát.</p>
    <p>Sámediggi duođašta ahte doarjaga geavaheami eavttut leat nuppástuvvan Sámedikki politihkalaš mearrádusaid mielde. Muhtun suohkaniid mielas leat eavttut beare láivát ja danin lea váttis diehtit movt galgá raportta čállit, muhto Sámediggi ii hálit stivret suohkaniid jur bienasta bitnii. Sámedikki hálddahusas leat oaidnán ahte lea veaháš siskkáldas <span type="quote">”nákkáhallan”</span> giellaruđaid alde suohkaniid gaskkas.</p>
    <p>Sámediggi dieđiha ahte sii gáibidit bušeahta ja plánaid doarjagiid geavaheapmái. Muhtun</p>
    <p>suohkaniin leat plánat ja strategiijat doarjaga geavaheapmái, muhto plánaid bistevašvuohta lea iešguđetlágan. Sámedikki oainnu mielde leat dát plánat ja ulbmilat oalle muddui daid ulbmiliid mielde maid Sámediggi lea bidjan doarjagii.</p>
    <p>Sámediggi lea sávvan eanet konkrehtalaš raporttaid, muhto ii leat leamaš politihkalaš dáhttu <span type="quote">”ráŋggáštit”</span> suohkaniid mat eai deavdde raporterengáibádusaid. Muhto juolludanreivvet gal leat dađistaga biddjojuvvo garrasit gieđahallama vuollái. 2005:s ja 2006:s gieđahalai Giellastivra raporttaid áššin, muhto dan maŋŋá lea leamaš Sámediggeráđđi mii meannuda raporttaid áššin. Ii gávdno oktasaš málle dasa movt suohkanat/fylkkasuohkanat galget doarjagiid raporteret.</p>
    <p>Ollugiin leat dat oaivil ahte guovttegielatvuođa doarjagat veahkehit nanusmahttit giela, ja politihkkáriin leat iešguđetlágan oaivilat dasa makkár doaimmaide lea dárbu vai joksá mihttomeriid. Miellaguottuiguin lea dehálaš bargat ja dakkár doaimmat leat geavaheami</p>
    <p>eavttuid mielde. Seamma guoská maid álbmoga giellaoahpaheapmái. Ja dohkkehuvvo maid</p>
    <p>ahte gielladoarjaga geavahit addit bálkálasáhusa sámegielagiidda, ja ahte addojuvvojit giellaruđat giellaguovddážiidda mat leat dehálaš  guovttegielatvuođa bargoneavvut <span type="quote">”ravdasuohkaniin”</span>.</p>
    <p>Sámedikki hálddahusa dieđuid mielde leat lágiduvvon čoahkkimat gaskal sadjásaš presideantta ja suohkaniid hálddahusaid. Dát leat jahkásaš čoahkkimat.</p>
    <p>Sámediggi ieš geavaha sullii seamma ollu dán doarjaga hálddašeapmái go daid eará doarjagiidda maid Sámediggi juolluda, muhto dán doarjaga eavttut ja dat ahte lea nu unnán konkrehta, dahká dan váddáseabbon hálddašit. Ovdáneapmi manná aŋkke dan guvlui ahte geavahuvvojit eanet návccat doarjaga hálddašeapmái, danin go sihke politihkkáriin ja medias lea eanet ja eanet beroštupmi dán doarjaga geavaheapmái, ja go seammás bohtet maid eanet suohkana ortnegii mielde.</p>
    <p>Doarjja lea juolluduvvon seamma juohkinčoavdaga mielde 2003-2007 áigodagas. Muhto juolludeami eavttut leat rievdadallan. Sámedikki oaivila mielde lea vejolaš daid eavttuid buoridit nu ahte šaddet dárkileappot, ja lea maid vejolaš buoridit ulbmiliid. Sámediggi lea dovddahan ahte ii sáhte vaikko man guhká juohkit doarjaga dáid eavttuid vuođul mat dál leat.</p>
    <p>Eará čuolbma lea dat ahte jus suohkaniidda mearriduvvojit ođđa doaimmat, de fertejit sámi suohkanat daid doaimmaid maid čađahit guovtti gillii. Dát berre dagahit dan ahte doarjja maid lasihuvvo. Sámediggi oaivvilda ahte ferte árvvoštallat dárbbašit go suohkanat jur buot osiid doarjagis raporteret.</p>
    <p>Buoremus dáinna ortnegiin lea Sámedikki hálddahusa mielas dat ahte dat čalmmustahttá sámegiela sámi álbmogii.</p>
    <p>
      <em type="bold">4.12  Gažadaniskkadeapmi </em>
    </p>
    <p>Gažadaniskkadeapmi  čađahuvvui dan várás ahte čohkket lassidieđuid daid dieđuide mat juo ledje gávdnamis ja vai sáhttit ráhkadit álkis kvantitatiiva analysaid ja gráfalaš sárgumiid. Muhtun gažaldagat ledje seammaláganat go dat mat leat jearahallanguidas. Muđui čujuhuvvo 1.4.3. kapihttalii mii lea iskkadeami čađaheami ja metoda birra.  Ollu gažaldagain lei vejolaš válljet makkár ceahkkái vástida, skálas mii manná 1 rájes 5 rádjái.</p>
    <p>
      <em type="bold">1. oassi  – Ulbmilat </em>
    </p>
    <p>Gažaldahkii ahte man dásis guovttegielatvuođa doarjagat leat veahkehan ovddidit sámegiela suohkaniin/fylkkasuohkaniin, lei gaskamearálaš árvu vástádusain 4,4 ja bealli vástidii  ” hui</p>
    <p>ollu” dán gažaldahkii. Čállojuvvo maid ollu mearkkašeamit, earet eará dan ahte doarjagat leamaš hui dehálaččat dan ektui ahte leat čalmmustahttán sámegiela hálddahusas ja beaivválaš bargguin. Vástádusaid oaidná govadusas dás vuolábealde.</p>
    <p>
      <em type="bold">Govadat 1 </em>
    </p>
    <p>Geahča gažadanskovi mildosiin dán raportta maŋemus siidduin.</p>
    <p>Gažaldahkii ahte man muddui guovttegielatvuođa doarjagat veahkehit suohkana/fylkkasuohkana áimmahuššat daid geatnegasvuođaid mat leat sámelága giellanjuolggadusain, lei gaskamearálaš árvu vástádusain 4,4. Mearkkašemiin oaidnit ahte doarjagat leamaš áibbas mearrideaddjin iešguđetlágan gielladoaimmaid álggaheapmái. Vástádusaid oaidná govadusas dás vuolábealde.</p>
    <p>
      <em type="bold">Govadat 2 </em>
    </p>
    <p>Gažaldahkii ahte man muddui suohkan/fylkkasuohkan oaivvilda ahte suohkana/ fylkkasuohkan hálddahusat ja bálvalusat čuvvot sámelága giellanjuolggadusaid, lei gaskamearálaš árvu 3,8, ja bealis vástádusain lea 3. Ii oktage leat vástidan vuollelii go 3. Vástádusat leat gráfalaččat ordnejuvvon govadussii dás vuolábealde.</p>
    <p>
      <em type="bold">Govadat 3 </em>
    </p>
    <p>Mii guoská dasa mii suohkana/fylkkasuohkana mielas lea oppalohkái deháleamos bargu dan</p>
    <p>ektui ahte deavdit daid ulbmiliid mat Sámedikkis leat guovttegielatvuođa doarjagiidda, de</p>
    <p>namuhit ollugat ekonomalaš váikkuhangaskaomiid. Earret dan, de namuhit:</p>
    <p>   Sámegiela ealáskahttit ja oainnusindahkat almmolaš hálddahusas    Ásahit gielladoaimmaid ja buriid miellaguottuid</p>
    <p>   Buot dieđut galget maid leat sámegillii     Muhttálaš mearit ulbmiliid olaheapmái, main vuhtiiváldet gielladili suohkanis/fylkkasuohkanis     Ahte lea sámegielmáhttu go galget fállat bálvalusaid     Bargat buoridit struktuvrra nu ahte láhččojuvvo dilli nannet ja ovddidit sámegiela</p>
    <p>Gažaldahkii ahte makkár dilálašvuohta sáhttá leat mii hehtte suohkana/fylkkasuohkana joksamis daid ulbmiliid maid Sámediggi lea bidjan guovttegielatvuođa doarjagiidda, vástidit máŋga suohkana maiddái dákko ahte ii leat doarvái ruhta čađahit doaimmaid maid háliidivčče. Eará hehttehussan namuhit:</p>
    <p>   Geavaheami čanastagat ja gáržžideamit     Eai leat muhttágis njuolggadusat- buot suohkanat biddjojuvvojit <span type="quote">”dássálaga”</span>     Váilevaš gelbbolašvuohta ja bargit     Miellaguottut ja ruohtasnuvvan eahpideaddji vuoigŋa álbmogis     Dieđut guovddáš dásis dušše dárogillii     Váilevaš ipmárdus dasa ahte guovttegielatvuohta lea oassi ollislaš doaimmas, ii ge leat dušše juoga mii lea earenoamáš.</p>
    <p><em type="bold">2. oassi - Otná dilli  </em>Gažaldahkii ahte man muddui gávdnojit suohkanis dokumeanttat, plánat, mearrádusat ja áššečilgemat ja eará suohkandokumeanttat sámegillii, lea vástádusaid gaskamearri 2,33, ja vástádusat juohkásit jámma gaskal 1 ja 4. Mearkkašemiin čállet ahte go dokumeanttat eai leat sámegillii, de váldosivva dasa lea váilevaš giellamáhttu dahje ahte suohkanstivra lea mearridan ahte eai galgga geavahit giellaruđaid jorgalit áššečilgehusaid ja mearrádusaid. </p>
    <p>Vástádusat leat ordnejuvvon govadussii dás vuolábealde.</p>
    <p>
      <em type="bold">Govadat 4 </em>
    </p>
    <p>Suohkanat/fylkkasuohkanat leat maid vástidan gažaldahkii ahte man ollu sii leat geavahan</p>
    <p>guovttegielatvuođa ruđaid daid sátnádusaid mielde mat leat sámelágas, nugo jorgalemiide,</p>
    <p>almmuhusaide, sámegillii vástidit jna. Gaskamearri lea 4,22, okta geas lea jerrojuvvon lea vástidan <span type="quote">”in dieđe”</span>. Mearkkašeamit maid ollugat leat čállán dán gažaldahkii lea <span type="quote">”lea láhččojuvvon dilálašvuohta dasa ja mii leat geahččalan dan áimmahuššat oalle bures, muhto dat lea heivehuvvon duohta dárbbuide”</span>. Vástádusat leat gráfalaččat ordnejuvvon govadussii</p>
    <p>dás vuolábealde.</p>
    <p>
      <em type="bold">Govadat 5 </em>
    </p>
    <p>Bivddiimet suohkaniid muitalit galle bargi leat sámegielagat guđege ossodagas, gallis hupmet sámegiela ja gallis máhttet čállit sámegillii, ja man ollu bargit ossodagas leat oktiibuot (oahpaheaddjit ja mánáidgárddiid bargit eai leat mielde). Suohkaniid logut leat veaháš</p>
    <p>eahpesihkkarat, muhto liikká oaidná loguin oalle muddui dan makkár dilli lea, go geahččá čálalaš ja njálmmálaš sámegielmáhtu dan ektui man galle bargi ossodagas leat oktiibuot.   Vástádusat leat ordnejuvvon tabellii dás vuolábealde.</p>
    <p>
      <em type="bold">Tabealla 1 </em>
    </p>
    <p> <em type="bold">Teknihkalaš Dearv/sosiála Bajásš/kultuvra Guovddášháld </em> <em type="bold">Č N O Č N O Č N O Č N O </em></p>
    <p><em type="bold">Porsáŋgu </em>            <em type="bold">Unjárga </em>            <em type="bold">Kárášjohka </em>            <em type="bold">Guovdag. </em>            <em type="bold">Deatnu </em>            <em type="bold">Gáivuotna </em>            <em type="bold">Divttasv. </em>            </p>
    <p>
      <em type="bold">Č=čálalaš, N=njálmmálaš, O=oktiibuot bargit  </em>
    </p>
    <p>
      <em type="bold">3. oassi - Doarjagiid geavaheapmi  </em>
    </p>
    <p>Gažaldahkii ahte man stuora oassi guovttegielatvuođa doarjagis lea geavahuvvon iešguđetlágan doaimmaide ja man ollu suohkanat leat ollislaččat golahan guovttegielatvuhtii áigodagas 2003- 2007 (earret oahpaheddjiid ja mánaidgárddiid bargiid bálkkáid), vástidit suohkanat nu iešguđetládje, sihke doarjagiid hámi ja sturrodaga ektui, ahte vástádusaid ii sáhte geavahit buohtastahttimii.</p>
    <p>Porsáŋggu gielda čállá earet eará ahte sii eai sáhte diekkár dieđuid ovdanbidjat, danin go sis ii leat dakkár kontoplána masa daid dieđuid sáhttá deavdit. Danin mii leat válljen ahte eat oba váldde ge mielde dáid gažaldagaid vástádusloguid.  Suohkanat leat ieža dadjan ahte logut maid sii leat sádden, leat eahpesihkkarat. Muhto muhtun suohkanat gal čállet ahte <span type="quote">”lea áibbas čielggas ahte juolludeamit stáhtas oktiibuot eai oppanassiige govčča daid ollislaš goluid mat suohkanis leat guovttegielatvuhtii”</span>.</p>
    <p>
      <em type="bold">4. oassi – Raportačállima birra  </em>
    </p>
    <p>Gažaldahkii ahte man muddui suohkan/fylkkasuohkan oaivvilda iežaset deavdán Sámedikki raportačállin gáibádusa 2003 rájes 2007 rádjái, vástidit eatnasat ahte dan sii gal leat buore</p>
    <p>muddui dahkan. Gaskamearri lea 4,71. 3 vástideaddji vástidedje <span type="quote">”in dieđe”</span>. Vástádusat leat</p>
    <p>ordnejuvvon govadussii dás vuolábealde.</p>
    <p>
      <em type="bold">Govadat 6 </em>
    </p>
    <p>Gažaldahkii ahte man muddui Sámediggi lea čuovvolaš raporttaid maid sii leat sádden, leat buot 10 ásahusa vástidan, muhto 5 dain leat vástidan <span type="quote">”in dieđe”</span> ja gaskamearri lea 2,2. Eanas</p>
    <p>kommentárain oaidnit ahte leamaš unnán čuovvoleapmi Sámedikki bealis. Okta suohkan</p>
    <p>cealká ahte <em type="italic"><span type="quote">”Sámediggi lea leamaš hui duhtavaš raportačállimiin”</span>, </em>ja okta eará suohkana ges </p>
    <p>cealká <em type="italic"><span type="quote">”mii leat ožžon láivát čilgejuvvon moaitámuša Sámedikkis”</span>.</em> Vástádusat leat </p>
    <p>ordnejuvvon govadussii dás vuolábealde</p>
    <p>
      <em type="bold">Govadat 7 </em>
    </p>
    <p>Gažaldahkii ahte makkár vejolaš hástalusaiguin suohkanat/fylkkasuohkanat leat deaividan raportačállima oktavuođas, masa maid gullá dávjilvuohta, hápmi etc. leat 5:s vástidan <span type="quote">”in dieđe”</span>. Muđui leat kommenteren ovdamearkkadihte:     Dávjilvuohta ja hápmi lea OK     Áigemearit leat veaháš ipmašat, rehketdoallu galggai sáddejuvvot ovdal go rehketdoallojahki lei loahpahuvvon     Unnán dieđut ovdagihtii omd. eavttuid rievdamiid birra</p>
    <p>
      <em type="bold">5. oassi – Guovttegielatvuođa doarjagiid juohkima birra  </em>
    </p>
    <p>Gažaldahkii ahte man muddui suohkan/fylkkasuohkan dovdá Sámedikki eavttuid maid mielde rehkenasttii guovttegielatvuođa doarjagiid gaskal 2003 ja 2007, lea vástádusaid gaskamearri</p>
    <p>4,14. Golbma vástideaddji vástidit  <span type="quote">”in dieđe”</span>. Vástádusat leat ordnejuvvon govadussii dás</p>
    <p>vuolábealde</p>
    <p>
      <em type="bold">Govadat 8 </em>
    </p>
    <p>Gažaldahkii ahte makkár eavttut suohkana/fylkkasuohkana mielas berrejit leat vuođđun guovttegielatvuođa doarjagiid juohkimii, jus dáid doarjagiid dálá rehkenastinvuođđu galgá rievdaduvvot, oaččuimet iešguđetlágan vástádusaid, earet eará:</p>
    <p>   Mii leat duhtavaččat dálá eavttuiguin     Doarjagat berrejit adnot buhtis gielladoaimmaide ja eai eará prošeavttaide maid navdet nannet sámegiela     Juolludeapmi berre dahkkot bušeahta vuođul     Doarjagiid ferte sáhttit atnit eanet suohkaniid iežaset dárbbuid mielde     Sámegiela ja kultuvrra árvvu ferte vuhtiiváldit, giela ja kultuvrra ovddideamis leat iešguđetlágan eavttut     Ferte deattuhit vuođđogoluid mat leat seammaláganat juohke suohkanis     Ásahit bissovaš vuođđoruhtadanortnega (sullii 50 % rámmas), masa ii dárbbaš raportta čállit.</p>
    <p>Maŋemus gažaldagas bivdit suohkana/fylkkasuohkana evttohit movt sáhtášii ortnega rievdadit/buoridit vai guovttegielatvuođa doarjaga geavaheapmi šattašii buoret ja eanet ulbmillaš. Vástádusain gávdnat čuovvovaš mearkkašemiid:</p>
    <p>   Čielgasit njuolggadusaid mat dadjet ahte doarjagiid galgá atnit gielladoaimmaide, buoret bearráigeahčču ja ráŋggáštanvejolašvuođat     Nu guhká go nagodit deavdit nannet sámegiela ja kultuvrra gáibádusa, de berrejit leat unnimus lági mielde gáržžideamit    Galgá deattuhit vuođđogoluid mat leat buot suohkaniin     Ferte fátmmastit dan ahte sámegiela dilli lea nu iešguđetlágan suohkanis suohkanii hálddašanguovllus.</p>
    <p>
      <em type="bold">5 Árvvoštallamat </em>
    </p>
    <p>
      <em type="bold">5.1   Sámedikki ulbmilat  </em>
    </p>
    <p>Juolludanreivve ulbmila sátnádat lea ahte galgá bisuhit, nannet ja ovddidit sámegiela geavaheami almmolaš hálddahusas. Bajemusdási mihttomearri lea ahte suohkanhálddahus áiggi mielde galgá šaddat doaibmi guovttegielat, gos sámegiella ja dárogiella leat seammaárvosaš gielat suohkana bálvalusain. Okta ulbmiliin lea maid ahte doarjja galgá sihkkarastit eaŋkilolbmuid rivttiid sámelága giellanjuolggadusaid olis. Maŋemus jagi árvvoštallanáigodagas, 2007, lea ulbmil čadnon dušše sámelága gáibádusaide ahte galgá leat guovttegielat báikkálaš ja fylkkasuohkandási hálddašeapmi. Gielladoarjjaortnet lea áibbas guovddáš váikkuhangaskaoapmi man olis suohkanat sáhttet deavdit sámelága giellagáibádusaid.</p>
    <p>Okta gažaldat masa Sámediggi háliidii vástádusa dán árvvoštallama oktavuođas, lea ahte leat go guovttegielatvuođa doarjagat váikkuhan dasa ahte sámegiela geavaheapmi lea ovdánan. Diekkár eaktu ii sáhte leat ulbmiliid áigumuša mielde, jus hui garrasit dulko doarjjaortnega ulbmiliid. Dat gažaldat ahte lea go gielladoarjja váikkuhan dasa ahte sámegiela geavaheapmi lea lassánan, čujuha ge dasa ahte Sámedikkis lea eará ulbmil doarjjaortnegiin go dušše buhtis hálddašanbealli; namalassii ahte doarjja galgá leat veahkkin sámegiela ovddideamis oppalaččat.  Muhto sámelága njuolggadusaid sátnádeapmi gal lea bealátkeahttá dan dáfus ahte doppe ii geažuhuvvo ahte ulbmil lea ovddidit, mii mearkkaša lasihit, sámegiela geavaheami almmolaš hálddašeamis. Dain njuolggadusain nannejuvvo baicca ahte ovdamearkkadihte galgá leat vejolaš vástidit sámegillii. Jus geahččá dušše sámelága giellanjuolggadusaide, de leat doarjaga ulbmilat áššáiguoskit ja čorgadat. Muhto doarjjaortnega juolludeamibarggut leat aŋkke rievdan ja leat ožžon viidát sisdoalu. Raporteremat suohkaniin/fylkkasuohkaniin ja gulahallan mii leamaš Sámedikki ja suohkaniid/fylkkasuohkaniid gaskka, čájehit ollu ovdamearkkaid dasa ahte lea sávahahtti ahte doarjagat galget váikkuhit oppalaččat sámegiela ja kultuvrra ovddideapmái. Ja suohkanat/fylkkasuohkanat leat ge geavahan doarjagiid ollu doaimmaide</p>
    <p>mat eai jur njuolga leat čadnon sámelága giellanjuolggadusaide, nugo ovdamearkkadihte kulturdoaimmat, identitehtaásaheaddji ja miellaguottuide gullevaš doaimmat.</p>
    <p>Dat ahte ulbmil ipmirduvvo nu máŋggaládje, boahtá maid ovdan go suohkanat galget muitalit</p>
    <p>man láhkái doarjagat leat váikkuhit dasa ahte sii nagodit deavdit Sámedikki ulbmiliid. Ollu suohkanat namuhit dán oktavuođas <span type="quote">”váikkuhit buriid miellaguottuid”</span>, seammás go dáhtoše ahte doarjja galggašii heivehuvvot nu ahte vuhtiiváldá guđege suohkana/fylkkasuohkana gielladili. Dát boahtá vel eanet ovdan go suohkanat/fylkkasuohkanat dovddahit ahte mii lea</p>
    <p>mii sin hehtte joksamis mihttomeari, ja go sii háliidit eanet muhttálaš njuolggadusaid mat</p>
    <p>vuhtiiváldet <span type="quote">”sámivuođa”</span>. Ovdamearkan dasa leat álbmoga miellaguottut ja ruohtasnuvvan</p>
    <p>eahpádusat. Eará momeanttat mat váikkuhivčče dasa ahte joksá mihttomeari, lea ahte láhččojuvvo dilli nu ahte buorebut sáhttá nannet ja ovddidit giela. Maiddái giellamáhttu ja giela oainnusindahkan lea dehálaš.</p>
    <p>Danin ferte ge árvvoštallat dan ahte man muddui suohkanat/fylkkasuohkanat leat deavdán daid ulbmiliid maid Sámediggi lea bidjan doarjagiidda, ulbmila ektui mas daddjo ahte bisuhit,</p>
    <p>nannet ja ovddidit sámegiela ja kultuvrra, ja deavdit sámelága gáibádusaid. Maŋemus</p>
    <p>namahuvvon ulbmil lea ge dat mii lea guovttegielatvuođa doarjagiid geavaheami ulbmila mielde, go hui streaŋgát dan ulbmila dulko. Go galgá árvvoštallat leat go olahan ulbmila, de lea hástalussan goappešat oktavuođain earet eará dat ahte mihttomearit eai leat</p>
    <p>operašunerejuvvon; mii mearkkaša ahte ii leat daddjon mihkkege dan birra movt ulbmiliid joksama galgá árvvoštallat dahje goas sáhttá dadjat ahte lea joksan ulbmila. Jus juste diesa ii gidde beroštumi, de sáhttá nannet ahte doarjjaortnet lea váikkuhan buori guvlui, dan ektui ahte joksat ulbmiliid maid Sámediggi lea bidjan doarjagii, nugo dat leat sátnáduvvon</p>
    <p>juolludanreivviin.</p>
    <p>Dán árvvoštallama čohkkejuvvon dieđuid vuođul lea ge áigeguovdil jearrat ahte galgá go leat juo hui viiddis ulbmil, vai suohkanat/fylkkasuohkanat ieža sáhttet geavahit doarjaga dan gielladili mielde mii guđege suohkanis lea, vai galggašii go Sámediggi ráhkadit dakkár ulbmila mii lea juohke suohkana váste, namalassii ahte Sámediggi <span type="quote">”goarru”</span>  njuolggadusaid juohkehačča mielde. Sámedikki gáibádus ahte suohkanat/fylkkasuohkanat galget ráhkadit giellaovddidanplána čájeha ahte háliidit eanet plánejuvvon giellabarggu. Juolludanreivviid sátnádagat čájehit maid ahte áiggi mielde leat šaddagoahtán eanet sávaldahkan čalmmustahttit man muddui leat nagodan deavdit sámelága giellanjuolggadusaid gáibádusaid.</p>
    <p><em type="bold">5.1.1 Lea go doarjja váikkuhan ovddidit sámegiela geavaheami?  </em>Sihke raporttain, jearahallamiin ja gažadaniskkadeamis boahtá čielga vástádus dán gažaldahkii. Ollu dain čađahuvvon doaimmain leat eahpikeahttá váikkuhan sámegiela ovddideapmái.  </p>
    <p>Gažadaniskkadeamis lei vástádusaid gaskamearri 4,4 skálas gaskal 1 – 5, dan oasis mas suohkanat galget čállit man muddui doarjja lea leamaš veahkkin dasa ahte nannet sámegiela geavaheami. Ja eai čađahuvvon doaimmat leat nannen dušše giela, dat leat maid</p>
    <p>oainnusindahkan sámi kultuvrra. Dieđuin maid iskkademiin oaččuimet, oaidnit maid ahte gielladoarjagat lea eaktun dasa ahte oba sáhttet ge čađahit daid bargguid maid leat čađahan. Almmá guovttegielatvuođa doarjagiid haga livčče arvat unnit doaimmat čađahuvvon. Muhtun</p>
    <p>suohkanat vástidit ahte sii eai oba livčče ge geavahan ruđaid gielladoaimmaide jus eai oččoše giellaruđaid. Adnojuvvo maid buorrin go doarjagat leat dahkan vejolažžan álggahit guhkesáigásaš ulbmillaš plánenbarggu sámegiela nannema ja giela geavaheami dáfus. Muhto mii oaidnit stuora erohusaid sámi guovddášguovllu (Kárášjoga ja Guovdageainnu) ja daid eará suohkaniid (<span type="quote">“ravdasuohkaniid”</span><span type="quote">”) gaskkas. Ravdasuohkaniin hupmet dan birra ahte leat ”ásahan buoret ipmárdusa”</span>, <span type="quote">”ožžon buoret dohkkeheami”</span>, <span type="quote">”ožžon sámegiela eanet oidnosii”</span>, <span type="quote">”nannen identitehta ja movttáskahttán”</span>  ja <span type="quote">”váikkuha miellaguottuide”</span>. Kárášjogas ja Guovdageainnus namuhit maid movttáskahttima ja miellaguottuid, muhto dáin suohkaniin čalmmustahttet eanet dan ahte viidáseappot fievrredit ja ovdánahttet guovttegielatvuođa mii juo lea servodagas. Fylkkasuohkaniid dilli sulastahttá eanet ravdasuohkaniid dillái, doppe</p>
    <p>hubmojuvvo maid ollu dan birra ahte ferte olbmuid miellaguottuiguin bargat go galgá nannet</p>
    <p>sámegiela geavaheami.</p>
    <p><em type="bold">5.1.2 Sámelága giellanjuolggadusaid geatnegasvuođat  </em>Leat earenoamážit §§ 3-2 ja 3-3 sámelágas maid vuođul leat árvvoštallan dan maid suohkanat ja fylkkasuohkanat leat bargan, muhto maiddái § 3-5, mii čilge makkár viiddiduvvon vuoigatvuođat leat atnit sámegiela dearvvašvuođa- ja sosiálasuorggis. Gažadaniskkadeapmi čájeha skálas gaskal 1- 5 ahte vástádusaid gaskamearri lea 3,8, go suohkanat/fylkkasuohkanat árvvoštallet man muddui sii áimmahuššet iežaset geatnegasvuođaid. Kárášjogas ja Guovdageainnus vástidit 5 dán gažaldahkii, ja sii devdet maid buori muddui geatnegasvuođaid maid § 3-5 čilge. Ravdasuohkanat dieđihit ahte sii buori muddui devdet geatnegasvuođaid mat gusket dasa ahte lea vuoigatvuohta oažžut vástádusa sámegillii sihke čálalaččat ja njálmmálaččat go váldet oktavuođa <span type="quote">”orgána kantuvrrain”</span>, muhto leat ovdamearkkadihte muhtun suohkanskovit mat eai gávdno sámegillii. Njálmmálaš oktavuođat sámegillii <span type="quote">”olggobealde orgána kántuvrra”</span> vástiduvvojit eanas sámegillii Kárášjogas ja Guovdageainnus. Eará suohkaniin gal dat ii báljo dáhpáhuva. Fylkkasuohkaniid dilli lea sullii </p>
    <p>seammaládje go ravdasuohkaniid dilli. Loahppaárvvoštallan, man vuođđun leat jearahallamat ja gažadaniskkadeamit, lea ahte suohkanat ieža celket ahte sii eai deavdde sámelága giellanjuolggadusaid gáibádusaid oalát, earret Guovdageaidnu, Kárášjohka ja Romssa</p>
    <p>fylkkasuohkan.</p>
    <p>Mii áigut maid geassit ovdan čuolmmaid mat leat čadnon sámelága giellanjuolggadusaid § 33, 1. čuoggái:</p>
    <p><em type="italic">§ 3-3. Vuoigatvuohta oažžut vástádusa sámegillii  Sus gii sámegillii váldá oktavuođa báikkálaš almmolaš orgánain mii lea hálddašanguovllus, lea vuoigatvuohta oažžut vástádusa sámegillii  Dát ii dattege gusto go njálmmálaččat váldojuvvo oktavuohta virgeolbmuin guhte lea doaibmamin eará sajis go orgána kantuvrras.  Sus gii čálalaččat váldá oktavuođa guovllu almmolaš orgánain mii lea hálddašanguovllus, lea vuoigatvuohta oažžut vástádusa čálalaččat sámegillii. Gonagas sáhttá earenoamáš dáhpáhusain čoavdit guovllu almmolaš orgánain dán gáibádusa.</em> </p>
    <p>Min čohkkejuvvon dieđut čájehit ahte čálalaš oktavuođat sámegillii vástiduvvojit sámegillii. Njálmmálaš oktavuođat sámegillii <span type="quote">”orgána kantuvrras”</span> vástiduvvojit eanas sámegillii. Suohkaniin gos sámegielas lea buorre coakci, vástidit maiddái njálmmálaš oktavuođaid <span type="quote">“olggobealde orgána kantuvrra”</span> sámegillii. Dáin suohkaniin leat eanas njálmmálaš oktavuođat sámegillii, ja danin lea lunddolaš daid vástidit sámegillii, dat lea buorre vuohki movt fállat bálvalusaid álbmogii.</p>
    <p>Dáin suohkaniin leat ge maid oallugat suohkana hálddahusas geat máhttet hupmat sámegiela.</p>
    <p>Guovttegielatvuođa doarjjaortnet lea vuođustuvvon sámelága giellanjuolggadusaide, ja danin lea ge njálmmálaš bálvalusfállan <span type="quote">”olggobealde orgána kantuvrra”</span> veaháš olggobealde dan masa doarjja lea jurddašuvvon. Sámediggi lea juolludanreivvestis cealkán ahte doarjja galgá</p>
    <p>sihkkarastit eaŋkilolbmuid rivttiid sámelága giellanjuolggadusaid ektui. Eaŋkil olbmos ii leat vuoigatvuohta oažžut vástádusa sámegillii <span type="quote">”olggobealde orgána kantuvrra”</span>. Danin lea ge doarjaga geavaheapmi njálmmálaš bálvalusaide <span type="quote">”olggobealde orgána kantuvrra”</span>, maiddái veaháš olggobealde ulbmiliid.</p>
    <p>Muhto Sámediggi lea juolludanreivvestis maiddái cealkán ahte juolludeamit galget adnot bisuhit, nannet ja ovddidit sámegiela almmolaš hálddahusas. Dat ahte sámegiela adno <span type="quote">“olggobealde orgána kantvrraid”</span>, váikkuha eahpitkeahttá dasa ahte sámegiella bisuhuvvo, nanusmuvvá ja ovdána, nu ahte dákkár bálvalus sáhttá maid gustot guovttegielatvuođa</p>
    <p>doarjagiid geavaheapmái. Bargovuogit čájehit ge ahte nu dáhpáhuvvá.</p>
    <p>
      <em type="bold">5.2 Raportačállimat ja čuovvoleapmi  </em>
    </p>
    <p>Váldooaidnu maid iskkademiin leat ožžon, lea ahte dat raportačállinhoidu mii árvvoštallanáigodagas lea dahkkon, lea dohkálaš suohkaniid mielas. Muhtumat leat gal ohcalan bissovaš málle mii čájehivččii maid raporta galgá sisttisdoallat. Raporttat čájehit maid ahte máŋga suohkana leat dušše smávvát rievdadan ovddit jagii raportta, go leat sádden ođđa raportta Sámediggái. Sámedikkis lea máŋggaládje meannudan suohkaniid/fylkkasuohkaniid raporttaid árvvoštallanáigodagas. Dan áiggi go giellastivra meannudii raporttaid áššin, 2004:s ja 2005:s, de sáddejuvvojedje ruovttoluottadiehtun gažaldagaid ja mearkkašumiid mat guske</p>
    <p>suohkaniid raporttaide. Dán árvvoštallama oktavuođas ii leat mis leamaš vejolaš oažžut buot</p>
    <p>vástádusaid maid giellastivra lea sádden suohkaniidda dien guovtti jagis, muhto dain vástádusain maid mii leat geahččan, lea giellastivra moaitán suohkaniid ovdamearkkadihte doarjagiid geavaheami dihte dahje go leat hejot čállán raporttaid. Dat ortnet ahte giellastivra galggai meannudit raporttaid, loahpahuvvui maŋŋá 2005.  2003:s lea Sámediggi meannudan raporttaid hálddahusdásis, ja dain ruovttoluottadieđuin maid Sámediggi sáddii 2003:s, leat sii eanas geardduhan dan maid suohkanat juo ieža leat čállán raporttaide, eai leat obanassiige árvvoštallan raporttaid sisdoalu ja hámi.  2006:s ja 2007:s biddjojuvvo raporttat Sámediggeráđi meannudeapmái, ja orro leamen ahte ruovttoluottadieđut suohkaniidda/fylkkasuohkaniidda eai leat nu dárkilit go dalle go giellastivra meannudii daid.</p>
    <p>Raporttat leat oppalohkái šaddan buorebun loahpageahčen árvvoštallanáigodaga. Álggugeahčen áigodaga ledje ollu raporttat hui unnán konkrehta, eai čilgen doarvái bures čađahuvvon doaimmaid ja vuhttui maid vuollegis olahanáigumuš maŋit jagiid plánejuvvon doaimmaid ektui. Dát buorrána áigodaga loahpageahčen ja raporttain čilgejuvvojit dihto doaimmaid čađaheamit dárkilit. Sámediggi bidjagoahtá maid garrasit gáibádusaid loahpageahčen áigodaga, 2007 juolludanreivves deattuhuvvo ahte jus juolludanreivve gáibádusat eai čuvvojuvvo dahje jus raporta ii leat boahtán Sámediggái ovdal borgemánu 1. beaivvi, de ii sáhte doarjaga vuostáiváldi vuordit oažžut Sámedikkis doaibmadoarjaga maŋit bušeahttajagi. Muhto árvvoštallanáigodagas ii leat min dieđuid mielde oktage vuostáiváldi dien geažil ožžon unnit doarjagiid. Dan ferte ipmirdit nu ahte Sámediggi dasto lea dohkkehan ahte suohkanat leat deavdán juolludanreivve gáibádusaid, ja dan seamma ipmárdusa leat mii ožžon go leat jearahallan suohkaniid/fylkkasuohkaniid.  Ii ge Sámedikki dieđuid mielde leat leamaš politihkalaš dáhttu <span type="quote">”ráŋggáštit”</span> suohkaniid mat eai leat raporteren gáibádusaid mielde dahje mat leat geavahan giellaruđaid eará doaimmaide</p>
    <p>go giellabargguide.</p>
    <p>Ain leat váilevašvuođat raporterenhámis. 2006 juolludanreivves čállojuvvo ahte Sámediggi galgá dan jagi mielde ráhkadit njuolggadusaid guovttegielatvuođa doarjagiid geavaheapmái ja</p>
    <p>raportačállimii. Min dieđuid mielde ii leat dat dahkkon, muhto mii jáhkkit ahte diet bargu gárvvistuvvo dakka maŋŋá dán raportta. Lea dehálaš ahte suohkanat ráhkadit dakkár raporttaid main čađahuvvon doaimmat huksejuvvojit doarjaga guhkesáiggi ulbmiliidda, ja</p>
    <p>ahte dat lea plánejuvvon bargu. Go ii leat gáibiduvvon rehketdoallu árvvoštallanáigodagas, earret 2007, de lea Sámedikkis, min árvvoštallama mielde, dievas vuoigatvuohta gáibidit nu dárkilit raportta ahte oažžu dárbbašlaš dieđuid doaimmaid birra mat leat čađahuvvon. Livččii maid dehálaš ahte suohkanat/fylkkasuohkanat dadjet juoidá iežaset raporttain dan birra makkár ávki čađahuvvon doaimmain lea leamaš, namalassii makkár bohtosat čađahuvvon doaimmain leat. Dát livččii dehálaš oassi ruhtageavaheami dárkkistanbarggus.</p>
    <p>Eanas suohkaniin leat doaimmat mat gullet sámegillii, áŋkorastojuvvon giellaplánii, maid gieđahallet seammaládje go eará plánaid ge. Dainna oaivvilduvvo ahte leat sajáiduvvan bargovuogit mat sihkkarastet ahte plána doaimmat čađahuvvojit ja ahte doaimmahuvvo</p>
    <p>siskkáldas raporteren. Dát guoská maid rehketdoalu fievrredeapmái. Buot</p>
    <p>suohkaniin/fylkkasuohkaniin leat bargodábit mat gusket rehketdoalu revišuvdnii, ja dat</p>
    <p>bargodábit gusket guovttegielatvuođa doarjagii maiddái. Eanas suohkanat dovddadit liikká</p>
    <p>ahte sii eai riekta liiko dasa go áddet fievrredit sierra rehketdoalu guovttegielatvuođa</p>
    <p>doarjagii. Suohkaniid dálá rehketdoallosystemat leat oppalohkái unnán heivehuvvon diekkár</p>
    <p>rehketdoalu fievrredeapmái.</p>
    <p>Ruovttoluottadieđut suohkaniin/fylkkasuohkaniin leat čielgasat dan oktavuođas mii guoská čuovvoleapmái ja Sámedikkiin gulahallamii guovttegielatvuođa doarjagiid birra. Suohkanat ohcalit buoret čuovvoleami ja gulahallama Sámedikkiin guovttegielatvuođa doarjagiid geavaheami birra. Sii sávvet gullat oaiviliid raporttaide maid leat sádden, nugo lei dalle</p>
    <p>2004/05:s. Ollu suohkanat lohket ahte lea leamaš dušše okta čoahkkin árvvoštallanáigodagas dáid doarjagiid birra, ja dat lei čoahkkin sadjásaš presideanttain 2008 čavčča. Muhtumat lohket ahte leat leamaš guokte čoahkkima, muhto buohkat lohket ahte eai leat makkár ge fásta gulahallamat hálddahusdásis. Gažadaniskkadeamis vástida bealli ahte sii eai dieđe lea go Sámediggi čuovvolan raporttaid, muhto eanas mearkkašeamit čájehit ahte Sámediggi lea unnán dieđuid addán raporttaide.</p>
    <p>Sámedikki 2003 juolludanreivviin daddjo ahte galgá ásahuvvot ođđa giellafágalaš virgi Sámedikki giellaossodahkii nannen dihtii Sámedikki ja suohkaniid oktavuođa giellafágalaš ássiin. Muhto go geahččá maid suohkanat/fylkkasuohkanat oaivvildat, de dát ii oro doaibman áigumuša mielde.</p>
    <p>Fylkkasuohkaniid ja Sámedikki ovttasbargosoahpamuš mudde muhtun muddui gulahallandárbbu. Giella lea okta ášši maid digaštallet dain jahkásaš čoahkkimiin maid dollet dáid soahpamušaid olis.</p>
    <p>Muhto lassin dien gulahallamii, de berrejit ásahuvvot fásta gulahallandábit ja ovttasbargu</p>
    <p>gaskal suohkaniid ja Sámedikki guovttegielatvuođa doarjagiid oktavuođas. Sámediggi ferte</p>
    <p>addit suohkaniid raporttaide ja doaimmaide/plánaide čielga ja bagadeaddji dieđuid</p>
    <p>ruovttoluotta. Bargovuogit maid sáhttá árvvoštallat, lea ahte Sámediggi lágida fásta jahkásaš čoahkkimat guđege suohkana hálddahusain, ja vejolaččat maiddái oktasaš čoahkkima gos buot suohkanat ja Sámediggi deaivvadit digaštallat guovttegielatvuođa doarjagiid geavaheami</p>
    <p>ja vásáhusaid. Vásáhusaid lonohallan ja vásáhusaid sirdin sáhttá leat ávkkálaš jus dan fal</p>
    <p>máhttá ávkin atnit. Giellakonsuleanttaid fierpmádat, GiellaGiella-forum, ii leat várra rievttes báiki gos dáid dárbbuid sáhttá gokčat, doppe gieđahallojuvvojit eanas giellafágalaš áššit, ja eai vásetin čuolmmat mat gusket guovttegielatvuhtii. Váldosávaldat suohkaniin lea ahte livčče</p>
    <p>fásta bargovuogit movt gulahallat Sámedikkiin dáid doarjagiid birra. Vejolaš bargovuohki maid sáhttá árvvoštallat, lea ahte Sámediggi sáhtášii ovttastahttit raporttaid fágalaš ja politihkalaš meannudeami. Ovdamearkkadihte sáhtášii raporttaid vuos ovddidit giellastivrii. Dasto biddjojuvvo hálddahusa áššemeannudeapmi ja giellastivrra mearrádus Sámediggeráđi</p>
    <p>meannudeapmái.</p>
    <p><em type="bold">5.2.1 Guovttegielatvuođa doarjagat – rehketdoallu  </em>Nugo álggus lea daddjon, de eai leat dán árvvoštallama čohkkejuvvon dieđut doarvái vuođđun dasa ahte sáhttit ráhkadit makkárge vuđolaš analysaid mat čájehivčče guovttegielatvuođa doarjagiid ruhtageavaheami. Dása lea nu álkis čilgehus go dat ahte suohkanat eai leat geatnegahttojuvvon fievrredit doarjjarehketdoalu mii čájeha movt giellaruđaid leat atnán. Dat lea dahkkon dušše 2007:s. Go Sámediggi ii leat suohkaniin gáibidan rehketdoalu, de ii leat Sámedikkis leamaš makkárge vejolašvuohta dárkkistit man muddui doarjagat leat adnon ulbmiliid mielde. Suohkanat leat ieža beassan mearridit sihke dan movt sii geavahit doarjaga </p>
    <p>ja goas.</p>
    <p>Lea oalle stuora vuosteháhku dasa ahte galggašii doarjagiidda ráhkaduvvot sierra</p>
    <p>rehketdoallu, danin go muhtun suohkaniid mielas manaše ollu bargonávccat dasa ahte sirret</p>
    <p>daid goluid eará goluin. Rehketdoalloraporttat mat sáddejuvvojedje 2007:s leat hui iešguđetláganat sihke hámi ja sisdoalu buorrevuođa dáfus. Deanu ja Guovdageainnu suohkanat leat sádden olles suohkana rehketdoalu, muhto eará suohkanat leat ráhkadan</p>
    <p>rehketdoalu mas oalle bures oaidná makkár doaimmaid ja goluid leat máksán</p>
    <p>guovttegielatvuođa doarjagiiguin. Áidna suohkan mii min mielas lea sádden hui buori rehketdoalu mas čielgasit oaidná masa ruhta lea golahuvvon, lea Porsáŋgu. Maiddái Romssa fylkkasuohkanis lea álkis ja logahahtti rehketdoallu guovttegielatvuođa doarjagiidda, mii maid čájeha makkár sámi doaimmaide ruđat leat golahuvvon. Eará suohkanat, nugo ovdamearkkadihte Gáivuona suohkan, lea sádden rehketdoalu kontodásis, muhto das lea váttis</p>
    <p>oažžut ollislaš gova das makkár doaimmat leat čađahuvvon. Divttasvuotna ja Kárášjohka leat eanas dušše raporteren dan man ollu ruđa leat golahan guđege ossodahkii, eai ge leat čilgen masa ruhta lea adnon. Guovdageainnu suohkan lea sádden olles suohkana rehketdoalu, ja dasa lassin leat čállán sierra notáhta mas čilgejit manne sii eai leat ráhkadan sierra rehkedoalu guovttegielatvuođa doarjagiidda. Suohkan dorvvasta departemeanttaid oktasaš bargojoavkku</p>
    <p>2002 raportii, ja oaivvildit ahte dat doarju suohkana oainnu, ahte ii leat dárbu fievrredit sierra</p>
    <p>rehketdoalu daid lassigoluide maid guovttegielatvuohta mielddisbuktá.  Suohkan čuoččuha maid ahte guovllurevišuvdna lea dohkkehan dáid bargovugiid.</p>
    <p>Jus galgá leat mihkke ávkkiid das ahte boahttevuođas fas gáibidišgoahtit sierra rehketdoalu,</p>
    <p>olles dahje muhtun oassái doarjagis, de ferte Sámediggi neavvut movt dákkár rehketdoalu</p>
    <p>galgá fievrredit. Dat ferte dahkkot danin vai sihkkarastá ahte sii ožžot dihtosii ahte leat go giellaruđat geavahuvvon ulbmila mielde.</p>
    <p>
      <em type="bold">5.3   Juolludaneavttut  </em>
    </p>
    <p>Jahkásaš juolludanreivviid sisdoallu lea veahážiid mielde rievdan árvvoštallanáigodagas.  Ulbmil gal lea čađat leamaš seamma, earret maŋemus jagi. 2007-juolludeamis lea ulbmil gáržžiduvvon, nugo ovdalis leat namuhan. Eará rievdadusat gusket eanas raporterengáibádusaide. Dat leat šaddan eanet dárkilat ja gáibideaddjit suohkaniidda. <em type="bold"> </em></p>
    <p>Suohkaniin leat iešguđetlágan oaivilat juolludanreivviid gáibádusaide ja eavttuide. Muhtumiid mielas leat gáibádusat dakkárat maiguin lea álki birget, muhtumiid mielas leat dat fas beare dárkilat, ja earáid mielas beare viidát, ja fas earáid mielas beare streaŋgát. Raporttat, ságastallamat suohkaniiguin ja gažadaniskkadeapmi ii atte makkárge oktasaš vástádusa,</p>
    <p>suohkaniin leat juohkelágan oaivilat. Máŋggas leat dáhtton bissovašvuođa ja diehttevašvuođa Sámedikkis mii guoská juolludeami láidestemiide ja eavttuide. Livččii várra buorre jus Sámediggi ráhkadivččii ja mearridivččii guhkesáiggeplána guovttegielatvuođa bargguide mii lea čadnon guovttegielatvuođa doarjagiidda. Jus Sámediggi ráhkadivččii diekkár plána, de sáhtáše suohkanat/fylkkasuohkanat maid ráhkadit/mearridit máŋggajagiplána maid atnet juolludemiide vuođđun.</p>
    <p>
      <em type="bold">5.4   Eará vásáhusat guovttegielatvuođa doarjagiiguin  </em>
    </p>
    <p>Mii guoská vásáhusaide ja geavaheapmái, de leat vel muhtun vásáhusat mat eai leat</p>
    <p>namuhuvvon ovddit kapihttaliin 5. váldokapihttalis. Daid mii čoahkkáigeassit dán kapihttalis.</p>
    <p>Eanas vástideddjiin leat buorit dovddut guovttegielatvuođa doarjagiidda. Buohkat dadjet ahte doarjagat leat dehálaččat, ja máŋgga oktavuođas maid áibbas mearrideaddjin dasa ahte suohkan nagoda fállat bálvalusaid guovtti gillii ja ovddidit sámegiela geavaheami. Buohkat lohket ahte sii áinnas dárbbašivčče stuorat doarjaga, ja ahte eai leat návccat čađahit buot doaimmaid maid áiggoše čađahit. Liikká lea váldooaidnu suohkaniin ja fylkkasuohkaniin ahte sii leat heivehan doaimmaid ja fálaldagaid daid návccaid ektui mat sis leat.</p>
    <p>Ruđa sii geavahit oalle seammaládje, muhtun erohusat gal diehttelas leat. Bálká giellakonsuleanttaide, almmuheamit, dulkon ja giellaoahpaheapmi, kursagolut ja</p>
    <p>jorgalangolut leat iskojuvvon suohkaniid/fylkkasuohkanis vuođđogolut.</p>
    <p>
      <em type="bold">6   Guovttegielatvuođa doarjaga rehkenastin  </em>
    </p>
    <p>Raporttat, iskkadeapmi ja jearahallamat muitalit ahte buot suohkanat hálddašanguovllus atnet</p>
    <p>guovttegielatvuođa doarjagiid doaimmaide mat leat daddjon sámelága giellanjuolggadusaid</p>
    <p>paragráfain 3-2 ja 3-3.  Ruhta adno jorgalemiide, dulkomii, almmuhemiide, skoviide ja čálalaš oktavuođaid vástidit sámegillii. Ii leat vejolaš oažžut ovdan dárkilis rehketlogu mii čájehivččii man stuora oassi doarjagiin leat dieid iešguđetlágan ulbmiliidda adnon, earet eará danin go suohkaniin leat iešguđetlágan mállet fievrredit rehketdoalu, ja danin go eai leat máŋgga jahkái geatnegahtton fievrredit sierra rehketdoalu gielladoarjagiidda. Lea ágga jáhkkit ahte die leat doaimmat mat čađahuvvojit beroškeahttá suohkana sturrodagas. Liikká dáidet diekkár golut leat stuorábut suohkaniin gos sámegiella lea nanus, namalassii doppe gos lea viiddis <span type="quote">”sámivuohta”</span>.</p>
    <p>Mii oaidnit maid ahte muhtun suohkanat rehkenastejit liigegoluid mat leat čadnon</p>
    <p>guovttegielatvuhtii oassin suohkana bálkágoluide, muhtun virggiin suohkana hálddahusas. Čohkkejuvvon dieđuin oaidnit ahte dan dahket suohkanat gos sámegiella lea hui nanus sihke</p>
    <p>álbmogis ja maiddái suohkana hálddahusas, nugo ovdamearkkadihte Guovdageainnus ja Kárášjogas.</p>
    <p>Buot suohkanat hálddašanguovllus atnet guovttegielatvuođa doarjagiid bargguide mat gusket</p>
    <p>movttiidahttimii, miellaguottuide ja identitehtahuksemii ja kultuvrralaš doaimmaide. Árvvoštallan čájeha ahte mađi heajut dilis sámegiella lea, dađi stuorát oassi doarjagiin geavahuvvo diekkár ulbmiliidda.</p>
    <p>Árvvoštallan govvida ge ahte sámegiela dilli lea hui iešguđetlágan suohkanis suohkanii hálddašanguovllus. Danin ferte ge measta jearrat ahte lea go oba vejolaš ge gávdnat dakkár juohkinmálle mii nagoda vuhtiiváldit suohkaniid iešláganvuođaid, ja mii seámmás doaibmá</p>
    <p>ortnega ulbmila mielde. Dán gažaldaga birra humaimet ge máŋggain suohkaniin jearahallamiid oktavuođas. Dát árvvoštallan ii leat min oaivila mielde doarvái dan dáfus ahte sáhtášii dán vuođul dadjat maidege loahpalaččat dan birra movt guovttegielatvuođa doarjja galggašii juogaduvvot boahtteáiggis. Dan fertešii álggahit sierra bargun. Mii ávžžuhit ahte go Sámediggi bargagoahtá ođđa juohkinmálle smiehttamušain, ahte de doalašii lagas oktavuođa suohkaniiguin ja fylkkasuohkaniiguin geat doarjjaortnegis leat mielde. Boađus das lea ahte soaitá leat váttis oažžut sadjái ođđa juohkinmálle 2010 rádjái. Leat sihke buorit ja heajut bealit das ahte doalahit dálá ortnega, muhto nu leat maiddái ođđa ortnega ásahemiin.</p>
    <p>Leat ollu beroštumit maid ferte vuhtiiváldit go ságastallá guovttegielatvuođa doarjagiid juohkima birra. Vuos lea dehálaš gávnnahit movt juohkit ollislaš summá suohkaniidda ja</p>
    <p>fylkkasuohkaniidda. Dál juolluduvvo sullii 10 % ollislaš summás fylkkasuohkaniidda. Buot 3</p>
    <p>fylkkasuohkana leat dovddahan ahte sii dárbbašit stuorát oasi doarjagis vai sáhttet ovddidit</p>
    <p>guovttegielatvuođa viidáseappot, muhto duohta dilli lea nu ahte jus fylkkasuohkaniidda</p>
    <p>lasihuvvo doarjja, de dat váldojuvvo suohkaniid oasis. Mis ii leat doarvái vuođđu jur njuolga</p>
    <p>ávžžuhit makkár juohkinčoavdaga mielde galggašii juohkit doarjaga gaskal suohkaniid ja</p>
    <p>fylkkasuohkaniid.</p>
    <p><em type="bold">Fylkkasuohkanat </em>Raporttaid ja jearahallamiid vuođul áigut árvalit movt sáhtášii doarjagiid juohkit fylkkasuohkaniid gaskka. <em type="bold"> </em></p>
    <p>Nugo leat ovdal namuhan, de leat buot suohkaniin vuođđogolut mat bohtet</p>
    <p>guovttegielatvuođas, beroškeahttá suohkana sturrodagas. Jáhkkimis dat lea maid nu</p>
    <p>fylkkasuohkaniid doaimmain. Vejolaš vuohki movt sáhtášii juohkima álggahit, lea ahte sirrejuvvo vuos vuođđodoarjja mii lea seamma ollu buot golmma fylkkasuohkanii. Dan ruđa mii de vel báhcá <span type="quote">”fylkkasuohkaniid ruhtasehkkii”</span>, sáhtášii juohkti dan golmma fylkkasuohkana gaskka mearriduvvon eavttuid vuođul.</p>
    <p>Go fylkkasuohkaniid oassi ollislaš doarjagis lea nu unni, de lea váttis ávžžuhit juohkinčoavdaga fylkkasuohkaniidda mii buvttášii nu beare ollu ávkki guđege fylkkasuohkanii. Oassi doarjagis geavahuvvo doaimmaide mat eai boađáše gullat eavttuide mat bidjá, nugo ovdamearkkadihte jorgaleamit, dulkon, almmuheamit, čálalaš oktavuođaid vástideapmi etc. Dan golmma fylkkasuohkanis ii leat seammalágan dilli: Finnmárkkus leat 5</p>
    <p>sámi hálddašansuohkana, Romssas ja Nordlánddas lea 1 goappásge. Nordlánddas lea sihke</p>
    <p>davvisámegiella ja lullisámegiella lassin julevsámegillii. Vaikko Nordlándda fylkkasuohkan oažžu ge doarjagiid danin go Divttasvuotna gullá hálddašanguvlui (julevsámegiella), de leat Nordlándda fylkkasuohkanis bálvalusat sihke davvi- ja lullisámegillii.</p>
    <p>Vejolašvuohta movt sáhtášii juohkit doarjaga, mas vuhtiiváldá hálddašansuohkaniid logu ja guđege earenoamáš hástalusaid, livččii ahte bealli obbalaš fylkkasuohkaniid doarjjaoasis juogaduvvo seamma sturrosaš doarjjan guđege golmma fylkkasuohkanii, ja loahppa 50 % juolgaduvvo nu ahte Finnmárku oažžu 40 %, Nordlánda 35 % ja Romsa 25 %. Muhto leat aŋkke máŋga vejolaš juohkinmálle. Vejolašvuođaid ovdanbuktit tabeallas dás vuolábealde:</p>
    <p>
      <em type="bold">Tabealla 2 </em>
    </p>
    <p> <em type="bold">Juohkin Juohkin ođđa málle mielde Finnmárku </em>1.411.000 1.398.000 <em type="bold">Romsa </em>1.201.000 1.112.000 <em type="bold">Nordlánda </em>1.201.000 1.302.000 <em type="bold">Oktiibuot </em>3.813.000 3.813.000 </p>
    <p><em type="bold">Juohkin suohkaniidda:  </em>Buot suohkanat hálddašanguovllus geavahit maid guovttegielatvuođa doarjagiid doaimmaide mat leat čállojuvvon sámelága giellanjuolggadusaid paragráfaide 3-2 ja 3-3. Dat leat golut jorgalemiide, dulkomii, almmuhemiide, diehtojuohkindoaimmaide, skoviide ja čálalaš ja njálmmálaš oktavuođaid vástideamit ja sullasaččat. Dát golut leat buot suohkaniin. Man ollu guhtege suohkan golaha dieid doaimmaide, rievddada suohkanis suohkanii, earet eará </p>
    <p>váikkuha suohkana <span type="quote">”sámivuohta”</span> dasa man ollu suohkan golaha diekkár doaimmaide. Nugo</p>
    <p>namahuvvon ovddit kapihttalis, de sáhttá jurddašit dakkár juohkinmálle gos diekkár goluid čohkke vuođđodoarjagii mii addojuvvo buot suohkaniidda. Vaikko buot suohkanat eai leat ge bidjan virgái giellakonsuleantta, de lea aŋkke jierpmálaš rehkenastit vuođđodoarjagii bálká- ja doaibmagoluid giellakonsulentii. Mis ii leat vuođđu jur juste árvalit man stuora oassi</p>
    <p>suohkaniid doarjjaoasis galggašii leat vuođđodoarjja, muhto mii sáhttit dušše ovdamearkan</p>
    <p>namuhit ahte sáhtášii bidjat 25 % ollislaš doarjagis vuođđodoarjjan. Dát oassi juogaduvvo</p>
    <p>seamma stuora oassin juohke suohkanii hálddašanguovllus.  Loahppadoarjja, 75 % suohkaniid</p>
    <p>doarjjaoasis, juogaduvvo dakkár eavttuid mielde go olmmošlohku, gallis leat sámi jienastuslogus ja galle oahppi leat vuođđoskuvllas geat leat válljen sámegiela. Diein eavttuin deattuhuvvo juohke eaktu seamma ollu.  Dušše ovdamearkan leat mii ráhkadan juohkinmálle, ja rehkenastán movt doarjjajuohkin šattašii jus dien ođđa juohkinčoavdaga livččii geavahan 2003:s ja 2007:s.</p>
    <p>
      <em type="bold">Tabealla 3 </em>
    </p>
    <p> <em type="bold">Juohkin Ođđa málle mielde – vuođđu lea 25 % </em></p>
    <p><em type="bold">Juohkin Ođđa málle mielde – vuođđu lea 25 % </em>Unjárga 2.206.000 2.336.000 2.850.000 2.823.000 Deatnu 4.066.000 4.264.000 5.069.000 5.223.000 Porsáŋgu 4.324.000 4.409.000 5.299.000 5.364.000 Kárášjohka 6.114.000 5.745.000 7.307.000 7.141.000 Guovdageaidnu  6.431.000 6.292.000 7.541.000 7.833.000 Gáivuotna 2.669.000 2.764.000 3.463.000 3.320.000 Divttasvuotna   3.008.000 2.833.000 OKTIIBUOT 25.810.000 25.810.000 34.537.000 34.537.000 </p>
    <p>Vuolábeale tabeallas lea vuođđodoarjja lasihuvvon 35 % rádjái, ja loahppadoarjja lea juogaduvvon seammadássásaččat dáid eavttuid mielde:  olmmošlohku, sámi jienastuslogu olbmuid lohku ja vuođđoskuvlla oahppit geain lea oahpahus sámegillii.</p>
    <p>
      <em type="bold">Tabealla 4 </em>
    </p>
    <p> <em type="bold">Juohkán Ođđa juohkinmálle– vuođđodoarjja lea 35 % Tildelt Ođđa juohkinmálle– vuođđodoarjja lea 35 % </em>Unjárga 2.206.000 2.599.000 2.850.000 3.103.000 Deatnu 4.066.000 4.269.000 5.069.000 5.185.000 Porsáŋgu 4.324.000 4.395.000 5.299.000 5.307.000 Kárášjohka 6.114.000 5.551.000 7.307.000 6.846.000 Guovdageaidnu  6.431.000 6.026.000 7.541.000 7.446.000 Gáivuotna 2.669.000 2.970.000 3.463.000 3.534.000 Divttasvuotna   3.008.000 3.116.000 OKTIIBUOT 25.810.000 25.810.000 34.537.000 34.537.000 </p>
    <p>
      <em type="bold">7   Rievdadanevttohus </em>
    </p>
    <p>Tabeallas dás vuolábealde leat mii čoahkkáigeassán dihto doaimmaid maid lea vejolaš čađahit, mat dagahivčče ahte guovttegielatvuođa doarjaga sáhtášii buorebut hálddašit. Dán doaibmalistui sáhttá diehttelas ain eanet lasihit. Doaimmat maid mii namuhit, leat dakkárat mat buoridivčče hálddašeami ja dagahivčče ahte doarjaga geavaheapmi šattašii buoret ja eanet ulbmillaš.</p>
    <p>
      <em type="bold">Tabealla 5 </em>
    </p>
    <p>Suorgi</p>
    <p>Doaibma<em type="bold"> </em></p>
    <p>Doarjagiid geavaheapmi<em type="bold"> </em>Árvvoštallat dálá njuolggadusaid mat gusket doarjagiid geavaheami buhtis </p>
    <p>gielladoaimmaide, dan ektui mat geavahuvvojit doaimmaide maid ulbmil lea</p>
    <p>ovddidit, nannet ja bisuhit sámegiela.<em type="bold"> </em></p>
    <p><em type="bold"> </em>Árvvoštallat sáhttá go sámelága giellanjuolggadusaid rievdadit nu ahte dat </p>
    <p>heivejit buorebut doarjagiid geavaheapmái.<em type="bold"> </em></p>
    <p><em type="bold"> </em>Ásahit ráŋggáštanvejolašvuođaid jus doarjagat geavahuvvojit boastut (lea leamaš juolludanreivviin ovdal) .<em type="bold"> </em></p>
    <p><em type="bold"> </em>Lágidišgoahtit oktasaš čoahkkimiid gos suohkanat sáhttet nuppiid suohkaniid </p>
    <p>guovttegielatvuođa vásáhusaid atnit ávkin.<em type="bold"> </em></p>
    <p><em type="bold"> </em>Ásahit dakkár vuogi mainna sáhttá iskat </p>
    <p>doaimmaid bohtosiid<em type="bold"> </em></p>
    <p>Gulahallan Sámedikkiin<em type="bold"> </em>Sámediggi ráhkada jahkejuvlla man mielde doallá oktavuođaid suohkaniiguin ja fylkkasuohkaniiguin.<em type="bold"> </em></p>
    <p><em type="bold"> </em>Sámediggi ráhkada raportamálle (vejolaččat maiddái málle rehketdollui – (ii vejolaš vuođđodoarjagii).<em type="bold">  </em>Lágida jahkásaš oktasaščoahkkimiid </p>
    <p>suohkaniiguin/fylkkasuohkaniiguin.<em type="bold"> </em></p>
    <p><em type="bold"> </em>Bidjat Sámediggái fásta bargi geainna </p>
    <p>suohkanat ja fylkasuohkanat sáhttet doalahit oktavuođa.<em type="bold">  </em>Árvvoštallat sáhtášii go jahkeraporttaid meannudeami Sámedikkis rievdadit nu ahte </p>
    <p>daid álggos bidjá giellastivrra ja dasto Sámediggeráđi meannudeapmái.<em type="bold">  </em>Hálddahus ásaha bissovaš bargovugiid dasa movt ruovttoluotta dieđuid addit.<em type="bold"> </em>Julevsámegiella Gulahallat Divttasvuona suohkaniin ja </p>
    <p>Nordlándda fylkkasuohkaniin ahte movt</p>
    <p>galgá vuhtiiváldit julevsámegiela našuvnnalaš ovddasvástádusa.<em type="bold"> </em>Guhkesáigge giellabargu Sámediggi ráhkada guhkesáigge plána guovttegielatvuođa bargui mii adno vuođđun </p>
    <p>suohkaniid/fylkkasuohkaniid máŋggajahkásaš plánaide.<em type="bold"> </em>Juogadeapmi ja juohkin  Gulahallat suohkaniiguin ja digaštallat ođđa juogadanmálle, ovdamearkkadihte ahte </p>
    <p>juohká doarjaga guovtti oassái álggos; vuođđodoarjja, mii lea seamma ollu juohke suohkanii + doarjaga mii juogaduvvo 3</p>
    <p>eavttu mielde main juohke eavttus lea seamma árvu (olmmošlohku, gallis leat sámi jienastuslogus, galli oahppis lea sámegiella)</p>
    <p><em type="bold"> </em>Gulahallat fylkkasuohkaniiguin ja digaštallat ođđa juogadanmálle mii sisttisdoallá vuođđodoarjaga.<em type="bold">  </em>Doahpagiid geavahit čorgadit go lea oktavuođas suohkaniiguin ja fylkkasuohkaniiguin juogadaneavttuid ja </p>
    <p>juohkineavttuid birra.  <em type="bold"> </em></p>
    <p>
      <em type="bold">8   Dokumeanta- ja gáldolistu  </em>
    </p>
    <p type="listitem">
      <em type="italic">• <span type="quote">”Sámelága giellanjuolggadusaid árvvoštallan”</span>, Sámi Instituhtta, 2007.  </em>
    </p>
    <p type="listitem">
      <em type="italic">• <span type="quote">”Sámgiella lea čaffa”</span>, Sámediggeráđi dieđáhus sámegiela birra, 18.03.2004.  </em>
    </p>
    <p type="listitem">
      <em type="italic">• ”Bargojoavkku raporta Suohkaniid ja fylkkasuohkaniid golut mat leat čadnon </em>
    </p>
    <p>
      <em type="italic">guovttegielatvuhtii”, Gielda- ja guovlodepartemeanta, miessemánus 2002.  </em>
    </p>
    <p type="listitem">
      <em type="italic">• Buot hálddašanguovllu suohkaniid ja fylkkasuohkaniid guovttegielatvuođa doarjagiid </em>
    </p>
    <p>
      <em type="italic">jahkeraporttat árvvoštallanáigodagas.  </em>
    </p>
    <p type="listitem">
      <em type="italic">• Juolludanreive buot hálddašanguovllu suohkaniidda ja fylkkasuohkaniidda buot jagiin </em>
    </p>
    <p>
      <em type="italic">árvvoštallanáigodagas.  </em>
    </p>
    <p type="listitem">
      <em type="italic">• www.samediggi.no  </em>
    </p>
    <p type="listitem">
      <em type="italic">• www.regjeringen.no  </em>
    </p>
    <p type="listitem"><em type="italic">• www.lovdata.no</em>  </p>
    <p>
      <em type="bold">9   Mildosat  </em>
    </p>
    <p>
      <em type="bold">JEARAHALLANGUIDE  </em>
    </p>
    <p>
      <em type="bold">Suohkanat ja fylkkasuohkanat  </em>
    </p>
    <p>Prošeavtta birra</p>
    <p>Barggaheaddji: Sámediggi Raportta áigemearri: Guovvamánnu 2009  Árvvoštallama váldoulbmil lea:</p>
    <p>Iskat makkár vásáhusat suohkaniin ja fylkkasuohkaniin leat dáinna ortnegiin ja doarjagiid geavahemiin</p>
    <p>Árvvoštallat man muddui leat olahan mihttomeriid</p>
    <p>Ohcat gokko sáhtášii buoridit ja evttohit movt juolludaneavttuid sáhtášii rievdadit</p>
    <p>nu ahte leat ulbmillaččat boahtteáiggis.</p>
    <p>__________________________________________________________________________</p>
    <p>Finnut Consult dáhttu čuvget čuovvovaš fáttáid ja gažaldagaid jearahallamis:</p>
    <p>Min bajimus dási gažaldat juohke fáddii lea:  Mii lea doaibman dohkálaččat ja manne? Mii ii leat doaibman áigumuša mielde, ja movt du/din mielas galggašii dan dili buoridit?</p>
    <p type="listitem">
      <em type="bold">• Suohkana oppalaš barggut guovttegielatvuođain: Leat go dus/ dis evttohusat </em>
    </p>
    <p>
      <em type="bold">guovttegielatvuođa bajemus dási bargui?  </em>
    </p>
    <p type="listitem">
      <em type="bold">• Guovttegielatvuođa doarjaga ulbmilat:  </em>
    </p>
    <p>o Man bures orrot du/din mielas suohkanis/fylkkasuohkanis dovdamin guovttegielatvuođa ulbmiliid?</p>
    <p>  Man láhkái orru du/din mielas guovttegielatvuođa doarjja váikkuheamen</p>
    <p>dasa ahte suohkan/fylkkasuohkan deavdá sámelága</p>
    <p>giellanjuolggadusaid?</p>
    <p>o Leat go doarjaga bajemusdási ulbmilat doarvái čielgasat?</p>
    <p>  eai leat doarvái dárkilat/beare dárkilat</p>
    <p>dohkálaččat</p>
    <p>o  Man muddui leat ráhkaduvvon báikkálaš ulbmilat doarjagii?</p>
    <p> Báikkálaš hástalusat – makkárat</p>
    <p> Báikkálaš nannendoaimmat – makkárat</p>
    <p>o   Man láhkái ovddiduvvojit báikkálaš ulbmilat?</p>
    <p> Politihkalaččat</p>
    <p>  Hálddahusdásis</p>
    <p>  Proseassa bokte</p>
    <p>o   Man láhkái mihtidit leat go olahan ulbmiliid?</p>
    <p>  Kvantitatiiva vuogi mielde</p>
    <p>  Kvalitatiiva vuogi mielde</p>
    <p>o   Movt lea čuovvolanbargu siskkáldasat suohkanis/fylkkasuohkanis ulbmiliid ektui?</p>
    <p>o  Movt vásihuvvo suohkana/fylkkasuohkana bargu mii guoská dasa ahte olahit dakkár bajemusdási/báikkálaš ulbmiliid go:</p>
    <p>  Guhkesáiggi plánat</p>
    <p> Systemáhtalaččat</p>
    <p>  Mihttomeari guvlui bargan</p>
    <p>o  Leat go makkárge hehttehusat mat cagget olaheamis ulbmiliid, jus leat, makkár?</p>
    <p>o  Mii lea du/din mielas deháleamos bargu dan ektui ahte joksat ulbmiliid?</p>
    <p>o  Lea go doarjaga sturrodat ulbmiliid ektui?</p>
    <p> <em type="bold"> Doarjaga hálddašeapmi ja geavaheapmi  </em>o Oppalaččat, movt du/din mielas orro návccaid geavaheapmi mii manná guovttegielatvuođa doarjaga hálddašeapmái?  </p>
    <p>o  Movt du/din mielas orrot dat juohkineavttut maid Sámediggi lea mearridan dáid</p>
    <p>doarjagiidda?</p>
    <p> Vuoiggalaččat <em type="bold"> </em></p>
    <p> Ulbmillaččat</p>
    <p>  Dárkilat</p>
    <p>o  o Orru go du/din mielas nu ahte eavttut mat doarjagii leat čadnon addet suohkanii/fylkkasuohkanii doarvái friddjavuođa geavahit ruđaid iežaset dárbbuid</p>
    <p>mielde, manne?</p>
    <p>o Makkár stivren ja bearráigeahččan bargodábit lea ásahuvvon (buorrevuođa</p>
    <p>sihkkarastin) sihkkarastin dihtii ahte doarjagat geavahuvvojit eavttuid mielde?</p>
    <p>  Sámedikki bealis</p>
    <p>  Siskkáldasat suohkanis/fylkkasuohkanis</p>
    <p> Revišuvdna</p>
    <p>o Leat go guovttegielatvuođa doarjagiid raporterengáibádusat čielgasat ja čalbmosat,</p>
    <p>manne/manne eai?</p>
    <p>o  Movt orru resursageavaheapmi doarjagiid raportačállima ektui?</p>
    <p>  Dávjá</p>
    <p>  Hápmegáibádus</p>
    <p>  Dárkilis dásis</p>
    <p>o Movt Sámediggi čuovvola raporterema?</p>
    <p>o  Makkár bargodábit leat ásahuvvon gulahallamii/diehtojuohkimii doarjagiid oktavuođas?</p>
    <p>  suohkaniid/fylkkasuohkaniid ja Sámedikki gaskkas</p>
    <p>  siskkáldasat suohkanis/fylkkasuohkanis</p>
    <p>o Movt du/din mielas orro doarjaga sturrodat plánejuvvon doaimmaid čađaheami ektui?</p>
    <p>o  Movt doaibmá doarjagiid juohkin- ja máksináigemearri?</p>
    <p>o Movt lea guovttegielatvuođa doarjagiid hálddašeapmi daid eará vejolaš doarjagiid</p>
    <p>ektui maid suohkan oažžu?</p>
    <p>o Movt leat don/lehpet dii vásihan doarjagiid geavaheami oppalaččat?</p>
    <p>  Mii doaibmá bures?</p>
    <p>  Maid sáhttá buoridit?</p>
    <p>Evttohus movt sáhttá rievadit ja buoridit Sámedikki guovttegielatvuođa doarjagiid juohkima.</p>
    <p>o  Leat go dus/dis dihto evttohusat movt sáhttá rievdadit/buoridit:</p>
    <p>  ortnega dárbbu</p>
    <p>  ulbmiliid/doarjaga ásaheami?</p>
    <p> suohkaniid vejolašvuođaid movt atnit doarjaga?</p>
    <p>  doarjaga juohkineavttuid?</p>
    <p> doarjaga rehkenastinvuođu?</p>
    <p> doarjjageavaheami ja raportačállima?</p>
    <p>Mii áigut sáddet gažadanskovi mainna áigut čohkket áššáiguoskivaš kvantitatiiva dieđuid. Leat go dus/dis oaivildat dasa makkár gažaldagat diekkár skovis berrejit leat?</p>
    <p>Jearahallamiid dieđuid geavaheapmi</p>
    <p>Dieđut maid oažžut jearahallamiin, čállojuvvojit nugo dat daddjojuvvojit. Jus sii geaid mii leat jearahallan, hálidit lohkat jearahallandokumeanttaid maŋŋá go mii leat daid buhtisinčállán, de sii sáhttet dat dahkat. Dáid čohkkejuvvon dieđuid geavahit de go galgat čállit raportta Sámediggái. Oassi dieđuin geavahuvvo duogášdiehtun, ja muhtun oasi geavahit njuolga, maiddái njuolga nugo lea</p>
    <p>daddjon. Eat mii namut ovttage gean jearahallat namain.</p>
    <p>
      <em type="bold">JEARAHALLANGUIDE  </em>
    </p>
    <p>
      <em type="bold">Sámediggi  </em>
    </p>
    <p>Prošeavtta birra</p>
    <p>Barggaheaddji: Sámediggi</p>
    <p>Raportta áigemearri: Guovvamánnu 2009  Árvvoštallama váldoulbmil galgá leat:</p>
    <p type="listitem">• Kártet makkár vásáhusat suohkaniin ja fylkkasuohkaniin leat doarjjaortnegiin ja</p>
    <p>doarjagiid geavahemiin</p>
    <p type="listitem">• Árvvoštallat leat go olahan ulbmiliid</p>
    <p type="listitem">• Čilget ja čujuhit gokko lea buoridanmunni ja árvalit movt juolludaneavttuid</p>
    <p>vejolaččat sáhtášii rievdadit nu ahte dat šaddet eanet ulbmillaččat boahtteáiggis.</p>
    <p>______________________________________________________________________</p>
    <p>Finnut Consult hálida čuvget čuovvovaš fáttáid ja gažaldagaid jearahallamis:</p>
    <p>Bajemusdási gažaldat juohke fáttás boahtá leat: Mii lea doaibman dohkálaččat ja manne? Mii ii leat doaibmam áigumušaid mielde, ja movt du/din oaivila mielde sáhtášii dan buoridit?</p>
    <p type="listitem">
      <em type="bold">• Sámedikki oppalaš bargu guovttegielatvuođain: Movt vásiha Sámediggi </em>
    </p>
    <p>
      <em type="bold">guovttegielatvuođa doarjagiid geavaheami dan barggu ektui mii dahkko </em>
    </p>
    <p><em type="bold">guovttegielatvuođain?  </em>o  Movt vásiha Sámediggi guovttegielatvuođa barggu suohkaniin ja fylkkasuohkaniin?  </p>
    <p type="listitem">
      <em type="bold">• Guovttegielatvuođa doarjaga ulbmilat:  </em>
    </p>
    <p>o  Man muddui orrot Sámedikki mielas suohkanat/fylkkasuohkanat diehtimin sámelága guovttegielatvuođa ulbmiliid birra?    Man láhkái orro Sámedikki mielas guovttegielatvuođa doarjja váikkuheamen dasa ahte suohkanat/fylkkasuohkanat nákcejit čuovvut sámelága giellanjuolggadusaid?    Sáhttibehtet go čilget makkár eavttut leat ulbmiliid olaheapmái áigodagas 2003-2007?</p>
    <p>o  Man láhkái bidjá Sámediggi gáibádusaid doarjagiid vuostáiváldiide ahte sii galget ráhkadit ulbmiliid/vuogádagaid doarjagii?</p>
    <p>o Man láhkái árvvoštallá Sámediggi báikkálaš ulbmiliid Sámedikki bajemusdási ulbmiliid ektui?</p>
    <p>o  Man láhkái mihtida Sámediggi dan ahte leat joksan ulbmiliid?</p>
    <p>  Kvantitatiiva vuogi mielde    Kvalitatiiiva vuogi mielde</p>
    <p>o  Vásiha go Sámediggi ahte leat hehttehusat mat cagget suohkaniid ja fylkkasuohkaniid joksamis mihttomeriid, ja jus leat – makkár hehttehusat? o  Mii lea Sámedikki mielas dat deháleamos bargooassi maid suohkanat ja fylkkasuohkanat sáhttet dahkat vai jokset ulbmiliid?  o  Oaivvilda go Sámediggi ahte doarjaga sturrodat lea ulbmiliid viidodaga ektui?</p>
    <p type="listitem">
      <em type="bold">•Doarjaga hálddašeapmi ja geavaheapmi  </em>
    </p>
    <p>o Sáhttibehtet go čilget doarjaga juohkineavttuid áigodagas 2003-2007?  o Sáhttibehtet go čilget makkár gulahallan- ja diehtojuohkindábit leat gaskal suohkaniid/fylkkasuohkaniid ja Sámedikki?  o  Orro go Sámedikki mielas leaman nu ahte suohkanat/fylkkasuohkanat geavahit doarjagiid ulbmiliid ja njuolggadusaid mielde?  o  Man láhkái orrot Sámedikki mielas suohkanat/fylkkasuohkanat ásahan stivren- ja bearráigeahččandábit (buorrevuođasihkkarastima) sihkkarastin dihtii ahte doarjagiid geavaheapmi lea eavttuid mielde?</p>
    <p>  Siskkáldasat suohkanis/fylkkasuohkanis     Revišuvdna</p>
    <p>o Sáhttibehtet go čilget makkár raporterenvuogit leat čadnon doarjagii?  o Oažžu go suohkaniid ja fylkkasuohkaniid raporttain doarvái ja buriid dieđuid dan birra movt doarjagat leat adnon?  o  Movt Sámediggi čuovvola raportačállinbarggu?  o  Movt vásihuvvo guovttegielatvuođa doarjaga hálddašeapmi daid eará doarjagiid ektui maid Sámediggi hálddaša?  o Mii lea Sámedikki oppalaš vásáhus doarjagiid geavahemiin?</p>
    <p>  Mii doaibmá bures?    Maid sáhttá buoridit?</p>
    <p type="listitem">
      <em type="bold">• Evttohusat movt sáhttá rievdadit ja buoridit Sámedikki guovttegielatvuođa doarjaga </em>
    </p>
    <p><em type="bold">juohkima</em>.  </p>
    <p>o Leat go dus/dis árvalusat dasa ahte movt sáhtášii rievdadit/buoridit:</p>
    <p>  ortnega dárbbu    ulbmiliid/doarjaga ásaheami?    suohkaniid vejolašvuođaid movt atnit doarjaga?   doarjaga juohkineavttuid?    doarjaga rehkenastinvuođu?    doarjjageavaheami ja raporterema?</p>
    <p>Mii áigut sáddet gažadanskovi mainna áigut čohkket áššáiguoskivaš kvantitatiiva dieđuid. Leat go dus/dis oaivildat dasa makkár gažaldagat diekkár skovis berrejit leat?</p>
    <p>Jearahallamiid dieđuid geavaheapmi</p>
    <p>Dieđut maid oažžut jearahallamiin, čállojuvvojit nugo dat daddjojuvvojit. Jus sii geaid mii leat jearahallan, hálidit lohkat jearahallandokumeanttaid maŋŋá go mii leat daid buhtisinčállán, de sii sáhttet dat dahkat. Dáid čohkkejuvvon dieđuid geavahit de go galgat čállit raportta Sámediggái. Oassi dieđuin geavahuvvo duogášdiehtun, ja muhtun oasi geavahit njuolga, maiddái njuolga nugo lea daddjon. Eat mii namut ovttage gean jearahallat namain.</p>
    <p>
      <em type="bold">GAŽADANSKOVVI  </em>
    </p>
    <p>________________________________________________________________</p>
    <p><em type="bold">§ 3-1.</em> <em type="italic">Definišuvnnat</em>  </p>
    <p>:</p>
    <p>1. ,</p>
    <p>2. ,</p>
    <p>3.</p>
    <p>,</p>
    <p>4.</p>
    <p>.</p>
    <p>21. beaivvi 1990 nr. 78, rievdaduvvon geassemánu 17. beaivvi lágain 2005 nr 99 (fámus ođđjagimánu 1. b. 2006, geassemánu 17, b. 2005 res. nr. 656).</p>
    <p><em type="bold">§ 3-2.</em> <em type="italic">Láhkaásahusaid jorgaleapmi. Dieđáhusat ja skovit</em> </p>
    <p>-</p>
    <p>-</p>
    <p><em type="bold">§ 3-3.</em> <em type="italic">Vuoigatvuohta oažžut vástádusa sámegillii</em> </p>
    <p><em type="bold">§ 3-4.</em> <em type="italic">Viiddiduvvon vuoigatvuohta atnit sámegiela riekteásahusas</em><em type="bold"> </em></p>
    <p>:</p>
    <p>1. .</p>
    <p>.</p>
    <p>2.</p>
    <p>.</p>
    <p>3.</p>
    <p>.</p>
    <p>4.</p>
    <p>5.</p>
    <p>6.</p>
    <p>.</p>
    <p>-</p>
    <p>:</p>
    <p>1.</p>
    <p>2.</p>
    <p>:</p>
    <p>1.  -</p>
    <p>2.</p>
    <p>3.</p>
    <p>, geassemánu 17.b. 2005 nr. 90 (fámus ođđajagimánu 1.b. 2008, ođđajagimánu 2007 res. 26 nr. 88), rievdaduvvon ođđajagimánu 26.b. 2007 lágain nr. 3.</p>
    <p><em type="bold">§ 3-5.</em> <em type="italic">Viiddiduvvon vuoigatvuohta atnit sámegiela dearvvašvuođa- ja sosiálasuorggis</em> </p>
    <p>-</p>
    <p><em type="bold">§ 3-6.</em> <em type="italic">Ovttaskas olbmui girkobálvalusat</em>  </p>
    <p><em type="bold">§ 3-7.</em> <em type="italic">Vuoigatvuohta oahppovirgelohpái</em>  </p>
    <p>-</p>
    <p><em type="bold">§ 3-8.</em> <em type="italic">Vuoigatvuohta oažžut oahpu sámegielas</em>  </p>
    <p><em type="bold">§ 3-9.</em> <em type="italic">Sámegiella gieldda hálddahusas</em>  </p>
    <p><em type="bold">§ 3-10.</em> <em type="italic">Njuolggadusaid doaibmaguovllu viiddideapmi</em> </p>
    <p><em type="bold">§ 3-11.</em> <em type="italic">Váidin</em>  </p>
    <p><em type="bold">§ 3-12.</em> <em type="italic">Sámi giellabarggu organiseren</em>  </p>
  </body>
</document>
