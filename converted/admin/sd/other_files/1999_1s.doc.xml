<document xml:lang="sme" id="no_id"><header><title>Sámedikki dievasčoahkkin</title><genre code="admin"/><author><unknown/></author><translator><unknown/></translator><translated_from xml:lang="nob"/><year>1999</year><publChannel><publication><publisher>Sámediggi</publisher></publication></publChannel><wordcount>42568</wordcount><conversion_status type="standard"/><availability><free/></availability><submitter name="Børre Gaup" email="borre.gaup@samediggi.no"/><origFileName>1999_1.doc</origFileName><parallel_text xml:lang="nob" location="1999_1.doc"/><metadata><uncomplete/></metadata><version>XSLtemplate  1.14 ; file-specific xsl  $Revision: 1.14 $; common.xsl  $Revision: 154948 $; </version></header><body><p>Sámedikki dievasčoahkkin </p>
<p>Čoahkkingirji 1/99 </p>
<p>Áigi: guovvamánu 23. - 26. b. 1999 </p>
<p>Báiki: Samelandssenter, Kárášjohka </p>
<p>Ášši 1/99 Vuođđudeapmi</p>
<p>- nammačuorvun, pearbmišuvnnat, gohččojuvvon várrelahtut - áššelisttu ja gohččuma dohkkeheapmi</p>
<p>Ášši 2/99 Sámedikki čoahkkinortnet</p>
<p>Ášši 3/99 Sámediggeráđi dieđáhus doaimmas birra</p>
<p>Ášši 4/99 Gažaldagat Sámediggeráđđái čoahkkinortega § 11 vuođul</p>
<p>Ášši 5/99 Ođđa áššiid dieđiheapmi</p>
<p>Ášši 6/99 Stipeandaortnega njuolggadusat</p>
<p>Ášši 7/99 Sámedikki vuollásaš ráđiid 1998 jahkedieđáhusat - mearkkašumit</p>
<p>Ášši 8/99 Sámedikki 1998 jahkedieđáhus</p>
<p>Ášši 9/99 Sámi parlamentáralaš ráđđi</p>
<p>Ášši 10/99 Guovttegielalašvuođa njuolggadusat</p>
<p>Ášši 11/99 Anatomalaš instituhta dákteriggeávdnasiid geavaheapmi ja hálddašeapmi - gulaskuddan</p>
<p>Ášši 12/99 Sámedikki ekonomiijainstruksa</p>
<p>Ášši 13/99 Sámi kulturmuitoplána 1998 - 2001</p>
<p type="listitem">Čoahkkináiggit</p>
<p>Áigi</p>
<p>Ášši</p>
<p>Siidu</p>
<p>guovvamánu 23.b. 1999 dii. 09.00-12.00</p>
<p>1/99</p>
<p>2/99</p>
<p>3/99</p>
<p>guovvamánu 23.b. 1999 dii. 15.00-17.00</p>
<p>3/99</p>
<p>4/99</p>
<p>15</p>
<p>5/99</p>
<p>17</p>
<p>6/99</p>
<p>22</p>
<p>guovvamánu 24.b. 1999 dii. 09.00-12.10</p>
<p>7/99</p>
<p>26</p>
<p>8/99</p>
<p>42</p>
<p>guovvamánu 24.b. 1999 dii. 14.00-18.00</p>
<p>Seminára sámi vuoigatvuođalávdegotti čielggadusa birra</p>
<p>guovvamánu 25.b. 1999 dii. 09.00-12.00</p>
<p>9/99</p>
<p>95</p>
<p>10/99</p>
<p>103</p>
<p>guovvamánu 25.b. 1999 dii. 15.00-15.45</p>
<p>11/99</p>
<p>111</p>
<p>12/99</p>
<p>116</p>
<p>guovvamánu 26.b. 1999 dii. 09.00-10.00</p>
<p>13/99</p>
<p>131</p>
<list><p type="listitem">Ášši 1/99	Vuođđudeapmi</p>
</list><p>Ášši meannudeapmi álggahuvvui guovvamánu 23. b. dii. 09.05.</p>
<list><p type="listitem">Áirasat</p>
</list><p>Čuovvovaš áirasat ledje mielde čoahkkima vuođđudeamis:</p>
<p>1. Øystein Ballari</p>
<p>2. Magnhild Mathisen</p>
<p>3. Olav M. Dikkanen</p>
<p>4. Steinar Pedersen</p>
<p>5. Marie Therese N. Aslaksen</p>
<p>6. Nils Henrik Måsø</p>
<p>7. Ragnhild Nystad</p>
<p>8. Egil Olli</p>
<p>9. John Henrik Eira</p>
<p>10. Ole Henrik Magga</p>
<p>11. Per A. Bæhr</p>
<p>12. Isak M. O. Hætta</p>
<p>13. Sverre Andersen</p>
<p>14. Peder Mathisen</p>
<p>15. Geir Liland</p>
<p>16. Randi Kvivesen</p>
<p>17. Inge Eriksen</p>
<p>18. Eva Josefsen</p>
<p>19. Geir Tommy Pedersen</p>
<p>20. Willy Ørnebakk</p>
<p>21. Tor Nilsen</p>
<p>22. Sven Roald Nystø</p>
<p>23. Margreta Påve Kristiansen</p>
<p>24. Randi Skum</p>
<p>25. Ann-Mari Thomassen</p>
<p>26. Ove Johnsen</p>
<p>27. Arvid Skjellhaug</p>
<p>28. Inger Anne Johansen</p>
<p>29. Stein Willy Andersen</p>
<p>30. Roger Pedersen</p>
<p>31. Ing-Lill Pavall</p>
<p>32. Amund Eriksen</p>
<p>33. Nils O. Nilsen</p>
<p>34. Jonhild Jåma</p>
<p>35. Einar Lifjell</p>
<p>36. Leif Elsvatn</p>
<p>37. Gro Merete Siri</p>
<p>38. Johan Mikkel Sara</p>
<p>39. Laila Gunilla Wilks</p>
<p>Berit Ranveig Nilssena várrelahttu</p>
<p>Josef I. Vedhugnes várrelahttu</p>
<p>Willy Olsen várrelahttu</p>
<p>Asbjørg Skåden várrelahttu</p>
<p>Per Solli várrelahttu</p>
<p>Magne A. S. Huvva várrelahttu</p>
<p>Jarle Jonassen várrelahttu</p>
<p>Birger Nymo várrelahttu</p>
<list><p type="listitem">Juolluduvvon pearmišuvnnat:</p>
</list><p>Áirras nr. 1 Berit Ranveig Nilssen ožžon virgelobi guovvamánu 23. - 24. b. 1999.</p>
<p>Áirras nr. 5 Marie Therese N. Aslaksen ožžon virgelobi guovvamánu 23. b. 1999 dii. 15.20 rájes beaivvi lohppii.</p>
<p>Áirras nr. 9 John Henrik Eira ožžon virgelobi guovvamánu 24. b. 1999.</p>
<p>Áirras nr. 13 Josef Vedhugnes ožžon virgelobi guovvamánu 23. - 26. b. 1999.</p>
<p>Áirras nr. 16 Willy Olsen ožžon virgelobi guovvamánu 23. - 26. b. 1999.</p>
<p>Áirras nr. 25 Asbjørg Skåden ožžon virgelobi guovvamánu 23. - 26. b. 1999.</p>
<p>Áirras nr. 28 Per Solli ožžon virgelobi guovvamánu 23. - 26. b. 1999.</p>
<p>Áirras nr. 29 Magne A. S. Huvva ožžon virgelobi guovvamánu 23. - 26. b. 1999.</p>
<p>Áirras nr. 32 Amund Eriksen ožžon virgelobi guovvamánu 24. b. 1999.</p>
<p>Áirras nr. 34 Jarle Jonassen ožžon virgelobi guovvamánu 23. - 26. b. 1999.</p>
<p>Áirras nr. 36 Leif Elsvatn ožžon virgelobi guovvamánu 26. b. 1999.</p>
<p>Áirras nr. 37 Birger Nymo ožžon virgelobi guovvamánu 23. - 26. b. 1999.</p>
<list><p type="listitem">Várrelahtut:</p>
</list><p>Øystein Ballari, áirasa nr. 1 Berit Ranveig Nilsen várrelahttu, čoahkkimis 23. - 24.02.99.</p>
<p>Brita Kåven, áirasa nr. 9 John Henrik Eira várrelahttu, čoahkkimis 24.02.99</p>
<p>Sverre Andersen, áirasa nr. 13 Josef Vedhugnes várrelahtu, čoahkkimis 23. - 26.02.99.</p>
<p>Randi Kvivesen, áirasa nr. 16 Willy Olsen várrelahtu, čoahkkimis 23. - 26.02.99.</p>
<p>Ann-Mari Thomassen, áirasa nr. 25 Asbjørg Skåden várrelahttu, čoahkkimis 23. - 26.02.99.</p>
<p>Inger Anne Johansen, áirasa nr. 28 Per Solli várrelahttu, čoahkkimis 23. - 26.02.99.</p>
<p>Stein Willy Andersen, áirasa nr. 29 Magne A. S. Huvva várrelahttu, čoahkkimis 23. - 26.02.99.</p>
<p>Jonhild Jåma, áirasa nr. 34 Jarle Jonassen várrelahttu, čoahkkimis 23. - 26.02.99.</p>
<p>Gro Merete Siri, áirasa nr. 37 Birger Nymo várrelahttu, čoahkkimis 23. - 26.02.99.</p>
<list><p type="listitem">I.	Áššebáhpirat</p>
</list><list><p type="listitem">Ođđajagimánu 21. b. 1999 gohččun ja áššelistu</p>
</list><p type="listitem">II.	Ovddiduvvon eavttuhusat</p>
<list><p type="listitem">Čoahkkinjođihangotti árvalus Sámediggái:</p>
</list><p>Ođđajagimánu 21. b. 1999 gohččun oktan áššelisttuin dohkkehuvvo.</p>
<list><p type="listitem">III.	Jienasteapmi</p>
</list><p>39 áirasis ledje 39 čoahkis.</p>
<p>1. Gohččuma dohkkeheapmi</p>
<p>Ođđajagimánu 21. b. gohččun dohkkehuvvui ovttajienalaččat.</p>
<p>2. Áššelisttu dohkkeheapmi</p>
<p>Áššelistu mii čuovui gohččuma dohkkehuvvui ovttajienalaččat.</p>
<list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Johan M. Sara, áššejođiheaddji</p>
<list><p type="listitem">VI.	Sámedikki mearrádus jienasteami maŋŋá lea ná:</p>
</list><p>Ođđajagimánu 21. b. gohččun oktan áššelisttuin dohkkehuvvo.</p>
<p>Ášši meannudeapmi loahpahuvvui guovvamánu 23. b. 1999 dii. 09.15.</p>
<list><p type="listitem">Ášši 2/99		Sámedikki čoahkkinortnet</p>
</list><p>Ášši meannudeapmi álggahuvvui guovvamánu 23. b. dii. 09.15.</p>
<p type="listitem">I.	Ovddiduvvon mearkkašumit ja eavttuhusat:</p>
<list><p type="listitem">Čoahkkinjođihangotti árvalus Sámediggái:</p>
</list><p>Sámediggi ii rievdat čoahkkinortnega dál.</p>
<list><p type="listitem">Mearkkašupmi 1, Guovddášbellodaga sámediggejoavkku Nils Henrik Måsø:</p>
</list><p>Eai leat mearkkašumit.</p>
<list><p type="listitem">II.	Jienasteapmi</p>
</list><p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Johan M. Sara, áššejođiheaddji</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>Sámediggi ii rievdat čoahkkinortnega dál.</p>
<p>Ášši meannudeapmi loahpahuvvui guovvamánu 23. b. dii. 09.20.</p>
<list><p type="listitem">Ášši 3/99 	Sámediggeráđi dieđáhus doaimmas birra</p>
</list><p>Ášši meannudeapmi álggahuvvui guovvamánu 23. b. dii. 09.20</p>
<list><p type="listitem">I.	Áššebáhpirat</p>
</list><list><p type="listitem">Sámediggeráđi dieđáhus</p>
</list><p>1. Doaimma birra </p>
<p>Dieđáhus guoská ráđi doaimmaide 1998 skábmamánu 13. b. rájes 1999 guovvamánu 8. b. rádjai.</p>
<p>Sámediggeráđđi lea áigodagas doallan 3 čoahkkima ja meannudan 36 ášši. Nugo oidno dieđáhusa mildosis, de lea ráđđi maiddái leamaš ollu čoahkkimiin ja ovddastan Sámedikki ollu oktavuođain.</p>
<p>2. Áššesuorggit </p>
<p>2.1 Sámi kulturmuitorá đi Norlándda kantuvrra lokaliseren </p>
<p>Sámediggeráđđi lea meannudan Sámi kulturmuitoráđi Norlándda kantuvrra lokaliserema ášši 1998 juovlamánu 14. - 16. b. Ovdal loahpalaš meannudeami doalai ráđđi juovlamánu 14. b. čoahkkima kulturmuitoráđi jođiheddjiin Kirsten Biti Johansen:iin ja nubbinjođiheddjiin Johan Mikkel Sara:in. Sámediggeráđđi guorrasii Sámi kulturmuitoráđi 1998 juovlamánu 11. b. mearrádussii, gos kulturmuitoráđđi rávve bidjat Norlándda guovllukantuvrra Árranii Áiluovttas Divttasvuona gielddas.</p>
<p>2.2 Guolástusáššit </p>
<p>Sámediggeráđđi lea várrepresideanttain Ragnhild Nystad ja ráđđelahtuin Berit Ranveig Nilssen 1998 juovlamánu 15. b. doallan čoahkkima Peter Angelsen:ain ja stáhtačálli Johannes Nakken:iin. Lassin Sámediggeráđi lahtuide lei regulerenráđi Sámedikki ovddasteaddji Alf. E. Nystad mielde čoahkkimis. Čoahkkima fáddán ledje 1999 guolástusreguleremat. Čoahkkimis ságastallui dáid áššiid birra: Norgga riddodorskki juogadeapmi, riddo- ja vuotnafatnasiidda stuorát bivdovuoigatvuođat, trolabivddu gáržžideapmi, autoliidna ja snoranuohtti 12 n.miilla davábealde 62. govdodatgráđa, friija sáideruovttubivdu 1999:s uhcit riddo- ja vuotnafatnasiidda, ja šákšabivdu (gč. čuo. 4 evttohus 10).</p>
<p>Guolástusminister ii lohpidan maidege 1999 reguleremiid hárrái, muhto lohpidii árvvoštallat Sámedikki rávvagiid 2000 reguleremiid oktavuođas.</p>
<p>Sámediggeráđđi lea 05.02.99 reivves dáhtton áhkáfierbmečalmmiid galljedeami áigemeari guhkiduvvot 2000 rádjai.</p>
<p>2.3 Sámedikki bargu Ruošša ektui </p>
<p>Sámediggi lea ovttas Global Resource Information Database (GRID) Arendal ođđajagimánu 21. - 22. b. lágidan seminára «Program for utvikling av kompetanse og medvirkning fra russisk urbefolkning i bærekraftig utvikling av arktisk Russland». Seminára guorahalai prográmmaevttohusa maid Russian Association of Indigenous Peoples of the North (RAIPON) lea ráhkadan ovttas ON:a birasprográmmain UNEP:ain GRID-Arendal bokte.</p>
<p>Čoahkkimis ledje Olgoriikkadepartemeantta, Gielda- ja guovludepartemeantta, Ruošša eiseválddiid, Barentsovttasbarggu eamiálbmotlávdegotti, RAIPON:a, Inuit Circumpolar Conference (ICC), Sámiráđi ja guoskevaš fágabirrasiid ovddasteaddjit.</p>
<p>Sámediggepresideanta doalai ođđajagimánu 21. b. čoahkkima «The Murmansk divisjon of the Russian academy of Public administration» ovddasteddjiiguin ja Kárášjoga gieldda ovddasteddjiin. Čoahkkima fáddán lei eamiálbmotnuoraide almmolaš hálddašeami oahpahusprošektii oahpásmahttin. Barentsregiovnna eamiálbmogiid bargojoavku ja Barentsčállingoddi leat árvvoštallamin galggašii go Barentsprográmma ruhtadit prošeavtta.</p>
<p>Várrepresideanta Ragnhild Nystad deaivvadii 1998 skábmamánu 30. b. Kárášjoga gieldda sátnejođiheaddji Kjell Sæther:iin. Gielda muitalii barggu birra maid gielda dahká ustitvuođagieldda Lujávrri ektui. Čoahkkimis lei ovttamielalašvuohta dasa ahte Olgoriikkadepartemeanta ain ferte ruhtadit prošeavttaid ja heahteveahki. Kárášjoga gielda oaččui 1998 juovlamánus 100 000 kr. stuoru liigejuolludusa Olgoriikkadepartemeanttas heahteveahkkin Lujávrái. Gielda lea 1999 jahkái ohcan 2 milj. kr. prošeavttaide ja heahteveahkkái.</p>
<p>Várrepresideanta lea čoahkkimis olgoriikkaminister Vollebæk:ain bivdán su ságastallat Ruošša eiseválddiiguin ruoššabeal sápmelaččaid vuoigatvuođaid birra.</p>
<p>2.4 Báikkálaš Agenda 21 </p>
<p>Sámediggeráđđi lea Birasgáhttendepartemeantta Báikkálaš Agenda 21 čuovvulanbarggu ja regiovnnalaš guovddášsajiid ásahemiid oktavuođas evttohan ásahit Báikkálaš Agenda 21 sámi guovddášsaji. Dán evttohusa lea Birasgáhttendepartemeanta dál čuovvulan Sámedikki ja Birasgáhttendepartemeantta gaskasaš šiehtadusain. Šiehtadus regulere prošeavtta ulbmila, doaimmaid, organiserema, čuovvuleami, ekonomiija ja bistima. Sámi guovddášsadji organiserejuvvo prošeaktan mas lea prošeaktajođiheaddji ja referánsajoavku mas leat mielde sámi kultur- ja ealáhusásahusaid ovddasteaddjit. Prošeakta biddjo Sámi kulturmuitoráđđái mii oažžu fágalaš ja hálddahuslaš čuovvulanovddasvástádusa. Prošeakta galgá bistit golbma jagi 1999 rájes. Birasgáhttendepartemeanta áigu ruhtadit barggu, gitta 600 000 kruvnnuin jahkái. Áigumuššan lea oažžut johtui prošeaktajođiheaddjivirggi ja referánsajoavkku 1999 vuosttaš jahkebealis. Áigut ráhkadit dárkileabbo bargo- ja mannoplána. Prošeaktajođiheaddjivirgi biddjo kulturmuitoráđi váldohálddahussii Unjárgii.</p>
<p>2.5 Sámi mediaplána </p>
<p>Sámediggi lea ožžon Eli Skogerbø Oslo universitehtas kártet ja defineret sámi mediaid. Oslo Universitehta galgá gárvvistit barggu 1999 loahpa rádjai, ja bargu galgá leat vuođđun sámi mediaplána ráhkadeamis.</p>
<p>2.7 Sámi vuoigatvuđalávdegotti čielggadus </p>
<p>Sámediggeráđđi lea čoahkkimis 1998 juovlamánu 14. - 16. b. meannudan Sámi vuoigatvuođalávdegotti čielggadusa NAČ 1997:4 gulaskuddanáigemeari guhkideami. Ráđđi lea geigen mearrádusa gos dáhttu gulaskuddanáigemeari guhkiduvvot jagiin, justisminister Aud Inger Aure:ii čoahkkimis 1998 juovlamánu 16. b. Sámediggeráđi ovddasteigga presideanta Sven-Roald Nystø ja ráđđelahttu Isak Mathis O. Hætta. Justisminister dovddahii čoahkkimis ahte ii leat mielas guhkidit gulaskuddanáigemeari. 29.01.99 reivves biehttala justisminister guhkideamis gulaskuddanáigemeari. Sámediggeráđđi ovddida ášši Sámedikki dievasčoahkkimii 1999 čakčamánus, gč. čuo. 6.</p>
<p>2.8 «Fjelloven» </p>
<p>Sámediggepresideanta ja ráđđelahttuguovttos Ing-Lill Pavall ja Isak Mathis O. Hætta leat doallan čoahkkima Eanadoallodepartemeantta stáhtačálli Jan-Erik Sundby:ain ja Gielda- ja guovludepartemeantta stáhtačálli Johanne Gaup:ain 1998 juovlamánu 14. b. Departemeanta lei dáhtton dán čoahkkima danne go háliidii gullat Sámedikki oainnu «fjelloven» ásaheami hárrái Norlánddas ja Tromssas. Sámediggepresideanta dajai čoahkkimis ahte «fjelloven» ásaheami ášši ferte árvvoštallat ovttas Sámi vuoigatvuođalávdegotti viidásit bargguin.</p>
<p>14.12.98 dollojuvvui maid čoahkkin seamma ášši birra Meahccekommišuvnna ovttastusain, man Anton Dahl ja čálli Stein Erik Stinesen ovddasteigga.</p>
<p>2.9 ON:a eamiálbmotjulggaštus </p>
<p>Sámediggepresideanta doalai 1998 skábmamánu 20. b. čoahkkima olgoriikkaminister Knut Vollebæk:ain. Čoahkkima fáddán ledje OV-kommišuvnna julggaštusárvalusain bargamin bargojoavkku čoahkkimiid Norgga posišuvnnat 30.11.-11.12.1998 Genevas.</p>
<p>Sámediggepresideanta lei ovttas Gielda- ja guovludepartemeantta stáhtačálli Johanne Gaup:ain mielde čoahkkimis Genevas juovlamánu 1.-3. b. Bargojoavkku proseassa ii leat dál buorre. Lassin dasa ii orron Norgga delegašuvdna doarvái bures ráhkkanan čoahkkimii. Dáid beliid leat cuiggodan 25.01.99 reivves olgoriikkaminister Vollebæk:ii.</p>
<p>2.10 Luonddugeđggiid rogganlohpi Náranaččas ja Riebanváris </p>
<p>Ráđđehusádvokáhta lea 25.01.99 reivves biehttalan veahkeheames Sámedikki áššis Statsskog SF vuostá danne go sii «ollu áššiin ovddastit Statsskog SF:a ja doibmet dan ráđđeaddin». </p>
<p>Sámediggeráđđi áigu dáhttut Ráđđehusa čielggadit mo Sámediggi sáhtášii vuolggahit riektelaš áššiid, ja mo Sámediggi sáhtášii geavahit ráđđehusadvokáhta dákkár áššiin.</p>
<p>2.11 Boazodoallošiehtadus </p>
<p>Dál leat oassálaččat šiehtadallamin ođđa boazodoallošiehtadusa. Sámediggeráđđi lea presideanttain ja ráđđelahttuguovttos Ing-Lill Pavall:iin ja Isak Mathis O. Hætta:in 14.12.98 deaivvadan stáhtačálli Jan-Erik Sundby:ain guorahallat Sámedikki saji boazodoallošiehtadallamiin ja boazodoallošiehtadusa oppalaččat.</p>
<p>Danne go Sámedikki dievasčoahkkin 1999 miessemánus lea nu maŋŋit ahte lea váttis čađahit boazodoallošiehtadusa proseassaid maŋŋá dievasčoahkkima meannudeami, dáhtošii Sámediggeráđđi oainnuid dasa ahte beassá ovddidit oainnuid Stuorradikki ealáhuslávdegoddái ovdal go ášši meannuduvvo dievasčoahkkimis.</p>
<p>2.12 Eará áššit </p>
<p>1. Plánaláhkalávdegoddi</p>
<p>Plánaláhkalávdegoddi ásahuvvui 1998 golggotmánu 23. b. gonagaslaš resolušuvnnain. Lávdegoddi galgá árvvoštallat ja evttohit láhka- ja njuolggadusrievdadusaid áššesuorggistis. Lávdegoddi galgá earenoamážit árvvoštallat mo deatalaš servodatberoštumiid buorebut sáhtášii vuhtiiváldit areálaplánemis. Deatalaš servodatberoštupmin adnojuvvojit ceavzi ovdáneapmi, biologalaš máŋggabealatvuođa gáhtten, ceavzi gávpotovdáneapmi, energiijaresurssaid beaktilis ja birasustitlaš geavaheapmi, árvohuksen, barggolašvuohta, buorit eallineavttut ja buorit vejolašvuođat fidnet buriid orrunviesuid. Lassin dasa galgá</p>
<p>lávdegoddi árvvoštallat áššemeannudannjuolggadusaid ja láhkastruktuvrra. Sámediggi lea Birasgáhttendepartementii čujuhan ahte lávdegotti bargu guoskkaha sámi beroštumiid. Danne lea departemeanta 21.01.99 bovden Sámedikki mielde departemeanttaidgaskasaš referánsajovkui mii galgá buktit lávdegoddái oaiviliid barggu hárrái. Vuosttaškonsuleanta Gro Dikkanen ovddasta Sámedikki dán referánsajoavkkus. </p>
<p>2. Sámi nissonprošeakta</p>
<p>Sámi nissonprošeavtta golmmajagi prošeaktaáigodat loahpahuvvui 1998 loahpas. Dásseárvodoaibmaplána lea sáddejuvvon gulaskuddamii, ja gulaskuddanáigemearri lea 1999 njukčamánu 1. b. Loahpalaš meannudeapmi Sámedikki dievasčoahkkimis lea plánejuvvon 1999 miessemánus. Raporta prošeaktaáigodaga birra lea ráhkaduvvomin.</p>
<p>3. Oahpahusáššit</p>
<p>Girko-, oahpahus- ja dutkandepartemeanta lea mearridan nammadit bargojoavkku ámmátalbmádásis mas miellahttun leat departemeantta, Sámi oahpahusráđi ja Sámedikki ovddasteaddjit. Bargojoavkku mandáhtan lea ráhkkanahttit Sámi oahpahusráđi sirdima Sámediggái, man oassin lea bargguid ja válddi sirdima árvvoštallan. Direktøra Per Edvard Klemetsen ja vuolitdirektøra Heidi Salmi ovddasteaba Sámedikki dán bargojoavkkus.</p>
<p>4. Fástadoavtterortnet</p>
<p>Sámediggeráđđi lea buktán cealkámuša Sosiála- ja dearvvasvuođadepartemeantta árvalussii fástadoavtterortnega birra.</p>
<p>5. Doarjja sámi váldoorganisašuvnnaide </p>
<p>Sámediggeráđđi lea juogadan sámi váldoorganisašuvnnaid doarjaga daid organisašuvnnaide mat 1998:s ge ožžo doarjaga. Organissašuvnnat mat ožžo doarjaga leat NSR, SÁL, SÆS, Sámiráđi Norgga juogus, Davvi Nuorra ja Sáráhkká.</p>
<p>6. Dearvvasvuođa- ja sosiálabálbalusat sámi álbmogii</p>
<p>Sámediggi lea 1999 várás ožžon 4,4 milj. kr. Sosiála- ja dearvvasvuođadepartemeanttas NOU 1995:6 Dearvvasvuođa- ja sosiálabálvalusaid plána sámi álbmogii čuovvuleapmái. Ruđat galget geavahuvvot iešguđetlágan prošeavttaide mat ovddidit ovttaárvosaš dearvvasvuođa- ja sosiálabálvalusaid sámi álbmogii, ja vuosttaskonsuleantavirgái Sámedikki hálddahusas.</p>
<p>Dasto lea Sámediggeráđđi maid meannudan váidalusáššiid, ja áššiid dán dievasčoahkkimii.</p>
<p>3. Nammadeamit </p>
<p>3.1 Stáhta luondduhálddašanráđđi 1999 - 2002 </p>
<p>Magnhild Mathisen lea nammaduvvon Stáhta luondduhálddašanráđi lahttun 1999 - 2002 áigodahkii. Rolf Johansen lea nammaduvvon várrelahttun seamma áigodahkii. </p>
<p>3.2 Sámedikki mánáid- ja nuoraidprošeakta, referánsajoavku </p>
<p>Berit Johanne Guttorm Ballari, Mikkel Berg ja Inga Márjá Steinfjell leat nammaduvvon Sámedikki mánáid- ja nuoraidprošeavtta referánsajovkui lahttun. Referánsajoavkku doaibmanáigi lea seamma go prošeavtta doaibmanáigi, dattetge ii guhkit go 31.12. 2000 rádjai.</p>
<p>3.3 Lávdegoddi boazodoalloplána ráhkadeapmái </p>
<p>Einar Lifjell, Lars Aage Brandsfjell, Marit Kristine Hætta, Ellinor Guttorm Utsi, Margreta Påve Kristiansen, Inger Anita Smuk ja Iver M. Eira leat nammaduvvon lahttun lávdegoddái mii galgá ráhkadit boazodoalloplána. Einar Lifjell lea lávdegotti jođiheaddji.</p>
<p>3.4 Davvi-Norgga davviriikkalaš diehtojuohkinkantuvra 1999 - 2000 </p>
<p>Heaika Skum lea nammaduvvon lahttun Davvi-Norgga davviriikkalaš diehtojuohkinkantuvrra stivrra lahttun 1999 - 2000 áigodahkii. Inga Ravna Eira lea nammaduvvon várrelahttun seamma áigodahkii.</p>
<p>3.5 Sis-Finnmárkku nuppástuhttinbarggu ovddidanforum </p>
<p>Presideanta Sven-Roald Nystø lea nammaduvvon Sámedikki ovddasteaddjin Sis-Finnmárkku nuppástuhttinbarggu ovddidanforumii. Isak Mathis O. Hætta lea nammaduvvon várrelahttun.</p>
<p>3.6 Iskkadeapmi guovttegielalaš service birra sámegiela hálddašanguovllus </p>
<p>Várrepresideanta Ragnhild L. Nystad lea nammaduvvon lahttun Gielda- ja guovludepartemeantta iskkadeami referánsajovkui mii galgá iskkadit guovttegielalaš service sámegiela hálddašanguovllus. Sámi giellaráđđi maid galgá nammadit lahtu referánsajovkui.</p>
<p>4. Ođđa áššiid dieđiheapmi - čuovvuleapmi </p>
<p>Sámediggeráđi mearkkašumit ođđa áššiide maid Sámedikki dievasčoahkkin 1998 skábmamánu 24. - 27. b. lea sádden ráđđái viidásit meannudeapmái. </p>
<p>Evttohus 2 Sámi báikenamat — báikenammalága geavaheapmi </p>
<p>Sámediggeráđđi ii leat vuos astan dán ášši prioriteret. </p>
<p>Evttohus 4 Sámi universitehta </p>
<p>Sámediggeráđđi bargá dál ovttas moanaid eará orgánaiguin Arktalaš Ráđi 17. - 18.09.98 Ministerčoahkkima čuovvulemiin. Ráđđi áigu ovttas Arktalaš universitehta áššiin ovddidit ášši Olgoriikkadepartementii. Sámediggeráđđi ii leat astan prioritereret ášši dađi eanet. </p>
<p>Evttohus 5 Sámelága giellanjuolggadusat </p>
<p>Sámediggeráđđi ii leat vuos astan dán ášši prioriteret. </p>
<p>Evttohus 10 Guolástusaid reguleren — šákšabivdolohpi </p>
<p>Sámediggeráđđi lea ovddidan ášši čuo. 2.2 namuhan čoahkkimis. Deattuhuvvui ahte šákšanáli ferte suodjalit badjelmearálaš bivddu vuostá, ja ahte dušše konsumabivdu galgá leat lobálaš. Ráđđi lea 1999 hárrái dáhtton gieldit šákšabivddu. Guolástusminister muitalii Norgga-Ruošša guolástuskommišuvnna barggu birra. Ruošša dutkit háliidit šákšabivddu, ja Norga ferte mieđihit Ruošša gáibádussii dán bivddu dáfus. Guolástusminister deattuhii ahte lassáneapmi šákšabivddus lea hui uhcci. </p>
<p>Evttohus 11 Ruoššabeal sápmelaččaid vuoigatvuođadilli </p>
<p>Gč. čuo. 2.3. </p>
<p>5. Čoahkkimat ja ovddasteamit </p>
<p>Sámediggepresideanta lea áigodagas doallan čoahkkimiid Tromssa ja Davvi-Trøndelága fylkkasátnejođiheddjiiguin.</p>
<p>Čoahkkimis Tromssa fylkkasátnejođiheddjiin ságastallojuvvui čuovvovaš fáttáid birra: fylkkaplánabargu, Tromssa regiovnnalaš ovddidanprográmma, sámi kulturguovddážat, sámi kulturgažaldagat, joatkkaoahpahus, NAČ 1995:6 Sámi dearvvasvuođa- ja sosiálaplána čuovvuleapmi ja Arctic Council.</p>
<p>Čoahkkima oktavuođas Davvi-Trøndelága fylkkasátnejođiheddjiin dollui čoahkkin Saemien Sijte jođiheddjiin ja boazosámesearvvi jođiheddjiin. Maiddái Davvi-Trøndelága fylkkamánni lei mielde čoahkkimis fylkkasátnejođiheddjiin. Fáddán čoahkkimis ledje fylkkaplánabargu, sámegiel fálaldat joatkkaskuvllas ja Máttasámi doaibmaplána.</p>
<p>Tibehta eksilparlameantta presideantta Samdhong Rinpoches oahppaladdama oktavuođas Tromssas, ságastalaiga várrepresideanta ja sámediggeáirras Ole Henrik Magga suinna Tibehta váttis dili birra. Sii ledje ovttaoaivilis das ahte Tibehta stuorámuš vašálaš lea riikkaidgaskašas servodaga jávohisvuohta. Várrepresideanta lohpidii ahte Sámediggi áigu dáhttut Norgga Ráđđehusa čielgaseabbot ráŋgut Kiinná danne go lea okkuperen Tibehta, ja ovttastahttit doarjaga Tibehtii eará oarjemáilmmi eiseválddiiguin.</p>
<p>Geahča muđui sierra mildosa.</p>
<p>6 1999 dievasčoahkkimiid gaskaboddosaš áššelisttut </p>
<p>99 miessemánu: </p>
<list><p type="listitem">Boazodoallostivrra 1998 jahkedieđáhus</p>
<p type="listitem">Boazodoallošiehtadus</p>
<p type="listitem">Dásseárvodoaibmaplána</p>
<p type="listitem">Sámedikki áirasiid ja vuollásaš ráđiid lahtuid buhtadusnjuolggadusat</p>
<p type="listitem">Sámedikki giella- ja oahpahusáššiid barggu organiseren</p>
<p type="listitem">Duoji doarjjajuolggadusat</p>
<p type="listitem">Sámi kulturviessoplána - ođasmahttin</p>
</list><p>99 čakčamánu: </p>
<list><p type="listitem">Sámi vuoigatvuođalávdegotti čielggadus - gulaskuddancealkámuš</p>
</list><p>99 skábmamánu: </p>
<list><p type="listitem">Sámedikki 2000 bušeahttajuogadeapmi</p>
<p type="listitem">Sámedikki 2001 bušeahttaevttohus</p>
<p type="listitem">Strategalaš ealáhusplána</p>
<p type="listitem">Sámi váldoorganisašuvnnaid doarjjanjuolggadusat</p>
<p type="listitem">Sámi lágadusdoaimma doarjjanjuolggadusat</p>
<p type="listitem">Sámi kulturorganisašuvnnaid doarjjanjuolggadusat</p>
<p type="listitem">Sámi mánáid bajásšaddaneavttuid doarjjanjuolggadusat</p>
<p type="listitem">Sámedikki politihkalaš joavkkuid doarjjanjuolggadusat</p>
<p type="listitem">Sámi kulturfoandda doarjjanjuolggadusat</p>
</list><p>Sámediggeráđđi fuomášuhttá ahte dievasčoahkkimiidda leat plánejuvvon nu ollu áššit ahte eai «čága» eanet áššit. Mii bivdit danne Sámedikki joavkkuid dán atnit vuođđun go árvvoštallet ovddidit vejolaš ođđa áššiid dievasčoahkkimii. Ráđđi lea maid árvvoštallagoahtán Sámedikki hálddahuslaš návccaid ráhkkanahttit ja čuovvulit áššiid mat ceggejuvvojit ja meannuduvvojit Sámedikkis. </p>
<p>Mildosat: </p>
<p>— čoahkkimat ja ovddasteamit 1998 skábmamánu 13. b. - 1999 guovvamánu 8. b</p>
<p>— Sámediggeráđi čoahkkingirji 1/99 </p>
<p>II. Ovddiduvvon eavttuhusat ja mearkkašumit </p>
<p>Mearkkašupmi 1, Guovddášbellodaga sámediggejoavkku Nils Henrik Måsø: </p>
<p>Eai leat mearkkašumit.</p>
<p>III. Jienasteapmi </p>
<p>39 áirasis ledje 37 čoahkis.</p>
<p>Ášši loahpahuvvui jienasteami haga.</p>
<p>IV. Beavdegirjelasáhus </p>
<p>Bargiidbellodaga sámediggejoavkku Egil Olli: </p>
<p>Bargiidbellodaga sámediggejoavku dáhttu Sámediggeráđi gávdnat eambbo konstruktiivvalaš vugiid sámi vuoigatvuođaáššiid ovddideamis go geahččalit sorrat ráđđehusadvokáhta áššái, ja ávžžuha Sámediggeráđi diktit dagakeahttá dan maid čuoggás 2.10. lohká áigut bargat.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Roger Pedersen</p>
<p>3.</p>
<p>Leif Elsvatn</p>
<p>4.</p>
<p>Sverre Andersen</p>
<p>5.</p>
<p>Eva Josefsen</p>
<p>6.</p>
<p>Egil Olli</p>
<p>7.</p>
<p>Nils Henrik Måsø</p>
<p>Egil Olli</p>
<p>8.</p>
<p>Amund Eriksen</p>
<p>9.</p>
<p>Gro Merete Siri</p>
<p>10</p>
<p>Steinar Pedersen</p>
<p>11.</p>
<p>Ragnhild Nystad</p>
<p>12.</p>
<p>Peder Mathisen</p>
<p>13.</p>
<p>Magnhild Mathisen</p>
<p>14.</p>
<p>Geir Tommy Pedersen</p>
<p>15.</p>
<p>Øystein Ballari</p>
<p>16.</p>
<p>Johan Mikkel Sara</p>
<p>17.</p>
<p>Einar Lifjell</p>
<p>Steinar Pedersen</p>
<p>18.</p>
<p>Ing-Lill Pavall</p>
<p>19.</p>
<p>Ann-Mari Thomassen</p>
<p>20.</p>
<p>Ole Henrik Magga</p>
<p>21.</p>
<p>Sven-Roald Nystø</p>
<p>22.</p>
<p>Roger Pedersen</p>
<p>23.</p>
<p>Ragnhild Nystad</p>
<p>24.</p>
<p>Steinar Pedersen</p>
<p>25.</p>
<p>Amund Eriksen</p>
<p>26.</p>
<p>Sven-Roald Nystø</p>
<list><p type="listitem">VI.	Sámedikki mearrádus jienasteami maŋŋá lea ná:</p>
</list><p>Geahča čuo. III Jienasteapmi.</p>
<p>Sámediggeráđi dieđáhus váldojuvvo diehtun.</p>
<p>Ášši meannudeapmi loahpahuvvui guovvamánu 23. b. dii. 15.30.</p>
<list><p type="listitem">Ášši 4/99	Gažaldagat Sámediggeráđđái čoahkkinortnega § 11 vuođul</p>
</list><p>Ášši meannudeapmi álggahuvvui guovvamánu 23. b. dii. 15.30.</p>
<list><p type="listitem">I.	Áššebáhpirat</p>
</list><list><p type="listitem">Guovddášbellodaga sámediggejoavkku Nils Henrik Måsø 12.02.1999 gažaldat</p>
</list><p>II. Ovddiduvvon gažaldagat, vástádusat ja vejolaš eavttuhusat </p>
<p>Guovddášbellodaga sámediggejoavkku Nils Henrik Måsø: </p>
<p>Mediijain oidno ahte vátna guohtonresurssat Finnmárkku duoddaris dagahit stuorra giččuid boazodoalliid gaskka. Čuoččuhuvvo ahte muhtun sajiin geavahuvvo «siskkáldas iešlágasteapmi» almmá dan ahte eiseválddit čuovvulit dan moktege. Guovddášbellodaga sámediggejoavku oaivvilda ahte dát dilli ii leat dohkálaš jos dat mii oidno ja gullo mediain leaš duohta.</p>
<p>Guovddášbellodaga sámediggejoavku jearrá čuovvovaš gažaldaga Sámediggeráđis:</p>
<p>Lea go duohta dat maid mediat čuoččuhit? Jos leaš, de sáhttá go Sámediggeráđđi dahkat maidege áššiin, ja vejolaččat maid? Vai lea go dát juoga maid ieš boazodoalloealáhus ferte čorget?</p>
<p>Sámediggeráđi vástádus: </p>
<p>Sámediggeráđđi ii sáhte gal duođaštit iige biehttalit leat go mediaid čuoččuhusat riekta.</p>
<p>Sámediggeráđđi atná duođalažžan boazodoalu dili. Sámediggi lea nammadan boazodoallostivrra ja guovllustivrraid uhccitlogu, ja lea áirasiiddis bokte dakko gokko lea leamaš vejolaš váikkuhan prosessii gávdnan dihte buriid čovdosiid. Sámediggi sáhttá maiddái boazodoalloplánalávdegottis bokte, ja boazodoalloláhkalávdegotti lahtuidis bokte árvvoštallat dán dili. Sámediggi áigu dán jagi miessemánu dievasčoahkkimis meannudit guokte ášši mat gusket boazodollui, boazodoallostivrra jahkedieđáhusa ja boazodoallošiehtadusa. Dán oktavuođas lea lunddolaš ollislaččat árvvoštallat boazodoalu dili.</p>
<p>Eanadoallodepartemeanta áigu doallat čoahkkima Álttás njukčamánu 16. b. 1999 boazodoalu dili birra Finnmárkkus. Dán čoahkkimii galget searvat eanadoallominister, gielda- ja guovluminister, ealáhusa ovddasteaddjit, Finnmárkku fylkamanni, fylkasátnejođiheaddji ja guoskevaš sátnejođiheaddjit. Maiddái Sámedikki presideanta searvá dán čoahkkimii.</p>
<p>III. Jienasteapmi </p>
<p>38 áirasis ledje 38 čoahkis.</p>
<p>Ášši loahpahuvvui jienasteami haga.</p>
<p>IV. Beavdegirjelasáhus </p>
<p>Dán áššis ii gáibiduvvon lasáhus beavdegirjái.</p>
<p>V. Sárdnunlistu ja replihkkavuorut </p>
<p>Sáhkaovddideaddji</p>
<p>Replihkka</p>
<p>1.</p>
<p>Nils Henrik Måsø</p>
<p>2.</p>
<p>Ragnhild Nystad</p>
<p>3.</p>
<p>Nils Henrik Måsø</p>
<p>4.</p>
<p>Ragnhild Nystad</p>
<p>5.</p>
<p>Per A. Bæhr</p>
<list><p type="listitem">VI.	Sámedikki mearrádus jienasteami maŋŋá lea ná:</p>
</list><p>Geahča čuoggá III Jienasteapmi.</p>
<p>Ášši meannudeapmi loahpahuvvui guovvamánu 23. b. dii. 15.40.</p>
<list><p type="listitem">Ášši 5/99	Ođđa áššiid dieđiheapmi</p>
</list><p>Ášši meannudeapmi álggahuvvui guovvamánu 23. b. dii. 15.40.</p>
<p type="listitem">I.	Áššebáhpirat</p>
<list><p type="listitem">Eavttuhus 1, NSR:a sámediggejoavkku Ann-Mari Thomassen:</p>
</list><p>Oahpahuslága ásahusat - gulaskuddan  </p>
<p>Sámediggi lea sápmelaččaid bajimuš orgána. Dakkár deatalaš áššis go oahpahuslága ásahusat leat, main leat duođalaš váikkuhusat ohppiide sámegiela hálddašanguovllu olggobealde, lea prinsihpalaččat ja earenoamáš deatalaš ahte Sámediggi galgá leat gulaskuddanásahussan. Bivdit Sámediggeráđi čuovvulit ášši.</p>
<list><p type="listitem">Eavttuhus 2, NSR:a sámediggejoavkku Arvid Skjellhaug:</p>
</list><p>Stáhta boaldámušdivvadiid geahpedeapmi (bensiinnas ja dieselis) boaittobealguovlluin  </p>
<p>Sámediggi bivdá ráđi bargagoahtit guovddáš eiseválddiid ektui dainna áigumušain ahte unnidit boaldámušdivvada dieselis ja bensiinnas. Dákkár geahpedeapmi váikkuhivččii positiivvalaččat guovlluin gos leat guhkes gaskkat ja heajos kollektiivajohtalus.</p>
<p>Diesel- ja bensiidnadivvadis omd. 2 kr. geahpedeapmi lihtteris livččii rivttes váikkuhangaskaoapmin dasa ahte sihkkarastit doaresbeal guovlluid ássama boahtteáiggis.</p>
<list><p type="listitem">Eavttuhus 3, NSR:a sámediggejoavkku Randi Skum:</p>
</list><p>Eanajuohkinriekti galgá njukčamánu 3. b. dán jagi meannudit ášši mii guoská árbevirolaš sámi guolástusvuoigatvuođaide "Grasmyrskog"čázádagas Sáččás.</p>
<p>Min mielas lea hui unohas go Eanajuohkinriekti galgá mearridit áššis mii guoskkaha sámi vuoigatvuođaid maid vuođđun lea dološáiggi geavaheapmi.</p>
<p>Danne bivdá ge NSR:a sámediggejoavku Sámediggeráđi čuovvulit ášši.</p>
<list><p type="listitem">Eavttuhus 4, Guovddášbellodaga sámediggejoavkku Nils Henrik Måsø:</p>
</list><p>Deanu gielda lea 17.06.97 mearridan bargiidnjuolggadusaid main sámegiela máhtolašvuohta gieldda virggiin deattuhuvvo iešguđet dásis. Almmuhusaid ja virgáibidjamiid oktavuođas gieldda virggiide galgá okta čuovvovaš gáibádusain/eavttuin geavahuvvot:</p>
<list><p type="listitem">go eavttut leat muđui dássálaga, de biddjo ovddabeallái ohcci guhte máhttá sihke sáme- ja dárogiela</p>
<p type="listitem">sámegiela máhtolašvuohta lea nana lassigelbbolašvuohta</p>
<p type="listitem">sámegiela máhtolašvuhtii biddjojuvvo stuorra deaddu ohcciid dáfus geat muđui leat gelbbolaččat</p>
<p type="listitem">eaktuduvvo máhtolašvuohta sámegielas man ferte duođaštit</p>
</list><p>Mearrádus lea váidaluvvon fylkamannii lágalašvuođa bearráigeahččama dihte. Fylkkamánni lea oppalaččat árvvoštallan bargiidnjuolggadusaid § 3-7 d) ja c), ja gávnnahan ahte mearrádus ii soaba bargobiraslága § 55a nuppi osiin, ja lea danne konkluderen ahte Deanu gieldda bargiidnjuolggadusaid ferte gomihit, dahje ahte daidda biddjo sisdoallu mii dávista bargobiraslága § 55 a nuppi oassái.</p>
<p>Guovddášbellodat oaivvilda ahte fylkkamánni konklušuvdna lea imašlaš erenoamážit sámelága giellanjuolggadusaid ja daid áigumušaid ektui. Sámediggeráđđi berre jođánepmosit ovddidit ášši Gielda- ja guovludepartementii vai politihkalaččat čielggaduvvošii leat go Deanu gieldda njuolggadusat lága vuostá nugo fylkkamánni čuoččuha.</p>
<p>Eavttuhus 5, Bargiidbellodaga sámediggejoavkku W illy Ørnebakk : </p>
<p>BORASPIREDILÁLAŠVUOHTA </p>
<p>Ollu jagiid lea boraspiredili birra ságastallojuvvon ovdan ruoktot, muhto maŋimuš guovtti jagis lea boazodoalliid ja smávvašibitdoalliid ekonomiija fuotnánan issorasat. Muitala ollu man headju dilli lea go Davvi-Trøndelága ja Norlándda fylkamannit rabasvuođain dáhttot veahki stuorraservodagas amaset ealáhusdoallit ollásit goariduvvot.</p>
<p>Stáhta Elliiddearvvasvuođabearráigeahčču ávžžuhii mánu dassážii ahte ferte árvvoštallat gieldit luoitimis šibihiid meahccái guohtut doppe gos leat eanemus boraspiret. Jos dát gal čađahuvvoš, de dat goarida oalát hirbmat ollu giliid. Buohkat áddejit ahte boahtte jagi sáhttet leat muhtun eará guovlluin eanemus boraspiret, ja nie sáhttá dáhpáhuvvat vuoruid mielde miehtá riikka jagis jahkái.</p>
<p>Duohtavuohta lea ahte dát ášši lea jagiid mielde dagahan dan ahte báikegottiid olbmuid ja birasgáhtteneiseválddiid gaskka lea šaddan oalle heajos gaskavuohta ollu sajiin. Guovvamánu 8. b. dán jagi oinniimet NRK 1:s ovtta prográmma, ráhkaduvvon Trøndelágas, mii čájehii ahte ollu miljovnnat ledje geavahuvvon prošektii mii konkluderii dan seamma maid ealáhusdoallit oppa áigge ledje dadjan. Leai duohta ahte boraspiret válde 50% boazoealus juohke jagi. Norlánddas rapporterejuvvo ahte orohagain sáhttá leat vel vearrát dilli, ja sávzadoallit leat duođaštan sullasaš loguid guovlluin miehtá riikka.</p>
<p>Eanadoallu lea nuppástuvvamin ja lea leamaš juo guhkká. 30 000 doalu leat heaittihuvvon ovddit logijagiáigodagas, go fas 21 000 doalu leat heaittihuvvon maŋimuš logijagis. 6-7 doalu heaittihuvvojit juohke beaivve birra jagi. Hástalusat leat máŋga - sihke boazodoalus ja eanadoalus, muhto boraspireváttisvuohta lea eahpitkeahttá buot stuorimus. Eanemusat gillájit dieđusge boazodoallit ja sávzadoallit, muhto maiddái mielkeboanddaide ge šaddet váttisvuođat go lea dábálaš ollu guovlluin geavahit bođu resurssaid nu ahte kombineret mielkeeriid sávzadoaluin. Vaikko buot oasálaččat ságastallamiin deattuhit ge ahte eai hálit jávkadit min boraspiriid, de lea juste hirbmat dábálaš deaivvadit dáinna dajaldagain jos dát váttisvuohta váldo ovdan. Čuohcá čalbmái ja lea imaš go ii goassige hállojuvvo molsaeavttu birra nuppi guvlui - Mo livčče boraspiredilli jos eai livčče šibihat ja bohccot maiguin dat ealihivčče iežaset? - Dalle livčče boraspiriin bággu birget dainna maid luondu ieš buvttada, ja gilvalit ealáhusdoalliiguin ja lustabivdiiguin.</p>
<p>Otnáš njuolggadusaid vuođul ferte duođaštit jos galgá oažžut buhtadusa boraspiriid ovddas. Mađi buoret duođaštus - dađi stuorát buhtadus proseanttaid mielde. Láppis dahje gálbi jávká meahccái moatti beaivvis. Go lottit eai šat beroš ráppis, de lea veadjemeahttun gávdnat ealliid. Dát mearkkaša dan ahte dan sadjái go ráhkkanit dálvái dahje bargat ealáhusovddidemiin, fertejit doallit snuoggat mehciid ja duoddarii jos de mat gávnnašedje ráppiid. Ná ii sáhte joatkašuvvat guhká.</p>
<p>Lea rámiidan veara go Ealliiddearvvasvuođabearráigeahčču ge lea dadjan ahte dilli lea nu duođalaš go lea. Hástalussan lea dahkat dainna maid nu, muhto dat gal ferte leat juoga áibbas eará go maid sii árvalit!</p>
<p>Bargiidbellodaga sámediggejoavku lea oaidnán ahte cealkámušain ollu sajiin leat ovttalágan čujuhusat: Detaljahálddašeapmi lea huksejuvvon nu ahte lea veadjemeahttun juksat Stuorradikki mihttomeari ahte kombineret boahttevaš boraspirehálddašeami doaibmabijuiguin mat addet vuođu aktiivvalaš eanadoallobuvttadussii ja boazodollui mii lea vuođđuduvvon meahcceguohtonresurssaide (Árv. S. 301 - 1996-97, s. 5)</p>
<p>Buot fylkkat rapporterejit ahte bivdoearit mat leat mearriduvvon albbas- ja geatkebivdui eai devdojuvvo. Maŋimuš jagiid statistihkat čájehit ahte ii leat eahpedábálaš ahte goddinlohpeproseanta lea vuollel 25% mearriduvvon bivdoearis. Dasto lea bures duođaštuvvon prošeavttaid bokte maŋimuš jagiid ahte maiddái gonagasgoaskin, mii dál lea ráfáidahtton, gaikkoda bohccuid ja smávvašibihiid.</p>
<p>Čilgen dihte dili ain lagabui, geavahit dás Tromssa fylkkamanni loguid (1998): Vahágiid ovddas ohccojuvvon buhtadus juolluduvvo sullii 50%. Dán 50%:s leat dušše 4% duođaštuvvon vahágat, go fas buhtaduvvo jáhkehahtti vahágin boraspiriid geažil. Sula mielde uhccimus logut 1998:s dušše Tromssa fylkkas leat 60 albasa, 40-60 geatki ja 10-140 gonagasgoaskinpára ovdal čivgama giđđat. </p>
<p>Bargiidbellodaga Sámediggejoavku oaivvilda ahte dáláš bivdomearrádusaid ferte rievdadit. Bivdoeriid mearrideami vugiid vuođđun leat nana duođaštusat iešguđet náliin. Dál fertejit boahtit rievdadusat mat dahket vejolažžan deavdit bivdoeriid spáitilis vugiin.</p>
<p>Namuhit dás muhtun ovdamearkkaid mat sáhttet váttásmahttit bivddu:</p>
<list><p type="listitem">skohtera ii leat lohpi geavahit bivddus - (sierra vuodjenlobi ii oaččo addit measta ii sevttiid ge bidjamii)</p>
<p type="listitem">ii leat lohpi geavahit eastadeaddji bargui juolluduvvon ruđaid omd. báhčinbálkán, dahje máksun bivdiide. "Buohkaid" mielas lea nu ahte vahátealliid báhčin lea beaktileamos eastadeaddji doaibmabidju soardašuvvan elliid geahpedeamis.</p>
<p type="listitem">bivdoáiggit ja bivdovuogit. Bivdoáigi guovdu seavdnjadeamos dálvvi goas beaivečuovga bistá dušše moadde diimmu, ja go vel lea gildojuvvon biejus bivdit ja idjasivtta geavahit.</p>
</list><p>Otnáš nálleregistrerenvugiid ja bivdoearreortnegiid vuođul lea váttis jáhkkit ahte goassige šaddá áigeguovdilin dat várra ahte boraspiret nogašedje áibbas, vaikko vel oččošii ge vejolašvuođa deavdit daid bivdoeriid mat áiggis áigái mearriduvvojit.</p>
<p>Dáláš boraspirehálddašeapmi buktá nu duođalaš váikkuhusaid sámi vuođđoealáhusaide ahte dál sáhttá beanta dadjat ahte dat lea Vuođđolága § 110a vuostá. Árvalusas S. nr. 301 (1996-97), 7. siiddus čujuha komitea ahte Norgga ILO-konvenšuvnna nr. 169 ratifiseren ja dat duohtavuohta ahte Norga dan bokte lea geatnegahtton suodjalit ja láhčit dilálašvuođaid sámi álbmoga ja kultuvrra ávnnaslaš eavttuide, erenoamážit lea boazodoallu ja mearrasámi eanadoallu masa maiddái sávzadoallu ge gullá namuhuvvon.</p>
<p>Bargiidbellodaga Sámediggejoavku bivdá maiddái Sámediggeráđi bargat dainna deatalaš áššiin, ja ovddidit dan eiseváldiide.</p>
<list><p type="listitem">Eavttuhus 6, Bargiidbellodaga sámediggejoavkku Willy Ørnebakk:</p>
</list><p>ILO-KONVENŠUVDNA NR. 169 </p>
<p>Norlándda ja Tromssa Meahccekommišuvnna Gáivuona guovllu ášši oktavuođas dajai ráđđehusadvokáhta ahte ILO-konvenšuvdna nr. 169 ii guoskka dasa.</p>
<p>Gielda- ja guovludepartemeanta guoskkaha vástádusas ášši, vrd. mildosa, dajadettiin ahte «vuolggahit doaimmaid nu ahte dat gažaldagat maid divut čilgejuvvojit dárkileabbot, vaikko earenoamáš instrukssain su ektui gii doaibmá stáhta ovddas».</p>
<p>Čujuhuvvo Bargiidbellodaga sámediggejoavkku mieldebiddjojuvvon reivii Gielda- ja guovluministerii, ja ministera 20.01.99 vástádussii.</p>
<p>Maŋŋá go leat iskan ášši veahá dárkileabbot, orru leamen nu ahte eiseválddit eai leat bargan doarvái iešguđet stáhtalaš (ja gielddalaš/fylkkagielddalaš) orgánaid guovdu dainna duohtavuođain ahte Norga lea dohkkehan konvenšuvnna ja dan maid dat mielddisbuktá.</p>
<p>Bargiidbellodaga sámediggejoavku dáhttu dákko bokte Sámediggeráđi bargagoahtit áššiin ja ovddidit ášši Norgga eiseválddiide.</p>
<list><p type="listitem">Eavttuhus 7, Bargiidbellodaga sámediggejoavkku Magnhild Mathisen:</p>
</list><p>Maŋimuš jagiid lea sámegiel oahpahus joatkkaskuvllain ollu guovlluin ealáskan. Sámegiella lea dál dássálagaid ođđadárogielain. Muhto dál válljejit eanebut ja eanebut sámegiela eret joatkkaskuvllas danne go sámegiella lea hehttehussan alit oahpus. Ollu oahpuin (omd. ovdaskuvlaoahpaheaddji- ja oahpaheaddjioahpus) gáibiduvvo ođđadárogiella, ja danne fertejit sámi oahppit válljet eret sámegiela ja baicce oahppat ođđadárogiela vai besset oahppin dáidda oahpuide.</p>
<p>Eatnasat dihtet ahte ollu surggiin váilu sámi gelbbolašvuohta, ja dát ii dáidde gal buoridit ášši. Danne go dárogiella, sámegiella ja ođđadárogiella leat dássálagaid Norggas, berre Girko- ja oahpahusdepartemeanta njulget ášši. Dan sáhtášii dahkat go attášii daidda geat válljejit sámegiela seamma oahppovejolašvuođaid go sis leat geat válljejit ođđadárogiela.</p>
<p type="listitem">II.	Ovddiduvvon mearkkašumit ja eavttuhusat</p>
<list><p type="listitem">Čoahkkinjođihangotti árvalus Sámediggái:</p>
</list><p>Buot eavttuhusat sáddejuvvojit Sámediggeráđđái meannudeapmái.</p>
<list><p type="listitem">III.	Jienasteapmi</p>
</list><p>38 áirasis ledje 34 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Čoahkkinjođihangotti árvalus mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ann-Mari Thomassen</p>
<p>2.</p>
<p>Arvid Skjellhaug</p>
<p>3.</p>
<p>Randi Skum</p>
<p>4.</p>
<p>Nils Henrik Måsø</p>
<p>5.</p>
<p>Sven-Roald Nystø</p>
<p>6.</p>
<p>Willy Ørnebakk</p>
<p>7.</p>
<p>Leif Elsvatn</p>
<p>8.</p>
<p>Ole Henrik Magga</p>
<p>9.</p>
<p>Ing-Lill Pavall</p>
<p>10.</p>
<p>Olav Magnar Dikkanen</p>
<p>11.</p>
<p>Willy Ørnebakk</p>
<p>12.</p>
<p>Geir Tommy Pedersen</p>
<p>13.</p>
<p>Sven-Roald Nystø</p>
<p>Willy Ørnebakk</p>
<p>14.</p>
<p>Magnhild Mathisen</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>Buot eavttuhusat sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui guovvamánu 23. b. dii. 16.25.</p>
<list><p type="listitem">Ášši 6/99		Stipeandaortnega njuolggadusat</p>
</list><p>Ášši meannudeapmi álggahuvvui guovvamánu 23. b. dii. 16.45.</p>
<list><p type="listitem">I.	Áššebáhpirat</p>
</list><list><p type="listitem">Sámi giellaráđi 09.09.98 sádden reive</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p>Sámedikki ??? mearridan</p>
<p type="listitem">SÁMI NUORAID OAHPPOSTIPEANDANJUOLGGADUSAT</p>
<list><p type="listitem">1	Ulbmil</p>
</list><p>Stipeandaortnega áigumuš lea movttiidahttit sámi nuoraid joatkkaskuvllas válljet oahpahusa sámegielas dahje sámegillii.</p>
<list><p type="listitem">2	Ulbmiljoavku ja doaibmaviidodat</p>
</list><p type="listitem">Sámi nuorat Norgga joatkkaskuvllain geain lea sámegiella skuvllas.</p>
<list><p type="listitem">3	Almmuheapmi ja ohcangáibádusat</p>
</list><p>Sámi giellaráđđi mearrida stipeandda ohcanáigemeari ja ohcanáigemearri almmuhuvvo.</p>
<p>Stipeandalohpádus addo ohcama vuođul.</p>
<p>Sámi giellaráđđi sáhttá mearridit sierra ohcanskoviid stipeandaortnegii, mas duođaštangáibádus 5. čuo. vuođul lea mielde.</p>
<list><p type="listitem">4	Ohcamiid gieðahallan</p>
</list><p>Sámi giellaráðði galgá meannudit ohcamiid dáid njuolggadusaid mielde.</p>
<list><p type="listitem">5	Juolludaneavttut</p>
</list><p>Sámi nuorat Norgga joatkkaskuvllain geat devdet čuovvovaš eavttuid ožžot ovtta stuoru stipeandda:</p>
<p>1. Ohcci ferte duoðaštit ahte son lea ollesáiggi oahppi skuvllas mii lea dohkkehuvvon oažžut doarjaga Statens Lånekasse for ungdom nammasaš ásahusas. </p>
<list><p type="listitem">Ohcci ferte duoðaštit ahte sus lea sámegiella fágasuorggis.</p>
<p type="listitem">Ohccii ii dárbbaš duoðastit stipeandadárbbu.</p>
</list><p>4. Bajimuš doarjjarádjá ovttaskas ohccái lea 10 000 kr oahpahusjahkái.</p>
<list><p type="listitem">6	Doarjjalohpádusreive ja máksindábit</p>
</list><p>Go ohcan lea mieđihuvvon, de sádde Sámi giellaráðði ruhtalohpadusreivve stipeandaoažžui. Máksin dáhpáhuvvá oahppi almmuhan báŋko- dahje poastagirokontui.</p>
<p>Stipeanda máksojuvvo guovtte gearddi skuvlajagis, ja juogaduvvo ovttasturrosaš submin čakčalohkanbadjái ja giððalohkanbadjái.</p>
<p>Jus lea máksojuvvon menddo ollu doarjja, galgá dat ruovttoluotta máksojuvvot Sámi giellaráððái.</p>
<list><p type="listitem">7	Váidalusmeannudeapmi</p>
</list><p>Sámi giellaráði mearrádusa sáhttá guoddalit Sámediggeráððái hálddahuslága njuolggadusaid mielde.</p>
<list><p type="listitem">8	Bearráigeahčču</p>
</list><p>Sámediggi galgá geahččat bearrái ahte ruðat hálddašuvvojit mearriduvvon njuolggadusaid mielde.</p>
<p>Sámi giellaráðði galgá jahkásaččat ráhkadit dieđáhusa Sámediggái ruðaid hálddašeami birra.</p>
<list><p type="listitem">9	Jávohisvuoðageasku</p>
</list><p>Jávohisvuoðageasku hálddahuslagá § 13 mielde gusto Sámi giellaráði lahtuide ja juohkehažžii gii dáid njuolggadusaid mearrádusaid mielde barggu dahká.</p>
<list><p type="listitem">10	Árvvoštallan</p>
</list><p>Doarjjaortnega galgá jeavddalaččat árvvoštallat iskan dihte leat go Sámedikki mearridan áigumusat joksojuvvon.</p>
<list><p type="listitem">11	Njuolggadusaid rievdadeapmi</p>
</list><p>Sámediggi sáhttá mearridit lagabui mo dáid njuolggadusaid geavahit ja čaðahit, ja sáhttá maid rievdadit njuolggadusaid. Galgá dieðihuvvot Gielda- ja guovludepartementii rievdadusaid birra.</p>
<p>Sámediggi sáhttá mearridit ahte barggut mat dáid njuolggadusaid olis leat biddjon Sámi giellaráđđái, sáhttet sirdojuvvot Sámedikki eará orgánaide.</p>
<list><p type="listitem">12	Fápmuibidjan</p>
</list><p>Njuolggadusat leat fámus dan rájis go sámediggepresideanta mearrida.</p>
<list><p type="listitem">Mearkkašupmi 1, Guovddášbellodaga sámediggejoavkku Nils Henrik Måsø:</p>
</list><p>Eai leat mearkkašumit.</p>
<list><p type="listitem">Mearkkašupmi 2, Bargiidbellodaga sámediggejoavkku Magnhild Mathisen:</p>
</list><p>Eai leat mearkkašumit.</p>
<list><p type="listitem">III.	Jienasteapmi</p>
</list><p>38 áirasis ledje 38 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Isak Mathis O. Hætta, áššejođiheadddji</p>
<p>2.</p>
<p>Leif Elsvatn</p>
<p>3.</p>
<p>Ann-Mari Thomassen</p>
<p>4.</p>
<p>Isak M. O. Hætta</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>Sámedikki guovvamánu 23. b. 1999 mearridan</p>
<p type="listitem">SÁMI NUORAID OAHPPOSTIPEANDANJUOLGGADUSAT</p>
<list><p type="listitem">1	Ulbmil</p>
</list><p>Stipeandaortnega áigumuš lea movttiidahttit sámi nuoraid joatkkaskuvllas válljet oahpahusa sámegielas dahje sámegillii.</p>
<list><p type="listitem">2	Ulbmiljoavku ja doaibmaviidodat</p>
</list><p type="listitem">Sámi nuorat Norgga joatkkaskuvllain geain lea sámegiella skuvllas.</p>
<list><p type="listitem">3	Almmuheapmi ja ohcangáibádusat</p>
</list><p>Sámi giellaráđđi mearrida stipeandda ohcanáigemeari ja ohcanáigemearri almmuhuvvo.</p>
<p>Stipeandalohpádus addo ohcama vuođul.</p>
<p>Sámi giellaráđđi sáhttá mearridit sierra ohcanskoviid stipeandaortnegii, mas duođaštangáibádus 5. čuo. vuođul lea mielde.</p>
<list><p type="listitem">4	Ohcamiid gieðahallan</p>
</list><p>Sámi giellaráðði galgá meannudit ohcamiid dáid njuolggadusaid mielde.</p>
<list><p type="listitem">5	Juolludaneavttut</p>
</list><p>Sámi nuorat Norgga joatkkaskuvllain geat devdet čuovvovaš eavttuid ožžot ovtta stuoru stipeandda:</p>
<p>1. Ohcci ferte duoðaštit ahte son lea ollesáiggi oahppi skuvllas mii lea dohkkehuvvon oažžut doarjaga Statens Lånekasse for ungdom nammasaš ásahusas. </p>
<list><p type="listitem">Ohcci ferte duoðaštit ahte sus lea sámegiella fágasuorggis.</p>
<p type="listitem">Ohccii ii dárbbaš duoðastit stipeandadárbbu.</p>
</list><p>4. Bajimuš doarjjarádjá ovttaskas ohccái lea 10 000 kr oahpahusjahkái.</p>
<list><p type="listitem">6	Doarjjalohpádusreive ja máksindábit</p>
</list><p>Go ohcan lea mieđihuvvon, de sádde Sámi giellaráðði ruhtalohpadusreivve stipeandaoažžui. Máksin dáhpáhuvvá oahppi almmuhan báŋko- dahje poastagirokontui.</p>
<p>Stipeanda máksojuvvo guovtte gearddi skuvlajagis, ja juogaduvvo ovttasturrosaš submin čakčalohkanbadjái ja giððalohkanbadjái.</p>
<p>Jus lea máksojuvvon menddo ollu doarjja, galgá dat ruovttoluotta máksojuvvot Sámi giellaráððái.</p>
<list><p type="listitem">7	Váidalusmeannudeapmi</p>
</list><p>Sámi giellaráði mearrádusa sáhttá guoddalit Sámediggeráððái hálddahuslága njuolggadusaid mielde.</p>
<list><p type="listitem">8	Bearráigeahčču</p>
</list><p>Sámediggi galgá geahččat bearrái ahte ruðat hálddašuvvojit mearriduvvon njuolggadusaid mielde.</p>
<p>Sámi giellaráðði galgá jahkásaččat ráhkadit dieđáhusa Sámediggái ruðaid hálddašeami birra.</p>
<list><p type="listitem">9	Jávohisvuoðageasku</p>
</list><p>Jávohisvuoðageasku hálddahuslagá § 13 mielde gusto Sámi giellaráði lahtuide ja juohkehažžii gii dáid njuolggadusaid mearrádusaid mielde barggu dahká.</p>
<list><p type="listitem">10	Árvvoštallan</p>
</list><p>Doarjjaortnega galgá jeavddalaččat árvvoštallat iskan dihte leat go Sámedikki mearridan áigumusat joksojuvvon.</p>
<list><p type="listitem">11	Njuolggadusaid rievdadeapmi</p>
</list><p>Sámediggi sáhttá mearridit lagabui mo dáid njuolggadusaid geavahit ja čaðahit, ja sáhttá maid rievdadit njuolggadusaid. Galgá dieðihuvvot Gielda- ja guovludepartementii rievdadusaid birra.</p>
<p>Sámediggi sáhttá mearridit ahte barggut mat dáid njuolggadiusaid olis leat biddjon Sámi giellaráđđái, sáhttet sirdojuvvot Sámedikki eará orgánaide.</p>
<list><p type="listitem">12	Fápmuibidjan</p>
</list><p>Njuolggadusat leat fámus dan rájis go sámediggepresideanta mearrida.</p>
<p>Ášši meannudeapmi loahpahuvvui guovvamánu 23. b. dii. 17.00.</p>
<list><p type="listitem">Ášši 7/99	Sámedikki vuollásaš ráđiid 1998 jahkedieđáhusat - mearkkašumit</p>
</list><p>Ášši meannudeapmi álggahuvvui guovvamánu 24. b. dii. 09.00.</p>
<list><p type="listitem">I.	Áššebáhpirat</p>
</list><list><p type="listitem">Sámi kulturmuitoráđi 1998 jahkedieđáhus, mearriduvvon 12.01.99 čoahkkimis</p>
<p type="listitem">Sámi kulturráđi 1998 jahkedieđáhus, mearriduvvon 05.01.99 čoahkkimis</p>
<p type="listitem">Sámi ealáhusráđi 1998 jahkedieđáhus, hálddahusa árvalus</p>
<p type="listitem">Sámi giellaráđi 1998 jahkedieđáhus, hálddahusa árvalus</p>
<p type="listitem">Ášši R 4/99 Sámedikki jahkedieđáhus, hálddahusa árvalus</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p type="listitem">1 - Oppalaččat</p>
<p>Sámediggi oaidná ahte vuollásaš fágaráđiid jahkedieđáhusain boahtá ovdan ahte lea dárbu ovttas bargat ja koordineret. Earret eará čujuhuvvo ahte doarjjaortnegiid ja njuolggadusaid fertešii geahčadit.</p>
<p>Sámediggi oaidná positiivalažžan dan go iešguđet fágaráđiid doaimmaid sáhttá eanet koordineret, ja ahte ovddiduvvojit rutiinnat movt ovttas bargat siskkáldasat sámediggevuogádagas ja Sámedikki ovttasbargooasálaččaiguin. Dasto lea Sámediggái hástalussan koordineret iežas plánabarggu ja oažžut plánaidis doaibmat vai dávistivčče daid váikkuhangaskaomiide ja doarjjaortnegiidda maid Sámediggi áiggis áigái hálddaša. Erenoamážit guoská dát sektuvrraid gaskasaš áššesurggiide nugo nissonáššiide, dásseárvui, ja mánáid ja nuoraid áššiide.</p>
<p>Sámediggi oaidná dárbun koordineret daid iešguđet doaimmaid mat gusket máŋgga vuollásaš ráđđái. Eaktuduvvo ahte dán sámediggeáigodagas geahčaduvvo ráđiid organiseren, ja daid barggut ja doaimmat. Sámediggi bivdá Sámediggeráđi ovttasráđiid vuollásaš ráđiiguin álggahit dán barggu 1999:s.</p>
<p>Dasto lea Sámediggái hástalussan koordineret doaimmaid ja plánaid eará almmolaš plána- ja váikkuhangaskaoapmeoasálaččaiguin gieldda, fylkka ja stáhta dásis.</p>
<p type="listitem">2 - Mearkkašumit Sámi kulturmuitoráđi doibmii</p>
<list><p type="listitem">Sámi kulturmuitoráđi barggu evalueren</p>
</list><p>Norsk institutt for by- og regionforskning (NIBR) lea evalueren sámi kulturmuitogáhttema organiserema 1998:s. Evaluerenraporta geahččá golbma váldoperspektiivva nu gohčoduvvon sámi stivrema, biđggiidahttima ja koordinerema, ja konkludere ahte sámi beroštumit kulturmuitogáhttemis leat nanosmahttojuvvon dan áigodagas go sámi kulturmuitogáhtten lea leamaš doaimmas. Maiddái Birasgáhttendepartemeanta lea cealkán ahte Sámi kulturmuito-ráđi geahččalanortnet lea lihkostuvvan, ja ahte dan galgá joatkit ja nanosmahttit boahtteáiggis.</p>
<p>Sámediggi oaidná daid positiivvalaš konklušuvnnaid mat leat boahtán ovdan evalurenraporttas. Dát leat dehálaš vuođđun Sámi kulturmuitoráđi viidásit ovdáneapmái.</p>
<p>Sámediggi lea áššis 37/92 mearridan Sámi kulturmuitoráđi iešguđet guovllukantuvrraid lokaliserema. 1999:s ásahuvvo Norlándda guovllukantuvra Divttasvutnii. Sámediggi bivdá kulturmuitoráđi árvvoštallat ovdánanplána Tromssa guovllukantuvrra lokaliseremii Gáivutnii (gč. Sámedikki mearrádusa áššis 37/92).</p>
<list><p type="listitem">Nuortalaš gili kulturmuitogáhttenguovlu Njávdámis - ráfáiduhttinárvalus</p>
</list><p>Sámediggi oaidná ahte Riikaantikvára ii leat vel 1998:s ge čuovvulan Sámi kulturmuitoráđi Njávdáma nuortalaš gili kulturmuitoguovllu ráfáiduhttinárvalusa, vaikko Sámi kulturmuitorráđđi lea juo cuoŋománu 15. b. 1997 sádden eavttuhusa mas ledje mielde báikkálaš gulaskuddancealkámušat ja árvvoštallamat.</p>
<p>Sámedikki mielas lea hirbmat váidalahtti go ráfáiduhttinárvalus ii leat čuovvuluvvon guovddáš gulaskuddamiin ja meannudemiin. Dát lea duođalaš dan dihte go jurddašit dan barggu maid gáhtteneiseválddit eai leat dahkan nuortalaš gili gáhttenplána ektui, ja go Riikaantikvára čielgasit lea ávžžuhan Sámi kulturmuitoráđi juo dalle go ráđđi ásahuvvui 1994:s ahte váldit ovdan dán barggu. Lea maiddái dehálaš oažžut leavttu ráfáiduhttinbargui Stuorradikki mearrádusa hárrái nuortalaš sámi museá ektui Njávdámis sámi našuvnnalaš duhátjahkesadjin. Nuortalaš gili ráfáiduhttin Njávdámis lea hirbmat dehálaš oassi dan barggus mii guoská nuortalaš sámi museá ásaheapmái Njávdámis.</p>
<p>Sámediggi bivdá Birasgáhttendepartemeantta ja Riikaantikvára hoahpuhit guovddáš dásis Njávdáma nuortalaš gili ráfáiduhttineavttuhusa meannudeami.</p>
<list><p type="listitem">Ovttasbargu fylkagielddaiguin</p>
</list><p>NIBR:a evaluerenraporttas sámi kultumuitogáhttema organiserema hárrái oidno ahte koordineren Sámi kulturmuitoráđi ja fylkagielddaid kulturmuitohálddašeami gaskka ii leat duohtan dahkkon nugo Sd. dieđáhusa nr 52 (1992-93) - Norgga sámepolitihkka, oaivila mielde leai dárbu. Sámediggi čujuha ahte koordinerema Sámi kulturmuitoráđi ja fylkagielddaid gaskka ferte ovddidit ja nannet vai ovttasráđiid buorebot sáhttet váikkuhit kulturmuitogáhttema. Vejolašvuohta buoredit koordinerema buorrána go Sámi kulturmuitoráđđi nanosmahttojuvvo resurssaid dáfus.</p>
<p>1999:s nanosmahttojuvvo Sámi kulturmuitoráđđi dan bokte go oažžu ovtta ođđa virggi ja ođđa distriktakantuvrra Divttasvutnii Norlánddas. Koordinerema nanosmahttin eaktuda dattetge maiddái ahte fylkagielddat aktiivvalaččat čuvvot iežaset dábálaš ovddasvástádusa sámiid (eamiálbmoga) guovdu. Sámediggi deattuha ahte maiddái fylkagielddain kulturmuitogáhttema oktavuođas, lea iešheanalis ovddasvástádus váikkuhit dan ahte ovttasbargu doaibmá ja lea positiivvalaš.</p>
<p>Sámediggi oaidná ahte Finnmárkku fylkagieldda kulturmuitogáhttenhálddašeapmi lea čájehan uhccán áddejumi Sámi kulturmuitoráđi váldesuorgái, bargguide ja mihttomeriide. Lea oktasaš ovddasvástádus buoridit gulahallama ja fágalaš ovttasbarggu. Sámediggi áigu ovttasráđiid Sámi kulturmuitoráđiin váikkuhit dan ahte dát bargu nanosmahttojuvvo buoridan dihte gulahallama. Mihttomearrin lea oččodit ollisleabbo kulturmuitogáhttema ja beaktileabbo resurssaid maiguin bálvala geavaheddjiid.</p>
<list><p type="listitem">3 - Mearkkašumit Sámi kulturráđi doibmii</p>
<p type="listitem">Sámi mánáid bajásšaddaneavttut</p>
</list><p>Sámi kulturráđđi čujuha ahte lagaš birrasa man oassin mánát leat, berre ovddidit. Erenoamážit fertešeimmet jurddašit oainnusin dahkat sámi kultuvrra mánáide ja háhkat positiivvalaš miellaguottuid sámevuhtii. Sámi mánát leat sámi kultuvrra guoddit boahtteáiggis ja giela geavaheaddjit. Sámi kultuvrra hápmemis mánáide ja nuoraide lea dehálaš árvvoštallamiin váldit vuhtii daid stuorra rievdadusaid mat leat dáhpáhuvvan ođđaset áiggis ja maŋimuš jagiin. Go bajásšaddanbirrasat ja giella leat nu máŋggabeallásaččat, de ferte dan vuhtiiváldit erenoamážit go ruđat geavahuvvojit sámi mánáid ja nuoraid bajásšaddaneavttuid nannemii. Lea dehálaš ahte sámi guovlluin livčče eanet iešguđetlágan doaibmabijut, ja daid fáttáid oktavuođas mat dán rádjai eai leat leamaš erenoamážit oidnosis.</p>
<p>Sámi kulturráđi árvvoštallama mielde berrešii eanet deattuhit dakkár doaimmaid main eanet mánát leat mielde ovttaskas prošeavttain ja doaimmain main ii dárbbaš oastit dávviriid. Sáhttá leat dárbu čavget doarjjageavahusa dán ektui. Sámi mánáid bajásšaddaneavttuid stuorra erohusaid geažil berre dattetge vuhtiiváldit báikkálaš beroštumiid. Geahččalanprošeavttas «Dåjmalasj máná» oaidnit ahte mánát ja nuorat áŋgiruššet doaibmabijuiguin mat ovddidit sin iežaset doaimmaid. Prošeakta lea movttidahttán mánáid álggahit doaimmaid iežaset beroštumiid ja eavttuid mielde maidda leat ohcan ruhtadoarjaga Sámi kulturráđis.</p>
<p>Sámedikki mánáid- ja nuoraidplána bargu eaktuda ahte erenoamážit Sámi kulturráđđi lea mielde váikkuheamen. Dat doarjjaortnegat maid kulturráđđi hálddaša leat dehálaš váikkuhangaskaoapmin ollašuhttit konkrehta doaibmabijuid sámi mánáide ja nuoraide.</p>
<list><p type="listitem">Sámi girjelágádusdoaibma</p>
</list><p>Sámediggi oaidná ahte Sámi kulturráđđi ii loga sámi girjelágádusdoarjaga bušeahttarámma dohkálažžan. Dát dagaha dan ahte šaddá heajut vejolašvuohta čađahit sámi girjelágádusdoaimma. 1998:s lea maiddái boahtán ovdan ahte ođđa njuolggadusat ráddjejit oažžumis investeren- ja ovddidandoarjaga eará almmolaš instánssain, dainna čujuhusain ahte doarjja ii addo dakkár ealáhusdoibmii mii oažžu doarjaga eará almmolaš bušeahtain (girjelágádusdoarjja). Dát guoská erenoamážit Stáhta ealáhus- ja guovllubáŋkku (SND) njuolggadusmearrádusaide. Sámediggi áigu ovddidit dán dili guovddáš eiseválddiide.</p>
<list><p type="listitem">Doarjaga juogadeapmi sámi kulturviesuide</p>
</list><p>Sámi kulturráđđi mearkkaša ahte bušeahttarámmat mat addojuvvojit geavahussii sámi institušuvnnaide eai leat dohkálaččat. Sámedikki mihttomearrin lea sihkkarastit dáláš kulturviesuid doaimma, gč. Sámedikki ášši 23/96 Sámi kulturviesuid ollislaš plána mearrádusa. Váttisvuohtan lea dáláš institušuvnnaid doaimma ruhtadeapmi, ja Sámi kulturráđđi lea dan geažil ferten juolludit doarjaga Sámi kulturfoanddas dalle go institušuvnnain lea leamaš váttis ekonomálaš dilli.</p>
<p>Sámedikki áigumušaide dávistettiin vuoruhuvvo bajás daid sámi kulturinstitušuvnnaid doaibma mat juo gávdnojit. Deattuhit ahte juolludusat kulturfoanddas lea gaskaboddosaš čoavddus dassážii go doaimma sáhttá sihkkarastit sierra juolludusaiguin. Sámediggi áigu dalle go ođasmahttá kulturviessoplána, árvvoštallat iešguđet institušuvnnaid doaimma, organiserema ja juolludusdárbbuid. Dán meannudeamis galgá maiddái leat áigumuššan čilget movt dáláš institušuvnnaid doaibma vuoruhuvvo ja sihkkarasto.</p>
<list><p type="listitem">Njávdámá nuortasámi museá</p>
</list><p>Sámediggi lea mearridan ahte Njávdáma nuortasámi museárusttet galgá leat sámi duhátjahkesadjin. Kulturdepartemeanta lea čuovvulan Sámedikki eavttuhusa namuhettiin dan jagi 1999 stáhtabušeahta meannudettiinis. Museárusttega ásaheami oktavuođas ferte leat lagaš ovttasbargu Sámi kulturmuitoráđiin, nuortalaš birrasiiguin, Mátta-Várjjaga gielddain ja eará lunddolaš ovttasbargoguimmiiguin.</p>
<list><p type="listitem">Váikkuhangaskaomiid koordineren</p>
</list><p>Sámediggi oaidná ahte Sámi kulturráđđi lea čujuhan ahte váikkuhangaskaomiid ja doarjjaortnegiid ferte koordineret, sihke siskkáldasat sámediggevuogádagas ja oasálaččaid ektui olggobealde. Sámi kulturráđi barggu sáhtášii evalueret vuollásaš ráđiid organiserema geahčadeami oktavuođas.</p>
<p>Sámi kulturráđđi čujuha ahte Sámi kulturfoandda ásaheami rájes leat barggut lassánan, ja ođđa čuolmmat leat ovddiduvvon. Ekonomalaš rámmat gal dattetge eai leat lassánan seamma ollu. 1999 bušeahtas lea kulturráđđi ožžon ođđa ruđaid. Sámediggi vuordá oažžut jahkedieđáhusas/bušeahta oktavuođas dieđuid movt dát ruđat leat váikkuhan kultursektuvrra doaimmaid ja doaibmabijuid.</p>
<p>Sámi kulturráđđi čujuha maiddái ahte ohcamiid lohku sámi kulturorganisašuvnnain lassána jagis jahkái. Dát juolludus lea juogaduvvon sámi kulturorganisašuvnnaide, sámi valáštallamii ja sámi organisašuvnnaide maidda ii sáhte addit doarjaga sámi váldoorganisašuvnnaid doarjjaortnegis. Organisašuvnnaid/servviid lohku mat háliidit defineret iežaset sámi kulturorganisašuvdnan lea lassánan, ja lea buktán veaháš eahpečielggasvuođa gustovaš njuolggadusaid ektui ja ekonomalaš rámmaid ektui mat addojuvvojit geavahussii. Sámediggi eaktuda ahte dát geahččaluvvo čilgejuvvot ođđa njuolggaduseavttuhusa bokte maid diggi mearrida ja bušeahta meannudeamis.</p>
<list><p type="listitem">Sámi festiválat</p>
</list><p>Sámediggi áigu maiddái bargat dan ala ahte sámi festiválaide/kulturdoaluide sihkkarastojuvvo ruhta.</p>
<list><p type="listitem">4 - Mearkkašumit Sámi ealáhusráđi doibmii</p>
</list><p>Doarjaga juogadeapmi </p>
<p>Sámi ovddidanfoandda ođđa njuolggadusaid bokte sáhttá dál addit váikkuhangaskaomiid sámi giella- ja kulturdoaibmabijuide, ja 1998:s lea ge viehka ollu lassánan doarjja kulturulbmiliidda. Dát dávista Sámedikki áigumušaide njuolggadusaid rievdadeami ektui. Dasto čájeha dát ahte lea dárbu koordineret doarjjaortnegiid, ja čujuhit dasa maid Sámediggi dás lea dadjan mearkkašumiid vuosttas čuoggás.</p>
<list><p type="listitem">Doarjja nissonolbmuide</p>
</list><p>Sámediggái lea hástalussan heivehit váikkuhangaskaomiid nu ahte nissonolbmot sáhttet daid eanet geavahit. Dál lea 37,8 % nissonolbmot geat ožžot doarjaga Sámi ovddidanfoanddas. Go nissonolbmot vuođđoealáhusain ožžot viehka uhccán doarjaga, de geassá dat vulos gaskamearálaš proseantaoasi dan doarjagis mii lea mannan nissonolbmuide. Dasto leat juolludusat nissonolbmuide lassánan danin go Sámi ealáhusráđđi maŋimuš jagiin lea viiddidan doarjjageavahusa bálvalusealáhusaide gos nissonolbmot eanet barget.</p>
<p>Sámediggi lea duhtavaš go Sámi ealáhusráđđi nu bures ja viidát rapportere juolludusaid birra mat mannet nissonolbmuide, ja oktilaččat evaluere rapporterenrutiinnaid.</p>
<p>1998:s manai 30 % lotnolasealáhusdoarjagis nissonolbmuide. Čájeha ahte manná dan guvlui ahte proseantaoassi njiedjá. 1996:s leai nissonoassi 57% ja 1997:s fas 45%. Lea čájehan ahte lotnolasealáhusain lea erenoamáš stuorra beroštupmi árbevirolaš duojeásahemiide.</p>
<list><p type="listitem">Duodjedoarjaga juogadeapmi</p>
</list><p>Go Sámediggi lea dáhtton, de lea Sámi ealáhusráđđi 1998:s evalueren daid doarjjaortnegiid mat jahkásaččat juogaduvvojit duodjeorganisašuvnnaide. Evaluerema ja Sámi ealáhusráđi meannudeami vuođul lea Sámediggi čađahan gulaskuddama ođđa duodjedoarjjanjuolgga-dusaid ektui. Sámediggi áigu árvvoštallat poastta 70 duodjedoarjjaortnega go meannuda njuolggadusaid.</p>
<p>Oppalaččat lea duodji kapitalageanohis ealáhus ja lea uhccán gánnáhahtti ja dienas maid lea dávjá fuotni. Danin geavahuvvojit ge foandaruđat produkšuvdnaásahemiide amaset investerengolut álggahandásis gártat menddo stuorisin. Foandda vuoruhuvvon doaibman lea ovddidit ealáhusa nu ahte dat sáhttá addit barggu ovttaskas duojárii. Strategiijat movt juksat iešguđet mihttomeriid fertejit leat: produktaovddideapmi, gelbbolašvuođa lokten, vuovdin ja márkanfievrrideapmi ásahuvvon kanálaid bokte, ja lávgadet ovttasbargu produsenttaid ja bálvalusapparáhtaid/duodjeorganisašuvnnaid gaskka.</p>
<list><p type="listitem">Koordineren ja ovttasbargu</p>
</list><p>Sámi ealáhusráđđi čujuha ahte Sámedikkis lea hástalussan oažžut doaibmat iežas plánaid. Dán áigodaga Sámediggeplána ja Sámi riddo- ja vuotnaguovlluid doaibmaplána bidjet čielga eavttuid, prinsihpaid, hástalusaid ja áŋgiruššansurggiid maiguin Sámi ealáhusráđđi ferte bargat viidáset. Sámi ealáhusráđđi nugo Sámi kulturráđđi ge (gč. 3. čuoggá), čujuha ahte lea dárbu koordineret váikkuhangaskaomiid geavaheami siskkáldasat Sámedikkis, earret eará Sámi kulturráđi ektui, ja maiddái eará váikkuhangaskaoapmeoasálaččaid ektui olggobealde. Sámediggi oaidná ahte Sámi ealáhusráđđi nannoseabbot go ovdal háliida leat ealáhusovddideami eavttuidbiddjin sámi guovlluin.</p>
<p>Sámi ealáhusráđđi čujuha ahte Sámediggái lea dehálaš searvat prográmmabargui iešguđet forain gozihan dihte iežas politihka ja iežas strategiijaid. Dás sáhttit erenoamážit namuhit Sis-Finnmárkku nuppástuhttinprográmma ja Ráđđehusa Davvi-Norgga lávdegotti.</p>
<p>Sámediggi lea miehtan searvat rájáid rastildeaddji ovttasbargui Interreg Davvikalohtta ja Interreg Nordens grønne Belte bokte, main goappašiin lea sámi oasseprográmma. Jagi 1999 mielde áigu dattetge EU mearridit ođđa struktur- ja regiovdnapolitihka 2000 - 2006 áigodahkii, nugo Agendas 2000. Sámediggái lea dehálaš čuovvulit EU:a oktasaš initiatiivvaid ođđa Interreg III-prográmma bokte, dainna ulbmilin ahte oažžut iešheanalis sámi prográmma. Hástalussan lea siskildit maiddái sámi guovlluid ruošša bealde dán prográmmii, lassin Davviriikkaide.</p>
<p type="listitem">5 - Mearkkašumit Sámi giellaráđi doibmii</p>
<list><p type="listitem">Giellaiskkadeapmi</p>
</list><p>Sámi giellaráđđi lea 1998:s vuosttas gearddi iskan movt almmolaš orgánat atnet sámegiela stáhtabálvalusas ja man ollu ásahusat main bálvalanviidodahkan lea olles gielda dahje oassi gielddas sámegiela hálddašanguovllus, dihtet sámelága giellanjuolggadusaid birra.</p>
<p>35 ásahusa 42 ásahusa gaskkas vástidedje dán iskkadeami.</p>
<p>Sámegiela geavaheami statistihkka čájeha ahte orgánat eai čuovo sámegiela giellanjuolggadusaid. Dasa leat golbma siva. Stáhtaásahusain váilu diehtu ja ipmárdus sámelága giellanjuolggadusaid, sámelága giellanjuolggadusaid láhkaásahusa, mållova ja hálddašanlága birra. Dain váilot vuogit movt bargat giellaovttadássásašvuođain ja dain eai leat galle bargi geain lea sámegiela gelbbolašvuohta.</p>
<p>Bohtosat čájehit ahte measta buot stáhtabálvalusa bargit geain bálvalanviidodahkan lea olles gielda dahje oassi gielddas sámegiela hálddašanguovllus, leat ovttagielat dárogielagat. Ollislaččat sáhttá dadjat ahte sámegiela dilli stáhtahálddahusas lea heittot. Sámiide geat háliidit geavahit sámegiela go váldet oktavuođa stáhtahálddahusain, šaddá measta veadjemeahttumin beassat gálgat sin earániid iežaset eatnigillii.</p>
<list><p type="listitem">Guovttegielalašvuođa ruđaid geavaheapmi</p>
</list><p>Sámi giellaráđđi juogada jahkásaččat ruđaid sámi dulkabálvalussii ja guovttegielalašvuhtii sámelága giellanjuolggadusaid hálddašanguovllus. Doarjjaortnet guoská guđa gildii hálddašanguovllus ja Finnmárkku ja Tromssa fylkagielddaide. Sámediggi lea maiddái mearridan ahte guovlluide mat leat olggobealde hálddašanguovllu galgá sáhttit addit doarjaga.</p>
<p>Dáid gielddaid ja fylkagielddaid gulaskuddancealkámušaid bokte lea boahtán ovdan ahte juolluduvvon ruđat eai dávis guovttegielalaš hálddahusa ulbmiliid. Sámi giellaráđđi lea maiddái cuiggodan gustovaš njuolggadusain eahpečielggasvuođaid, ja lea 1998:s geahčadan ruhtahálddašannjuolggadusaid go Sámediggi lea ávžžuhan dan dahkat. Mihttomearrin lea leamaš buorebut stivret ekonomiija ja buorebut juksat mihttomeriid ja bohtosiid.</p>
<list><p type="listitem">Vuoigatvuohta oažžut oahpu sámegielas</p>
</list><p>Sámi giellaráđđái lea stuorra hástalussan juohkit olbmuide dieđuid das makkár vuoigatvuođat sis leat geavahit giela ja oažžut oahpu sámegielas sámelága giellanjuolggadusaid ja rávisolbmuidoahpahuslága vuođul. Vásihusat dán rádjai leat čájehan ahte dáid láhkamearrádusaid ii sáhte duohtandahkat nu guhká go eai leat sierra ruđat dasa. Sámi giellaráđđi árvvoštallá eavttuhit bidjat ruđaid oahppostipendii olbmuide geat háliidit oahpu sámegielas ja geaidda sámelága giellanjuolggadusat eai atte vuoigatvuođa lohkat sámegiela bálkkáin. Giellaráđđi berre bargat dainna viidáset ja árvvoštallat movt vejolaš oahppostipeandda sáhtášii ruhtadit ja hálddašit.</p>
<list><p type="listitem">Fágatearbmabargu</p>
</list><p>Sámegiela tearpmaid ovddideapmi lea dehálaš jos sámegiela geavaheami galgá sáhttit suodjalit ja nannet. Eaktun dasa ahte sámegiela galgá sáhttit geavahit fágalaš oktavuođain, lea dat ahte gávdnojit fágatearpmat ja fágadoahpagat sámegillii mat duhtadit dárbbu buot oktavuođain. Sámediggi registrere ahte fágatearpmabarggu bušeahtalaš sivaid geažil ii leat leamaš vejolaš vuoruhit 1998:s, muhto diggi eaktuda ahte dán dehálaš barggu sáhttá joatkit 1999:s.</p>
<list><p type="listitem">Sámi sátnevuorká</p>
</list><p>Sámi sátnevuorká lea dihtorvuođđu masa sámegiel sánit ja tearpmat čohkkejuvvojit, ja lea olamuttus nu ollu geavaheddjiide go vejolaš. Sámi giellaráđđi lea 1998:s ovttasráđiid Troms Data dihtorfitnodagain ovddidan sátnevuorkávuogádaga prototyhpa. Dán prošeavtta ulbmilin lea geahččalit lágidit systemáhtalaš sámi tearbmaovddidanbarggu, olahit eambbogiid johtileappot ja maiddái viidábut fierpmádaga bokte, láhčit dilálašvuođaid sámegiela koordinerejuvvon ovddideapmái, ja buktit tearpmaid olamuddui nu ollugiidda go vejolaš. Sámediggi lea vuoruhan barggu sámi sátnevuorkkáin, ja diggi lea duhtavaš go dat dál lea ásahuvvon.</p>
<list><p type="listitem">Giellabargu olggobealde hálddašanguovllu</p>
</list><p>Dán áigodaga sámediggeplánas lea guovddáš mihttomearrin ahte sámi giellabargu nanosmahtto ja ovddiduvvo buot giellaguovlluin. Dán rádjai lea Sámi giellaráđđi bargan sámegiela ovddidemiin eanaš sámelága giellanjuolggadusaid hálddašanguovllus. Sámelága ulbmilparagráfas čuožžu ahte « Lága ulbmil lea lágidit dilálašvuođaid nu ahte sámi álbmot Norggas sáhttá sihkkarastit ja ovddid it iežas giela, kultuvrra ja servodateallima .» Sámelága ulbmilparagráfa guoská olles sámi álbmotjovkui. Danin lea ge hástalussan Sámediggái ja Sámi giellaráđđái nanosmahttit giellabarggu lullisámi guovllus, julevsámi guovllus ja Ofuohtas ja Lulli-Tromssas Sámedikki plánaid ektui. Sámi giellaráđi hálddahusa vejolaš nanosmahttima ferte guorahallat bušeahta bargguin. </p>
<p>Lassin leat ollu hástalusat mat gusket sámegiela nannemi ja ovddideapmái sámi riddo- ja vuotnaguovlluin, ja Sámediggi oaidná dehálažžan ollašuhttit daid doaibmabijuid mat leat eavttuhuvvon Sámi riddo- ja vuotnaguovlluid doaibmaplánas. Sámi giellaráđis šaddá leat guovddáš sadji dáid doaibmabijuid koordineremis ja duohtan dahkamis. Earret eará lea Sámediggái ovttasráđiid giellaráđiin hástalussan bargat dan ala ahte oččodit fásta ruhtadeami sámi giellaguovddážiidda.</p>
<list><p type="listitem">Sámi giellalávdegoddi</p>
</list><p>Lea dehálaš koordineret sámi giellabarggu iešguđet riikkaid gaskka. Suoma, Ruota ja Norgga sámedikkit dahke ovttasbargošiehtadusa 1997:s ásahettiin Sámi giellalávdegotti. Sámi giellaráđđi čujuha ahte bargu Sámi giellalávdegottiin lea hirbmat dehálaš sámegiela gáhttemii ja ovddideapmái, ja lea dehálaš oažžut dán orgána fas doibmii. Sámi giellalávdegoddi ferte meannudit ollu prinsihpalaš áššiid mat njuolga gusket Sámi giellaráđi bargui, nugo oktasaš davviriikkalaš tearbmačovdosiid ja normeren- ja riektačállináššiid.</p>
<p>Sámedikkiid presideanttaid gaskasaš čoahkkin mearridii ahte Sámi giellaráđđi Norgga bealde galgá koordineret oktasaš davviriikkalaš giellabarggu 1997 lohppii, ja fuolahit dárbbašlaš hálddašeami.</p>
<p>Leat ovddiduvvon máŋga jurdaga das movt Sámi giellalávdegotti galggašii organiseret ja ruhtadit. Sámediggi Norgga bealde lea áššis 46/98 - Bušeahtta 1999, várren ruđaid oktasaš davviriikkalaš giellaovttasbargui 1999 várás. Sámi giellalávdegotti organiseren sámedikkiid vuollásažžan buktá Sámi giellaráđđái stuorát ovddasvástádusa.</p>
<p>Sámediggi čujuha maiddái ahte lea guovddáš hástalussan laktit giellabarggu Ruošša bealde dása.</p>
<list><p type="listitem">6 - Loahpalaš mearkkašumit</p>
</list><p>Sámediggi lea duhtavaš go 1998:s leat buot vuollásaš ráđit bargan viiddis ja fágalaččat buori barggu. Sámediggi váldá vuhtii daid jahkedieđáhusaid mat leat ovddiduvvon.</p>
<list><p type="listitem">Mearkkašupmi 1, Guovddášbellodaga sámediggejoavkku Nils Henrik Måsø:</p>
</list><p>Sámi kulturmuitoráđđi </p>
<p>Jahkedieđáhusas oidno ahte Finnmárkku fylkagieldda kulturmuitorhálddašeapmi lea čájehan uhccán áddejumi sámi kulturmuitoráđi váldesuorgái, bargguide ja mihttomeriide.</p>
<p>Guovddášbellodaga sámediggejoavku oaivvilda ahte ferte deattuhit gulahallama ovddideami, fágalaš gulahallama ja barggu koordinerema Sámi kulturmuitoráđi ja fylkamanni kulturmuitohálddašeami gaskka.</p>
<list><p type="listitem">Mearkkašupmi 2, Bargiidbellodaga sámediggejoavkku Egil Olli:</p>
</list><p>Ođđa maŋimuš teakstaoassi áššái 7/99 - Vuollásaš ráđiid 1998 jahkedieđáhusat - mearkkašupmi čuoggái 5. Sámi giellaráđi doibmii</p>
<p>Eará eiseválddiid oaidnu Sámelága giellanjuolggadusaide:</p>
<p>Sámediggi oaivvilda ahte stáhtahálddahus berre čájehit stuorra fuomášumi sámelága giellanjuolggadusaid ollašuhttimii. Čađahuvvon iskkadeapmi čájeha nappo dan ahte dilli ii leat dohkálaš.</p>
<p>Maiddái 1998:s ge leat oaidnán ahte Finnmárkku fylkkamánni dulko daid geatnegasvuođaid mat gielddain leat sámelága giellanjuolggadusaid vuođul danin ahte measta gieldá vuoruheames olbmuid geain lea sámegiel máhtolašvuohta.</p>
<p>Ággan dása lea leamaš ahte olbmuid prioriteren geain lea sámegiel máhtolašvuohta, ii soaba bargobiraslága mearrádusaide etnálaš vealaheami gildosa birra.</p>
<p>Sámediggi atná dán duođalažžan, ja dáhttu dán njulgejuvvot.</p>
<list><p type="listitem">Eavttuhus 1, Sámediggeráđi Ing-Lill Pavall:</p>
</list><p>Lasáhus čuo. 5 Mearkkašumit Sámi giellaráđi doibmii - Giellaiskkadeapmi, maŋimuš teakstaoassin:</p>
<p>Giellaiskadeapmi čájeha ahte lea dárbbašlaš árvvoštallat doaimmaid maid sáhtášii bidjat johtui buoridit sámegiela dili almmolaš ásahusain. Sámediggi bivdá Sámediggeráđi ovttas giellaráđiin bidjat johtui álgagiid mat livčče mielde buorideamin gielladili, ja maiddái árvvoštallat leago dárbbašlaš rievdadit dahje dárkkistit sámelága giellanjuolggadusaid vai dán olahivččii.</p>
<list><p type="listitem">III.	Jienasteapmi</p>
</list><p>39 áirasis ledje 38 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus ovttas ráđi lassiárvalusain mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ing-Lill Pavall, áššejođiheaddji</p>
<p>2.</p>
<p>Willy Ørnebakk</p>
<p>3.</p>
<p>Ing-Lill Pavall</p>
<p>4.</p>
<p>Johan Mikkel Sara</p>
<p>5.</p>
<p>Olav Magnar Dikkanen</p>
<p>6.</p>
<p>Einar Lifjell</p>
<p>7.</p>
<p>Nils Henrik Måsø</p>
<p>8.</p>
<p>Eva Josefsen</p>
<p>9.</p>
<p>Øystein Ballari</p>
<p>10.</p>
<p>Ragnhild Nystad</p>
<p>11.</p>
<p>Ann-Mari Thomassen</p>
<p>12.</p>
<p>Egil Olli</p>
<p>13.</p>
<p>Johan Mikkel Sara</p>
<p>14.</p>
<p>Laila Gunilla Wilks</p>
<p>15.</p>
<p>Ing-Lill Pavall</p>
<p>16.</p>
<p>Egil Olli (jienasteapmái)</p>
<p type="listitem">VI.	Sámedikki mearrádus maŋŋá jienasteami lea ná:</p>
<list><p type="listitem">1 - Oppalaččat</p>
</list><p>Sámediggi oaidná ahte vuollásaš fágaráđiid jahkedieđáhusain boahtá ovdan ahte lea dárbu ovttas bargat ja koordineret. Earret eará čujuhuvvo ahte doarjjaortnegiid ja njuolggadusaid fertešii geahčadit.</p>
<p>Sámediggi oaidná positiivalažžan dan go iešguđet fágaráđiid doaimmaid sáhttá eanet koordineret, ja ahte ovddiduvvojit rutiinnat movt ovttas bargat siskkáldasat sámediggevuogádagas ja Sámedikki ovttasbargooasálaččaiguin. Dasto lea Sámediggái hástalussan koordineret iežas plánabarggu ja oažžut plánaidis doaibmat vai dávistivčče daid váikkuhangaskaomiide ja doarjjaortnegiidda maid Sámediggi áiggis áigái hálddaša. Erenoamážit guoská dát sektuvrraid gaskasaš áššesurggiide nugo nissonáššiide, dásseárvui, ja mánáid ja nuoraid áššiide.</p>
<p>Sámediggi oaidná dárbun koordineret daid iešguđet doaimmaid mat gusket máŋgga vuollásaš ráđđái. Eaktuduvvo ahte dán sámediggeáigodagas geahčaduvvo ráđiid organiseren, ja daid barggut ja doaimmat. Sámediggi bivdá Sámediggeráđi ovttasráđiid vuollásaš ráđiiguin álggahit dán barggu 1999:s.</p>
<p>Dasto lea Sámediggái hástalussan koordineret doaimmaid ja plánaid eará almmolaš plána- ja váikkuhangaskaoapmeoasálaččaiguin gieldda, fylkka ja stáhta dásis.</p>
<p type="listitem">2 - Mearkkašumit Sámi kulturmuitoráđi doibmii</p>
<list><p type="listitem">Sámi kulturmuitoráđi barggu evalueren</p>
</list><p>Norsk institutt for by- og regionforskning (NIBR) lea evalueren sámi kulturmuitogáhttema organiserema 1998:s. Evaluerenraporta geahččá golbma váldoperspektiivva nu gohčoduvvon sámi stivrema, biđggiidahttima ja koordinerema, ja konkludere ahte sámi beroštumit kulturmuitogáhttemis leat nanosmahttojuvvon dan áigodagas go sámi kulturmuitogáhtten lea leamaš doaimmas. Maiddái Birasgáhttendepartemeanta lea cealkán ahte Sámi kulturmuito-ráđi geahččalanortnet lea lihkostuvvan, ja ahte dan galgá joatkit ja nanosmahttit boahtteáiggis.</p>
<p>Sámediggi oaidná daid positiivvalaš konklušuvnnaid mat leat boahtán ovdan evalurenraporttas. Dát leat dehálaš vuođđun Sámi kulturmuitoráđi viidásit ovdáneapmái.</p>
<p>Sámediggi lea áššis 37/92 mearridan Sámi kulturmuitoráđi iešguđet guovllukantuvrraid lokaliserema. 1999:s ásahuvvo Norlándda guovllukantuvra Divttasvutnii. Sámediggi bivdá kulturmuitoráđi árvvoštallat ovdánanplána Tromssa guovllukantuvrra lokaliseremii Gáivutnii (gč. Sámedikki mearrádusa áššis 37/92).</p>
<list><p type="listitem">Nuortalaš gili kulturmuitogáhttenguovlu Njávdámis - ráfáiduhttinárvalus</p>
</list><p>Sámediggi oaidná ahte Riikaantikvára ii leat vel 1998:s ge čuovvulan Sámi kulturmuitoráđi Njávdáma nuortalaš gili kulturmuitoguovllu ráfáiduhttinárvalusa, vaikko Sámi kulturmuitorráđđi lea juo cuoŋománu 15. b. 1997 sádden eavttuhusa mas ledje mielde báikkálaš gulaskuddancealkámušat ja árvvoštallamat.</p>
<p>Sámedikki mielas lea hirbmat váidalahtti go ráfáiduhttinárvalus ii leat čuovvuluvvon guovddáš gulaskuddamiin ja meannudemiin. Dát lea duođalaš dan dihte go jurddašit dan barggu maid gáhtteneiseválddit eai leat dahkan nuortalaš gili gáhttenplána ektui, ja go Riikaantikvára čielgasit lea ávžžuhan Sámi kulturmuitoráđi juo dalle go ráđđi ásahuvvui 1994:s ahte váldit ovdan dán barggu. Lea maiddái dehálaš oažžut leavttu ráfáiduhttinbargui Stuorradikki mearrádusa hárrái nuortalaš sámi museá ektui Njávdámis sámi našuvnnalaš duhátjahkesadjin. Nuortalaš gili ráfáiduhttin Njávdámis lea hirbmat dehálaš oassi dan barggus mii guoská nuortalaš sámi museá ásaheapmái Njávdámis.</p>
<p>Sámediggi bivdá Birasgáhttendepartemeantta ja Riikaantikvára hoahpuhit guovddáš dásis Njávdáma nuortalaš gili ráfáiduhttineavttuhusa meannudeami.</p>
<list><p type="listitem">Ovttasbargu fylkagielddaiguin</p>
</list><p>NIBR:a evaluerenraporttas sámi kultumuitogáhttema organiserema hárrái oidno ahte koordineren Sámi kulturmuitoráđi ja fylkagielddaid kulturmuitohálddašeami gaskka ii leat duohtan dahkkon nugo Sd. dieđáhusa nr 52 (1992-93) - Norgga sámepolitihkka, oaivila mielde leai dárbu. Sámediggi čujuha ahte koordinerema Sámi kulturmuitoráđi ja fylkagielddaid gaskka ferte ovddidit ja nannet vai ovttasráđiid buorebot sáhttet váikkuhit kulturmuitogáhttema. Vejolašvuohta buoredit koordinerema buorrána go Sámi kulturmuitoráđđi nanosmahttojuvvo resurssaid dáfus.</p>
<p>1999:s nanosmahttojuvvo Sámi kulturmuitoráđđi dan bokte go oažžu ovtta ođđa virggi ja ođđa distriktakantuvrra Divttasvutnii Norlánddas. Koordinerema nanosmahttin eaktuda dattetge maiddái ahte fylkagielddat aktiivvalaččat čuvvot iežaset dábálaš ovddasvástádusa sámiid (eamiálbmoga) guovdu. Sámediggi deattuha ahte maiddái fylkagielddain kulturmuitogáhttema oktavuođas, lea iešheanalis ovddasvástádus váikkuhit dan ahte ovttasbargu doaibmá ja lea positiivvalaš.</p>
<p>Sámediggi oaidná ahte Finnmárkku fylkagieldda kulturmuitogáhttenhálddašeapmi lea čájehan uhccán áddejumi Sámi kulturmuitoráđi váldesuorgái, bargguide ja mihttomeriide. Lea oktasaš ovddasvástádus buoridit gulahallama ja fágalaš ovttasbarggu. Sámediggi áigu ovttasráđiid Sámi kulturmuitoráđiin váikkuhit dan ahte dát bargu nanosmahttojuvvo buoridan dihte gulahallama. Mihttomearrin lea oččodit ollisleabbo kulturmuitogáhttema ja beaktileabbo resurssaid maiguin bálvala geavaheddjiid.</p>
<list><p type="listitem">3 - Mearkkašumit Sámi kulturráđi doibmii</p>
<p type="listitem">Sámi mánáid bajásšaddaneavttut</p>
</list><p>Sámi kulturráđđi čujuha ahte lagaš birrasa man oassin mánát leat, berre ovddidit. Erenoamážit fertešeimmet jurddašit oainnusin dahkat sámi kultuvrra mánáide ja háhkat positiivvalaš miellaguottuid sámevuhtii. Sámi mánát leat sámi kultuvrra guoddit boahtteáiggis ja giela geavaheaddjit. Sámi kultuvrra hápmemis mánáide ja nuoraide lea dehálaš árvvoštallamiin váldit vuhtii daid stuorra rievdadusaid mat leat dáhpáhuvvan ođđaset áiggis ja maŋimuš jagiin. Go bajásšaddanbirrasat ja giella leat nu máŋggabeallásaččat, de ferte dan vuhtiiváldit erenoamážit go ruđat geavahuvvojit sámi mánáid ja nuoraid bajásšaddaneavttuid nannemii. Lea dehálaš ahte sámi guovlluin livčče eanet iešguđetlágan doaibmabijut, ja daid fáttáid oktavuođas mat dán rádjai eai leat leamaš erenoamážit oidnosis.</p>
<p>Sámi kulturráđi árvvoštallama mielde berrešii eanet deattuhit dakkár doaimmaid main eanet mánát leat mielde ovttaskas prošeavttain ja doaimmain main ii dárbbaš oastit dávviriid. Sáhttá leat dárbu čavget doarjjageavahusa dán ektui. Sámi mánáid bajásšaddaneavttuid stuorra erohusaid geažil berre dattetge vuhtiiváldit báikkálaš beroštumiid. Geahččalanprošeavttas «Dåjmalasj máná» oaidnit ahte mánát ja nuorat áŋgiruššet doaibmabijuiguin mat ovddidit sin iežaset doaimmaid. Prošeakta lea movttidahttán mánáid álggahit doaimmaid iežaset beroštumiid ja eavttuid mielde maidda leat ohcan ruhtadoarjaga Sámi kulturráđis.</p>
<p>Sámedikki mánáid- ja nuoraidplána bargu eaktuda ahte erenoamážit Sámi kulturráđđi lea mielde váikkuheamen. Dat doarjjaortnegat maid kulturráđđi hálddaša leat dehálaš váikkuhangaskaoapmin ollašuhttit konkrehta doaibmabijuid sámi mánáide ja nuoraide.</p>
<list><p type="listitem">Sámi girjelágádusdoaibma</p>
</list><p>Sámediggi oaidná ahte Sámi kulturráđđi ii loga sámi girjelágádusdoarjaga bušeahttarámma dohkálažžan. Dát dagaha dan ahte šaddá heajut vejolašvuohta čađahit sámi girjelágádusdoaimma. 1998:s lea maiddái boahtán ovdan ahte ođđa njuolggadusat ráddjejit oažžumis investeren- ja ovddidandoarjaga eará almmolaš instánssain, dainna čujuhusain ahte doarjja ii addo dakkár ealáhusdoibmii mii oažžu doarjaga eará almmolaš bušeahtain (girjelágádusdoarjja). Dát guoská erenoamážit Stáhta ealáhus- ja guovllubáŋkku (SND) njuolggadusmearrádusaide. Sámediggi áigu ovddidit dán dili guovddáš eiseválddiide.</p>
<list><p type="listitem">Doarjaga juogadeapmi sámi kulturviesuide</p>
</list><p>Sámi kulturráđđi mearkkaša ahte bušeahttarámmat mat addojuvvojit geavahussii sámi institušuvnnaide eai leat dohkálaččat. Sámedikki mihttomearrin lea sihkkarastit dáláš kulturviesuid doaimma, gč. Sámedikki ášši 23/96 Sámi kulturviesuid ollislaš plána mearrádusa. Váttisvuohtan lea dáláš institušuvnnaid doaimma ruhtadeapmi, ja Sámi kulturráđđi lea dan geažil ferten juolludit doarjaga Sámi kulturfoanddas dalle go institušuvnnain lea leamaš váttis ekonomálaš dilli.</p>
<p>Sámedikki áigumušaide dávistettiin vuoruhuvvo bajás daid sámi kulturinstitušuvnnaid doaibma mat juo gávdnojit. Deattuhit ahte juolludusat kulturfoanddas lea gaskaboddosaš čoavddus dassážii go doaimma sáhttá sihkkarastit sierra juolludusaiguin. Sámediggi áigu dalle go ođasmahttá kulturviessoplána, árvvoštallat iešguđet institušuvnnaid doaimma, organiserema ja juolludusdárbbuid. Dán meannudeamis galgá maiddái leat áigumuššan čilget movt dáláš institušuvnnaid doaibma vuoruhuvvo ja sihkkarasto.</p>
<list><p type="listitem">Njávdámá nuortasámi museá</p>
</list><p>Sámediggi lea mearridan ahte Njávdáma nuortasámi museárusttet galgá leat sámi duhátjahkesadjin. Kulturdepartemeanta lea čuovvulan Sámedikki eavttuhusa namuhettiin dan jagi 1999 stáhtabušeahta meannudettiinis. Museárusttega ásaheami oktavuođas ferte leat lagaš ovttasbargu Sámi kulturmuitoráđiin, nuortalaš birrasiiguin, Mátta-Várjjaga gielddain ja eará lunddolaš ovttasbargoguimmiiguin.</p>
<list><p type="listitem">Váikkuhangaskaomiid koordineren</p>
</list><p>Sámediggi oaidná ahte Sámi kulturráđđi lea čujuhan ahte váikkuhangaskaomiid ja doarjjaortnegiid ferte koordineret, sihke siskkáldasat sámediggevuogádagas ja oasálaččaid ektui olggobealde. Sámi kulturráđi barggu sáhtášii evalueret vuollásaš ráđiid organiserema geahčadeami oktavuođas.</p>
<p>Sámi kulturráđđi čujuha ahte Sámi kulturfoandda ásaheami rájes leat barggut lassánan, ja ođđa čuolmmat leat ovddiduvvon. Ekonomalaš rámmat gal dattetge eai leat lassánan seamma ollu. 1999 bušeahtas lea kulturráđđi ožžon ođđa ruđaid. Sámediggi vuordá oažžut jahkedieđáhusas/bušeahta oktavuođas dieđuid movt dát ruđat leat váikkuhan kultursektuvrra doaimmaid ja doaibmabijuid.</p>
<p>Sámi kulturráđđi čujuha maiddái ahte ohcamiid lohku sámi kulturorganisašuvnnain lassána jagis jahkái. Dát juolludus lea juogaduvvon sámi kulturorganisašuvnnaide, sámi valáštallamii ja sámi organisašuvnnaide maidda ii sáhte addit doarjaga sámi váldoorganisašuvnnaid doarjjaortnegis. Organisašuvnnaid/servviid lohku mat háliidit defineret iežaset sámi kulturorganisašuvdnan lea lassánan, ja lea buktán veaháš eahpečielggasvuođa gustovaš njuolggadusaid ektui ja ekonomalaš rámmaid ektui mat addojuvvojit geavahussii. Sámediggi eaktuda ahte dát geahččaluvvo čilgejuvvot ođđa njuolggaduseavttuhusa bokte maid diggi mearrida ja bušeahta meannudeamis.</p>
<list><p type="listitem">Sámi festiválat</p>
</list><p>Sámediggi áigu maiddái bargat dan ala ahte sámi festiválaide/kulturdoaluide sihkkarastojuvvo ruhta.</p>
<list><p type="listitem">4 - Mearkkašumit Sámi ealáhusráđi doibmii</p>
</list><p>Doarjaga juogadeapmi </p>
<p>Sámi ovddidanfoandda ođđa njuolggadusaid bokte sáhttá dál addit váikkuhangaskaomiid sámi giella- ja kulturdoaibmabijuide, ja 1998:s lea ge viehka ollu lassánan doarjja kulturulbmiliidda. Dát dávista Sámedikki áigumušaide njuolggadusaid rievdadeami ektui. Dasto čájeha dát ahte lea dárbu koordineret doarjjaortnegiid, ja čujuhit dasa maid Sámediggi dás lea dadjan mearkkašumiid vuosttas čuoggás.</p>
<list><p type="listitem">Doarjja nissonolbmuide</p>
</list><p>Sámediggái lea hástalussan heivehit váikkuhangaskaomiid nu ahte nissonolbmot sáhttet daid eanet geavahit. Dál lea 37,8 % nissonolbmot geat ožžot doarjaga Sámi ovddidanfoanddas. Go nissonolbmot vuođđoealáhusain ožžot viehka uhccán doarjaga, de geassá dat vulos gaskamearálaš proseantaoasi dan doarjagis mii lea mannan nissonolbmuide. Dasto leat juolludusat nissonolbmuide lassánan danin go Sámi ealáhusráđđi maŋimuš jagiin lea viiddidan doarjjageavahusa bálvalusealáhusaide gos nissonolbmot eanet barget.</p>
<p>Sámediggi lea duhtavaš go Sámi ealáhusráđđi nu bures ja viidát rapportere juolludusaid birra mat mannet nissonolbmuide, ja oktilaččat evaluere rapporterenrutiinnaid.</p>
<p>1998:s manai 30 % lotnolasealáhusdoarjagis nissonolbmuide. Čájeha ahte manná dan guvlui ahte proseantaoassi njiedjá. 1996:s leai nissonoassi 57% ja 1997:s fas 45%. Lea čájehan ahte lotnolasealáhusain lea erenoamáš stuorra beroštupmi árbevirolaš duojeásahemiide.</p>
<list><p type="listitem">Duodjedoarjaga juogadeapmi</p>
</list><p>Go Sámediggi lea dáhtton, de lea Sámi ealáhusráđđi 1998:s evalueren daid doarjjaortnegiid mat jahkásaččat juogaduvvojit duodjeorganisašuvnnaide. Evaluerema ja Sámi ealáhusráđi meannudeami vuođul lea Sámediggi čađahan gulaskuddama ođđa duodjedoarjjanjuolgga-dusaid ektui. Sámediggi áigu árvvoštallat poastta 70 duodjedoarjjaortnega go meannuda njuolggadusaid.</p>
<p>Oppalaččat lea duodji kapitalageanohis ealáhus ja lea uhccán gánnáhahtti ja dienas maid lea dávjá fuotni. Danin geavahuvvojit ge foandaruđat produkšuvdnaásahemiide amaset investerengolut álggahandásis gártat menddo stuorisin. Foandda vuoruhuvvon doaibman lea ovddidit ealáhusa nu ahte dat sáhttá addit barggu ovttaskas duojárii. Strategiijat movt juksat iešguđet mihttomeriid fertejit leat: produktaovddideapmi, gelbbolašvuođa lokten, vuovdin ja márkanfievrrideapmi ásahuvvon kanálaid bokte, ja lávgadet ovttasbargu produsenttaid ja bálvalusapparáhtaid/duodjeorganisašuvnnaid gaskka.</p>
<list><p type="listitem">Koordineren ja ovttasbargu</p>
</list><p>Sámi ealáhusráđđi čujuha ahte Sámedikkis lea hástalussan oažžut doaibmat iežas plánaid. Dán áigodaga Sámediggeplána ja Sámi riddo- ja vuotnaguovlluid doaibmaplána bidjet čielga eavttuid, prinsihpaid, hástalusaid ja áŋgiruššansurggiid maiguin Sámi ealáhusráđđi ferte bargat viidáset. Sámi ealáhusráđđi nugo Sámi kulturráđđi ge (gč. 3. čuoggá), čujuha ahte lea dárbu koordineret váikkuhangaskaomiid geavaheami siskkáldasat Sámedikkis, earret eará Sámi kulturráđi ektui, ja maiddái eará váikkuhangaskaoapmeoasálaččaid ektui olggobealde. Sámediggi oaidná ahte Sámi ealáhusráđđi nannoseabbot go ovdal háliida leat ealáhusovddideami eavttuidbiddjin sámi guovlluin.</p>
<p>Sámi ealáhusráđđi čujuha ahte Sámediggái lea dehálaš searvat prográmmabargui iešguđet forain gozihan dihte iežas politihka ja iežas strategiijaid. Dás sáhttit erenoamážit namuhit Sis-Finnmárkku nuppástuhttinprográmma ja Ráđđehusa Davvi-Norgga lávdegotti.</p>
<p>Sámediggi lea miehtan searvat rájáid rastildeaddji ovttasbargui Interreg Davvikalohtta ja Interreg Nordens grønne Belte bokte, main goappašiin lea sámi oasseprográmma. Jagi 1999 mielde áigu dattetge EU mearridit ođđa struktur- ja regiovdnapolitihka 2000 - 2006 áigodahkii, nugo Agendas 2000. Sámediggái lea dehálaš čuovvulit EU:a oktasaš initiatiivvaid ođđa Interreg III-prográmma bokte, dainna ulbmilin ahte oažžut iešheanalis sámi prográmma. Hástalussan lea siskildit maiddái sámi guovlluid ruošša bealde dán prográmmii, lassin Davviriikkaide.</p>
<p type="listitem">5 - Mearkkašumit Sámi giellaráđi doibmii</p>
<list><p type="listitem">Giellaiskkadeapmi</p>
</list><p>Sámi giellaráđđi lea 1998:s vuosttas gearddi iskan movt almmolaš orgánat atnet sámegiela stáhtabálvalusas ja man ollu ásahusat main bálvalanviidodahkan lea olles gielda dahje oassi gielddas sámegiela hálddašanguovllus, dihtet sámelága giellanjuolggadusaid birra.</p>
<p>35 ásahusa 42 ásahusa gaskkas vástidedje dán iskkadeami.</p>
<p>Sámegiela geavaheami statistihkka čájeha ahte orgánat eai čuovo sámegiela giellanjuolggadusaid. Dasa leat golbma siva. Stáhtaásahusain váilu diehtu ja ipmárdus sámelága giellanjuolggadusaid, sámelága giellanjuolggadusaid láhkaásahusa, mållova ja hálddašanlága birra. Dain váilot vuogit movt bargat giellaovttadássásašvuođain ja dain eai leat galle bargi geain lea sámegiela gelbbolašvuohta.</p>
<p>Bohtosat čájehit ahte measta buot stáhtabálvalusa bargit geain bálvalanviidodahkan lea olles gielda dahje oassi gielddas sámegiela hálddašanguovllus, leat ovttagielat dárogielagat. Ollislaččat sáhttá dadjat ahte sámegiela dilli stáhtahálddahusas lea heittot. Sámiide geat háliidit geavahit sámegiela go váldet oktavuođa stáhtahálddahusain, šaddá measta veadjemeahttumin beassat gálgat sin earániid iežaset eatnigillii.</p>
<list><p type="listitem">Guovttegielalašvuođa ruđaid geavaheapmi</p>
</list><p>Sámi giellaráđđi juogada jahkásaččat ruđaid sámi dulkabálvalussii ja guovttegielalašvuhtii sámelága giellanjuolggadusaid hálddašanguovllus. Doarjjaortnet guoská guđa gildii hálddašanguovllus ja Finnmárkku ja Tromssa fylkagielddaide. Sámediggi lea maiddái mearridan ahte guovlluide mat leat olggobealde hálddašanguovllu galgá sáhttit addit doarjaga.</p>
<p>Dáid gielddaid ja fylkagielddaid gulaskuddancealkámušaid bokte lea boahtán ovdan ahte juolluduvvon ruđat eai dávis guovttegielalaš hálddahusa ulbmiliid. Sámi giellaráđđi lea maiddái cuiggodan gustovaš njuolggadusain eahpečielggasvuođaid, ja lea 1998:s geahčadan ruhtahálddašannjuolggadusaid go Sámediggi lea ávžžuhan dan dahkat. Mihttomearrin lea leamaš buorebut stivret ekonomiija ja buorebut juksat mihttomeriid ja bohtosiid.</p>
<list><p type="listitem">Vuoigatvuohta oažžut oahpu sámegielas</p>
</list><p>Sámi giellaráđđái lea stuorra hástalussan juohkit olbmuide dieđuid das makkár vuoigatvuođat sis leat geavahit giela ja oažžut oahpu sámegielas sámelága giellanjuolggadusaid ja rávisolbmuidoahpahuslága vuođul. Vásihusat dán rádjai leat čájehan ahte dáid láhkamearrádusaid ii sáhte duohtandahkat nu guhká go eai leat sierra ruđat dasa. Sámi giellaráđđi árvvoštallá eavttuhit bidjat ruđaid oahppostipendii olbmuide geat háliidit oahpu sámegielas ja geaidda sámelága giellanjuolggadusat eai atte vuoigatvuođa lohkat sámegiela bálkkáin. Giellaráđđi berre bargat dainna viidáset ja árvvoštallat movt vejolaš oahppostipeandda sáhtášii ruhtadit ja hálddašit.</p>
<list><p type="listitem">Fágatearbmabargu</p>
</list><p>Sámegiela tearpmaid ovddideapmi lea dehálaš jos sámegiela geavaheami galgá sáhttit suodjalit ja nannet. Eaktun dasa ahte sámegiela galgá sáhttit geavahit fágalaš oktavuođain, lea dat ahte gávdnojit fágatearpmat ja fágadoahpagat sámegillii mat duhtadit dárbbu buot oktavuođain. Sámediggi registrere ahte fágatearpmabarggu bušeahtalaš sivaid geažil ii leat leamaš vejolaš vuoruhit 1998:s, muhto diggi eaktuda ahte dán dehálaš barggu sáhttá joatkit 1999:s.</p>
<list><p type="listitem">Sámi sátnevuorká</p>
</list><p>Sámi sátnevuorká lea dihtorvuođđu masa sámegiel sánit ja tearpmat čohkkejuvvojit, ja lea olamuttus nu ollu geavaheddjiide go vejolaš. Sámi giellaráđđi lea 1998:s ovttasráđiid Troms Data dihtorfitnodagain ovddidan sátnevuorkávuogádaga prototyhpa. Dán prošeavtta ulbmilin lea geahččalit lágidit systemáhtalaš sámi tearbmaovddidanbarggu, olahit eambbogiid johtileappot ja maiddái viidábut fierpmádaga bokte, láhčit dilálašvuođaid sámegiela koordinerejuvvon ovddideapmái, ja buktit tearpmaid olamuddui nu ollugiidda go vejolaš. Sámediggi lea vuoruhan barggu sámi sátnevuorkkáin, ja diggi lea duhtavaš go dat dál lea ásahuvvon.</p>
<list><p type="listitem">Giellabargu olggobealde hálddašanguovllu</p>
</list><p>Dán áigodaga sámediggeplánas lea guovddáš mihttomearrin ahte sámi giellabargu nanosmahtto ja ovddiduvvo buot giellaguovlluin. Dán rádjai lea Sámi giellaráđđi bargan sámegiela ovddidemiin eanaš sámelága giellanjuolggadusaid hálddašanguovllus. Sámelága ulbmilparagráfas čuožžu ahte « Lága ulbmil lea lágidit dilálašvuođaid nu ahte sámi álbmot Norggas sáhttá sihkkarastit ja ovddid it iežas giela, kultuvrra ja servodateallima .» Sámelága ulbmilparagráfa guoská olles sámi álbmotjovkui. Danin lea ge hástalussan Sámediggái ja Sámi giellaráđđái nanosmahttit giellabarggu lullisámi guovllus, julevsámi guovllus ja Ofuohtas ja Lulli-Tromssas Sámedikki plánaid ektui. Sámi giellaráđi hálddahusa vejolaš nanosmahttima ferte guorahallat bušeahta bargguin. </p>
<p>Lassin leat ollu hástalusat mat gusket sámegiela nannemi ja ovddideapmái sámi riddo- ja vuotnaguovlluin, ja Sámediggi oaidná dehálažžan ollašuhttit daid doaibmabijuid mat leat eavttuhuvvon Sámi riddo- ja vuotnaguovlluid doaibmaplánas. Sámi giellaráđis šaddá leat guovddáš sadji dáid doaibmabijuid koordineremis ja duohtan dahkamis. Earret eará lea Sámediggái ovttasráđiid giellaráđiin hástalussan bargat dan ala ahte oččodit fásta ruhtadeami sámi giellaguovddážiidda.</p>
<list><p type="listitem">Sámi giellalávdegoddi</p>
</list><p>Lea dehálaš koordineret sámi giellabarggu iešguđet riikkaid gaskka. Suoma, Ruota ja Norgga sámedikkit dahke ovttasbargošiehtadusa 1997:s ásahettiin Sámi giellalávdegotti. Sámi giellaráđđi čujuha ahte bargu Sámi giellalávdegottiin lea hirbmat dehálaš sámegiela gáhttemii ja ovddideapmái, ja lea dehálaš oažžut dán orgána fas doibmii. Sámi giellalávdegoddi ferte meannudit ollu prinsihpalaš áššiid mat njuolga gusket Sámi giellaráđi bargui, nugo oktasaš davviriikkalaš tearbmačovdosiid ja normeren- ja riektačállináššiid.</p>
<p>Sámedikkiid presideanttaid gaskasaš čoahkkin mearridii ahte Sámi giellaráđđi Norgga bealde galgá koordineret oktasaš davviriikkalaš giellabarggu 1997 lohppii, ja fuolahit dárbbašlaš hálddašeami.</p>
<p>Leat ovddiduvvon máŋga jurdaga das movt Sámi giellalávdegotti galggašii organiseret ja ruhtadit. Sámediggi Norgga bealde lea áššis 46/98 - Bušeahtta 1999, várren ruđaid oktasaš davviriikkalaš giellaovttasbargui 1999 várás. Sámi giellalávdegotti organiseren sámedikkiid vuollásažžan buktá Sámi giellaráđđái stuorát ovddasvástádusa.</p>
<p>Sámediggi čujuha maiddái ahte lea guovddáš hástalussan laktit giellabarggu Ruošša bealde dása.</p>
<list><p type="listitem">6 - Loahpalaš mearkkašumit</p>
</list><p>Sámediggi lea duhtavaš go 1998:s leat buot vuollásaš ráđit bargan viiddis ja fágalaččat buori barggu. Sámediggi váldá vuhtii daid jahkedieđáhusaid mat leat ovddiduvvon.</p>
<p>Ášši meannudeapmi loahpahuvvui guovvamánu 24. b. dii. 11.05.</p>
<list><p type="listitem">Ášši 8/99	Sámedikki 1998 jahkedieđáhus</p>
</list><p>Ášši meannudeapmi álggahuvvui guovvamánu 24. b. dii. 11.05.</p>
<list><p type="listitem">I.	Áššebáhpirat</p>
</list><list><p type="listitem">Sámedikki 1997 jahkedieđáhus (ovdal sáddejuvvon)</p>
<p type="listitem">vuollásaš ráđiid 1998 jahkedieđáhusat (ovdal sáddejuvvon)</p>
<p type="listitem">Sd.dieđ. nr. 52 (1997-98) (ovdal sáddejuvvon)</p>
<p type="listitem">Árvalus S nr. 145 (1997-98) (ovddal sáddejuvvon)</p>
<p type="listitem">Sd.dieđ. nr. 41 (1996-97) (ovdal sáddejuvvon)</p>
<p type="listitem">Sd.dieđ. nr. 18 (1997-98) (ovdal sáddejuvvon)</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p>Sámediggi ovddida dákko bokte 1998 jahkedieđáhusas Gonagassii.</p>
<p type="listitem">1. Boahtteáiggi politihka hápmen</p>
<list><p type="listitem">1.1	Jahkedieđáhusa perspektiivvat</p>
</list><p>Sámelága § 3-1 vuodul galgá Sámedikki jahkedieðáhus sáddejuvvot Gonagassii. Ráddehus ovddida stuorradiggedieðáhusa Sámedikki doaimma birra juohke jagi Stuorradiggái. Sámedikki jahkedieðáhus lea ovdal leamaš stuorradiggedieðáhusa mielddusin, 1997:s leai Sámidikki jahkedieðáhus laktojuvvon Sd. dieðáhussii nr. 52 (1997-98) Sámedikki doaimma birra.</p>
<p>Sámedikki dieđáhusrutiinnain lea dasto 4-jagi perspektiiva. Stuorradiggi lea sámelága mearrádusa oktavuođas maiddái mearridan, ahte oktii juohke stuorradiggeáigodagas ovddiduvvo dieđáhus daid doaibmabijuid birra mat galget sihkkarastit ja ovddidit sámiid giela, kultuvrra ja servodateallima. Dán dieđáhusas galget eiseválddit dasto guorahallat vuđoleabbot ja prinsihpalaččat iežaset sámepolitihka juohke stuorradiggeáigodagas. Vuosttaš dákkáraš dieđáhus leai Sd. dieđáhus nr 52 (1992-93) Norgga sámepolitihkka birra. Nuppe geardde dat dahkkui Sd. dieđáhusa nr 41 (1996-97) ja lassidieđáhusa Sd dieđáhus nr 18 (1997-98) oktavuođas, mat ovddiduvvojedje stáhtaráđis cuoŋománu 8. b. 1997. Sámediggi meannudii dáid stuorradiggedieđáhusaid áššis 4/98, geahča kapihttala 2 maŋŋelis.</p>
<list><p type="listitem">1.2	Boahtteáiggi hástalusat</p>
</list><p>Sámedikki ja guovddáš eiseválddiid oktavuođa gaskka leat ollu hástalusat boahtteáiggis.</p>
<p>Sámediggái lea dehálaš go Ráđđehus árvvoštallá sierra čuovvuleami Sámedikki mearrádusaid ja initiatiivvaid jahkedieđáhusa ja prinsihppadieđáhusa oktavuođas. Sámediggi oaidná dárbun ahte Ráđđehusa prinsihppadieđáhus, lassin maŋosgeahččama perspektiivii ja dálá dili čilgemii, eambbo buktá oaiviliddis daid eavttuhusaide ja čuolmmaide maid Sámediggi ovddida sámi servodaga boahtteáiggi hástalusaid oktavuođas, gč. čuoggá 2.2 vuolábealde. Sámediggi čujuha muđui Sd. dieđáhussii nr 52 (1997-98) Sámedikki 1997 jahkedieđáhus, gos Ráđđehusa áigumuššan lea buktit oainnuid áššiide maid Sámediggi lea namuhan iežas jahkedieđáhusas. Sámediggi háliida ahte dát dieđáhushápmi ovddiduvvo.</p>
<p>Sámediggi lea áššis 41/98 mearridan sámediggeplána áigodahkii 1998 - 2001. Sámediggi čilge plánastis ollu guovddáš hástalusaid ja áŋgiruššansurggiid mat dikkis leat dán áigodagas.</p>
<p>Sámi servodat lea easkka álggahan guovddáš servodatsurggiid fálaldagaid huksema. Go ain galgá hukset sámi kultuvrra ávnnaslaš vuođu, de gáibida dat dan ahte sámi vuoigatvuođabarggu oktavuođas ovddiduvvojit ođđa lágat. Dárbbašuvvojit maiddái ollu ruđat ja resurssat sámi servodaga huksemii, danne go sámi servodat easkka dál lea vuođđudandásis. Našuvnnalaš servodat lea huksejuvvon juo ovdal ja lea nuppástuhttojuvvomin . Danin ii galggašii sámi servodaga buohtastahttit našuvnnalaš servodagain resursaid juogadeami oktavuođas. </p>
<p>Doaibmabijut eamiálbmogiidda fertejit árvvoštallojuvvot sin iežaset dárbbuid ja historjjá vuođul. Norgga guovddáš eiseválddiid ja sámiid sierra álbmogin gaskavuođas ii leat sáhka nugo diehtit ovddimuš guovllupolitihkas, čálgopolitihkas, sosiálapolitihkas dahje ealáhuspolitihkas vaikko dát leat ge dehalaš áššesuorggit. Dás lea sáhka stáhta ja eamiálbmoga gaskavuođa birra man oktavuođas ferte láhčit eamiálbmotpolitihka nu ahte das leat lassin ollu eará surggiide oasit namuhuvvon surggiin, ja dat ovttas dahket stuorát ollisvuođa. Sámit leat eamiálbmot ja leat uhccitlogus riikka álbmoga ektui muđui. Dát mearkkaša dan ahte sámiid boahtteáigi lea dan duohken ahte stáhta dohkkeha sámiid vuoigatvuođaid ja addá sámiide vejolašvuođa sihkkarastit ja ovddidit sámi kultuvrra, giela ja servodaga. Sámepolitihka ii sáhte hábmet meroštallojuvvon sektuvrra siste, muhto sáhttá baicce lohkat ahte dás lea sáhka ollislaš sekruvrraidgaskasaš politihka sirdimis Sámediggái. G uhkesáigge- ja ollislaš perspektiiva leat guovddáš doahpagat buot plánabargguin. Sámedikki doaimmas lea maiddái biras- ja nissonperspektiiva guovddážis go politihkka hábmejuvvo boahtteáigái sámi servodaga várás. </p>
<p>Sámi vuoigatvuođalávdegotti nubbi čielggadus lea buktán hirbmat dehálaš ságastallama sámi vuoigatvuođaid birra ja dan birra makkár sadji Sámedikkis galgá leat resursahálddašeamis ja areálaplánemis. Vuđolaš proseassa bokte sámi servodaga siste ja olggos guvlui servodaga ektui muđui, galgá vuoigatvuođadigáštallan čuovvuluvvot konkrehta čovdosiiguin. Dát mearkkaša dieđusge maiddái dan ahte Sámedikkis galgá leat guovddáš sadji das. Lunddolaš oassin sámi vuoigatvuođabarggus, šaddet giella, oahpahus, kultuvra ja ealáhusáššit áibbas dehálaš bargosuorgin Sámedikkis.</p>
<p>Sámediggi oaivvilda ahte álbmotrievttálaš njuolggadusat maidda Norga lea čadnon ja main lea mearkkašupmi sámiid riektidillái, galget adnot Norgga rievtti oassin dan seammás go našuvnnalaš riektinjuolggadusat beaktilin dahkkojuvvojit. Dán oktavuođas oaidná Sámediggi dárbun ođasmahttit sisrievttálaš vuođu nu ahte dat dávista eamiálbmotáššiid riektiovdáneapmái. Dát mearkkaša dan ahte Láhka sámedikki ja sámi riektidiliid birra, sámeláhka, dárkkistuvvo ja ođasmahttojuvvo. Sámeláhka lea ge ná lávki dán suksessiivvalaš láhkaaddinproseassas, ja dan ferte rievdadit ovdáneami ektui muđui. Seamma prinsihppa ferte guoskat maiddái eará lágaide main lea mearkkašupmi sámi vuoigatvuođaide.</p>
<p>Sámediggi oaidná dárbun ahte guovddáš stáhtalaš eiseválddit čilgejit ollu guovddáš beliid mat vulget ILO-konvenšuvnna nr 169 dohkkeheamis. Čujuhit earret eará čilgekeahtes gažaldagaide mat gusket eanavuoigatvuođaide, ja geatnegasvuhtii viežžat ráđiid ja ráđđádallat. Sámediggi lea ovdal čujuhan gokko Norgga stáhta ii dávis daid mearrádusaide ja áigumušaide mat leat vuođđun konvenšuvdnii. Lea lunddolaš ahte Sámi vuoigatvuođaárvalusa meannudeami oktavuođas vuđolaččat čilgejuvvo movt geatnegasvuođat konvenšuvnnas galget ollašuhttot. Dát ferte fas biddjojuvvot sámeláhkii ja eará lágaide ja njuolggadusaide.</p>
<p>Sámediggái álbmotválljen orgánan mearkkaša dát ovdáneapmi dan ahte diggi oažžu iešheanalut saji. Sámedikki konstitušuvnnalaš saji ferte dainna lágiin čilget lababui Sámedikki ja stáhtáeiseválddiid gaskasaš ovddasvástádusa čilgemiin. Sámediggi sámi álbmotválljen orgánan ferte ovddidit ovttaárvosaš ovttasbarggu Ráđđehusain ja Stuorradikkiin. Sámi demokrátiija ja ovttasbargovugiid ovddideapmi lea lunddolaš boađus sámi vuoigatvuođabarggus.</p>
<p>Lea guovddáš bargun oažžut áigái šiehtadallangeatnegasvuođa sámiid ja Norgga eiseválddiid gaskka áššiin maid oktavuođas sámiid árvvoštallama mielde lea dárbu dan dahkat, erenoamážit kultur-, ealáhus- ja vuoigatvuođasuorggis. Dát geatnegasvuohta manná guhkkelii go dušše viežžat ráđiid, ja ferte geatnegahttit goappašiid beliid. Dán ferte reguleret Norgga lágain.</p>
<p>Norgga sámepolitihkka geatnegahttá vuosttažettiin guovddáš eiseválddiid. Gielddaid ja fylkagielddaid ektui initiere stáhta báikkálaš sámepolitihkalaš doaibmabijuid positiivvalaš váikkuhangaskaomiid bokte, ii ge láhkageatnegahttima dahje direktiivvaid bokte. Dál bargojuvvo sámepolitihkalaš perspektiivva ovttastahttimiin daid surggiide maidda gielddain ja fylkagielddain lea ovddasvástádus. Sámi ja Norgga eiseválddiidn gáibiduvvo ahte gielddaid ja fylkagielddaid ovddasvástádusa sámepolitihkalaš bargguide ferte defineret čielgaseabbot.</p>
<p>Sámedikkis leat stuorra vuordámušat dan bargui mii lea álggahuvvon ON:as eamiálbmot-julggaštusa ektui. Guovddáš bargun dás lea eamiálbmotvuoigatvuođaid sihkkarastin, dohkkeheapmi ja ovddideapmi, masa gullá maiddái iešmearridanvuoigatvuohta. Sámediggi vuordá ahte Norgga stáhta váikkuha eamiálbmotjulggaštusa šaddama. Sámediggi áigu vuoruhit dán barggu boahtteáiggis.</p>
<p>Sámediggi deattuha dan barggu čuovvuleami mas lea mearkkašupmi eamiálbmogiidda riikkaidgaskasaččat, erenoamážit daid orgánaid ektui mat mearridit riikkaidgaskasaš riektistandárdaid. Sámediggi áigu fas čujuhit ahte ráđđehusas lea ovddasvástádus čuovvulit dán lágan gažaldagaid, ja das lea maiddái ovddasvástádus ráđđádallat Sámedikkiin áššiid birra mat gusket eamiálbmogiidda.</p>
<p>Sámediggi čujuha ahte leat ollu initiatiivvat, ja leat jođus proseassat mat iešguđet láhkai gusket sámi vuoigatvuođagažaldagaide. Dát hápme sámi riektigova maid sáhttá čoahkkáigeassit earret eará čuovvovaš sisdoaluin:</p>
<list><p type="listitem">Sámi vuoigatvuođalávdegotti čielggadus NAČ 1997:4 Sámi kultuvrra luondduvuođđu, mii dál lea gulaskuddamis</p>
<p type="listitem">Sámi vuoigatvuođalávdegotti viidáset bargu Tromssas, Norlánddas ja lullisámi guovllus</p>
<p type="listitem">sámi dološvieruid ja riektiáddejumiid riektičielggadus</p>
<p type="listitem">Boazodoalloláhkalávdegotti bargu</p>
<p type="listitem">Norlándda ja Tromssa meahccekomišuvnna bargu</p>
<p type="listitem">ođđa minerálaláhka proposišuvnna bargu</p>
<p type="listitem">«Fjelloven»-nammasaš lága geavahišgoahtin Tromssas ja Norlánddas</p>
<p type="listitem">Statsskog SF:a oppa áiggi doaibma ja oktavuohta sámi vuoigatvuođaide</p>
<p type="listitem">eamiálbmotjulggaštus, Norgga áŋgiruššamat dán oktavuođas eai ovdán, ja bissovaš forum eamiálbmogiid várás ON:as</p>
</list><p>Sámedikki dálá resurssaid ektui eai leat dikkis návccat oktanaga čuovvulit buot dáid hástalusaid. Dát dilli gáibida ahte Sámediggi ja Ráđđehus ovttasráđiid árvvoštallaba iešguđet doaibmamolsaeavttuid. Ii leat doarvái ahte guoskevaš fágadepartemeanttat meannudit dáid áššiid ovttaid mielde Sámedikki ektui. Daid ferte koordineret. Sámediggi čujuha dán oktavuođas Sd. dieđáhussii nr 52 (1997-98) mas daddjo ahte lea áibbas guovddážin ahte livččii lagaš ovttasbargu Sámedikki ja Ráđđehusa gaskka. Dasto čuožžu kapihttalis 3, 22. siiddus: « Dán lágan barggu mihttomearrin ferte leat gávdnat ortnegiid maid bokte Sámedikkis sáhttá leat nu stuorra vejolaš váikkuhanfápmu go vejolaš sámi servodaga ovddideamis, dan seammás go Ráđđehus doalaha dárbbašlaš ollislaš fágalaš válddi ie žas ovddasvástádussuorgái. .. Jos galgá nannet ollislaš sámepolitihka ovddideami ja Sámedikki váikkuhanfámu dán ovdáneamis, de lea buorre koordineren fágadepartemeanttaid gaskka áibbas guovddážin .» Sámediggi hástá dás dán lágan prosessii bajábealde namuhuvvon gažaldagaid birra. </p>
<list><p type="listitem">2. Sámedikki politihkalaš doaibma 1998:s</p>
</list><p>Dán kapihttalis čalmmustit guovddáš áššesurggiid maid Sámediggi ja Sámediggeráđđi leat meannudan dán jagis. Sámedikki dievasčoahkkima eanetlohku lea dahkan daid mearrádusaid maidda dán jahkedieđáhusas čujuhuvvo. Uhccitlogu eavttuhusat oidnojit Sámedikki čoahkkingirjjiin.</p>
<list><p type="listitem">2.1	1998 - 2001 sámediggeplána</p>
</list><p>Sámediggi mearridiii sámediggeplána áššis 41/98 ja dat lea vuođđun Sámedikki bargui boahttevaš jagiin. Sámediggeplána 3. kapihttalis oidno movt iešguđet surggiid plánas ferte geahčadit iešmearridanvuoigatvuođa ja sámi kultuvrra ávnnaslaš beliid olis.</p>
<p>Viidámus oassin plánas leat Sámedikki 1998 - 2001 áŋgiruššansuorggit (5. kapihttal). Plánas leat golbma váldoáŋgiruššansuorggi: 1. sámi vuoigatvuođat, 2. sámi giella ja oahpahus, 3. sámi kultuvra ja ealáhusat.</p>
<p>Eará áŋgiruššansuorggit leat mánát ja nuorat, dearvvasvuođa- ja sosiálaáššit, riikkaidgaskasaš eamiálbmotbargu, sámedikkiid gaskasaš ovttasbargu, ovttasbargu davviriikkalaš dásis ja sámi regiovdnapolitihkka.</p>
<p>Sámi vuoigatvuođat lea dehálaš suorgi mainna Sámediggi boahtteáiggis ferte bargat, ja dasa gullet barggut nugo sámelága ođasmahttin, Sámedikki konstitušuvnnalaš sadji ja šiehtadallangeatnegasvuohta. Guovddážis dán plánaáigodagas šaddá dasto maiddái vuoigatvuođadigáštallan ja sámi kultuvrra luondduvuođđu, areálaplánema ja -hálddašeapmi dáfus sámi guovlluin.</p>
<list><p type="listitem">2.2	Sd. dieđáhus nr 41 (1996-97) ja Sd. dieđáhus nr 18 (1997-98) Norgga sámepolitihka birra</p>
</list><p>Sámediggi lea áššis 9/98 meannudan Sd dieđáhusa nr 41 (1996-97) ja Sd dieđáhusa nr 18 (1997-98). Sámedikki mielas lea hui dehálaš ovddidit nana ja dynamalaš oktavuođa Sámedikki ja riikka eiseválddiid gaskka, ja dehálaš oassin dás leat maiddái jahkedieđáhusat ja stuorradiggeáigodaga prinsihppadieđáhus.</p>
<p>Sámedikki 1996 jahkedieđáhusas, mii lea Sd. dieđáhusa nr 41 (1996-97) mielddusin, lea Sámediggi ovddidan muhtun prinsihpalaš hástalusaid. Erenoamážit čujuhuvvo sámiid iešmearridanvuoigatvuhtii, ja ahte sámiid (eamiálbmoga) ja eiseválddiid gaskasaš šiehtadallamiid ferte lágain geatnegahttit, ja eamiálbmotrievtti ja eanavuoigatvuođaid dohkkeheami gáibádusa ferte čatnat Norgga lágaide.</p>
<list><p type="listitem">2.3	Sámi duhátjahkesadji - duhátjahkemolsuma čalmmusteapmi 	Norggas</p>
</list><p>Duhátjahkemolsuma čalmmusteami oktavuođas Norggas eavttuha Sámediggi áššis 20/ 98 Nuortalaš sámi museárusttega/kulturguovddáža Njávdámis sámi duhátjahkesadjin . </p>
<p>Nuortalaš sámi kultuvra Norggas lea erenoamáš garrasit leamaš deddojuvvon. Dán geažil leat sii massán vuoigatvuođaid, resursavuođu ja giela. Dasto lea nuortasámi kultuvra hirbmat dehálaš refereansavuođđu sámi ovdahistorjái ja historjái oppalaččat. Ođđaseabbo arkeologálaš dutkama mielde leai maŋimuš duhátjahki min áigerehkenastimis guovddáš áigodat ollu sámi kulturdovdomearkkaid šaddamii. Duhátjahkemolsuma čalmmusteapmi bisuhuvvon nuortalaš guovllus čatná oktii sámi ovdahistorjjá ja historjjá ovdal ja maŋŋá min áigerehkenastima.</p>
<p>Nuortalaš sámi joavku lea uhcci, muhto sin erenoamáš historjá stáhtarievttálaš, oskkolaš, gielalaš ja kultuvrralaš oktavuođas gáibida stáhta áŋgiruššamiid kulturgáhttendoaimmaid oktavuođas. Dán kulturgáhttenbarggu ferte sihke sámi ja našuvnnalaš oktavuođas atnit hirbmat dehálaš bargun.</p>
<p>Nuortalaččat ásset Norggas, Ruoššas ja Suomas. Nuortalaččaid čalmmusteapmi duhátjahkemolsuma oktavuođas čalmmustahtášii maiddái ovttasbargu ja oktavuohta riikarájiid rastá Barentsguovllus ja sámiid sierra álbmogin davviguovlluin.</p>
<p>Sámediggi dáhttu sámiide addit saji duhátjahkemolsuma čalmmusteamis Norggas, ja bivdá juolludeaddji eiseválddiid juolludit dárbbašlaš ruđaid sámi duhátjahkesaji válljemii ja eará čalmmustemiide ođđa duhátjahkái lávkema oktavuođas.</p>
<p type="listitem">2.4	Vuoigatvuođat</p>
<list><p type="listitem">2.4.1	Sámi vuoigatvuođalávdegoddi - mandáhta ja joatkin</p>
</list><p>Sámediggi čujuha áššis 10/98 ahte Sámi vuoigatvuođalávdegotti bargu Tromssas, Norlánddas ja lullisámi guovllus lea plánejuvvon jotkojuvvot.</p>
<p>Sámediggi eavttuha ahte Sámediggi nammadivččii beali lávdegotti lahtuin. Jođiheaddji nammada departemeanta ovttasráđiid Sámedikkiin. Lávdegotti sturrodaga berrešii uhcedit. Oasi ovddit lávdegotti fágalaš ovddastusas sáhttá baicce gozihit lávdegotti sierra čielggadusaid bokte.</p>
<p>Lávdegotti álgomandáhta berre doalahuvvot ja leat vuođđun maiddái boahtteáiggi bargui. Sámediggi áigu dás dárkilastit dan ahte Sámi vuoigatvuođalávdegoddi ii leat ollásit ollašuhttán iežas mandáhta dain čielggahusain mat dán rádjai leat ovddiduvvon.</p>
<list><p type="listitem">2.4.2	Luonddugeđggiid rogganlohpi Riebanváris ja Náranaččas</p>
</list><p>Sámediggi lea áššis 45/98 oppalaš sámi beroštumiid vuhtiiváldima geažil ja riikkaidgaskasaš ja našuvnnalaš riektinjuolggadusaid vuođul bivdán ráđđehusadvokáhta Sámedikki beales árvvoštallat gohččut Statskog SF:a riektái fámuhuhttit Eanadoallostivrra mearrádusaid áššiin 3/98 ja 4/98, ja Statskog SF:a váidalusáššiid mearrádusaid.</p>
<list><p type="listitem">2.4.3	Davviriikkalaš sámekonvenšuvdna</p>
</list><p>Sámediggi lea áššis 32/98 positiivvalaš davviriikkalaš sámekonvenšuvnna viidásit bargui. Lea dehálaš ahte sámedikkiin lea guovddáš sadji viidásit barggus, sihke ekspeartalávdegotti nammadeamis ja dán lávdegotti mandáhta hábmemis.</p>
<p>Sámediggi háliida ahte ásahuvvo davviriikkalaš sámi ovttasbargu, bissovaš ovttasbargu politihkalaš dásis presideanttaid ja ministeriid gaskka geain lea ovddasvástádus sámi áššiin ráđđehusain. Lea dárbu ahte Ráđđehusa ja Sámedikki gaskka lea lávga ovttasbarggu dán ásaheami oktavuođas.</p>
<list><p type="listitem">2.4.4	Eará riektiáššit</p>
</list><p>Dađistaga ferte máhccat ruovttoluotta gažaldagaide mat gusket sámi guovlluid meahcceresurssaid vuoigatvuođaide ja hálddašeapmái.</p>
<p>Norlándda ja Tromssa meahccekomišuvdna bargá bálddalagaid sámi vuoigatvuođalávdegotti bargguin, ja komišuvdna cealká čađa gaskka duomuid riektidiliid birra guovlluin gos leat sámi vuoigatvuođa beroštumit. Sámi vuoigatvuođaidlávdegotti mandáhtas boahtá ovdan maiddái dat ahte lávdegoddi livččii galgan doallat oktavuođa meahccekomišuvnnain. Čajeha baicce ahte komišuvnna bargu lea čuohcan negatiivvalaččat sámi vuoigatvuođaide. Sámediggi gáibida ahte meahccekomišuvnna bargu bissehuvvo.</p>
<p>Vuoigatvuođaid ruovttoluottafievrrideami prinsihppa lea dehálaš ja buorre prinsihppa maid galggašii heivehit mandáhtii. Dasto eavttuhuvvo ahte mandáhta dievasmahttošii.</p>
<p>Maiddái Fjelloven-nammasas lága geavaheapmi Tromssas ja Norlánddas lea gieđahallojuvvon 1998:s. Sámedikki prinsihpalaš oaidnun lea ahte ii galggašii ásahir ođđa hálddašanmálliid ovdal go sámi vuoigatvuođalávdegoddi lea geargan bargguinis Norlánddas, Tromssas ja lullisámi guovllus.</p>
<list><p type="listitem">2.5	Sámi parlamentáralaš ráđđi</p>
</list><p>Suoma, Ruota ja Norgga sámedikkit leat álggahan ovttasbarggu mas áigumuššan lea ásahit ovttasbargoorgána maid leat gohčodan Sámi parlamentáralaš ráđđin. Prošeakta dán ásaheami oktavuođas loahpahuvvo 1999 guovvamánus. Hálddahusaid gaskasaš bargojoavku lea árvvoštallan Sámi parlamentáralaš ráđi organiserema ja ásaheami. Jáhku mielde mearridit sámedikkit 1999 guovvamánus Sámi parlamentáralaš ráđi ásaheami. Hástalussan lea oažžut stáhtaid ruhtadit ovttasbarggu.</p>
<list><p type="listitem">2.6	Sámedikki riikkaidgaskasaš áŋgiruššamat</p>
</list><p>Sámediggi deattuha riikkaidgaskasaš eamiálbmotáššiid bargui aktiivvalaš searvama. Dán meannudii Sámediggi áššis 31/98. Dát bargu gáibida ollu, ja eaktuda ulbmállaš searvama iešguđet prošeavttaide mat leat dehálaččat eamiálbmogiid dillái oppalaččat ja sámi álbmoga dillái erenoamážit.</p>
<p>Sámediggi lea čuovvovaččat prioriteren iežas riikkaidgaskasaš bargui searvama:</p>
<p>Áŋgiruššama orgánaid ektui mat mearridit riikkaidgaskasaš riektistándárddaid; ON - Ovttastuvvan našuvnnat, ILO - International Labour Office, ON:a oahpahus- ja kulturorganisašuvdna - UNESCO, Davviriikkalaš sámekonvenšuvdna, Norgga ja Ruota gaskasaš boazoguohtonkonvenšuvdna.</p>
<p>Áŋgiruššama orgánaid ektui mat hálddašit ekonomálaš resurssaid sámi guovlluide; nugo EU, Interreg sámi oktasaš prošeavttat maid EU/Norga ruhtadit, ja Barentsovttasbargu, dán oktavuođas deattuhuvvojit prošeavttat Sámis vuosttažettiin ruoššabealde, Davviriikkaid ráđđi, erenoamážit institušuvnnaid/prošeavttaid ruhtadeami oktavuođas Sámis.</p>
<p>Gaskariikkalaš solidaritehtabarggu eará eamiálbmogiid ektui; čoahkkimiidda searvan maid eamiálbmogat lágidit ja mat dollojuvvojit daid gaskka, doarjjamearrádusaid ráhkadadeapmi eaŋkiláššiid oktavuođas, politihkalaččat deattuhit guoskevaš riikka eiseválddiid.</p>
<p>Áŋgiruššama eará riikkaidgaskasaš orgánaid ja proseassaid ektui; Davviriikkaid Ráđđi, Barentsovttasbargu ja Arktalaš Ráđđi. Eará orgánaid maidda lea beroštupmi berre čuovvut dárkilit, ja árvvoštallat dađi mielde man dehálaččat dat leat dikki bargui.</p>
<p>Dasto áigu Sámediggi geahččalit ásahit sámi kultursáttatolbmoortnegiid daid riikkaid Norgga olgoriikkastášuvnnaide maiguin lea lunddolaš bargat ovttas eamiálbmotáššiin.</p>
<p type="listitem">2.7	Ealáhusat</p>
<list><p type="listitem">2.7.1	Guolástus sámi riddo- ja vuotnaguovlluin</p>
</list><p>Sámediggi lea 1998:s bargan aktiivvalaččat guolástusaide guoski áššiiguin. Sámedikki dievasčoahkkin meannudii vuđolaččat sámi guolástuslávdegotti árvalusa áššis 13/98 guovvamánus 1998. Dás mearriduvvui earret eará bargat dan ala ahte ásahuvvošii sámi guovlluid guolástuspolitihkalaš biire geahččalanortnet, mas « dan heajos dili geaž il mii mearrasámi servodagain lea otne, čujuhit m an stuorra dárbu lea álggahit dárbbašlaš doaibmabijuid ja reguleremiid ». Sámediggi mearridii čuovvovaš ođđa strategiijaid: </p>
<list><p type="listitem">Ásahit golbma guolástuspolitihkalaš guovllu báikkálaččat heivehuvvon  hálddašanortnegiid geahččaleapmái</p>
<p type="listitem">Ásahit lagašvuođa- ja sorjjasvuođa prinsihpa mearraresurssaid hálddašeapmái ja bivdimii</p>
</list><p>Sámediggi oaidná áibbas guovddážin ássama doalaheapmái ahte dát proseassa boahtá johtui ja jođihuvvo ovttasráđiid ovttasvástideaddji eiseválddiiguin.</p>
<list><p type="listitem">2.7.2	Boazodoallošiehtadus 1998 - 1999</p>
</list><p>Sámediggi deattuha áššis 23/98 ekologálaš, ekonomálaš ja kultuvrralaš nana bissovaš boazodoalu mihttomeari juksama. Sámediggi deattuha ahte daid váikkuhangaskaomiid vuođđun mat ovddiduvvojit fertejit leat sámi kultuvra, dološvierut ja riektiáddejupmi. Sihke juridihkalaš, ekonomálaš ja hálddašeami doaibmabijuin livčče stuorát beaktu, ja ealáhus daid maid dohkkehivččii buorebut jos ealáhusa iešvuohta biddjošii vuođđun.</p>
<p>Sd. prp. nr. 49 (1997-98) Boazodoallošiehtadus 1998-1999 guorahallá daid váldováttisvuođaid boazodoalus mat leat boahtte šiehtadanáigodagas. Sámedikki oaivila mielde biddjo hirbmat stuorra deaddu dilálašvuođaide Finnmárkkus, gos lea váttis resursadilli ja eatnamat leat guorbamin. Sámediggi hálidivččii bidjat veaháš stuorát deattu daid hástalusaide mat ealáhusas lea muđui riikkas.</p>
<p>Sámediggi oaidná ahte dán jagáš boazodoallošiehtadusa rámma lea seamma go 1997-98:s. Ovdáneapmi boazodoalus maŋimuš jagiid čájeha ahte ealáhusa ekonomálaš dilli lea váttis, ja ahte šiehtadus ferte leat mielde buorebut sihkkarastimin ekonomálaš ceavzi ealáhusa.</p>
<list><p type="listitem">2.7.3	Sis-Finnmárkku nuppástuhttinprográmma joatkin</p>
</list><p>Sámediggi registrere ahte Ráđđehus háliida joatkit barggu Sis-Finnmárkku nuppástuhttin-prográmmain. Dasto háliida gieldaminister ahte Sámediggi váldá stuorát ovddasvástádusa dán barggus. Dán lea Sámediggi meannudan áššis 24/98 ja lea gearggus váldit ovddasvástádusa nuppástuhttinbarggu joatkimis, jos rámmaeavttut dávistit daid doaimmaide maid ferte čoavdit.</p>
<p>Finnmárkku fylkagielddas lea leamaš regiovdnapolitihkalaš ovddasvástádus nuppástuhttinprográmmas otnážii, ja Sámediggi oaidná dárbun bargat lávga ovttas fylkagielddain áigodagas. Sámediggi áigu geahččalit nannet daid oktavuođaid ja ovttasbargovugiid mat leat ávkkálepmosit ja beaktilepmosat, ja háliida lagaš ovttasbarggu buot almmolaš orgánaiguin mat dán rádjai leat čájehan dáhtu čoavdit bargguid mat nuppástuhttinprográmmas leat leamaš.</p>
<list><p type="listitem">2.8	Sámi riddo- ja vuotnaguovlluid doaibmaplána</p>
</list><p>Sámediggi lea 1998:s ođasmahttán Sámi riddo- ja vuotnaguovlluid doaibmaplána jagiide 1997-2001 dievasčoahkkináššis 30/98. Sámediggi dáhttu dán plána bokte aktiivvalaččat searvat bargui man oktavuođas árvoháhkan, ealáhusovddideapmi ja gelbbolašvuođa huksen leat guovddážis, ja main lea dehálaš mearkkašupmi sámi servodagaid ovddideapmái Divttasvuonas máddin gitta Vuorjámii davvinuorttas.</p>
<p>Sámediggi dáhttu Sámi riddo- ja vuotnaguovlluid doaibmaplána ođasmahttima bokte ulbmállaččat áŋgiruššat sámi identitehta nannemiin riddo- ja vuotnaguovlluin. Plána bokte galget koordinerejuvvot dat doaibmabijut ja váikkuhangaskaoamit maid diggi háliida čađahit. Áŋgiruššansuorgin leat «kultuvrralaš ealáskuhttin» ja identitehta nanosmahttin, eanadoallu, boazodoallu, guolástus, duodji, lotnolasealáhusat, sámi kulturviesut, sámi giellaovddideapmi, kultuvrii vuođđuduvvon mátkkostusealáhusa ovddideapmi ja diehtojuohkindoaibma.</p>
<p>Sámediggi bidjá plána ođasmahttimis erenoamážit deattu nissonolbmuid dillái sámi riddo- ja vuotnaguovlluid báikegottiin. Plána bokte deattuhuvvo buriid eavttuid háhkan nissonolbmuide go sii leat dehálaččat go gilit galget ovdánahttot. Sámi riddo- ja vuotnaguovlluid doaibmaplána mihttomeriid, strategiijaid ja doaibmabijuid hápmedettiin leat danin vuhtiiváldojuvvon maiddái dat bealit maid nissonolbmot deattuhit, dan lassin go leat hábmejuvvon erenoamáš nissondoaibmabijut.</p>
<list><p type="listitem">2.9	Hellemoprošeakta</p>
</list><p>Sámediggi čujuha ahte Sámi ovddidanfoanda lea 1997:s ja 1998:s várren miljon kruvnnu ássama ja barggolašvuođa doalaheapmái Moskki guovllus, Divttasvuona gielddas (Hellemoprošeakta). Seamma juolludus lea addojuvvon 1999:s ge mii lea prošeavtta maŋimuš jahki. Sámediggi čujuha ahte prošeakta lea buktán optimismma fas guvlui, ja doppe leat čađahuvvon máŋga konkrehta ovdánahttindoaibmabiju. Sámediggi čujuha ahte leat plánejuvvomin ollu doaibmabijut sámi giela ja oahpahusa oktavuođas, ja maiddái ealáhuslaš ja sosiálapolitihkalaš doaibmabijut. Danin lea ge dárbu viiddidit prošeaktaáigodaga meaddil 1999 vai sáhttá ollašuhttit plánejuvvon doaibmabijuid.</p>
<p type="listitem">2.10	Oahpahus</p>
<list><p type="listitem">2.10.1	Sámi oahpahussuorgi - válddi sirdin Sámediggái</p>
</list><p>Ráđđehusa ulbmilin lea addit stuorát politihkalaš váikkuhanfámu Sámediggái áššiin maidda sámi álbmogis lea erenoamáš beroštupmi, erenoamážit sámi oahpahuspolitihka ja ealáhuspolitihka oktavuođas, ja maiddái giela ja kultuvrra oktavuođas, gč. Sd. dieđáhusa nr 41 (1996-97) ja Sd. dieđáhusa nr 18 (1997-98). Stuorradiggi lea meannudan dáid stuorradigge-dieđáhusaid, ja lea guorrasan eavttuhussii sirdit doaimmaid departemeanttas ja Sámi oahpahusráđis Sámediggái. Dát mearkkaša dan ahte sámi oahpahussuorggis sirdojuvvojit doaimmat ja váldi Sámediggái, earret eará doaimmat mat čatnasit oahppoplánaide. Mearrádus mearkkaša maiddái dan ahte Sámi oahpahusráđđi dálá hámis heaittihuvvo sirdima oktavuođas.</p>
<p>Sámedikki mielas lea buorre go doaimmat ja váldi sámi oahpahussuorggis sirdojuvvojit Sámediggái. Diggi čujuha dasa maid ovdal lea mearridan váldesirdimis dán sektuvrras earret eará gulaskuddancealkámuša bokte Sd. dieđáhusa nr 41 (1996-97) ja Sd. dieđáhusa nr 18 (1997-98) oktavuođas, ja váldá vuhtii doaimmaid sirdima mii lea boađusin das go Stuorradiggi meannuda dáid dieđáhusaid, ja váldá vuhtii daid váikkuhusaid maid ođđa oahpahusláhka dagaha.</p>
<list><p type="listitem">2.10.2	Åarjelsaemien øøhpetimmie/lullisámi oahpahus</p>
</list><p>Sámediggi lea duhtavaš go Girko-, oahpahus- ja dutkandepartemeanta lea álggahan lullisámi ollislaš oahpahusplána barggu. Sámediggi doarju áššis 11/98 oainnu ahte skuvllas lullisámi servodagas nugo sámi servodagas muđui ge lea áibbas dehálaš sadji giela ja kultuvrra matasatnimii ja ovddideapmái. Lullisámi servodagas lea skuvllas erenoamáš dehálaš mearkkašupmi dan geažil go lullisámi giella lea uhkiduvvon, ja dan geažil go lullisámi álbmot lea uhcci ja ássá bieđgguid viiddis guovllus. Danin lea ge áibbas bággu nannet áŋgiruššamiid lullisámi oahpahusain.</p>
<p>Lea jođus proseassa ahte sirdit válddi oahpahusáššiin Sámediggái. Dán proseassa oktavuođas lea maiddái lunddolaš árvvoštallat makkár oktavuohta sámeskuvllain Snoasás ja Árborddis galgá leat sámediggevuogádahkii.</p>
<p>Girko-, oahpahus- ja dutkandepartemeanta lea bidjan vuođđun dan ahte lullisámi oahpahusa nannemii eai biddjo ođđa ekonomálaš resurssat. Sámediggi ii oainne vejolažžan nannet lullisámi oahpahusa almmá stuorát juolludusaid haga stáhtabušeahtas.</p>
<list><p type="listitem">2.11	Mánáid- ja nuoraidprošeakta</p>
</list><p>Mánáid- ja nuoraidprošeakta lea álggahuvvon. Prošeaktajođiheaddji deháleamos bargun prošeavtta álgodásis lea defineret ja konkretiseret prošeavtta ovttasráđiid Sámediggeráđiin mii lea stivrenjoavku. Sámediggeráđđi lea nammadan prošektii refereansajoavkku.</p>
<list><p type="listitem">2.12	Dearvvasvuođa- ja sosiálaáššit</p>
</list><p>Sámediggi lea 1998:s ožžon Sosiála- ja dearvvasvuođadepartemeanttas ruđaid mearreáige-virggi ásaheapmái golmma jahkái Sámedikkis. Áššemeannudeaddji álggii virgái čakčamánu 14. b. ja su bargun lea váldoáššis NAČ 1995:6 Dearvvasvuođa- ja sosiálaplána sámi álbmoga várás, čuovvuleapmi. Sámediggi lea mearridan njuolggadusaid ja áŋgiruššansurggiid sámi dearvvasvuođa- ja sosiálaplána čuovvuleapmái. Bušeahttameannudeamis (1998) departemeanttas lea dasto mearriduvvon ahte Sámediggái sirdojuvvojit ruđat 1999 rájes iešguđetlágan prošeavttaide ovddidit dássásaš dearvvasvuođa- ja sosiálafálaldagaid sámi álbmogii.</p>
<list><p type="listitem">2.13	Nisson- ja dásseárvoáššit</p>
</list><p>Golmmajagáš Sámi nissonprošeakta loahpahuvvui 1998 loahpas. Okta prošeavtta áŋgiruššansurggiin leai ovttastahttit nisson- ja dásseárvoáššiid Sámedikki beaivválaš bargui. Nisson- ja dásseárvoáššiid buoremus vejolaš oktilašvuođa sihkkarastima dihte Sámedikki barggus lea dárbu konkrehta plánii mas hábmejuvvo movt dán suorggi galggašii čuovvulit.</p>
<p>Sámediggi lea áššis 34/98 Dásseárvodoaibmaplána guorahallan áŋgiruššansurggiid ja mihttomeriid jagiide 1998 - 2001. Dásseárvodoaibmaplána lea juogaduvvon golmma oassái. Vuosttas oasis čilgejuvvo plána duogáža, perspektiivvaid, mihttomeriid ja strategiijaid birra, oktavuođa birra eará plánaide ja ekonomálaš ja hálddahuslaš váikkuhusaid birra. Nuppi oasis čilgejuvvo oanehaččat dásseárvu sektuvrraid gaskasaš politihkkasuorgin ja Sámedikki dásseárvobargu otná rádjai. Goalmmát oasis čilgejuvvojit Sámedikki barggu áŋgiruššansuorggit ja mihttomearit áigodahkii 1998 - 2001. Áigumuššan livččii ođasmahttit plána juohke sámediggeáigodagas vai mihttomeriid, strategiijaid ja áŋgiruššansurggiid sáhttá ođđasis heivehit.</p>
<list><p type="listitem">2.14	Njuolggadusat ja láhkaásahusat</p>
</list><p>Ođđa ekonomiijanjuolggadusa ektui lea leamaš dárbu árvvoštallat Sámedikki njuolggadusaid ođđasit. Sámediggi lea meannudan čuovvovaš njuolggadusaid 1998:s:</p>
<p>Njuolggadusat ruđaid juogadeapmái NAČ 1995:6 Dearvvasvuođa- ja sosiálaplána sámi álbmoga várás Norggas, čuovvuleapmái. Ášši 40/98</p>
<p>Sámi ovddidanfoandda njuolggadusat. Ášši 42/98.</p>
<p>Lotnolasealáhusaid doarjjanjuolggadusat. Ášši 43/98.</p>
<p type="listitem">2.15	Eará</p>
<list><p type="listitem">2.15.1 - Nuortalaš gili kulturmuitoguovllu ráfáiduhttin Njávdámis</p>
</list><p>Sámi kulturmuitoráđđi sáddii Njávdáma nuortalaš gili kulturmuitoguovllu ráfáiduhttin-eavttuhusa Riikaantikvárii guovddáš meannudeapmái cuoŋománus 1997. Dát lea vuosttas ráfáiduhttineavttuhus sámi orgánas. Danin lea ge erenoamáš váidalahtti go Riikaantikvára ii leat čuovvulan ráfáiduhttineavttuhusa barggu guovddáš gulaskuddamiin ja meannudemiin.</p>
<p>Go ášši ii ovdán, de lea dat erenoamáš váidalahtti dan sivas go lea dárbu oktilaččat čuovvulit barggu mii guoská nuortalaš sámi kultuvrra nannemii, Stuorradikki mearrádussii nuortalaš sámi museá ektui našuvnnalaš sámi duhátjahkesadjin ja Riikaantikvára ávžžuhussii ahte Sámi kulturmuitoráđđi galgá bargat dáinna gáhttenbargguin. Sámediggi doaivu ahte Riikaantikvára 1999:s hoahpuha ráfáiduhttineavttuhusa meannudeami. </p>
<list><p type="listitem">2.15.2 - Prostitušuvnna vuostálastindoaibmabijut</p>
</list><p>Sámediggi eavttuhii áššis 14/98 ahte seksuálalaš bálvalusaid oastin galggašii šaddat ráŋggáštahtti dahkkun. Bivdit Ráđđehusa árvvoštallat ášši ráŋggáštuslága láhkaproposišuvnna oktavuođas mii dahkko seksuálaláhkarihkkunlávdegotti čielggadusa maŋŋá. Vaikko láhkagielddus ii sáhte ge buhttet sosiálalaš ja servodathuksejeaddji barggu prostitušuvnna vuostá, de sáhttá dat liikká álkiduhttit barggu ja dahkat dan beaktileabbon. Sámedikki oaivila mielde livččii láhkagielddus maiddái nana signála dasa ahte min servodat ii dohkket prostitušuvnna.</p>
<list><p type="listitem">2.15.3 - Heahteveahkki Guoládatnjárgga sámiide</p>
</list><p>Sámediggi lea bargan Guoládatnjárgga heahtediliin. Várrepresideanta leai čakčamánus oahppomátkis Murmánskkas ja Lujávrris maid Baretnsčállingoddi lágidii, ja mihttomearrin leai geahčadit Barentsovttasbarggu eamiálbmogiid gaskasaš prošeavttaid dearvvasvuođa, birrasa, ealáhusaid ja kultuvrra oktavuođas.</p>
<p>Mátkkis čuozai dattetge millii dat heahtedilli mii doppe lei, ja mii dieđusge maiddái čuohcá guovllu sámi álbmogii.</p>
<p>Sámediggeráđđi lea juolludan 70.000,- kruvnnu heahteveahki Guoládatnjárgii. Ruđat manne Kárášjoga gieldda bokte, mii koordinere veahki ustitvuođa gildii Lujávrái. Dáinna lágiin diehtit mii ahte veahkki manná njuolga ruoššabeale sámiide.</p>
<list><p type="listitem">2.15.4 - Báikkálaš Agenda 21</p>
</list><p>Sámediggeráđđi lea Birasgáhttendepartemeantta barggu oktavuođas Báikkálaš Agenda 21 čuovvuleami ektui ja regiovnnalaš guovddášsaji ásaheami ektui eavttuhan Báikkálaš Agenda 21 sámi guovddášsaji ásaheami. Sámi guovddášsaji ulbmilin lea váikkuhit dan ahte nana bissovaš ovdáneapmi boahtá politihkalaš beaivválaš bargui ja vuhtto Sámedikki ja gielddalaš plánain ja doaibmabijuin, dievasmahttá ja nanne dáláš áigeguovdilis proseassaid, movttidahttá viiddit ovttasbarggu sámi institušuvnnaid ja organisašuvnnaid gaskka ja lea oktavuohtaovttadahkan Sámediggái, Birasgáhttendepartementii ja riikaviidosaš gelbbolašvuođa fierpmádahkii mii lea ovddiduvvomin. Ášši lea presideantta čoahkkima čuovvuleapmin mii dollojuvvui birasgáhttenministeriin njukčamánu 17. b. dán jagi.</p>
<list><p type="listitem">2.15.5 - Sámi kulturmuitogáhttema organiseren</p>
</list><p>NIBR lea evalueren sámi kulturmuitogáhttema organiserema. Evaluerenraporta gárvvásmuvai dán jagi skábmamánus. Raporta geahčada golbma váldoperspektiivva mat leat sámi stivren, biđggiidahttin ja koordineren.</p>
<p>Raporta konkludere ahte sámi beroštumit kulturmuitogáhttemis leat nanosmahttojuvvon dan áigodagas go Sámi kulturmuitoráđđi lea leamaš doaimmas. Organiserenamálle bokte mii lea válljejuvvon sámi kulturmuitohálddašeapmái orru addimin vejolašvuođa juksat sihke sámepolitihkalaš mihttomeriid ja oalle guhkás maiddái biđggiidahttima ja koordinerema mihttomeriid. Daddjo dattetge ahte smávva ja máŋgga láhkái váilevaš resurssat ja go váilot vuođđoávdnasat registrerejuvvon kulturmuittuid hámis, dagahit ahte Sámi kulturmuitoráđđi ii olat doarvái guhkás bargguinis.</p>
<p>Birasgáhttendepartemeanta lea cealkán ahte Sámi kulturmuitoráđi geahččalanortnet lea lihkostuvvan, ahte dainna galgá joatkit ja ahte dat galgá nanosmahttojuvvot boahtteáiggis.</p>
<p type="listitem">3. Sámedikki hálddahuslaš ja fágapolitihkalaš doaimmat</p>
<list><p type="listitem">3.1	Doarjagiid juogadeapmi</p>
</list><p>Sámedikkis lea juo álggaheami rájes 1989:s leamaš ulbmilin váldit badjelasas nu ollu go vejolaš doaimmaid dain surggiin mat gusket sámi servodahkii. Sámediggi lea bargan iežas siskkáldas vuogádaga huksemiin vai dat doaimmašii daid bargguid ektui mat galget dahkkojuvvot. Sámediggi válddii 1993 bušeahttajagi rájes badjelasas ollu ođđa hálddašandoaimmaid. Sámedikkis lea ovddasvástadus buot daid ortnegiin mat 1993 rájes leat biddjon Sámedikki bušeahttakapihttalii 0540 stáhtabušeahtas. Sámediggi lea ráhkadan ollu láhkaásahusaid ja njuolggadusaid ruđaid juogadeapmái vai sáhttá gozihit iežas ovddasvástádusa.</p>
<p>Stáhta ođđa ekonomiijanjuolggadus mearriduvvui Gonagaslaš resolušuvnna bokte ođđajagimánu 26. b. 1996. Ođđa njuolggadusaid ulbmilin lea beaktileabbot sáhttit stivret ja geavahit stáhta ruđaid, ja buorebut juksat mihttomeriid ja bohtosiid. Jos galgá sáhttit duhtadit daid dárbbuid mat leat dan ođđa ekonomiijanjuolggadusas, de ferte Sámediggi ráhkadit ođđa ekonomiijainstruksa Sámediggái ja álgit geavahit ođđa ekonomiijavuogádaga. Dát bargu lea álggahuvvon 1998 ođđajagimánus, ja ođđa ekonomiijavuogádat doaibmagoahtá ođđajagimánu 1. b. 1999. Stuorra oassi 1999:s manná heivvolaš mihttomeriid ja boađusvuogádagaid ráhkadeapmái, heivehuvvon Sámedikki iežas vuogádagaide. Ulbmilin lea ahte Sámedikkis áiggis áigái lea ollislaš govva dan ovdáneamis mii dáhpáhuvvá sámi servodaga iešguđet osiin, vai buoremusat sáhttá heivehit iežas váikkuhangaskaoapme-vuogádaga daid dárbbuid ektui mat bohtet albmosii.</p>
<p>Ruhtadanváikkuhangaskaomiid dáfus mat leat Sámedikki olggobealde, lea dál nu ahte Sámi ovddidanfoanda, poasta 51, maŋimuš jagiin lea ožžon ruđaid boazodoallo- ja eanadoallošiehtadusas. Dáid ruđaid leat šiehtadusbealit šiehtadan addit ealáhusovddidanbarggu nannemii Sámi ealáhusráđi bokte. 1998:s bođii 2 miljon kruvnnu boazodoallošiehtadusas ja 1 miljon kruvdnu eanadoallošiehtadusas.</p>
<p>Prošeavttaid ja doaibmabijuid ruhtadeapmi Sámedikki doaibmabušeahta olggobealde dagaha ahte doaibmagolut rehketdoalus jagis jahkái leat eanet go bušeahtta mii ovdal lea mearriduvvon. Sivvan dasa go dát ruđat leat dollojuvvon olggobealde bušeahttajuogadeami lea dat go galgá sáhttit buohtastahttit loguid mat juolluduvvojit bissovaš juolludusa bokte jagis jahkái.</p>
<list><p type="listitem">3.2	Sámedikki 1998 doaibmarehketdoallu</p>
</list><p>Kap. 0540/3540 Sámediggi ollislaš juolludus- ja rehkedoallologut (buot logut 1000 kr.)</p>
<p>Poasta </p>
<p>Namahus </p>
<p>Juolludus </p>
<p>Rehketdoallu </p>
<p>Eanet-/unnit- geavahus </p>
<p>01</p>
<p>Jodihangolut</p>
<p>27 263</p>
<p>30 075</p>
<p>- 2 812 </p>
<p>51</p>
<p>Sámi ealáhusráddi</p>
<p>20 597</p>
<p>20 597</p>
<p>52</p>
<p>Sámi kulturráddi</p>
<p>10 376</p>
<p>10 376</p>
<p>53</p>
<p>Sámi giellaráddi</p>
<p>18 206</p>
<p>18 206</p>
<p>70</p>
<p>Doarjja eará sámi áigumušaide</p>
<p>9 922</p>
<p>9 905</p>
<p>17 </p>
<p>Submi </p>
<p>Kap. 3540 Soaittáhatdietnasat</p>
<p>86 364 </p>
<p>2 724 </p>
<p>89 159 </p>
<p>- 2 795 </p>
<p>2 724 </p>
<p>Submi </p>
<p>89 088 </p>
<p>89 159 </p>
<p>- 71 </p>
<p>Eanetgeavahus </p>
<p>- 71 </p>
<p>Rehketdoalus oidno ahte 1998:s lea kapihttalis 0540/3540 71.000,- kr. eanetgeavahus.</p>
<p>1998 rehketdoallu čájeha</p>
<p>Sámediggi, guovddáš sámi váldeorgánan lea maiddái lunddolaš čujuhussan áššiin mat gusket sámi álbmogii. Sámedikki ásaheami rájes lea oktavuođa váldimiid ja áššiid lohku Sámediggái lassánan jeavddalaččat. Dát lassáneapmi illudahttá ja lea seammás stuorra hástalussan diggái sihke hálddahuslaččat ja politihkalaččat.</p>
<p>Hálddahusvuogádagas lea garra noađđi dušše nagodit gieđahallat daid bargguid mat lassánit Sámedikkis. Dattetge lea mihttomearrin buoredit kapasitehta sámediggevuogádagas daid gáibádusaid ektui mat biddjojuvvojit Sámediggái sihke hálddašanorgánan ja politihkalaš orgánan.</p>
<p>Tabealla dás vuolábealde čájeha journalii fievrridemiid áigodagas 1994-1998. Dát ovdáneapmi čájeha ahte dokemeantamearri maid Sámediggi gieđahallá álga juksat departemeanttaid dási. Buohtastahttin dihte dán dili ledje Eanadoallodepartemeanttas 1998:s 22 643 journalfievrrideami.</p>
<p>Journalfievrridemiid lohku áigodagas 1994-1998 </p>
<list><p type="listitem">3.3	Sámediggeráđđi</p>
</list><p>Sámediggeráđi hálddahuslaš doaimmaide 1998:s leat gullan doarjaga juogadeapmi sámi organisašuvnnaide (2.600.000,- kruvnnu), ruđaid juogadeapmi Sámedikki politihkalaš joavkkuide (1.300.000,- kruvnnu), ja eará doaibmabijut (147.000,- krunnu).</p>
<p type="listitem">3.4	Sámedikki vuollásaš ráđiid hálddašan- ja fágapolitihkalaš doaimmat</p>
<list><p type="listitem">3.4.1 - Bargu sámegiela ektui</p>
</list><p>Sámi giellaráđđi lea Sámedikki orgána ja das lea ovddasvástádus ovddidit ja suodjalit sámegiela Norggas. Sámi giellaráđi bargun lea gáhttet sámi kulturárbbi nugo sámi čállingiella ja hállangiella leat, sámegiela suodjalan- ja nannenbargu, sámegiel tearpmaid ovddideapmi, sámegiela sániid ja dajáladagaid čállinvuogi mearrideapmi mearriduvvon davviriikkalaš sámegiel riektačállima rámmaid siste, oaivadit ja juohkit dieđuid sámi giellaáššiid birra, fievrridit registarii dohkálaš jorgaleddjiid ja dulkkaid, našuvnnalaš ja davviriikkalaš ovttasbarggu ovddideapmi ja dasa searvan, ja vel davviriikkalaš ovttasbargu sámi giellaáššiid hárrái.</p>
<p>Sámediggi lea 1998:s sirdán 198.000,- kruvnnu poasttas 70 postii 53 nannen dihte áŋgiruššamiid sámegiela oktavuođas.</p>
<p>Sámi giellaráđđi lea 1998:s bargan čuovvovaš áššiiguin: </p>
<p>Guovttegielalašvuohta </p>
<p>Sámediggi lea addán Sámi giellaráđđái ovddasvástádusa juogadit stáhtalaš ruđaid sámi dulkabálvalussii ja guovttegielalašvuhtii guđa gildii mat gullet sámegiela hálddašanguvlui, namalassii Kárášjohka, Guovdageaidnu, Deatnu, Porsáŋgu, Unjárga ja Gáivuotna, ja Finnmárkku ja Tromssa fylkagielddaide. Ruđat dasa ledje 16.650.000,- kruvnnu dán jagi. </p>
<p>Dulkageahččaleapmi ja autorisašuvdnaortnet </p>
<p>Sámi giellaráđis lea dulkadohkkehanortnet man vuođul sáhttá fievrridit registarii dohkkehuvvon dulkkaid. Sámi giellaráđis lea leamaš bargojoavku mii lea ovddidan eavttuhusa movt dulkadohkkehanortnet galgá doaibmat. </p>
<p>Doarjja prošeaktabargui </p>
<p>Sámi giellaráđđi lea 1998:s addán doarjaga čuovvovaš prošeavttaide maidda gielddat/ fylkagielddat leat ohcan, dás namuhit; báikenammaprošeakta - lullisámi guovlu, dearvvasvuođa- ja sosiálaprošeavttat, tearbmaovddideapmi, giellakursa sámegielagiidda, sámi giellaguovddážat, guovttegielalaš mánáidgárddit, giellaoaivadeaddjit - Evenášši ja Skániid gielddat. </p>
<p>Giellaiskkadeapmi - almmolaš orgánat </p>
<p>Giellaráđđi lea 1998:s iskan sámegiela geavaheami almmolaš orgánain Norggas. Iskkadeapmi addá buori gova Sámediggái das makkár dilis sámegiella lea almmolaččat. Sámi giellaráđđi lea vuosttas gearddi iskan movt almmolaš stáhta orgánat geavahit sámegiela, ja dovdet go dat orgánat mat fállet bálvalusaid olles sámegiela hálddašanguvlui dahje osiide das sámelága giellanjuolggadusaid.</p>
<p>Jearahallan sáddejuvvui 43 stáhta institušuvdnii ja 35 dain vástidedje iskkadeami. Iskkadeapmi čájeha ahte sámelága giellanjuolggadusat eai čuvvojuvvo. Dasa orrot leamen golbma váldosiva. Stáhtainstitušuvnnain váilu diehtu njuolggadusaid birra (sámelága giellanjuolggadusat ja láhkaásahus, mållova ja hálddašanlága birra). Stáhtainstitušuvnnain váilot rutiinnat gielladássásašvuođabargui. Dasto leat stáhtainstitušuvnnain ollu bargit geat eai máhte sámegiela. </p>
<p>Sámi nuoraid oahppostipeanda </p>
<p>Sámediggi mearridii áššis 16/93 njuolggadusaid Sámi nuoraid oahppostipeandda juogadeapmái. Sámedikki 1998 bušeahtas - Juogadeapmi várrejuvvui kapihttalis 549 poasttas 70.3 850.000,- kruvnnu sámi nuoraid oahppostipendii. 1998:s leai stuorra beroštupmi oahppostipendii. </p>
<p>Sámi sátnevuorká </p>
<p>Sámi sátnevuorká lea dihtorvuođđu masa sámegiel sánit ja sámegiel tearpmat čohkkejuvvojit ja leat olamuttos nu ollu geavaheddjiide go vejolaš. Geavaheaddjit galget sáhttit ohcat sihke sámegiel ja dárogiel sániid. Dán prošeavtta ulbmilin lea geahččalit organiseret systemáhtalažžan sámi tearbmabarggu ovddideami, ja johtileabbot ja viidábot sáhttit geavahit giela neahta bokte. Prošeakta galgá láhčit dilálašvuođaid sámegiela koordinerejuvvon ovddideapmái man oktavuođas sihke dáláš ja ođđa tearpmat šaddet olamuddui nu ollugiidda go vejolaš. </p>
<p>Sámi giellalávdegoddi </p>
<p>Sámi giellaráđđi lea 1998:s searvan Sámi giellalávdegotti plánemii, mii lea sámi giellabarggu oktasaš davviriikkalaš lávdegoddi. Sámi giellalávdegotti ođđasis organiseren sámedikkiid vuollái dagaha dan ahte Sámi giellaráđđi oažžu stuorát ovddasvástádusa giellalávdegotti bargui. Dán barggu organiserema ja ruhtadeami oktavuođas leat máŋga hástalusa.</p>
<list><p type="listitem">3.4.2 - Sámi kulturmuitogáhttenbargu</p>
</list><p>Sámi kulturmuitoráđi ulbmilin lea gáhttet sámi kulturmuittuid nu ahte sámi kultuvrra nanusmuvašii ja ovddiduvvošii.</p>
<p>Sámi kulturmuitoráđđi lea organiserejuvvon Sámedikki vuollásažžan, maid diggi galgá politihkalaččat stivret, ja dikkis lea dasa maiddái bargoaddiovddasvástádus, ja Birasgáhttendepartemeanttas fas Riikaantikvára bokte lea bajit dási fágaovddasvástádus. Sámi kulturmuitoráđi hálddahussii lea delegerejuvvon váldi, ja dat jođiha beaivválaš áššemeannudeami kulturmuitolága mielde ja goziha kulturmuitoberoštumiid plána- ja huksenlága mielde.</p>
<p>Sámediggi mearridii 5.451 miljon kruvdnosaš bušeahta Sámi kulturmuitoráđđái jahkái 1998. Sámi kulturmuitoráđđái lea addojuvvon juogadanváldi Riikaantikvára bušeahta postii 1429 72,7. Poastta sturrodat 1998:s leai 600.000,- kruvnnu ja dat ruhta lea oaivvilduvvon sámi kulturmuittuid ja kulturbirrasa konkrehta gáhttendoaibmabijuide. </p>
<p>Sámi kulturmuitogáhttema evalueren </p>
<p>Norsk institutt for by- og regionforskning (NIBR) lea evalueren Sámi kulturmuitogáhttema organiserema 1998:s. Evaluerenraporta árvvoštallá golbma váldoperspektiivva, sámi stivrema, biđggiidahttima ja koordinerema, ja konkludere ahte sámi beroštumit kulturmuitogáhttemis leat nanosmahttojuvvon dan áigodagas go Sámi kulturmuitogáhtten lea leamaš doaimmas. Organiserenmálle bokte mii lea válljejuvvon sámi kulturmuito-hálddašeapmái orru vejolaš juksat sihke sámepolitihkalaš mihttomeriid ja maiddái oalle guhkás biđggiidahttima ja koordinerema mihttomeriid. Daddjojuvvo dattetge ahte smávva ja máŋgga láhkái váilevaš resurssat ja unnán vuođđodieđut registrerejuvvon kulturmuittuid hámis, dagahit dan ahte Sámi kulturmuitoráđđi ii leat doarvái guhkás olahan bargguinis.</p>
<p>Birasgáhttendepartemeanta lea cealkán ahte Sámi kulturmuitoráđi geahččalanortnet lea lihkostuvvan, ahte dainna galgá joatkit ja ahte dan galgá nannet boahtteáiggis. </p>
<p>Fágalaš iniatiivvat, doaimmat ja prošeaktabargu 1998:s </p>
<p>Áššiid lohku maidda Sámi kulturmuitogáhttemis lea ovddasvástádus lea lassánan. Go Sámi kulturmuitoráđđi galgá gozihit sámi kulturmuitoberoštumiid plána- ja huksenáššiin plána- ja huksenlága mielde, de addá dat gulaskuddancealkámušaid stáhtalaš gáhttenplánaide, fylkaplánaide, gieldalaš areálaplánaide, regulerenplánaide, giliplánaide ja ovttaskas ohcamiidda, ja váikkuhaniskkadančielggademiide. Sámi kulturmuitoráđđi oaivada gielddaid plánaáššiin, ja das lea vuostácealkinváldi gielddaid areálaplánaide, regulerenplánaide ja giliplánaide.</p>
<p>Sámi kulturmuitoráđi mielas lea buorre ovttasbargu fylkagielddaiguin ja Fylkamanniin hui dehálaš áššemeannudeami oktavuođas. Oktasašgeahčadeamit geahččaluvvojit čađahuvvot ovttasráđiid fylkagielddaiguin ja ovttaskas fylkamanni birasgáhttenossodagaiguin dokko gokko lea vejolaš. Dát guoská Finnmárku, Tromsii, Norlándii, Davvi-Trøndelahkii, Mátta-Trøndelahkii ja Hedemárkui.</p>
<p>Čuovvovaš áššit leat 1998:s ožžon erenoamáš fuomášumi:</p>
<p>Njávdáma nuortalaš gili kulturmuitogáhttenguovllu ráfáiduhttinárvalus, seailluhanbargu Njávdámis, sámi visttiid gáhtten, sámi dákteriggeávdnasat, kulturmuitodihtorvuođđu, ođasmahttin- ja matasatninprošeakta Heammogiettis Guovdageainnu suohkanis, duođaštus-ávdnasat Røros-guovllus, sámi kulturmuittut ja kulturbiras Meavkkis - Blåtind:as, váikkuhaniskkadančielggadus - linjátrase Levanger gielddas.</p>
<p>Sámi kulturmuitoráđđi lea maiddái searvan čuovvovaš riikkaidgaskasaš bargui: norgalaš-ruoššalaš kulturmuitogáhttenovttasbargu, biologálaš eatnatgeardáivuođa konvenšuvdna, sis-regiovnnalaš registrerenprošeakta lullisámi guovllus.</p>
<list><p type="listitem">3.4.3 - Bargu sámi kulturáššiiguin</p>
</list><p>Sámi kulturráđđi lea Sámedikki vuollásaš ráđđi. Sámi kulturráđđi jođiha hálddašandoaimmaid Sámedikki ovddas ja lea dasa lassin Sámedikki fágapolitihkalaš orgána áššiin mat gusket sámi kulturpolitihkkii.</p>
<p>Sámi kulturráđđi bargá viidát ovttasráđiid eará vuollásaš ráđiiguin sámediggevuogádagas. Erenoamážit namuhit dás ovttasbarggu Sámi ealáhusráđiin ja Sámi kulturmuitoráđiin fágalaš árvvoštallamiin ja prošeavttaid oktasaš ruhtademiin. Dasto lea dehálaš doallat oktavuođa gielddaiguin, fylkagielddaiguin ja sámi organisašuvnnaiguin. </p>
<p>Sámi kulturáššiid oktavuohtalávdegoddi </p>
<p>1997:s lea sámi kulturáššiid oktavuohtalávdegotti bargu geahčaduvvon/evaluerejuvvon, man oktavuođas lea ságastallojuvvon mandáhta, bargguid, eavttuid ja doaimmaid birra. Orru dego dát geahčadeapmi livččii dagahan dan ahte lávdegotti bargui lea šaddan eanet heivehuvvon struktuvra. Dattetge orru leamen váttis mihtidit lávdegotti barggu beaktilvuođa daiguin áššiiguin maid lávdegoddi lea ovddidan guovddáš eiseválddiid ja Norgga kulturráđi čuovvuleami ektui. </p>
<p>Sámi duhátjahkesadji </p>
<p>Sámedikki mearrádus válljet Njávdáma nuortalaš museá rusttega sámi duhátjahkesadjin, gáibida stuorra resurssaid Sámi kulturráđi hálddahusas viidáset barggu čuovvuleapmái prošeavtta realiserema oktavuođas. Hástalussan lea ásahit juridihkalaš ovttadaga mii sáhttá bargat museá rusttega ásahemiin ja doaimmain. Dát ferte dahkkot lagaš ovttasbargguin Sámi kulturmuitoráđiin, nuortasámi birrasiiguin, Mátta-Várjaga gielddain ja eará lunddolaš ovttasbargoguimmiiguin. </p>
<p>Sámi kulturráđis ledje 1998:s čuovvovaš hálddahuslaš váikkuhangaskaoamit: </p>
<p>Sámi kulturfoanda </p>
<p>Sámedikki 1998 bušeahtas juolluduvvui kapihttalis 540, poasta 52.1 «Sámi kulturfoanda» 5 miljon kruvnnu. Foandda doaibmaguovlu lea olles riika. Oidno ahte ohcmaiid lohku lassána. Oktiibuot bohte ohcamat fondii 1998:s sullii 15 miljon kruvnnu ovddas. Dát lea lassánan sullii 1,5 miljon kruvnnuin 1997 loguid ektui. Juolluduvvon doarjja iešguđet áššesurggiide čájeha ahte logut mealgadii sulastahttet ovddit jagiid loguid.</p>
<p>Sámi kulturfoandda ásaheami rájes leat áŋgiruššamat geahččaluvvon hábmejuvvot kultursuorggi iežas dárbbuid ja sáváldagaid mielde. Dát lea dáhpáhuvvan oktanaga dainna go barggut leat lassánan, ja ođđa čuolmmat leat ovddiduvvon. Ekonomálaš rámmat gal eai leat seamma ollu lassánan. Vuođđojurdda Sámi kulturfoandda ásahemiin leai ahte sámi dáidaga ja kultuvrra ovdánanvejolašvuođat galge sihkkarastot daid iežaset eavttuid vuođul.</p>
<p>Muđui hálddaša Sámi kulturráđđi čuovvovaš doarjjaortnegiid: juogada doarjaga sámi girjelágádusaide, sámi kulturfondii, sámi kulturorganisašuvnnaide ja sámi mánáid bajásšaddaneavttuide.</p>
<list><p type="listitem">3.4.4 - Bargu sámi ealáhusáššiiguin</p>
</list><p>Sámi ealáhusráđđi jođiha hálddašandoaimmaid Sámedikki ovddas ja doaibmá fágapolitihkalaš orgánan erenoamážit áššiid oktavuođas mat gusket ealáhusaide ja barggolašvuhtii.</p>
<p>Sámi ealáhusráđis leat ollu áššit mat čatnasit njeallji doaibmaguvlui, gč. čuoggá 1.1. Hálddahusa hálddašanbargguid lassin lea maiddái dárbu bargat olggos guvlui nu ahte bálvalit iešguđet geavaheaddjijoavkkuid. Sámi ealáhusráđis lea maiddái viidát ovttasbargu eará almmolaš ruhtadaninstánssaiguin masa ferte geavahit koordineren- ja láhčinresurssaid. Áššemeari 1998:s sáhttá govvet čuovvovaš loguiguin: 140 ráđđeášši, 324 hálddahusášši ja 137 hálddahuslaččat meannuduvvon lotnolasealáhusášši.</p>
<p>1998 stáhtabušeahtas leai foandda juolludus 17.597.000,- kruvnnu. Dán rámmas leai 3,2 miljon kruvnnu lotnolasealáhusortnega joatkimii. Duodjedoarjaga rámma leai 3,6 miljon kruvnnu. Boazodoallošiehtadusa bokte bođii 2 miljon kruvnnu ja eanadoallošiehtadusa bokte fas 1 miljon kruvdnu Sámi ealáhusráđi geavahussii. Dasto bođii lassijuolludus 1 miljon kruvdnu Hellemo-prošektii ja 2 miljon kruvnnu Sámedikki sámi riddo- ja vuotnaguovlluid doaibmaplána čuovvuleapmái. Sámediggi lea ožžon lobi earáláhkái geavahit poastta 01 doaibmaruđaid gitta 500.000,- kruvnnu rádjai, ja lea ferten seastit seamma ollu poasttas 51 Sámi ealáhusráđđi. Oktiibuot leai Sámi ealáhusráđis geavahusas 1998:s 27.197.000,- kruvnnu. Foandaohcamiidda lea 1998:s juolluduvvon bures 31 miljon kruvnnu. </p>
<p>Prográmmabargu </p>
<p>Sámi ealáhusráđđi searvá iešguđet foraid prográmmabargui. Dán bokte lea maiddái vejolašvuohta buorebut koordineret váikkuhangaskaomiid geavaheami. Sámedikkis okto eai leat ekonomálaš eai ge hálddahuslaš resurssat ge ovddidit daid hástalusaid ja čoavdit daid stuorra ja viiddis bargguid mat sámi servodagas leat. Dás sáhttit namuhit Sis-Finnmárkku nuppástuhttinprográmma ja Ráđđehusa Davvi-Norgga lávdegotti.</p>
<p>Sámi ealáhusráđđi lea 1998:s doaimmahan čuovvovaš hálddašanbargguid: </p>
<p>Sámi ovddidanfoanda </p>
<p>Sámi ovddidanfoandda ulbmilin lea ovddidit doaibmabijuid main lea erenoamáš kultuvrralaš, sosiálalaš ja ekonomálaš mearkkašupmi sámi álbmogii ja sámi ássanguvlui. Foanda lea guovllupolitihkalaš váikkuhangaskaoapmi sámediggevuogádagas. Lassin dan mihttomearrái ahte duddjot ja doalahit ceavzi ealáhusdoaimma ja bargosajiid doaibmaguovllus, ferte foanda maiddái doaibmat kultur- ja dásseárvopolitihkalaš váikkuhangaskaoapmin sámi ássanguovllus.</p>
<p>Viiddiduvvon doaibmaguovlluin 1997 rájes lea ođđa njuolggadusain mat mearriduvvojedje 1998:s áigumuššan eambbo deattuhit doarjaga kulturdoaibmabijuide, boazodollui guoski doaimmaide ja doaibmabijuide mat leat vuolgán boazodoalus.</p>
<p>Foandda geográfalaš doaibmaguovlu lea dál ráddjejuvvon 20 gildii, ja Sáčča ja Leaŋgaviikka gielddaid ja lullisámeguovllu sámi álbmogii.</p>
<p>Foandda doaibmaguvlui Finnmárkku fylkkas gullet gielddat: Guovdageaidnu, Kárášjohka, Porsángu, Deatnu, Unjárga, Fálesnuorri ja oasit Gáŋgaviikka, Davvisiidda, Álttá ja Muosáid gielddain.</p>
<p>Tromssa fylkkas gullet doaibmaguvlui Návuona, Gáivuona ja Omasvuona gielddat, oasit Loabáid, Tromssa ja Skániid gielddain ja gilit Gratangenis. Lassin sáhttá foanda addit doarjaga sámi álbmogii Sáččas ja nannanoassái Leaŋgaviikka gielddas.</p>
<p>Norlándda fylkkas gullet doaibmaguvlui oasit Evenášši ja Divttasvuona gielddain ja guovllut Veggenis ja Vassdalenis Narviikka gielddas. Dasa lassin sáhttá foanda addit doarjaga sámi álbmogii guovlluin Sálttoduoddara rájes Norlánddas gitta Engerdalen rádjai Hedmárkku fylkkas.</p>
<p>Sámi ealáhusráđđi hálddaša vel dieid lassin: lotnolasealáhusdoarjaga juogadeami, duodjedoarjaga juogadeami ja Interreg-prográmma ruđaid.</p>
<p type="listitem">4 - Ekonomálaš ja hálddahuslaš hástalusat</p>
<list><p type="listitem">4.1 Álggahus</p>
</list><p>Sámedikkis lea jođus proseassa mii lea diggái sirdima birra hálddašanortnegiid mat njuolga gusket sámi álbmogii. Sámediggi oažžu 1999 rájes iežas bušeahta nu gohčoduvvon poasta 50-juolludussan. Dát mearkkaša dan ahte Sámediggi hálddaša ruđaid rámmajuolludusa siskkobealde mas ieš beassá mearridit maid áigu vuoruhit. Sámediggi ferte oppa áigge ieš árvvoštallat makkár ortnegat ja váikkuhangaskaoamit galget doalahuvvot, nanosmahttot, dahje geahpeduvvot. Dasto lea Ráđđehusas rievdaduvvon dat vuohki movt sámi áššit meannuduvvojit stáhtabušeahtas. Ráđđehusa bušeahttakonfereanssas meannuduvvojit sámi doaibmabijut ja juolludusat ollislaččat, ja leat ge danin buorrin vuođđun ollisleabbo sámepolitihkkii, gč. Sd. dieđáhusa nr 52 (1997-98) ja Gielda- ja guovludepartemeantta juolludusgeahčastaga sámi ulbmiliidda, H-12/98.</p>
<p>Dán jagi ektui lea konkrehta rievdadus go 2000 rájes ferte bušeahta meannudit maiddái gasku jagi, ja áinnas miessemánu dievasčoahkkimis. Sivvan dasa lea dat go Sámediggi dál beassá friija geavahit ruđaid mat ovddit jagi leat báhcán dahje ferte gávdnat ruđaid ovddit jagi liigegeavaheapmái guoskevaš jagi bušeahtas. Dát mearkkaša dan ahte ovddit jagi rehketdoalu ferte ovddidit dievasčoahkkimii loahpaheami maŋŋá ja rievdadit bušeahta vejolaš báhcán ruđaid/vuolláibáhcaga ektui.</p>
<p>Dat geavahus maid Ráđđehus lea bidjan sámi doaibmabijuid bušeahttabargui rahpá ođđa vejolašvuođaid maiddái Sámedikki bušeahttabarggus. Dán jagi ektui lea buorre dat go Ráđđehus lea čuvvon Sámedikki vuoruheami go lea oaidnán vejolašvuođa lasihit bušeahta. Dát lea vuoitun diggái eavttuid biddjin ja vástideaddji orgánan mii galgá árvvoštallat ja vuoruhit sámi servodaga dárbbuid.</p>
<p>Ollu surggiin dattetge eat leat ožžon áigái min áigumušaid, ja daid fertet árvvoštallat ođđasis 2000 bušeahta oktavuođas. Ollu ođđa dárbbuid maid eat diehtán 1997 bušeahta oktavuođas ferte árvvoštallat ja vuoruhit.</p>
<p>Áigodagas 1989-1999 lea Sámedikki bušeahtta ovdánan. Go mihtida 1989 kruvnnu árvvu mielde, de lea bušeahtta lassánan 18,5 miljon kruvnnus 77,1 miljon kruvdnui, mii lea measta njealljegeardásaš lassáneapmi. Muhtun muddui boahtá dát das go iešguđet ortnegiid rámmat leat sturron, muhto maiddái das go iešguđet bušeahtat leat koordinerejuvvon dađistaga go Sámediggi lea váldán badjelasasis doarjjaortnegiid mat juo gávdnojit.</p>
<p>Bušeahtaovdáneapmi 1989 kruvnnuin (1000 kruvnnuin). *Konsumhaddeindeaksa lea 1999:s árvvoštallojuvvon leat 2,5% </p>
<p>1999 bušeahta mielddisbuktá ahte Sámediggi sáhttá nannet dáláš ortnegiid. Lea erenoamáš buorre go oaidnit buoret ovttasbargovejolašvuođa Sámedikki ja guovddášhálddašeami gaskka ovddasvástádusa dáfus daid doaibmabijuin mat leat sámi álbmoga várás.</p>
<p>Sámediggi váldá ovddasvástádusa doarjjaortnegiid hálddašeamis ja njuolggadusaid ovddideamis mat leat heivehuvvon sámi servodaga dárbbuide, muhto ii sáhte ieš váikkuhit ollislaš ekonomálaš rámma maid oažžu geavahussii. Dát mearkkaša dan ahte ferte bargat lávga ovttas Ráđđehusain ja Stuorradikkiin Sámedikki ruhtarámmaid dáfus.</p>
<list><p type="listitem">4.2	2000-jagi resursadárbu</p>
</list><p>Sámediggi meannudii 2000-jagi bušeahta skábmamánu dievasčoahkkimis áššis 47/98 nugo ovdal lea leamaš vuohki. Dálle guorahallojuvvojedje ja vuoruhuvvojedje ođđa doaibmabijut.</p>
<p>Ráđđehusa sámi doaibmabijuid koordinerema barggu čuovvuleapmin stáhtabušeahtas, leat lassin daid doaibmabijuide mat leat Sámedikki iežas bušeahtas guorahallan maiddái doaibmabijuid maid Sámedikkit ii leat vuos hálddašit. Dát vuoruheapmi lea signálan Ráđđehussii das makkár plánaid ja doaibmabijuid Sámediggi háliida álggahit/nannet, ja man vuođul Ráđđehus de sáhttá bargat 2000-jagi bušeahtain.</p>
<p>Vuolábealde lea tabealla mas leat eavttuhuvvon doaimmat ja dan maŋabealde leat čilgejuvvon ákkat ovttaskas eavttuhussii. Dás leat mielde dušše dat poasttat mat leat eavttuhuvvon lasihuvvot:</p>
<p>Dáláš doaibmabijut leat eavttuhuvvon doalahuvvot nugo oidno 1999-bušeahta juogadeamis áššis 46/98. Earret eará lea veaháš váttis árvvoštallat man stuorra golut leat ođđa sámediggevistti stohpogálvvuide. Eaktun prioriterejuvvon dárbbuide mat ovddiduvvojit bajábealde ja mat leat ákkastallojuvvon dás maŋŋelis lea ahte 2000-bušeahta rámma lasihuvvo nugo lea eavttuhuvvon 1999-bušeahta ektui.</p>
<p>Sámediggi lea 2000-jahkái vuoruhan diehtojuohkindoaimma čuovvovaš doaibmabijuiguin:</p>
<list><p type="listitem">Sámi sierrabibliotehka ásaheapmi</p>
<p type="listitem">váldohálddahusa nanosmahttin ruđaiguin diehtojuohkinkonsuleantavirgái</p>
<p type="listitem">sámi mánáid ja nuoraid barggu nannen</p>
</list><p>Prt. 1 Sámi sierrabibliiotehka (SSB) </p>
<p>SSB galgá sirdot dikki háldui go dat lea ođasmahtton ja rievdaduvvon čielga stáhtaásahussan.</p>
<p>Sámediggi bivdá Kulturdepartemeantta ja Gielda- ja guovlludepartemeantta juolludit ekonomálaš ja virggiide guoskevaš resurssaid vai organiseren sáhttá dahkkot.</p>
<p>Bargojoavkku organiserenevttohusa ekonomálaš váikkuhusat leat oktiibuot 3.375.764,- kr. Hadde- ja bálkálassánemiid geažil lea dát 2000-jagis meroštallon dahkat sullii 4 milj. kruvnnu. SSB:ii biddjo velá 600 000 kr. maid galgá várret mátta- ja julevsámi guovlluid bibliotehkaossodagaide. Ossodagaide biddjo 300 000 kr. goabbái ge. </p>
<p>Prt. 2 Áššemeannudeaddjit Sámedikki váldohálddahussii </p>
<p>Sámediggi lea gitta ásaheami rájes dovdan ahte dážain, sápmelaččain ja olgoriikalaččain lea stuorra dárbu eambbo diehtit sámi diliid birra oppalaččat, ja Sámedikki birra erenoamážit. Sámediggi dárbbaša ruđaid 1 - ovtta dáhkiduvvon virgái vai beassá joatkit dan barggu maid lea álggahan diehtojuohkima oktavuođas.</p>
<p>Sámedikki váldohálddahus dárbbaša čálli, gii sáhttá bargat dan maid presideanta ja várrepresideanta dáhttuba. </p>
<p>Prt. 3 Sámi mánát ja nuorat </p>
<p>Sámi kulturráđđi hálddaša Sámi mánáid bajásšaddaneavttuid doarjjaortnega bokte 1,25 milj. kruvnnu, ja 1999:s 1,425 milj. kruvnnu. Doarjjaortnega ohcamat lassánit sakka, ja 1997:s dagai ollislaš ohcansubmi 3,1 milj. kruvnnu. Sámi kulturráđđi lea prioriteren doaimmaid maid mánát ja nuorat leat álggahan dahje vuolggahan.</p>
<p>Sámi kulturráđi bargun lea sámi kultuvrra ja dan árbevieruid vuođul lágidit doaibmabijuid mat duddjojit gielalaš ja kultuvrralaš gullevašvuođa iežas kultuvrii. Árvvoštallamis lea dehálaš vuhtii váldit daid stuorra rievdadusaid mat leat dáhpáhuvvan maŋimuš jagiid.</p>
<p>NAČ:s 1987:34 Sámi kultuvra ja oahppu evttohuvvo stáhtabušeahtas bidjat ruđaid sámi čállosiidda mat ilbmet dihto áigái. Lávdegotti mielaš livččii erenoamáš deatalaš bargun ráhkadišgoahtit mánáidbláđi mii galgá ilbmat jeavddalaččat. Dán vuođul evttohuvvo ahte várrejuvvojit ruđat nuoraid- ja mánáidbláđi almmustuhttimii. </p>
<p>Prt. 4 Sámi kulturviesut, doaibmadoarjja </p>
<p>Evttohuvvo 5 milj. kruvnnu doaibmadoarjjalasáhussan dálá sámi kulturviesuide. Dálá sámi kulturásahusaide ferte váfistit buoret doaibmaruhtadeami. Dát guoská Saemien Sijtii, Sijti Jarngii ja Varjjat Sami Museái, ja lassin dasa lea Ája sámi guovddáš ásahuvvon ja ferte oažžut doaibmadoarjaga. </p>
<p>Prt. 5 Duhátjahkebáiki - nuortalaččaid museárusttet Njávdámis </p>
<p>Sámediggi lea mearridan ahte nuortalaččaid museá rusttet Njávdámis galgá leat sámi duhátjahkebáikin. Nuortalaččaid museá rusttega ásaheapmi lea kulturmuitobargu maid sihke sámi ja našuvnnalaš oktavuođain ferte atnit hui deatalažžan. </p>
<p>Nuortalaččat leat joavkun unnánat, ja sin erenoamáš historjá stáhtariektelaččat, oskkoldatlaččat, gielalaččat ja kultuvrralaččat gáibida ahte stáhta ollašuhttá geatnegasvuođaidis kulturmuitosuodjaleami oktavuođas.</p>
<p>Nuortalaš museá rusttega huksen Njávdámii lea meroštallon máksit lagabui 17. milj. kruvnnu. Sámediggi evttoha bidjat dasa 8,5 milj. kruvnnu 2000-jagi bušehttii, ja áigu evttohit seamma submi 2001 stáhtabušehttii. </p>
<p>Prt. 6 Sámi giellaguovddážat </p>
<p>Vásihusat leat čájehan ahte dain guovlluin gosa leat ásahan giellaguovddážiid, doppe lea giellaovddidanbargu lihkostuvvvan bures. Dákkár báikkálaš guovddážiid galggašii ásahit daid guovlluide gos giella ii lea nanus. Giellaguovddážat eai čeavzze ekonomálaš resurssaid haga, ja danne evttohit 1,2 milj. kruvnnu juolludusa vaikke vel dárbu livččii ge ollu stuorát. </p>
<p>Prt. 7 Gába - nissonbláđđi </p>
<p>Gába lea sámi nissoniidbláđđi mii čállo davvisámegillii ja dárogillii. Gába dárbbaša 1,2 milj. kruvnnu bissovaš stáhtalaš ruhtadeami vai bláđđi sáhtášii ilbmat njealje geardde jagis. </p>
<p>Prt. 8 Ája sámi guovddáš Gáivuonas </p>
<p>Ája sámi guovddáš lea sihke gieldda- ja fylkkaplánas prioriterejuvvon doaibmabidjun, ja Sámediggi lea «Sámi kulturviesuid ollislaš plána» meannudeamis vuoruhan Ája sámi guovddáža bajimužžii dain kulturviesuin mat galggašedje ásahuvvot.</p>
<p>Ája sámi guovddáža galggašii duohtan dahkkat stáhtalaš, fylkkagielddalaš ja gielddalaš ruhtademiin. Stáhtalaš oassi lea bušeterejuvvon 13 milj. kruvnnuin ollislaš huksengoluin mat leat 26 milj. kruvnnu. Báhcán submi áigut evttohit 2001 stáhtabušehttii. </p>
<p>Prt. 9 Kap. 328/Dep. KD Nášuvnnalaš ásahusat - Sámi Vuorká-Dávvirat </p>
<p>Departemeanta lea 1999 várás evttohan 2,712 milj. kruvnnu Sámi Vuorká-Dávviriidda. Dát lea veahá unnit go maid ásahus ieš lei bušeteren 1999 várás, mii lei 3,2 milj. kruvnnu.</p>
<p>Sámediggi evttoha juolludusa lasihit 3,2 milj. kruvdnui vai Sámi Vuorká-Dávvirat bastet bargat dan maid leat biddjon bargat. </p>
<p>Prt. 10 Kap. 324/Dep. KD Sámi teáhter </p>
<p>Departemeanta lea 1999 várás evttohan 9,531 milj. kruvnnu Beaivvaš Sámi Teáhterii. Dát lea sakka unnit go maid teáhter ieš lea bušeteren. Vai teáhter beasašii dahkat daid bargguid maid ieš lea áigon, de dárbbašuvvo 12,3 milj. kruvnnu juolludus.</p>
<p>Sámediggi evttoha lasihit juolludusa 12,5 milj. kruvdnui. </p>
<p>Prt. 11 Iešguđet čielggadusat ja plánat </p>
<p>Sámedikkis leat juohke jagi iešguđet politihkkasurggiin prošeavttat maidda galggašedje plánat ráhkaduvvot. Dávjá leat dát plánabarggut ruhtaduvvon olggobeal ruđaiguin. Ruhtadárbu dákkár plánaide/čielggadusaide lassána dađistaga, ja gáibida dárbbašmeahttun ollu návccaid ja lea menddo sahtedohko go galgá leat olggobeal ruđaid duohken. Lea deatalaš ja riekta bidjat vuođđun ahte Sámediggi ieš gokčá dákkár dárbbuid iežas rámmaid siskkobealde. Danne evttohuvvo Sámedikki bušeahttarámma lasihuvvot 2 milj. kruvnnuin gokčan dihte dikki dárbbuid iežas plánaid ja čielggadusaid ráhkadeami oktavuođas. </p>
<p>Prt. 12 Kap. 323/Dep KD Sámi filbmafoanda </p>
<p>Ásahuvvo sámi filbmafoanda mii galgá ruhtadit sámi filbma- ja videobuvttadeami. </p>
<p>Prt. 13 Sámi dáidda- ja kulturhistorjjálaš museá </p>
<p>Sámi našuvnnalaš dáidda- ja kulturhistorjjálaš museá ásaheamis lea dárbu juolludit ruđaid Sámi Vuorká-Dávviriid viiddideapmái vai maiddái sámi dáiddamuseái lea sadji doppe. Álgovuorus ohcat 1,5 milj. kruvnnu juolludusa dása. </p>
<p>Prt. 14 Sámedikki báikkálaš kantuvra Oslos </p>
<p>Sámedikki ovddastan-/diehtojuohkin- ja doarjjadoaimmaid fuolaheapmái Oslos, evttohuvvo 1,5 milj. kruvnnu juolludus 2000-jahkái kantuvrra ásaheapmái ja jođiheapmái. </p>
<p>Prt. 15 Kap. 335/Dep. KD Doarjja sámi aviissaide </p>
<p>Juolludus evttohuvvo jotkot ja lasihuvvot 8,0 milj. kruvdnui 1999:s. Juolludussii gullá sámi áviissaid vuođđodoarjja ja doaibmadoarjja.</p>
<p>Sámediggi evttoha lasihit juolludusa 10 milj. kruvdnui. </p>
<p>Prt. 16 Vuoigatvuohta sámegiela oahppat </p>
<p>Vásihusat leat čájehan ahte sámelága §§ 3-7 ja 3-8 leat mearrádusat maid ii sáhte duohtan dahkat nu guhká go sierra ruhta ii juolluduvvo dasa. Danne evttohit ásahit stipeandaortnega olbmuid várás geat háliidit oahppat sámegiela.</p>
<p>Dán stipeandaortnegii evttohit 1 milj. kruvnnu juolludusa. </p>
<p>Prt. 17 Sámi kulturfoanda </p>
<p>Váfistan dihte dohkálaš ovdáneami Sámi kulturfoanddas, evttohit lasihit foandda juolludusa 2 milj. kruvnnuin . </p>
<p>Dát lasáhus lea šaddan áigeguovdilin danin go Sámi kulturfoanda guokte maŋimuš jagi lea ožžon máŋga doarjjaohcama sámi ásahusain vuođđočájálmasaid lágidit. Vuođđun geavahusa rievdadeapmái lea dat ahte čájálmasgolut galget leat oassin huksenbušeahtas. Dát lea dahkan váttisin ruhtadit čájálmasaid, ja dahkan sámi ásahusaide váttisin duohtan dahkat plánaid. Eahpečielga dilli vuođđočájálmasaid ruhtadeami oktavuođas lea buktán ekonomálaš lassinoađi Sámi kulturfondii. </p>
<p>Prt. 18 Sámi ovddidanfoanda </p>
<p>Sámi ovddidanfoandda eanadieđalaš guovllu viiddideapmái gullet dál guhtta ođđa gieldda lassin dan 15 gildii mat gullet juo dán guvlui. Doaibmaguovllu viiddideami oktavuođas ferte lasihit foandda bušeahta. Njuolggadusaid mielde galgá maid addot doarjja kultur- ja gielladoaimmaide, ja boazodoallosápmelaš ealáhusdoaimmaide. </p>
<p>Prt. 19 Kap. 1429/Dep. BD Sámi kulturmuitosuodjalus </p>
<p>Sámi kulturmuitosuodjalussii lea 1998:s biddjon 600.000,- kr. teknihkalaš ja industriijai guoskevaš kulturmuittuid suodjaleami nannemii.</p>
<p>Sámediggi evttoha lasihit dán juolludusa 1 milj. kruvdnui iešguđet kulturmuito- ja kulturbirasprošeavttaid várás mat aktiivvalaččat geavahit lagas birrasa. Dát livččii veahkkin boktimin beroštumi sámi kulturmuittuide erenoamážit, ja sámi kultuvrii ja historjái oppalaččat. </p>
<p>Prt. 20 Guokte virggi Sámedikki vuollásaš ráđiide </p>
<p>Doaibmaguovllu viiddideapmi ja áŋgiruššan nissondoaimmaid oktavuođas, mielddisbuktá eambbo áššemeannudanbarggu Sámi ealáhusráđđái. Lea dárbu 1 - ovtta áššemeannudanvirgái.</p>
<p>Sámi kulturmuitoráđis leat dál 12 dáhkiduvvon virggi. Sámi kulturmuitoráđđi dárbbaša ruđaid 1 - ovtta áššemeannudeaddjái geas lea sámi kulturmuitofágalaš gelbbolašvuohta. </p>
<p>Lasáhus - Sámi oahpponeavvuiid olggosaddin </p>
<p>Dál váilot hui ollu oahpponeavvut mat leat dohkkehuvvon ođđa oahppoplánaid, O-97 mielde. Danne lea deatalaš buoridit oahpponeavvobuvttadeami rámmaeavttuid. Rámmaeavttut dán oktavuođas leat ea.ea.:</p>
<list><p type="listitem">ekonomálaš eavttut, sosiálalaš ortnegat ja gelbbolašvuođa ovddideami fálaldagat sidjiide geat ráhkadit sámi oahpponeavvuid</p>
<p type="listitem">doarjja sámi lágádusaide galggašii lasihuvvot 4 milj. kruvdnui. Sámediggi áigu dan oktavuođas maiddái bargat dan ala ahte Sámi oahpponeavvoguovddáža ja sámi lágádusaid sadji oahpponeavvobuvttadeamis šaddá čielgaseabbun.</p>
<p type="listitem">SND:a doarjjanjuolggadusat sámi lágádusaid ektui. Dálá njuolggadusaid ja johtočállosiid mielde eai sáhte fitnodagat mat ožžot almmolaš doaibmadoarjaga, oažžut doarjaga fitnodagaide jurddašuvvon guovllupolitihkalaš váikkuhangaskaomiin maid SND hálddaša. Danin ferte rievdadit njuolggadusaid nu ahte fitnodagaide mat ožžot almmolaš doaibmadoarjaga sámegiela, kultuvrra ja servodateallima ovddideapmái, ii guoskka dát njuolggadus.</p>
</list><list><p type="listitem">Mielddus:	Sámedikki organiseren</p>
</list><p>Politihkalaš vuogádaga organiseren </p>
<list><p type="listitem">Sámedikki dievasčoahkkin</p>
<p type="listitem">Sámedikki čoahkkinjođihangoddi</p>
<p type="listitem">Sámediggeráđđi</p>
</list><p>Iešguđet orgánaid doaimmat: </p>
<p>Sámedikki dievasčoahkkin </p>
<p>Sámedikki dievasčoahkkin lea Sámedikki bajimuš orgána. Dievasčoahkkin sáhttá ieš mearridit doaimmaidis daid rámmaid mielde mat leat mearriduvvon geassemánu 12. b. 1987 lágas nr. 56 Sámedikki ja eará sámi riektidiliid birra. Sámedikki dievasčoahkkin mearrida dikki čoahkkinortnega ja vuođđonjuolggadusaid, ja regulere vuollásaš fágaráđiid doaimmaid. Sámediggi meannudii ieažas organiserema áššis 35/98 Sámedikki organiseren, ja mearridii vuođđonjuolggadusaid ja čoahkkinortnega mat regulerejit dán. </p>
<p>Sámedikki čoahkkinjođihangoddi </p>
<p>Sámedikki čoahkkinjođihangotti válljema ja doaimma regulerejit Sámedikki vuođđonjuolggadusaid § 2-2 ja Sámedikki čoahkkinortnega §§ 16 ja 17. Čoahkkinjođihangoddi galgá earret eará gohččut Sámedikki dievasčoahkkimiidda ja jođihit daid, nammadit Sámedikki oasseváldiid parlamentáralaš čoahkkimiidda ja konfereanssaide ja mearridit pearmišuvdnaohcamiid. </p>
<p>Sámediggeráđđi </p>
<p>Sámediggeráđis leat presideanta, várrepresideanta ja 3 ráđđelahtu. Ráđi ovddasvástádus lea jođihit Sámedikki doaimma. Ráđđi lea válljejuvvon eanetlohkoválggaid bokte Sámedikki bissovaš áirasiid gaskkas. Hálddahuslaš doaimmain mat gullet Sámediggeráđđái leat ruđaid juogadeapmi sámi organisašuvnnaide ja doarjaga juogadeapmi Sámedikki joavkočálliide, ja dasto «Eará doarjja» (poasta 70.6). </p>
<p>Sámedikki vuollásaš ráđiid organiseren </p>
<p>Sámedikki vuollásaš ráđit gullet stáhtabušeahta kapihttalii 0540. Dáid ortnegiid beaivválaš hálddašeami várás mearridii Sámediggi ásahit vuollásaš ráđiid sierra hálddahusaiguin gozihit dáid doaimmaid. Sámediggi mearrida juohke ráđi doaibmabušeahta ja bargguid. </p>
<p>Ráđđestruktuvra </p>
<p>Sámediggi lea ásahan čuovvovaš hálddašanorgánaid:</p>
<list><p type="listitem">Sámi ealáhusráđđi</p>
<p type="listitem">Sámi kulturráđđi</p>
<p type="listitem">Sámi giellaráđđi</p>
<p type="listitem">Sámi kulturmuitoráđđi</p>
</list><p>Iešguđet ráđiide addojuvvojit hálddašandoaimmat ja dat doibmet dan seammás fágapolitihkalaš ráđđeaddi orgánan. </p>
<p>Ráđiid hálddahusat ja lokaliseren </p>
<p>Buot ráđiin lea sierra hálddahus. Ráđiid hálddahusat leat čuovvovaš báikkiin:</p>
<p>Sámi ealáhusráđđi Kárášjogas (seamma sajis go Sámedikki váldohálddahus ge lea)</p>
<p>Sámi kulturráđđi Divttasvuonas</p>
<p>Sámi giellaráđđi Guovdageainnus</p>
<p>Sámi kulturmuitoráđđi Unjárggas (váldohálddahus)</p>
<p>Sámi kulturmuitoráđis lea sierra guovlludoaimmahus. Snoasái lea ásahuvvon kantuvra man hálddašanovddasvástádussan lea lullisám guovlu. Tromssa guovllukantuvrras lea ovddasvástádus Tromssa ja Norlándda fylkkain. Unjárgga kantuvrras lea fas ovddasvástádus Finnmárkku fylkkas. </p>
<p>Sámi ealáhusráđđi </p>
<list><p type="listitem">Sámi ovddidanfoanda</p>
<p type="listitem">Doarjja lotnolasealáhusaide</p>
<p type="listitem">Duodjedoarjja</p>
</list><p>Sámi kulturráđđi </p>
<list><p type="listitem">Sámi kulturfoanda</p>
<p type="listitem">Sámi kulturguovddášdoarjja</p>
<p type="listitem">Sámi kulturorganisašuvnnaid doarjja</p>
<p type="listitem">Sámi mánáid bajásšaddaneavttuid doarjja</p>
<p type="listitem">Sámi girjelágádusaid doarjja</p>
</list><p>Sámi giellaráđđi </p>
<list><p type="listitem">Sámi dulkonbálvalus ja guovttegielalašvuohta (doarjja gielddaide ja fylkagielddaide)</p>
<p type="listitem">Sámi nuoraid oahppostipeanda</p>
</list><p>Sámi kulturmuitoráđđi </p>
<list><p type="listitem">Sámi kulturmuittuid hálddašeapmi</p>
</list><p>Vuollásaš ráđiid hálddahusmearrádusaid váidalusásahus lea Sámediggeráđđi, earret Sámi kulturmuitoráđi, man mearrádusaid váidalusásahus lea Riikaantikvára.</p>
<list><p type="listitem">Mearkkašupmi 1, Bargiidbellodaga sámediggejoavkku Magnhild Mathisen:</p>
</list><p>2. Sámedikki politihkalaš doaibma 1998:s Bargiidbellodaga sámediggejoavku váidala go Sámedikki ollislaš doaibma ii oidno Sámedikki jahkedieđáhusas. Dat ii čájet Sámedikki politihkalaš doaimma duohta gova.</p>
<p>2.1 Bargiidbellodaga sámediggejoavkkus leat ollu mearkkašumit mearriduvvon 1998-2001 sámediggeplánii</p>
<p>2.2 Vuoigatvuođat</p>
<p>2.2.1. Ohcalat barggu mii guoská Tromssa, Norlándda ja Lullisámi guovlluide. Berre bargat oažžut ahte Sámi vuoigatvuođalávdegoddi fas doaibmagoahtit.</p>
<p>2.4.2. Bargiidbellodaga sámediggejoavku ii man ge láhkái sáhte dohkkehit Sámediggeráđi konklušuvnna áššis 45/98. Guovdageainnu suohkanis lea stuorámus bargguhisvuohta olles riikkas, ja danne lea ge gielda ja eanavuovdinstivra earret eará mieđihan ráddjejuvvon ja bearráigehččojuvvon luonddugeađgeroggamii. Suohkanii leat dát divdna dárbbašuvvon bargosajit dakkár suorggis mii ollu logijagiid lea buktán bargosajiid suohkanii. Bargiidbellodaga sámediggejoavku čuoččuha garrasit ahte Statskog:a mearrádus dálá dieđuid mielde lea dahkkon lobálaččat. Dán oktavuođas lea váttis čuoččuhit ahte sámi beroštumit eai livčče dohkálaččat gozihuvvon. Bargiidbellodaga sámediggejoavku oaivvilda ahte ovdelis namuhuvvon mearrádus ii rihko min vuođđooainnu das ahte stuorát luonddumeassamat eai galgga álggahuvvot ovdal go sámi vuoigatvuođalávdegotti árvalus lea meannuduvvon. Boazodoalloealáhusa beroštumit leat oalle guhkás vuhtiiváldojuvvon áigáiráddjejuvvon konsešuvdnaeavttuid geažil. Sámi beroštumit leat bures vuhtiiváldojuvvon go Guovdageainnu suohkan lea mearridan ráddjet ja bearráigeahččat luonddugeađgeroggama Náranaččas.</p>
<p>pri. 2 Sámedikki politihkalaš joavkkuin ja áirasiin lea stuorra dárbu oažžut čálli. Dál lea dákkár fálaldat dušše Sámediggeráđis.</p>
<list><p type="listitem">Mearkkašupmi 2, Guovddášbellodaga sámediggejoavkku Nils Henrik Måsø:</p>
</list><p>Guovddášbellodaga sámediggejoavkkus eai leat makkárge mearkkašumit. </p>
<list><p type="listitem">Eavttuhus 1, NSR:a sámediggejoavkku Eva Josefsen:</p>
</list><p>Lasáhus, kap. 1.2. Boahtteáiggi hástalusat, vuolemužžii siidu 4, guokte ođđa teakstaoasi:</p>
<p>Sámediggi vuoruha nannosit guolástusáššiid. Dál leat juo guollenálit nohkamin, ii dušše dorskenálli, muhto maiddái eará guollenáliin nugo dikso-, sáide- ja háhkkánáliin lea várra. Vásáhusat guolástusváttisvuođain loahpageahčen 80-logus ledje ahte riddo- ja vuotnafatnasat vuoittahallet guolleriggodagaid ja guolleeriid gilvvus. Sámediggi deattuha ahte earrejuohkima oktavuođas lea dehálaš sihkkarastit dakkár oasi fatnasiidda sámi guovlluin mii doalaha dálá bivdofatnasiid struktuvrra.</p>
<p>Máŋga boaittobealbáikki Finnmárkku gielddain ja eará fylkkain leat maŋimuš jagiid massán skuvlla, gávppi ja poastakántuvrra. Vuođđu olu mánáidgárddiide lea nohkamin. Njuovahatstruktuvra lea earáhuvvamin ja meieriiját čohkkejuvvojit oktan meijeriiján stuorát baikkiide. Visot dát lea goarideamin boaittobealbáikkiid ássama rámmaeavttuid. Leat maid jávkadeamin ollu johtalusfálaldagaid sámi guovlluin. Earenoamážit čuohcá dát mearrasámi guovlluide. Dat čiegus eretfárren mielddisbuktá erenoamáš stuorra váikkuhusaid dáidda guovlluide. Sámediggi čujuha dasa ahte guovddáš eiseválddit leat geatnegahttán iežaset bisuhit sámi kultuvrra. Sámedikki oainnu mielde ferte danne bisuhit maiddái vuođđostruktuvrra, nugo ovdamearkka dihtii johtalusa. </p>
<list><p type="listitem">Eavttuhus 2, NSR:a sámediggejoavkku Geir Tommy Pedersen:</p>
</list><p>Siidu 9: Lasáhus</p>
<p>2.7.4 Boraspirehálddašeapmi</p>
<p>Sámediggi vuhtiiváldá ahte sihkkarastojuvvojit máŋggalágan eallit mat leat lunddolačča ekologalaš eatnatgeardáivuođas. Diggi vuhtiiváldá ahte dilálašvuođat heivehuvvojit nu ahte dohkkehuvvo vissis lunddolaš boraspirenálli sámi guovlluin.</p>
<p>Dattetge áigu Sámediggi garrasit čujuhit dárbbu dakkár hálddašeapmái mii sihkkarastá ja gáhtte šibitdoalu ja boazodoalu vuođu. Sámi guovlluin ferte boraspirenáli doalahit dakkár dásis ahte boraspiret eai šatta áittan sámi ealáhusberoštumiide, eaige áittan sámi báikegottiide oppalaččat. Stuorra boraspiriid hálddašeami oktavuođas lea maid lunddolaš árvvoštallat sihke Norgga, Ruota ja Suoma beali sámi guovlluid ovttas. </p>
<list><p type="listitem">Eavttuhus 3, Sámediggeráđi Ragnhild Nystad:</p>
</list><p>Lasáhus čuoggái 2.4.2 Luonddugeđggiid rogganlohpi Riebanváris ja Náranaččas, maŋábeallai maŋimuš cealkaga:</p>
<p>Ráđđehusadvokáhta lea hilgon Sámedikki ávžžuhusa ja čilge ahte ráđđehusadvokahta ovddasta ollu áššiin Statsskog SF:a ja doaibmá dan ráđđeaddin.</p>
<p>Sámediggi lea dan dihtii bivdán gieldaministera čielggadit guđe láhkai ja makkár váikkuhangaskaomiiguin Sámediggi sáhtášii dákkár áššiid oažžut iskkaduvvot riektelažžat, ja dáhtton ministera čielggadit Sámedikki rolla ja riektelaš saji stáhtaorgánan dán áššis. Sámediggi lea maiddái bivdán čielggaduvvot guđe láhkai Sámediggi sáhtášii geavahit ráđđehusadvokáhta ja ráđđehusadvokáhta rolla dákkár áššiin.</p>
<p>Čuoggá 4.2 njulgen — Jagi 2000 resursadárbu, tabeallas prioriterejuvvon vuoru mielde:</p>
<p>Kap. 320 poasta 73 Dáidda- ja kulturhist. museá ja kap. 328 poasta 70 Sámiid Vuorká Dávvirat lonuhit saji. </p>
<list><p type="listitem">Eavttuhus 4,NSR:s sámediggejoavkku Ann-Mari Thomassen:</p>
</list><p>Lassiteakstaoassi čuoggái 1.2. Boahtteáiggi hástalusat</p>
<p>Sámediggi diehtá ahte soames gielddat, nugo ovdamearkkadihtii Skánit, eai čuovo Báikenammalága njuolggadusaid maid mielde sámi ja dáža báikenamat leat dássálagaid.</p>
<p>Guovddáš eiseválddit fertejit gozihit ahte gielddat ja fylkagielddat čuovvulit lágaid áigumušaid mat gusket sámi álbmogii ja sámi servodahkii.</p>
<list><p type="listitem">III.	Jienasteapmi</p>
</list><p>39 áirasis ledje 37 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1 mearriduvvui ovttajienalaččat.</p>
<p type="listitem">Eavttuhus 2 mearriduvvui ovttajienalaččat.</p>
<p type="listitem">Eavttuhus 3 mearriduvvui 14 jiena vuostá.</p>
<p type="listitem">Eavttuhus 4 mearriduvvui ovttajienalaččat.</p>
<p type="listitem">Sámediggeráđi árvalus mearriduvvon lasáhusaiguin mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Magnhild Mathisen</p>
<p>3.</p>
<p>Per A. Bæhr</p>
<p>4.</p>
<p>Geir Tommy Pedersen</p>
<p>5.</p>
<p>Eva Josefsen</p>
<p>6.</p>
<p>Ragnhild Nystad</p>
<p>7.</p>
<p>Gro Merete Siri</p>
<p>8.</p>
<p>Ann-Mari Thomassen</p>
<p>9.</p>
<p>Ragnhild Nystad</p>
<p>10.</p>
<p>Magnhild Mathisen</p>
<p>11.</p>
<p>Sven-Roald Nystø</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>Sámediggi ovddida dákko bokte 1998 jahkedieđáhusas Gonagassii.</p>
<p type="listitem">1. Boahtteáiggi politihka hápmen</p>
<list><p type="listitem">1.1	Jahkedieđáhusa perspektiivvat</p>
</list><p>Sámelága § 3-1 vuodul galgá Sámedikki jahkedieðáhus sáddejuvvot Gonagassii. Ráddehus ovddida stuorradiggedieðáhusa Sámedikki doaimma birra juohke jagi Stuorradiggái. Sámedikki jahkedieðáhus lea ovdal leamaš stuorradiggedieðáhusa mielddusin, 1997:s leai Sámidikki jahkedieðáhus laktojuvvon Sd. dieðáhussii nr. 52 (1997-98) Sámedikki doaimma birra.</p>
<p>Sámedikki dieđáhusrutiinnain lea dasto 4-jagi perspektiiva. Stuorradiggi lea sámelága mearrádusa oktavuođas maiddái mearridan, ahte oktii juohke stuorradiggeáigodagas ovddiduvvo dieđáhus daid doaibmabijuid birra mat galget sihkkarastit ja ovddidit sámiid giela, kultuvrra ja servodateallima. Dán dieđáhusas galget eiseválddit dasto guorahallat vuđoleabbot ja prinsihpalaččat iežaset sámepolitihka juohke stuorradiggeáigodagas. Vuosttaš dákkáraš dieđáhus leai Sd. dieđáhus nr 52 (1992-93) Norgga sámepolitihkka birra. Nuppe geardde dat dahkkui Sd. dieđáhusa nr 41 (1996-97) ja lassidieđáhusa Sd dieđáhus nr 18 (1997-98) oktavuođas, mat ovddiduvvojedje stáhtaráđis cuoŋománu 8. b. 1997. Sámediggi meannudii dáid stuorradiggedieđáhusaid áššis 4/98, geahča kapihttala 2 maŋŋelis.</p>
<list><p type="listitem">1.2	Boahtteáiggi hástalusat</p>
</list><p>Sámedikki ja guovddáš eiseválddiid oktavuođa gaskka leat ollu hástalusat boahtteáiggis.</p>
<p>Sámediggái lea dehálaš go Ráđđehus árvvoštallá sierra čuovvuleami Sámedikki mearrádusaid ja initiatiivvaid jahkedieđáhusa ja prinsihppadieđáhusa oktavuođas. Sámediggi oaidná dárbun ahte Ráđđehusa prinsihppadieđáhus, lassin maŋosgeahččama perspektiivii ja dálá dili čilgemii, eambbo buktá oaiviliddis daid eavttuhusaide ja čuolmmaide maid Sámediggi ovddida sámi servodaga boahtteáiggi hástalusaid oktavuođas, gč. čuoggá 2.2 vuolábealde. Sámediggi čujuha muđui Sd. dieđáhussii nr 52 (1997-98) Sámedikki 1997 jahkedieđáhus, gos Ráđđehusa áigumuššan lea buktit oainnuid áššiide maid Sámediggi lea namuhan iežas jahkedieđáhusas. Sámediggi háliida ahte dát dieđáhushápmi ovddiduvvo.</p>
<p>Sámediggi lea áššis 41/98 mearridan sámediggeplána áigodahkii 1998 - 2001. Sámediggi čilge plánastis ollu guovddáš hástalusaid ja áŋgiruššansurggiid mat dikkis leat dán áigodagas.</p>
<p>Sámi servodat lea easkka álggahan guovddáš servodatsurggiid fálaldagaid huksema. Go ain galgá hukset sámi kultuvrra ávnnaslaš vuođu, de gáibida dat dan ahte sámi vuoigatvuođabarggu oktavuođas ovddiduvvojit ođđa lágat. Dárbbašuvvojit maiddái ollu ruđat ja resurssat sámi servodaga huksemii, danne go sámi servodat easkka dál lea vuođđudandásis. Našuvnnalaš servodat lea huksejuvvon juo ovdal ja lea nuppástuhttojuvvomin . Danin ii galggašii sámi servodaga buohtastahttit našuvnnalaš servodagain resursaid juogadeami oktavuođas. </p>
<p>Doaibmabijut eamiálbmogiidda fertejit árvvoštallojuvvot sin iežaset dárbbuid ja historjjá vuođul. Norgga guovddáš eiseválddiid ja sámiid sierra álbmogin gaskavuođas ii leat sáhka nugo diehtit ovddimuš guovllupolitihkas, čálgopolitihkas, sosiálapolitihkas dahje ealáhuspolitihkas vaikko dát leat ge dehalaš áššesuorggit. Dás lea sáhka stáhta ja eamiálbmoga gaskavuođa birra man oktavuođas ferte láhčit eamiálbmotpolitihka nu ahte das leat lassin ollu eará surggiide oasit namuhuvvon surggiin, ja dat ovttas dahket stuorát ollisvuođa. Sámit leat eamiálbmot ja leat uhccitlogus riikka álbmoga ektui muđui. Dát mearkkaša dan ahte sámiid boahtteáigi lea dan duohken ahte stáhta dohkkeha sámiid vuoigatvuođaid ja addá sámiide vejolašvuođa sihkkarastit ja ovddidit sámi kultuvrra, giela ja servodaga. Sámepolitihka ii sáhte hábmet meroštallojuvvon sektuvrra siste, muhto sáhttá baicce lohkat ahte dás lea sáhka ollislaš sekruvrraidgaskasaš politihka sirdimis Sámediggái. G uhkesáigge- ja ollislaš perspektiiva leat guovddáš doahpagat buot plánabargguin. Sámedikki doaimmas lea maiddái biras- ja nissonperspektiiva guovddážis go politihkka hábmejuvvo boahtteáigái sámi servodaga várás. </p>
<p>Sámi vuoigatvuođalávdegotti nubbi čielggadus lea buktán hirbmat dehálaš ságastallama sámi vuoigatvuođaid birra ja dan birra makkár sadji Sámedikkis galgá leat resursahálddašeamis ja areálaplánemis. Vuđolaš proseassa bokte sámi servodaga siste ja olggos guvlui servodaga ektui muđui, galgá vuoigatvuođadigáštallan čuovvuluvvot konkrehta čovdosiiguin. Dát mearkkaša dieđusge maiddái dan ahte Sámedikkis galgá leat guovddáš sadji das. Lunddolaš oassin sámi vuoigatvuođabarggus, šaddet giella, oahpahus, kultuvra ja ealáhusáššit áibbas dehálaš bargosuorgin Sámedikkis.</p>
<p>Sámediggi oaivvilda ahte álbmotrievttálaš njuolggadusat maidda Norga lea čadnon ja main lea mearkkašupmi sámiid riektidillái, galget adnot Norgga rievtti oassin dan seammás go našuvnnalaš riektinjuolggadusat beaktilin dahkkojuvvojit. Dán oktavuođas oaidná Sámediggi dárbun ođasmahttit sisrievttálaš vuođu nu ahte dat dávista eamiálbmotáššiid riektiovdáneapmái. Dát mearkkaša dan ahte Láhka sámedikki ja sámi riektidiliid birra, sámeláhka, dárkkistuvvo ja ođasmahttojuvvo. Sámeláhka lea ge ná lávki dán suksessiivvalaš láhkaaddinproseassas, ja dan ferte rievdadit ovdáneami ektui muđui. Seamma prinsihppa ferte guoskat maiddái eará lágaide main lea mearkkašupmi sámi vuoigatvuođaide.</p>
<p>Sámediggi oaidná dárbun ahte guovddáš stáhtalaš eiseválddit čilgejit ollu guovddáš beliid mat vulget ILO-konvenšuvnna nr 169 dohkkeheamis. Čujuhit earret eará čilgekeahtes gažaldagaide mat gusket eanavuoigatvuođaide, ja geatnegasvuhtii viežžat ráđiid ja ráđđádallat. Sámediggi lea ovdal čujuhan gokko Norgga stáhta ii dávis daid mearrádusaide ja áigumušaide mat leat vuođđun konvenšuvdnii. Lea lunddolaš ahte Sámi vuoigatvuođaárvalusa meannudeami oktavuođas vuđolaččat čilgejuvvo movt geatnegasvuođat konvenšuvnnas galget ollašuhttot. Dát ferte fas biddjojuvvot sámeláhkii ja eará lágaide ja njuolggadusaide.</p>
<p>Sámediggái álbmotválljen orgánan mearkkaša dát ovdáneapmi dan ahte diggi oažžu iešheanalut saji. Sámedikki konstitušuvnnalaš saji ferte dainna lágiin čilget lababui Sámedikki ja stáhtáeiseválddiid gaskasaš ovddasvástádusa čilgemiin. Sámediggi sámi álbmotválljen orgánan ferte ovddidit ovttaárvosaš ovttasbarggu Ráđđehusain ja Stuorradikkiin. Sámi demokrátiija ja ovttasbargovugiid ovddideapmi lea lunddolaš boađus sámi vuoigatvuođabarggus.</p>
<p>Lea guovddáš bargun oažžut áigái šiehtadallangeatnegasvuođa sámiid ja Norgga eiseválddiid gaskka áššiin maid oktavuođas sámiid árvvoštallama mielde lea dárbu dan dahkat, erenoamážit kultur-, ealáhus- ja vuoigatvuođasuorggis. Dát geatnegasvuohta manná guhkkelii go dušše viežžat ráđiid, ja ferte geatnegahttit goappašiid beliid. Dán ferte reguleret Norgga lágain.</p>
<p>Norgga sámepolitihkka geatnegahttá vuosttažettiin guovddáš eiseválddiid. Gielddaid ja fylkagielddaid ektui initiere stáhta báikkálaš sámepolitihkalaš doaibmabijuid positiivvalaš váikkuhangaskaomiid bokte, ii ge láhkageatnegahttima dahje direktiivvaid bokte. Dál bargojuvvo sámepolitihkalaš perspektiivva ovttastahttimiin daid surggiide maidda gielddain ja fylkagielddain lea ovddasvástádus. Sámi ja Norgga eiseválddiidn gáibiduvvo ahte gielddaid ja fylkagielddaid ovddasvástádusa sámepolitihkalaš bargguide ferte defineret čielgaseabbot.</p>
<p>Sámediggi vuoruha nannosit guolástusáššiid. Dál leat juo guollenálit nohkamin, ii dušše dorskenálli, muhto maiddái eará guollenáliin nugo dikso-, sáide- ja háhkkánáliin lea várra. Vásáhusat guolástusváttisvuođain loahpageahčen 80-logus ledje ahte riddo- ja vuotnafatnasat vuoittahallet guolleriggodagaid ja guolleeriid gilvvus. Sámediggi deattuha ahte earrejuohkima oktavuođas lea dehálaš sihkkarastit dakkár oasi fatnasiidda sámi guovlluin mii doalaha dálá bivdofatnasiid struktuvrra.</p>
<p>Máŋga boaittobealbáikki Finnmárkku gielddain ja eará fylkkain leat maŋimuš jagiid massán skuvlla, gávppi ja poastakántuvrra. Vuođđu olu mánáidgárddiide lea nohkamin. Njuovahatstruktuvra lea earáhuvvamin ja meieriiját čohkkejuvvojit oktan meieriiján stuorát baikkede. Visot dát lea guorideamin boaittobealbáikkiid ássama rámmaeavttuid. Leat maid jávkadeamin ollu johtalusfálaldagaid sámi guovlluin. Earenoamážit čuohcá dát mearrasámi guovlluide. Dat čiegus eretfárren mielddisbuktá erenoamáš stuorra váikkuhusaid dáidda guovlluide. Sámediggi čujuha dasa ahte guovddáš eiseválddit leat geatnegahttán iežaset bisuhit sámi kultuvrra. Sámedikki oainnu mielde ferte danne bisuhit maiddái vuođđostruktuvrra, nugo ovdamearkka dihtii johtalusa.</p>
<p>Sámediggi diehtá ahte soames gielddat, nugo ovdamearkkadihtii Skánit, eai čuovo Báikenammalága njuolggadusaid maid mielde sámi ja dáža báikenamat leat dássálagaid.</p>
<p>Guovddáš eiseválddit fertejit gozihit ahte gielddat ja fylkagielddat čuvvulit lágaid áigumušaid mat gusket sámi álbmogii ja sámi servodahkii.</p>
<p>Sámedikkis leat stuorra vuordámušat dan bargui mii lea álggahuvvon ON:as eamiálbmot-julggaštusa ektui. Guovddáš bargun dás lea eamiálbmotvuoigatvuođaid sihkkarastin, dohkkeheapmi ja ovddideapmi, masa gullá maiddái iešmearridanvuoigatvuohta. Sámediggi vuordá ahte Norgga stáhta váikkuha eamiálbmotjulggaštusa šaddama. Sámediggi áigu vuoruhit dán barggu boahtteáiggis.</p>
<p>Sámediggi deattuha dan barggu čuovvuleami mas lea mearkkašupmi eamiálbmogiidda riikkaidgaskasaččat, erenoamážit daid orgánaid ektui mat mearridit riikkaidgaskasaš riektistandárdaid. Sámediggi áigu fas čujuhit ahte ráđđehusas lea ovddasvástádus čuovvulit dán lágan gažaldagaid, ja das lea maiddái ovddasvástádus ráđđádallat Sámedikkiin áššiid birra mat gusket eamiálbmogiidda.</p>
<p>Sámediggi čujuha ahte leat ollu initiatiivvat, ja leat jođus proseassat mat iešguđet láhkai gusket sámi vuoigatvuođagažaldagaide. Dát hápme sámi riektigova maid sáhttá čoahkkáigeassit earret eará čuovvovaš sisdoaluin:</p>
<list><p type="listitem">Sámi vuoigatvuođalávdegotti čielggadus NAČ 1997:4 Sámi kultuvrra luondduvuođđu, mii dál lea gulaskuddamis</p>
<p type="listitem">Sámi vuoigatvuođalávdegotti viidáset bargu Tromssas, Norlánddas ja lullisámi guovllus</p>
<p type="listitem">sámi dološvieruid ja riektiáddejumiid riektičielggadus</p>
<p type="listitem">Boazodoalloláhkalávdegotti bargu</p>
<p type="listitem">Norlándda ja Tromssa meahccekomišuvnna bargu</p>
<p type="listitem">ođđa minerálaláhka proposišuvnna bargu</p>
<p type="listitem">«Fjelloven»-nammasaš lága geavahišgoahtin Tromssas ja Norlánddas</p>
<p type="listitem">Statsskog SF:a oppa áiggi doaibma ja oktavuohta sámi vuoigatvuođaide</p>
<p type="listitem">eamiálbmotjulggaštus, Norgga áŋgiruššamat dán oktavuođas eai ovdán, ja bissovaš forum eamiálbmogiid várás ON:as</p>
</list><p>Sámedikki dálá resurssaid ektui eai leat dikkis návccat oktanaga čuovvulit buot dáid hástalusaid. Dát dilli gáibida ahte Sámediggi ja Ráđđehus ovttasráđiid árvvoštallaba iešguđet doaibmamolsaeavttuid. Ii leat doarvái ahte guoskevaš fágadepartemeanttat meannudit dáid áššiid ovttaid mielde Sámedikki ektui. Daid ferte koordineret. Sámediggi čujuha dán oktavuođas Sd. dieđáhussii nr 52 (1997-98) mas daddjo ahte lea áibbas guovddážin ahte livččii lagaš ovttasbargu Sámedikki ja Ráđđehusa gaskka. Dasto čuožžu kapihttalis 3, 22. siiddus: « Dán lágan barggu mihttomearrin ferte leat gávdnat ortnegiid maid bokte Sámedikkis sáhttá leat nu stuorra vejolaš váikkuhanfápmu go vejolaš sámi servodaga ovddideamis, dan seammás go Ráđđeh us doalaha dárbbašlaš ollislaš fágalaš válddi iežas ovddasvástádussuorgái. .. Jos galgá nannet ollislaš sámepolitihka ovddideami ja Sámedikki váikkuhanfámu dán ovdáneamis, de lea buorre koordineren fágadepartemeanttaid gaskka áibbas guovddážin .» Sámediggi hástá dás dán lágan prosessii bajábealde namuhuvvon gažaldagaid birra. </p>
<list><p type="listitem">2. Sámedikki politihkalaš doaibma 1998:s</p>
</list><p>Dán kapihttalis čalmmustit guovddáš áššesurggiid maid Sámediggi ja Sámediggeráđđi leat meannudan dán jagis. Sámedikki dievasčoahkkima eanetlohku lea dahkan daid mearrádusaid maidda dán jahkedieđáhusas čujuhuvvo. Uhccitlogu eavttuhusat oidnojit Sámedikki čoahkkingirjjiin.</p>
<list><p type="listitem">2.1	1998 - 2001 sámediggeplána</p>
</list><p>Sámediggi mearridiii sámediggeplána áššis 41/98 ja dat lea vuođđun Sámedikki bargui boahttevaš jagiin. Sámediggeplána 3. kapihttalis oidno movt iešguđet surggiid plánas ferte geahčadit iešmearridanvuoigatvuođa ja sámi kultuvrra ávnnaslaš beliid olis.</p>
<p>Viidámus oassin plánas leat Sámedikki 1998 - 2001 áŋgiruššansuorggit (5. kapihttal). Plánas leat golbma váldoáŋgiruššansuorggi: 1. sámi vuoigatvuođat, 2. sámi giella ja oahpahus, 3. sámi kultuvra ja ealáhusat.</p>
<p>Eará áŋgiruššansuorggit leat mánát ja nuorat, dearvvasvuođa- ja sosiálaáššit, riikkaidgaskasaš eamiálbmotbargu, sámedikkiid gaskasaš ovttasbargu, ovttasbargu davviriikkalaš dásis ja sámi regiovdnapolitihkka.</p>
<p>Sámi vuoigatvuođat lea dehálaš suorgi mainna Sámediggi boahtteáiggis ferte bargat, ja dasa gullet barggut nugo sámelága ođasmahttin, Sámedikki konstitušuvnnalaš sadji ja šiehtadallangeatnegasvuohta. Guovddážis dán plánaáigodagas šaddá dasto maiddái vuoigatvuođadigáštallan ja sámi kultuvrra luondduvuođđu, areálaplánema ja -hálddašeapmi dáfus sámi guovlluin.</p>
<list><p type="listitem">2.2	Sd. dieđáhus nr 41 (1996-97) ja Sd. dieđáhus nr 18 (1997-98) Norgga sámepolitihka birra</p>
</list><p>Sámediggi lea áššis 9/98 meannudan Sd dieđáhusa nr 41 (1996-97) ja Sd dieđáhusa nr 18 (1997-98). Sámedikki mielas lea hui dehálaš ovddidit nana ja dynamalaš oktavuođa Sámedikki ja riikka eiseválddiid gaskka, ja dehálaš oassin dás leat maiddái jahkedieđáhusat ja stuorradiggeáigodaga prinsihppadieđáhus.</p>
<p>Sámedikki 1996 jahkedieđáhusas, mii lea Sd. dieđáhusa nr 41 (1996-97) mielddusin, lea Sámediggi ovddidan muhtun prinsihpalaš hástalusaid. Erenoamážit čujuhuvvo sámiid iešmearridanvuoigatvuhtii, ja ahte sámiid (eamiálbmoga) ja eiseválddiid gaskasaš šiehtadallamiid ferte lágain geatnegahttit, ja eamiálbmotrievtti ja eanavuoigatvuođaid dohkkeheami gáibádusa ferte čatnat Norgga lágaide.</p>
<list><p type="listitem">2.3	Sámi duhátjahkesadji - duhátjahkemolsuma čalmmusteapmi 	Norggas</p>
</list><p>Duhátjahkemolsuma čalmmusteami oktavuođas Norggas eavttuha Sámediggi áššis 20/ 98 Nuortalaš sámi museárusttega/kulturguovddáža Njávdámis sámi duhátjahkesadjin . </p>
<p>Nuortalaš sámi kultuvra Norggas lea erenoamáš garrasit leamaš deddojuvvon. Dán geažil leat sii massán vuoigatvuođaid, resursavuođu ja giela. Dasto lea nuortasámi kultuvra hirbmat dehálaš refereansavuođđu sámi ovdahistorjái ja historjái oppalaččat. Ođđaseabbo arkeologálaš dutkama mielde leai maŋimuš duhátjahki min áigerehkenastimis guovddáš áigodat ollu sámi kulturdovdomearkkaid šaddamii. Duhátjahkemolsuma čalmmusteapmi bisuhuvvon nuortalaš guovllus čatná oktii sámi ovdahistorjjá ja historjjá ovdal ja maŋŋá min áigerehkenastima.</p>
<p>Nuortalaš sámi joavku lea uhcci, muhto sin erenoamáš historjá stáhtarievttálaš, oskkolaš, gielalaš ja kultuvrralaš oktavuođas gáibida stáhta áŋgiruššamiid kulturgáhttendoaimmaid oktavuođas. Dán kulturgáhttenbarggu ferte sihke sámi ja našuvnnalaš oktavuođas atnit hirbmat dehálaš bargun.</p>
<p>Nuortalaččat ásset Norggas, Ruoššas ja Suomas. Nuortalaččaid čalmmusteapmi duhátjahkemolsuma oktavuođas čalmmustahtášii maiddái ovttasbargu ja oktavuohta riikarájiid rastá Barentsguovllus ja sámiid sierra álbmogin davviguovlluin.</p>
<p>Sámediggi dáhttu sámiide addit saji duhátjahkemolsuma čalmmusteamis Norggas, ja bivdá juolludeaddji eiseválddiid juolludit dárbbašlaš ruđaid sámi duhátjahkesaji válljemii ja eará čalmmustemiide ođđa duhátjahkái lávkema oktavuođas.</p>
<p type="listitem">2.4	Vuoigatvuođat</p>
<list><p type="listitem">2.4.1	Sámi vuoigatvuođalávdegoddi - mandáhta ja joatkin</p>
</list><p>Sámediggi čujuha áššis 10/98 ahte Sámi vuoigatvuođalávdegotti bargu Tromssas, Norlánddas ja lullisámi guovllus lea plánejuvvon jotkojuvvot.</p>
<p>Sámediggi eavttuha ahte Sámediggi nammadivččii beali lávdegotti lahtuin. Jođiheaddji nammada departemeanta ovttasráđiid Sámedikkiin. Lávdegotti sturrodaga berrešii uhcedit. Oasi ovddit lávdegotti fágalaš ovddastusas sáhttá baicce gozihit lávdegotti sierra čielggadusaid bokte.</p>
<p>Lávdegotti álgomandáhta berre doalahuvvot ja leat vuođđun maiddái boahtteáiggi bargui. Sámediggi áigu dás dárkilastit dan ahte Sámi vuoigatvuođalávdegoddi ii leat ollásit ollašuhttán iežas mandáhta dain čielggahusain mat dán rádjai leat ovddiduvvon.</p>
<list><p type="listitem">2.4.2	Luonddugeđggiid rogganlohpi Riebanváris ja Náranaččas</p>
</list><p>Sámediggi lea áššis 45/98 oppalaš sámi beroštumiid vuhtiiváldima geažil ja riikkaidgaskasaš ja našuvnnalaš riektinjuolggadusaid vuođul bivdán ráđđehusadvokáhta Sámedikki beales árvvoštallat gohččut Statskog SF:a riektái fámuhuhttit Eanadoallostivrra mearrádusaid áššiin 3/98 ja 4/98, ja Statskog SF:a váidalusáššiid mearrádusaid.</p>
<p>Ráđđehusadvokáhta lea hilgon Sámedikki ávžžuhusa ja čilge ahte ráđđehusadvokahta ovddasta ollu áššiin statsskog SF:a ja doaibmá dan ráđđeaddin.</p>
<p>Sámediggi lea dan dihtii bivdán gieldaministera čielggadit guđe láhkai ja makkár váikkuhangaskaomiiguin Sámediggi sáhtášii dákkár áššiid oažžut iskkaduvvot riektelažžat, ja dáhtton ministera čielggadit Sámedikki rolla ja riektelaš saji stáhtaorgánan dán áššis. Sámediggi lea maiddái bivdán čielggaduvvot guđe láhkai Sámediggi sáhtášii geavahit ráđđehusadvokáhta ja ráđđehusadvokáhta rolla dákkár áššiin.</p>
<list><p type="listitem">2.4.3	Davviriikkalaš sámekonvenšuvdna</p>
</list><p>Sámediggi lea áššis 32/98 positiivvalaš davviriikkalaš sámekonvenšuvnna viidásit bargui. Lea dehálaš ahte sámedikkiin lea guovddáš sadji viidásit barggus, sihke ekspeartalávdegotti nammadeamis ja dán lávdegotti mandáhta hábmemis.</p>
<p>Sámediggi háliida ahte ásahuvvo davviriikkalaš sámi ovttasbargu, bissovaš ovttasbargu politihkalaš dásis presideanttaid ja ministeriid gaskka geain lea ovddasvástádus sámi áššiin ráđđehusain. Lea dárbu ahte Ráđđehusa ja Sámedikki gaskka lea lávga ovttasbarggu dán ásaheami oktavuođas.</p>
<list><p type="listitem">2.4.4	Eará riektiáššit</p>
</list><p>Dađistaga ferte máhccat ruovttoluotta gažaldagaide mat gusket sámi guovlluid meahcceresurssaid vuoigatvuođaide ja hálddašeapmái.</p>
<p>Norlándda ja Tromssa meahccekomišuvdna bargá bálddalagaid sámi vuoigatvuođalávdegotti bargguin, ja komišuvdna cealká čađa gaskka duomuid riektidiliid birra guovlluin gos leat sámi vuoigatvuođa beroštumit. Sámi vuoigatvuođaidlávdegotti mandáhtas boahtá ovdan maiddái dat ahte lávdegoddi livččii galgan doallat oktavuođa meahccekomišuvnnain. Čajeha baicce ahte komišuvnna bargu lea čuohcan negatiivvalaččat sámi vuoigatvuođaide. Sámediggi gáibida ahte meahccekomišuvnna bargu bissehuvvo.</p>
<p>Vuoigatvuođaid ruovttoluottafievrrideami prinsihppa lea dehálaš ja buorre prinsihppa maid galggašii heivehit mandáhtii. Dasto eavttuhuvvo ahte mandáhta dievasmahttošii.</p>
<p>Maiddái Fjelloven-nammasas lága geavaheapmi Tromssas ja Norlánddas lea gieđahallojuvvon 1998:s. Sámedikki prinsihpalaš oaidnun lea ahte ii galggašii ásahir ođđa hálddašanmálliid ovdal go sámi vuoigatvuođalávdegoddi lea geargan bargguinis Norlánddas, Tromssas ja lullisámi guovllus.</p>
<list><p type="listitem">2.5	Sámi parlamentáralaš ráđđi</p>
</list><p>Suoma, Ruota ja Norgga sámedikkit leat álggahan ovttasbarggu mas áigumuššan lea ásahit ovttasbargoorgána maid leat gohčodan Sámi parlamentáralaš ráđđin. Prošeakta dán ásaheami oktavuođas loahpahuvvo 1999 guovvamánus. Hálddahusaid gaskasaš bargojoavku lea árvvoštallan Sámi parlamentáralaš ráđi organiserema ja ásaheami. Jáhku mielde mearridit sámedikkit 1999 guovvamánus Sámi parlamentáralaš ráđi ásaheami. Hástalussan lea oažžut stáhtaid ruhtadit ovttasbarggu.</p>
<list><p type="listitem">2.6	Sámedikki riikkaidgaskasaš áŋgiruššamat</p>
</list><p>Sámediggi deattuha riikkaidgaskasaš eamiálbmotáššiid bargui aktiivvalaš searvama. Dán meannudii Sámediggi áššis 31/98. Dát bargu gáibida ollu, ja eaktuda ulbmállaš searvama iešguđet prošeavttaide mat leat dehálaččat eamiálbmogiid dillái oppalaččat ja sámi álbmoga dillái erenoamážit.</p>
<p>Sámediggi lea čuovvovaččat prioriteren iežas riikkaidgaskasaš bargui searvama:</p>
<p>Áŋgiruššama orgánaid ektui mat mearridit riikkaidgaskasaš riektistándárddaid; ON - Ovttastuvvan našuvnnat, ILO - International Labour Office, ON:a oahpahus- ja kulturorganisašuvdna - UNESCO, Davviriikkalaš sámekonvenšuvdna, Norgga ja Ruota gaskasaš boazoguohtonkonvenšuvdna.</p>
<p>Áŋgiruššama orgánaid ektui mat hálddašit ekonomálaš resurssaid sámi guovlluide; nugo EU, Interreg sámi oktasaš prošeavttat maid EU/Norga ruhtadit, ja Barentsovttasbargu, dán oktavuođas deattuhuvvojit prošeavttat Sámis vuosttažettiin ruoššabealde, Davviriikkaid ráđđi, erenoamážit institušuvnnaid/prošeavttaid ruhtadeami oktavuođas Sámis.</p>
<p>Gaskariikkalaš solidaritehtabarggu eará eamiálbmogiid ektui; čoahkkimiidda searvan maid eamiálbmogat lágidit ja mat dollojuvvojit daid gaskka, doarjjamearrádusaid ráhkadadeapmi eaŋkiláššiid oktavuođas, politihkalaččat deattuhit guoskevaš riikka eiseválddiid.</p>
<p>Áŋgiruššama eará riikkaidgaskasaš orgánaid ja proseassaid ektui; Davviriikkaid Ráđđi, Barentsovttasbargu ja Arktalaš Ráđđi. Eará orgánaid maidda lea beroštupmi berre čuovvut dárkilit, ja árvvoštallat dađi mielde man dehálaččat dat leat dikki bargui.</p>
<p>Dasto áigu Sámediggi geahččalit ásahit sámi kultursáttatolbmoortnegiid daid riikkaid Norgga olgoriikkastášuvnnaide maiguin lea lunddolaš bargat ovttas eamiálbmotáššiin.</p>
<p type="listitem">2.7	Ealáhusat</p>
<list><p type="listitem">2.7.1	Guolástus sámi riddo- ja vuotnaguovlluin</p>
</list><p>Sámediggi lea 1998:s bargan aktiivvalaččat guolástusaide guoski áššiiguin. Sámedikki dievasčoahkkin meannudii vuđolaččat sámi guolástuslávdegotti árvalusa áššis 13/98 guovvamánus 1998. Dás mearriduvvui earret eará bargat dan ala ahte ásahuvvošii sámi guovlluid guolástuspolitihkalaš biire geahččalanortnet, mas « dan heajos dili geaž il mii mearrasámi servodagain lea otne, čujuhit man stuorra dárbu lea álggahit dárbbašlaš doaibmabijuid ja reguleremiid ». Sámediggi mearridii čuovvovaš ođđa strategiijaid: </p>
<list><p type="listitem">Ásahit golbma guolástuspolitihkalaš guovllu báikkálaččat heivehuvvon  hálddašanortnegiid geahččaleapmái</p>
<p type="listitem">Ásahit lagašvuođa- ja sorjjasvuođa prinsihpa mearraresurssaid hálddašeapmái ja bivdimii</p>
</list><p>Sámediggi oaidná áibbas guovddážin ássama doalaheapmái ahte dát proseassa boahtá johtui ja jođihuvvo ovttasráđiid ovttasvástideaddji eiseválddiiguin.</p>
<list><p type="listitem">2.7.2	Boazodoallošiehtadus 1998 - 1999</p>
</list><p>Sámediggi deattuha áššis 23/98 ekologálaš, ekonomálaš ja kultuvrralaš nana bissovaš boazodoalu mihttomeari juksama. Sámediggi deattuha ahte daid váikkuhangaskaomiid vuođđun mat ovddiduvvojit fertejit leat sámi kultuvra, dološvierut ja riektiáddejupmi. Sihke juridihkalaš, ekonomálaš ja hálddašeami doaibmabijuin livčče stuorát beaktu, ja ealáhus daid maid dohkkehivččii buorebut jos ealáhusa iešvuohta biddjošii vuođđun.</p>
<p>Sd. prp. nr. 49 (1997-98) Boazodoallošiehtadus 1998-1999 guorahallá daid váldováttisvuođaid boazodoalus mat leat boahtte šiehtadanáigodagas. Sámedikki oaivila mielde biddjo hirbmat stuorra deaddu dilálašvuođaide Finnmárkkus, gos lea váttis resursadilli ja eatnamat leat guorbamin. Sámediggi hálidivččii bidjat veaháš stuorát deattu daid hástalusaide mat ealáhusas lea muđui riikkas.</p>
<p>Sámediggi oaidná ahte dán jagáš boazodoallošiehtadusa rámma lea seamma go 1997-98:s. Ovdáneapmi boazodoalus maŋimuš jagiid čájeha ahte ealáhusa ekonomálaš dilli lea váttis, ja ahte šiehtadus ferte leat mielde buorebut sihkkarastimin ekonomálaš ceavzi ealáhusa.</p>
<list><p type="listitem">2.7.3	Sis-Finnmárkku nuppástuhttinprográmma joatkin</p>
</list><p>Sámediggi registrere ahte Ráđđehus háliida joatkit barggu Sis-Finnmárkku nuppástuhttin-prográmmain. Dasto háliida gieldaminister ahte Sámediggi váldá stuorát ovddasvástádusa dán barggus. Dán lea Sámediggi meannudan áššis 24/98 ja lea gearggus váldit ovddasvástádusa nuppástuhttinbarggu joatkimis, jos rámmaeavttut dávistit daid doaimmaide maid ferte čoavdit.</p>
<p>Finnmárkku fylkagielddas lea leamaš regiovdnapolitihkalaš ovddasvástádus nuppástuhttinprográmmas otnážii, ja Sámediggi oaidná dárbun bargat lávga ovttas fylkagielddain áigodagas. Sámediggi áigu geahččalit nannet daid oktavuođaid ja ovttasbargovugiid mat leat ávkkálepmosit ja beaktilepmosat, ja háliida lagaš ovttasbarggu buot almmolaš orgánaiguin mat dán rádjai leat čájehan dáhtu čoavdit bargguid mat nuppástuhttinprográmmas leat leamaš.</p>
<list><p type="listitem">2.7.4 	Boraspirehálddašeapmi</p>
</list><p>Sámediggi vuhtiiváldá ahte sihkkarastojuvvojit máŋggalágan eallit mat leat lunddolačča ekologalaš eatnatgeardáivuođas. Diggi vuhtiiváldá ahte dilálašvuođat heivehuvvojit nu ahte dohkkehuvvo vissis lunddolaš boraspirenálli sámi guovlluin.</p>
<p>Dattetge áigu Sámediggi garrasit čujuhit dárbbu dakkár hálddašeapmái mii sihkkarastá ja gáhtte šibitdoalu ja boazodoalu vuođu. Sámi guovlluin ferte boraspirenálli doalahit dakkár dásis ahte boraspiret eai šatta áittan sámi ealáhusberoštumiide, eaige áittan sámi báikegottiide oppalaččat. Stuorra boraspiriid hálddašeami oktavuođas lea maid lunddolaš árvvoštallat sihke Norgga, Ruota ja Suoma beali sámi guovlluid ovttas.</p>
<list><p type="listitem">2.8	Sámi riddo- ja vuotnaguovlluid doaibmaplána</p>
</list><p>Sámediggi lea 1998:s ođasmahttán Sámi riddo- ja vuotnaguovlluid doaibmaplána jagiide 1997-2001 dievasčoahkkináššis 30/98. Sámediggi dáhttu dán plána bokte aktiivvalaččat searvat bargui man oktavuođas árvoháhkan, ealáhusovddideapmi ja gelbbolašvuođa huksen leat guovddážis, ja main lea dehálaš mearkkašupmi sámi servodagaid ovddideapmái Divttasvuonas máddin gitta Vuorjámii davvinuorttas.</p>
<p>Sámediggi dáhttu Sámi riddo- ja vuotnaguovlluid doaibmaplána ođasmahttima bokte ulbmállaččat áŋgiruššat sámi identitehta nannemiin riddo- ja vuotnaguovlluin. Plána bokte galget koordinerejuvvot dat doaibmabijut ja váikkuhangaskaoamit maid diggi háliida čađahit. Áŋgiruššansuorgin leat «kultuvrralaš ealáskuhttin» ja identitehta nanosmahttin, eanadoallu, boazodoallu, guolástus, duodji, lotnolasealáhusat, sámi kulturviesut, sámi giellaovddideapmi, kultuvrii vuođđuduvvon mátkkostusealáhusa ovddideapmi ja diehtojuohkindoaibma.</p>
<p>Sámediggi bidjá plána ođasmahttimis erenoamážit deattu nissonolbmuid dillái sámi riddo- ja vuotnaguovlluid báikegottiin. Plána bokte deattuhuvvo buriid eavttuid háhkan nissonolbmuide go sii leat dehálaččat go gilit galget ovdánahttot. Sámi riddo- ja vuotnaguovlluid doaibmaplána mihttomeriid, strategiijaid ja doaibmabijuid hápmedettiin leat danin vuhtiiváldojuvvon maiddái dat bealit maid nissonolbmot deattuhit, dan lassin go leat hábmejuvvon erenoamáš nissondoaibmabijut.</p>
<list><p type="listitem">2.9	Hellemoprošeakta</p>
</list><p>Sámediggi čujuha ahte Sámi ovddidanfoanda lea 1997:s ja 1998:s várren miljon kruvnnu ássama ja barggolašvuođa doalaheapmái Moskki guovllus, Divttasvuona gielddas (Hellemoprošeakta). Seamma juolludus lea addojuvvon 1999:s ge mii lea prošeavtta maŋimuš jahki. Sámediggi čujuha ahte prošeakta lea buktán optimismma fas guvlui, ja doppe leat čađahuvvon máŋga konkrehta ovdánahttindoaibmabiju. Sámediggi čujuha ahte leat plánejuvvomin ollu doaibmabijut sámi giela ja oahpahusa oktavuođas, ja maiddái ealáhuslaš ja sosiálapolitihkalaš doaibmabijut. Danin lea ge dárbu viiddidit prošeaktaáigodaga meaddil 1999 vai sáhttá ollašuhttit plánejuvvon doaibmabijuid.</p>
<p type="listitem">2.10	Oahpahus</p>
<list><p type="listitem">2.10.1	Sámi oahpahussuorgi - válddi sirdin Sámediggái</p>
</list><p>Ráđđehusa ulbmilin lea addit stuorát politihkalaš váikkuhanfámu Sámediggái áššiin maidda sámi álbmogis lea erenoamáš beroštupmi, erenoamážit sámi oahpahuspolitihka ja ealáhuspolitihka oktavuođas, ja maiddái giela ja kultuvrra oktavuođas, gč. Sd. dieđáhusa nr 41 (1996-97) ja Sd. dieđáhusa nr 18 (1997-98). Stuorradiggi lea meannudan dáid stuorradigge-dieđáhusaid, ja lea guorrasan eavttuhussii sirdit doaimmaid departemeanttas ja Sámi oahpahusráđis Sámediggái. Dát mearkkaša dan ahte sámi oahpahussuorggis sirdojuvvojit doaimmat ja váldi Sámediggái, earret eará doaimmat mat čatnasit oahppoplánaide. Mearrádus mearkkaša maiddái dan ahte Sámi oahpahusráđđi dálá hámis heaittihuvvo sirdima oktavuođas.</p>
<p>Sámedikki mielas lea buorre go doaimmat ja váldi sámi oahpahussuorggis sirdojuvvojit Sámediggái. Diggi čujuha dasa maid ovdal lea mearridan váldesirdimis dán sektuvrras earret eará gulaskuddancealkámuša bokte Sd. dieđáhusa nr 41 (1996-97) ja Sd. dieđáhusa nr 18 (1997-98) oktavuođas, ja váldá vuhtii doaimmaid sirdima mii lea boađusin das go Stuorradiggi meannuda dáid dieđáhusaid, ja váldá vuhtii daid váikkuhusaid maid ođđa oahpahusláhka dagaha.</p>
<list><p type="listitem">2.10.2	Åarjelsaemien øøhpetimmie/lullisámi oahpahus</p>
</list><p>Sámediggi lea duhtavaš go Girko-, oahpahus- ja dutkandepartemeanta lea álggahan lullisámi ollislaš oahpahusplána barggu. Sámediggi doarju áššis 11/98 oainnu ahte skuvllas lullisámi servodagas nugo sámi servodagas muđui ge lea áibbas dehálaš sadji giela ja kultuvrra matasatnimii ja ovddideapmái. Lullisámi servodagas lea skuvllas erenoamáš dehálaš mearkkašupmi dan geažil go lullisámi giella lea uhkiduvvon, ja dan geažil go lullisámi álbmot lea uhcci ja ássá bieđgguid viiddis guovllus. Danin lea ge áibbas bággu nannet áŋgiruššamiid lullisámi oahpahusain.</p>
<p>Lea jođus proseassa ahte sirdit válddi oahpahusáššiin Sámediggái. Dán proseassa oktavuođas lea maiddái lunddolaš árvvoštallat makkár oktavuohta sámeskuvllain Snoasás ja Árborddis galgá leat sámediggevuogádahkii.</p>
<p>Girko-, oahpahus- ja dutkandepartemeanta lea bidjan vuođđun dan ahte lullisámi oahpahusa nannemii eai biddjo ođđa ekonomálaš resurssat. Sámediggi ii oainne vejolažžan nannet lullisámi oahpahusa almmá stuorát juolludusaid haga stáhtabušeahtas.</p>
<list><p type="listitem">2.11	Mánáid- ja nuoraidprošeakta</p>
</list><p>Mánáid- ja nuoraidprošeakta lea álggahuvvon. Prošeaktajođiheaddji deháleamos bargun prošeavtta álgodásis lea defineret ja konkretiseret prošeavtta ovttasráđiid Sámediggeráđiin mii lea stivrenjoavku. Sámediggeráđđi lea nammadan prošektii refereansajoavkku.</p>
<list><p type="listitem">2.12	Dearvvasvuođa- ja sosiálaáššit</p>
</list><p>Sámediggi lea 1998:s ožžon Sosiála- ja dearvvasvuođadepartemeanttas ruđaid mearreáige-virggi ásaheapmái golmma jahkái Sámedikkis. Áššemeannudeaddji álggii virgái čakčamánu 14. b. ja su bargun lea váldoáššis NAČ 1995:6 Dearvvasvuođa- ja sosiálaplána sámi álbmoga várás, čuovvuleapmi. Sámediggi lea mearridan njuolggadusaid ja áŋgiruššansurggiid sámi dearvvasvuođa- ja sosiálaplána čuovvuleapmái. Bušeahttameannudeamis (1998) departemeanttas lea dasto mearriduvvon ahte Sámediggái sirdojuvvojit ruđat 1999 rájes iešguđetlágan prošeavttaide ovddidit dássásaš dearvvasvuođa- ja sosiálafálaldagaid sámi álbmogii.</p>
<list><p type="listitem">2.13	Nisson- ja dásseárvoáššit</p>
</list><p>Golmmajagáš Sámi nissonprošeakta loahpahuvvui 1998 loahpas. Okta prošeavtta áŋgiruššansurggiin leai ovttastahttit nisson- ja dásseárvoáššiid Sámedikki beaivválaš bargui. Nisson- ja dásseárvoáššiid buoremus vejolaš oktilašvuođa sihkkarastima dihte Sámedikki barggus lea dárbu konkrehta plánii mas hábmejuvvo movt dán suorggi galggašii čuovvulit.</p>
<p>Sámediggi lea áššis 34/98 Dásseárvodoaibmaplána guorahallan áŋgiruššansurggiid ja mihttomeriid jagiide 1998 - 2001. Dásseárvodoaibmaplána lea juogaduvvon golmma oassái. Vuosttas oasis čilgejuvvo plána duogáža, perspektiivvaid, mihttomeriid ja strategiijaid birra, oktavuođa birra eará plánaide ja ekonomálaš ja hálddahuslaš váikkuhusaid birra. Nuppi oasis čilgejuvvo oanehaččat dásseárvu sektuvrraid gaskasaš politihkkasuorgin ja Sámedikki dásseárvobargu otná rádjai. Goalmmát oasis čilgejuvvojit Sámedikki barggu áŋgiruššansuorggit ja mihttomearit áigodahkii 1998 - 2001. Áigumuššan livččii ođasmahttit plána juohke sámediggeáigodagas vai mihttomeriid, strategiijaid ja áŋgiruššansurggiid sáhttá ođđasis heivehit.</p>
<list><p type="listitem">2.14	Njuolggadusat ja láhkaásahusat</p>
</list><p>Ođđa ekonomiijanjuolggadusa ektui lea leamaš dárbu árvvoštallat Sámedikki njuolggadusaid ođđasit. Sámediggi lea meannudan čuovvovaš njuolggadusaid 1998:s:</p>
<p>Njuolggadusat ruđaid juogadeapmái NAČ 1995:6 Dearvvasvuođa- ja sosiálaplána sámi álbmoga várás Norggas, čuovvuleapmái. Ášši 40/98</p>
<p>Sámi ovddidanfoandda njuolggadusat. Ášši 42/98.</p>
<p>Lotnolasealáhusaid doarjjanjuolggadusat. Ášši 43/98.</p>
<p type="listitem">2.15	Eará</p>
<list><p type="listitem">2.15.1 - Nuortalaš gili kulturmuitoguovllu ráfáiduhttin Njávdámis</p>
</list><p>Sámi kulturmuitoráđđi sáddii Njávdáma nuortalaš gili kulturmuitoguovllu ráfáiduhttin-eavttuhusa Riikaantikvárii guovddáš meannudeapmái cuoŋománus 1997. Dát lea vuosttas ráfáiduhttineavttuhus sámi orgánas. Danin lea ge erenoamáš váidalahtti go Riikaantikvára ii leat čuovvulan ráfáiduhttineavttuhusa barggu guovddáš gulaskuddamiin ja meannudemiin.</p>
<p>Go ášši ii ovdán, de lea dat erenoamáš váidalahtti dan sivas go lea dárbu oktilaččat čuovvulit barggu mii guoská nuortalaš sámi kultuvrra nannemii, Stuorradikki mearrádussii nuortalaš sámi museá ektui našuvnnalaš sámi duhátjahkesadjin ja Riikaantikvára ávžžuhussii ahte Sámi kulturmuitoráđđi galgá bargat dáinna gáhttenbargguin. Sámediggi doaivu ahte Riikaantikvára 1999:s hoahpuha ráfáiduhttineavttuhusa meannudeami. </p>
<list><p type="listitem">2.15.2 - Prostitušuvnna vuostálastindoaibmabijut</p>
</list><p>Sámediggi eavttuhii áššis 14/98 ahte seksuálalaš bálvalusaid oastin galggašii šaddat ráŋggáštahtti dahkkun. Bivdit Ráđđehusa árvvoštallat ášši ráŋggáštuslága láhkaproposišuvnna oktavuođas mii dahkko seksuálaláhkarihkkunlávdegotti čielggadusa maŋŋá. Vaikko láhkagielddus ii sáhte ge buhttet sosiálalaš ja servodathuksejeaddji barggu prostitušuvnna vuostá, de sáhttá dat liikká álkiduhttit barggu ja dahkat dan beaktileabbon. Sámedikki oaivila mielde livččii láhkagielddus maiddái nana signála dasa ahte min servodat ii dohkket prostitušuvnna.</p>
<list><p type="listitem">2.15.3 - Heahteveahkki Guoládatnjárgga sámiide</p>
</list><p>Sámediggi lea bargan Guoládatnjárgga heahtediliin. Várrepresideanta leai čakčamánus oahppomátkis Murmánskkas ja Lujávrris maid Baretnsčállingoddi lágidii, ja mihttomearrin leai geahčadit Barentsovttasbarggu eamiálbmogiid gaskasaš prošeavttaid dearvvasvuođa, birrasa, ealáhusaid ja kultuvrra oktavuođas.</p>
<p>Mátkkis čuozai dattetge millii dat heahtedilli mii doppe lei, ja mii dieđusge maiddái čuohcá guovllu sámi álbmogii.</p>
<p>Sámediggeráđđi lea juolludan 70.000,- kruvnnu heahteveahki Guoládatnjárgii. Ruđat manne Kárášjoga gieldda bokte, mii koordinere veahki ustitvuođa gildii Lujávrái. Dáinna lágiin diehtit mii ahte veahkki manná njuolga ruoššabeale sámiide.</p>
<list><p type="listitem">2.15.4 - Báikkálaš Agenda 21</p>
</list><p>Sámediggeráđđi lea Birasgáhttendepartemeantta barggu oktavuođas Báikkálaš Agenda 21 čuovvuleami ektui ja regiovnnalaš guovddášsaji ásaheami ektui eavttuhan Báikkálaš Agenda 21 sámi guovddášsaji ásaheami. Sámi guovddášsaji ulbmilin lea váikkuhit dan ahte nana bissovaš ovdáneapmi boahtá politihkalaš beaivválaš bargui ja vuhtto Sámedikki ja gielddalaš plánain ja doaibmabijuin, dievasmahttá ja nanne dáláš áigeguovdilis proseassaid, movttidahttá viiddit ovttasbarggu sámi institušuvnnaid ja organisašuvnnaid gaskka ja lea oktavuohtaovttadahkan Sámediggái, Birasgáhttendepartementii ja riikaviidosaš gelbbolašvuođa fierpmádahkii mii lea ovddiduvvomin. Ášši lea presideantta čoahkkima čuovvuleapmin mii dollojuvvui birasgáhttenministeriin njukčamánu 17. b. dán jagi.</p>
<list><p type="listitem">2.15.5 - Sámi kulturmuitogáhttema organiseren</p>
</list><p>NIBR lea evalueren sámi kulturmuitogáhttema organiserema. Evaluerenraporta gárvvásmuvai dán jagi skábmamánus. Raporta geahčada golbma váldoperspektiivva mat leat sámi stivren, biđggiidahttin ja koordineren.</p>
<p>Raporta konkludere ahte sámi beroštumit kulturmuitogáhttemis leat nanosmahttojuvvon dan áigodagas go Sámi kulturmuitoráđđi lea leamaš doaimmas. Organiserenamálle bokte mii lea válljejuvvon sámi kulturmuitohálddašeapmái orru addimin vejolašvuođa juksat sihke sámepolitihkalaš mihttomeriid ja oalle guhkás maiddái biđggiidahttima ja koordinerema mihttomeriid. Daddjo dattetge ahte smávva ja máŋgga láhkái váilevaš resurssat ja go váilot vuođđoávdnasat registrerejuvvon kulturmuittuid hámis, dagahit ahte Sámi kulturmuitoráđđi ii olat doarvái guhkás bargguinis.</p>
<p>Birasgáhttendepartemeanta lea cealkán ahte Sámi kulturmuitoráđi geahččalanortnet lea lihkostuvvan, ahte dainna galgá joatkit ja ahte dat galgá nanosmahttojuvvot boahtteáiggis.</p>
<p type="listitem">3. Sámedikki hálddahuslaš ja fágapolitihkalaš doaimmat</p>
<list><p type="listitem">3.1	Doarjagiid juogadeapmi</p>
</list><p>Sámedikkis lea juo álggaheami rájes 1989:s leamaš ulbmilin váldit badjelasas nu ollu go vejolaš doaimmaid dain surggiin mat gusket sámi servodahkii. Sámediggi lea bargan iežas siskkáldas vuogádaga huksemiin vai dat doaimmašii daid bargguid ektui mat galget dahkkojuvvot. Sámediggi válddii 1993 bušeahttajagi rájes badjelasas ollu ođđa hálddašandoaimmaid. Sámedikkis lea ovddasvástadus buot daid ortnegiin mat 1993 rájes leat biddjon Sámedikki bušeahttakapihttalii 0540 stáhtabušeahtas. Sámediggi lea ráhkadan ollu láhkaásahusaid ja njuolggadusaid ruđaid juogadeapmái vai sáhttá gozihit iežas ovddasvástádusa.</p>
<p>Stáhta ođđa ekonomiijanjuolggadus mearriduvvui Gonagaslaš resolušuvnna bokte ođđajagimánu 26. b. 1996. Ođđa njuolggadusaid ulbmilin lea beaktileabbot sáhttit stivret ja geavahit stáhta ruđaid, ja buorebut juksat mihttomeriid ja bohtosiid. Jos galgá sáhttit duhtadit daid dárbbuid mat leat dan ođđa ekonomiijanjuolggadusas, de ferte Sámediggi ráhkadit ođđa ekonomiijainstruksa Sámediggái ja álgit geavahit ođđa ekonomiijavuogádaga. Dát bargu lea álggahuvvon 1998 ođđajagimánus, ja ođđa ekonomiijavuogádat doaibmagoahtá ođđajagimánu 1. b. 1999. Stuorra oassi 1999:s manná heivvolaš mihttomeriid ja boađusvuogádagaid ráhkadeapmái, heivehuvvon Sámedikki iežas vuogádagaide. Ulbmilin lea ahte Sámedikkis áiggis áigái lea ollislaš govva dan ovdáneamis mii dáhpáhuvvá sámi servodaga iešguđet osiin, vai buoremusat sáhttá heivehit iežas váikkuhangaskaoapme-vuogádaga daid dárbbuid ektui mat bohtet albmosii.</p>
<p>Ruhtadanváikkuhangaskaomiid dáfus mat leat Sámedikki olggobealde, lea dál nu ahte Sámi ovddidanfoanda, poasta 51, maŋimuš jagiin lea ožžon ruđaid boazodoallo- ja eanadoallošiehtadusas. Dáid ruđaid leat šiehtadusbealit šiehtadan addit ealáhusovddidanbarggu nannemii Sámi ealáhusráđi bokte. 1998:s bođii 2 miljon kruvnnu boazodoallošiehtadusas ja 1 miljon kruvdnu eanadoallošiehtadusas.</p>
<p>Prošeavttaid ja doaibmabijuid ruhtadeapmi Sámedikki doaibmabušeahta olggobealde dagaha ahte doaibmagolut rehketdoalus jagis jahkái leat eanet go bušeahtta mii ovdal lea mearriduvvon. Sivvan dasa go dát ruđat leat dollojuvvon olggobealde bušeahttajuogadeami lea dat go galgá sáhttit buohtastahttit loguid mat juolluduvvojit bissovaš juolludusa bokte jagis jahkái.</p>
<list><p type="listitem">3.2	Sámedikki 1998 doaibmarehketdoallu</p>
</list><p>Kap. 0540/3540 Sámediggi ollislaš juolludus- ja rehkedoallologut (buot logut 1000 kr.)</p>
<p>Poasta </p>
<p>Namahus </p>
<p>Juolludus </p>
<p>Rehketdoallu </p>
<p>Eanet-/unnit- geavahus </p>
<p>01</p>
<p>Jodihangolut</p>
<p>27 263</p>
<p>30 075</p>
<p>- 2 812 </p>
<p>51</p>
<p>Sámi ealáhusráddi</p>
<p>20 597</p>
<p>20 597</p>
<p>52</p>
<p>Sámi kulturráddi</p>
<p>10 376</p>
<p>10 376</p>
<p>53</p>
<p>Sámi giellaráddi</p>
<p>18 206</p>
<p>18 206</p>
<p>70</p>
<p>Doarjja eará sámi áigumušaide</p>
<p>9 922</p>
<p>9 905</p>
<p>17 </p>
<p>Submi </p>
<p>Kap. 3540 Soaittáhatdietnasat</p>
<p>86 364 </p>
<p>2 724 </p>
<p>89 159 </p>
<p>- 2 795 </p>
<p>2 724 </p>
<p>Submi </p>
<p>89 088 </p>
<p>89 159 </p>
<p>- 71 </p>
<p>Eanetgeavahus </p>
<p>- 71 </p>
<p>Rehketdoalus oidno ahte 1998:s lea kapihttalis 0540/3540 71.000,- kr. eanetgeavahus.</p>
<p>1998 rehketdoallu čájeha</p>
<p>Sámediggi, guovddáš sámi váldeorgánan lea maiddái lunddolaš čujuhussan áššiin mat gusket sámi álbmogii. Sámedikki ásaheami rájes lea oktavuođa váldimiid ja áššiid lohku Sámediggái lassánan jeavddalaččat. Dát lassáneapmi illudahttá ja lea seammás stuorra hástalussan diggái sihke hálddahuslaččat ja politihkalaččat.</p>
<p>Hálddahusvuogádagas lea garra noađđi dušše nagodit gieđahallat daid bargguid mat lassánit Sámedikkis. Dattetge lea mihttomearrin buoredit kapasitehta sámediggevuogádagas daid gáibádusaid ektui mat biddjojuvvojit Sámediggái sihke hálddašanorgánan ja politihkalaš orgánan.</p>
<p>Tabealla dás vuolábealde čájeha journalii fievrridemiid áigodagas 1994-1998. Dát ovdáneapmi čájeha ahte dokemeantamearri maid Sámediggi gieđahallá álga juksat departemeanttaid dási. Buohtastahttin dihte dán dili ledje Eanadoallodepartemeanttas 1998:s 22 643 journalfievrrideami.</p>
<p>Journalfievrridemiid lohku áigodagas 1994-1998 </p>
<list><p type="listitem">3.3	Sámediggeráđđi</p>
</list><p>Sámediggeráđi hálddahuslaš doaimmaide 1998:s leat gullan doarjaga juogadeapmi sámi organisašuvnnaide (2.600.000,- kruvnnu), ruđaid juogadeapmi Sámedikki politihkalaš joavkkuide (1.300.000,- kruvnnu), ja eará doaibmabijut (147.000,- krunnu).</p>
<p type="listitem">3.4	Sámedikki vuollásaš ráđiid hálddašan- ja fágapolitihkalaš doaimmat</p>
<list><p type="listitem">3.4.1 - Bargu sámegiela ektui</p>
</list><p>Sámi giellaráđđi lea Sámedikki orgána ja das lea ovddasvástádus ovddidit ja suodjalit sámegiela Norggas. Sámi giellaráđi bargun lea gáhttet sámi kulturárbbi nugo sámi čállingiella ja hállangiella leat, sámegiela suodjalan- ja nannenbargu, sámegiel tearpmaid ovddideapmi, sámegiela sániid ja dajáladagaid čállinvuogi mearrideapmi mearriduvvon davviriikkalaš sámegiel riektačállima rámmaid siste, oaivadit ja juohkit dieđuid sámi giellaáššiid birra, fievrridit registarii dohkálaš jorgaleddjiid ja dulkkaid, našuvnnalaš ja davviriikkalaš ovttasbarggu ovddideapmi ja dasa searvan, ja vel davviriikkalaš ovttasbargu sámi giellaáššiid hárrái.</p>
<p>Sámediggi lea 1998:s sirdán 198.000,- kruvnnu poasttas 70 postii 53 nannen dihte áŋgiruššamiid sámegiela oktavuođas.</p>
<p>Sámi giellaráđđi lea 1998:s bargan čuovvovaš áššiiguin: </p>
<p>Guovttegielalašvuohta </p>
<p>Sámediggi lea addán Sámi giellaráđđái ovddasvástádusa juogadit stáhtalaš ruđaid sámi dulkabálvalussii ja guovttegielalašvuhtii guđa gildii mat gullet sámegiela hálddašanguvlui, namalassii Kárášjohka, Guovdageaidnu, Deatnu, Porsáŋgu, Unjárga ja Gáivuotna, ja Finnmárkku ja Tromssa fylkagielddaide. Ruđat dasa ledje 16.650.000,- kruvnnu dán jagi. </p>
<p>Dulkageahččaleapmi ja autorisašuvdnaortnet </p>
<p>Sámi giellaráđis lea dulkadohkkehanortnet man vuođul sáhttá fievrridit registarii dohkkehuvvon dulkkaid. Sámi giellaráđis lea leamaš bargojoavku mii lea ovddidan eavttuhusa movt dulkadohkkehanortnet galgá doaibmat. </p>
<p>Doarjja prošeaktabargui </p>
<p>Sámi giellaráđđi lea 1998:s addán doarjaga čuovvovaš prošeavttaide maidda gielddat/ fylkagielddat leat ohcan, dás namuhit; báikenammaprošeakta - lullisámi guovlu, dearvvasvuođa- ja sosiálaprošeavttat, tearbmaovddideapmi, giellakursa sámegielagiidda, sámi giellaguovddážat, guovttegielalaš mánáidgárddit, giellaoaivadeaddjit - Evenášši ja Skániid gielddat. </p>
<p>Giellaiskkadeapmi - almmolaš orgánat </p>
<p>Giellaráđđi lea 1998:s iskan sámegiela geavaheami almmolaš orgánain Norggas. Iskkadeapmi addá buori gova Sámediggái das makkár dilis sámegiella lea almmolaččat. Sámi giellaráđđi lea vuosttas gearddi iskan movt almmolaš stáhta orgánat geavahit sámegiela, ja dovdet go dat orgánat mat fállet bálvalusaid olles sámegiela hálddašanguvlui dahje osiide das sámelága giellanjuolggadusaid.</p>
<p>Jearahallan sáddejuvvui 43 stáhta institušuvdnii ja 35 dain vástidedje iskkadeami. Iskkadeapmi čájeha ahte sámelága giellanjuolggadusat eai čuvvojuvvo. Dasa orrot leamen golbma váldosiva. Stáhtainstitušuvnnain váilu diehtu njuolggadusaid birra (sámelága giellanjuolggadusat ja láhkaásahus, mållova ja hálddašanlága birra). Stáhtainstitušuvnnain váilot rutiinnat gielladássásašvuođabargui. Dasto leat stáhtainstitušuvnnain ollu bargit geat eai máhte sámegiela. </p>
<p>Sámi nuoraid oahppostipeanda </p>
<p>Sámediggi mearridii áššis 16/93 njuolggadusaid Sámi nuoraid oahppostipeandda juogadeapmái. Sámedikki 1998 bušeahtas - Juogadeapmi várrejuvvui kapihttalis 549 poasttas 70.3 850.000,- kruvnnu sámi nuoraid oahppostipendii. 1998:s leai stuorra beroštupmi oahppostipendii. </p>
<p>Sámi sátnevuorká </p>
<p>Sámi sátnevuorká lea dihtorvuođđu masa sámegiel sánit ja sámegiel tearpmat čohkkejuvvojit ja leat olamuttos nu ollu geavaheddjiide go vejolaš. Geavaheaddjit galget sáhttit ohcat sihke sámegiel ja dárogiel sániid. Dán prošeavtta ulbmilin lea geahččalit organiseret systemáhtalažžan sámi tearbmabarggu ovddideami, ja johtileabbot ja viidábot sáhttit geavahit giela neahta bokte. Prošeakta galgá láhčit dilálašvuođaid sámegiela koordinerejuvvon ovddideapmái man oktavuođas sihke dáláš ja ođđa tearpmat šaddet olamuddui nu ollugiidda go vejolaš. </p>
<p>Sámi giellalávdegoddi </p>
<p>Sámi giellaráđđi lea 1998:s searvan Sámi giellalávdegotti plánemii, mii lea sámi giellabarggu oktasaš davviriikkalaš lávdegoddi. Sámi giellalávdegotti ođđasis organiseren sámedikkiid vuollái dagaha dan ahte Sámi giellaráđđi oažžu stuorát ovddasvástádusa giellalávdegotti bargui. Dán barggu organiserema ja ruhtadeami oktavuođas leat máŋga hástalusa.</p>
<list><p type="listitem">3.4.2 - Sámi kulturmuitogáhttenbargu</p>
</list><p>Sámi kulturmuitoráđi ulbmilin lea gáhttet sámi kulturmuittuid nu ahte sámi kultuvrra nanusmuvašii ja ovddiduvvošii.</p>
<p>Sámi kulturmuitoráđđi lea organiserejuvvon Sámedikki vuollásažžan, maid diggi galgá politihkalaččat stivret, ja dikkis lea dasa maiddái bargoaddiovddasvástádus, ja Birasgáhttendepartemeanttas fas Riikaantikvára bokte lea bajit dási fágaovddasvástádus. Sámi kulturmuitoráđi hálddahussii lea delegerejuvvon váldi, ja dat jođiha beaivválaš áššemeannudeami kulturmuitolága mielde ja goziha kulturmuitoberoštumiid plána- ja huksenlága mielde.</p>
<p>Sámediggi mearridii 5.451 miljon kruvdnosaš bušeahta Sámi kulturmuitoráđđái jahkái 1998. Sámi kulturmuitoráđđái lea addojuvvon juogadanváldi Riikaantikvára bušeahta postii 1429 72,7. Poastta sturrodat 1998:s leai 600.000,- kruvnnu ja dat ruhta lea oaivvilduvvon sámi kulturmuittuid ja kulturbirrasa konkrehta gáhttendoaibmabijuide. </p>
<p>Sámi kulturmuitogáhttema evalueren </p>
<p>Norsk institutt for by- og regionforskning (NIBR) lea evalueren Sámi kulturmuitogáhttema organiserema 1998:s. Evaluerenraporta árvvoštallá golbma váldoperspektiivva, sámi stivrema, biđggiidahttima ja koordinerema, ja konkludere ahte sámi beroštumit kulturmuitogáhttemis leat nanosmahttojuvvon dan áigodagas go Sámi kulturmuitogáhtten lea leamaš doaimmas. Organiserenmálle bokte mii lea válljejuvvon sámi kulturmuito-hálddašeapmái orru vejolaš juksat sihke sámepolitihkalaš mihttomeriid ja maiddái oalle guhkás biđggiidahttima ja koordinerema mihttomeriid. Daddjojuvvo dattetge ahte smávva ja máŋgga láhkái váilevaš resurssat ja unnán vuođđodieđut registrerejuvvon kulturmuittuid hámis, dagahit dan ahte Sámi kulturmuitoráđđi ii leat doarvái guhkás olahan bargguinis.</p>
<p>Birasgáhttendepartemeanta lea cealkán ahte Sámi kulturmuitoráđi geahččalanortnet lea lihkostuvvan, ahte dainna galgá joatkit ja ahte dan galgá nannet boahtteáiggis. </p>
<p>Fágalaš iniatiivvat, doaimmat ja prošeaktabargu 1998:s </p>
<p>Áššiid lohku maidda Sámi kulturmuitogáhttemis lea ovddasvástádus lea lassánan. Go Sámi kulturmuitoráđđi galgá gozihit sámi kulturmuitoberoštumiid plána- ja huksenáššiin plána- ja huksenlága mielde, de addá dat gulaskuddancealkámušaid stáhtalaš gáhttenplánaide, fylkaplánaide, gieldalaš areálaplánaide, regulerenplánaide, giliplánaide ja ovttaskas ohcamiidda, ja váikkuhaniskkadančielggademiide. Sámi kulturmuitoráđđi oaivada gielddaid plánaáššiin, ja das lea vuostácealkinváldi gielddaid areálaplánaide, regulerenplánaide ja giliplánaide.</p>
<p>Sámi kulturmuitoráđi mielas lea buorre ovttasbargu fylkagielddaiguin ja Fylkamanniin hui dehálaš áššemeannudeami oktavuođas. Oktasašgeahčadeamit geahččaluvvojit čađahuvvot ovttasráđiid fylkagielddaiguin ja ovttaskas fylkamanni birasgáhttenossodagaiguin dokko gokko lea vejolaš. Dát guoská Finnmárku, Tromsii, Norlándii, Davvi-Trøndelahkii, Mátta-Trøndelahkii ja Hedemárkui.</p>
<p>Čuovvovaš áššit leat 1998:s ožžon erenoamáš fuomášumi:</p>
<p>Njávdáma nuortalaš gili kulturmuitogáhttenguovllu ráfáiduhttinárvalus, seailluhanbargu Njávdámis, sámi visttiid gáhtten, sámi dákteriggeávdnasat, kulturmuitodihtorvuođđu, ođasmahttin- ja matasatninprošeakta Heammogiettis Guovdageainnu suohkanis, duođaštus-ávdnasat Røros-guovllus, sámi kulturmuittut ja kulturbiras Meavkkis - Blåtind:as, váikkuhaniskkadančielggadus - linjátrase Levanger gielddas.</p>
<p>Sámi kulturmuitoráđđi lea maiddái searvan čuovvovaš riikkaidgaskasaš bargui: norgalaš-ruoššalaš kulturmuitogáhttenovttasbargu, biologálaš eatnatgeardáivuođa konvenšuvdna, sis-regiovnnalaš registrerenprošeakta lullisámi guovllus.</p>
<list><p type="listitem">3.4.3 - Bargu sámi kulturáššiiguin</p>
</list><p>Sámi kulturráđđi lea Sámedikki vuollásaš ráđđi. Sámi kulturráđđi jođiha hálddašandoaimmaid Sámedikki ovddas ja lea dasa lassin Sámedikki fágapolitihkalaš orgána áššiin mat gusket sámi kulturpolitihkkii.</p>
<p>Sámi kulturráđđi bargá viidát ovttasráđiid eará vuollásaš ráđiiguin sámediggevuogádagas. Erenoamážit namuhit dás ovttasbarggu Sámi ealáhusráđiin ja Sámi kulturmuitoráđiin fágalaš árvvoštallamiin ja prošeavttaid oktasaš ruhtademiin. Dasto lea dehálaš doallat oktavuođa gielddaiguin, fylkagielddaiguin ja sámi organisašuvnnaiguin. </p>
<p>Sámi kulturáššiid oktavuohtalávdegoddi </p>
<p>1997:s lea sámi kulturáššiid oktavuohtalávdegotti bargu geahčaduvvon/evaluerejuvvon, man oktavuođas lea ságastallojuvvon mandáhta, bargguid, eavttuid ja doaimmaid birra. Orru dego dát geahčadeapmi livččii dagahan dan ahte lávdegotti bargui lea šaddan eanet heivehuvvon struktuvra. Dattetge orru leamen váttis mihtidit lávdegotti barggu beaktilvuođa daiguin áššiiguin maid lávdegoddi lea ovddidan guovddáš eiseválddiid ja Norgga kulturráđi čuovvuleami ektui. </p>
<p>Sámi duhátjahkesadji </p>
<p>Sámedikki mearrádus válljet Njávdáma nuortalaš museá rusttega sámi duhátjahkesadjin, gáibida stuorra resurssaid Sámi kulturráđi hálddahusas viidáset barggu čuovvuleapmái prošeavtta realiserema oktavuođas. Hástalussan lea ásahit juridihkalaš ovttadaga mii sáhttá bargat museá rusttega ásahemiin ja doaimmain. Dát ferte dahkkot lagaš ovttasbargguin Sámi kulturmuitoráđiin, nuortasámi birrasiiguin, Mátta-Várjaga gielddain ja eará lunddolaš ovttasbargoguimmiiguin. </p>
<p>Sámi kulturráđis ledje 1998:s čuovvovaš hálddahuslaš váikkuhangaskaoamit: </p>
<p>Sámi kulturfoanda </p>
<p>Sámedikki 1998 bušeahtas juolluduvvui kapihttalis 540, poasta 52.1 «Sámi kulturfoanda» 5 miljon kruvnnu. Foandda doaibmaguovlu lea olles riika. Oidno ahte ohcmaiid lohku lassána. Oktiibuot bohte ohcamat fondii 1998:s sullii 15 miljon kruvnnu ovddas. Dát lea lassánan sullii 1,5 miljon kruvnnuin 1997 loguid ektui. Juolluduvvon doarjja iešguđet áššesurggiide čájeha ahte logut mealgadii sulastahttet ovddit jagiid loguid.</p>
<p>Sámi kulturfoandda ásaheami rájes leat áŋgiruššamat geahččaluvvon hábmejuvvot kultursuorggi iežas dárbbuid ja sáváldagaid mielde. Dát lea dáhpáhuvvan oktanaga dainna go barggut leat lassánan, ja ođđa čuolmmat leat ovddiduvvon. Ekonomálaš rámmat gal eai leat seamma ollu lassánan. Vuođđojurdda Sámi kulturfoandda ásahemiin leai ahte sámi dáidaga ja kultuvrra ovdánanvejolašvuođat galge sihkkarastot daid iežaset eavttuid vuođul.</p>
<p>Muđui hálddaša Sámi kulturráđđi čuovvovaš doarjjaortnegiid: juogada doarjaga sámi girjelágádusaide, sámi kulturfondii, sámi kulturorganisašuvnnaide ja sámi mánáid bajásšaddaneavttuide.</p>
<list><p type="listitem">3.4.4 - Bargu sámi ealáhusáššiiguin</p>
</list><p>Sámi ealáhusráđđi jođiha hálddašandoaimmaid Sámedikki ovddas ja doaibmá fágapolitihkalaš orgánan erenoamážit áššiid oktavuođas mat gusket ealáhusaide ja barggolašvuhtii.</p>
<p>Sámi ealáhusráđis leat ollu áššit mat čatnasit njeallji doaibmaguvlui, gč. čuoggá 1.1. Hálddahusa hálddašanbargguid lassin lea maiddái dárbu bargat olggos guvlui nu ahte bálvalit iešguđet geavaheaddjijoavkkuid. Sámi ealáhusráđis lea maiddái viidát ovttasbargu eará almmolaš ruhtadaninstánssaiguin masa ferte geavahit koordineren- ja láhčinresurssaid. Áššemeari 1998:s sáhttá govvet čuovvovaš loguiguin: 140 ráđđeášši, 324 hálddahusášši ja 137 hálddahuslaččat meannuduvvon lotnolasealáhusášši.</p>
<p>1998 stáhtabušeahtas leai foandda juolludus 17.597.000,- kruvnnu. Dán rámmas leai 3,2 miljon kruvnnu lotnolasealáhusortnega joatkimii. Duodjedoarjaga rámma leai 3,6 miljon kruvnnu. Boazodoallošiehtadusa bokte bođii 2 miljon kruvnnu ja eanadoallošiehtadusa bokte fas 1 miljon kruvdnu Sámi ealáhusráđi geavahussii. Dasto bođii lassijuolludus 1 miljon kruvdnu Hellemo-prošektii ja 2 miljon kruvnnu Sámedikki sámi riddo- ja vuotnaguovlluid doaibmaplána čuovvuleapmái. Sámediggi lea ožžon lobi earáláhkái geavahit poastta 01 doaibmaruđaid gitta 500.000,- kruvnnu rádjai, ja lea ferten seastit seamma ollu poasttas 51 Sámi ealáhusráđđi. Oktiibuot leai Sámi ealáhusráđis geavahusas 1998:s 27.197.000,- kruvnnu. Foandaohcamiidda lea 1998:s juolluduvvon bures 31 miljon kruvnnu. </p>
<p>Prográmmabargu </p>
<p>Sámi ealáhusráđđi searvá iešguđet foraid prográmmabargui. Dán bokte lea maiddái vejolašvuohta buorebut koordineret váikkuhangaskaomiid geavaheami. Sámedikkis okto eai leat ekonomálaš eai ge hálddahuslaš resurssat ge ovddidit daid hástalusaid ja čoavdit daid stuorra ja viiddis bargguid mat sámi servodagas leat. Dás sáhttit namuhit Sis-Finnmárkku nuppástuhttinprográmma ja Ráđđehusa Davvi-Norgga lávdegotti.</p>
<p>Sámi ealáhusráđđi lea 1998:s doaimmahan čuovvovaš hálddašanbargguid: </p>
<p>Sámi ovddidanfoanda </p>
<p>Sámi ovddidanfoandda ulbmilin lea ovddidit doaibmabijuid main lea erenoamáš kultuvrralaš, sosiálalaš ja ekonomálaš mearkkašupmi sámi álbmogii ja sámi ássanguvlui. Foanda lea guovllupolitihkalaš váikkuhangaskaoapmi sámediggevuogádagas. Lassin dan mihttomearrái ahte duddjot ja doalahit ceavzi ealáhusdoaimma ja bargosajiid doaibmaguovllus, ferte foanda maiddái doaibmat kultur- ja dásseárvopolitihkalaš váikkuhangaskaoapmin sámi ássanguovllus.</p>
<p>Viiddiduvvon doaibmaguovlluin 1997 rájes lea ođđa njuolggadusain mat mearriduvvojedje 1998:s áigumuššan eambbo deattuhit doarjaga kulturdoaibmabijuide, boazodollui guoski doaimmaide ja doaibmabijuide mat leat vuolgán boazodoalus.</p>
<p>Foandda geográfalaš doaibmaguovlu lea dál ráddjejuvvon 20 gildii, ja Sáčča ja Leaŋgaviikka gielddaid ja lullisámeguovllu sámi álbmogii.</p>
<p>Foandda doaibmaguvlui Finnmárkku fylkkas gullet gielddat: Guovdageaidnu, Kárášjohka, Porsángu, Deatnu, Unjárga, Fálesnuorri ja oasit Gáŋgaviikka, Davvisiidda, Álttá ja Muosáid gielddain.</p>
<p>Tromssa fylkkas gullet doaibmaguvlui Návuona, Gáivuona ja Omasvuona gielddat, oasit Loabáid, Tromssa ja Skániid gielddain ja gilit Gratangenis. Lassin sáhttá foanda addit doarjaga sámi álbmogii Sáččas ja nannanoassái Leaŋgaviikka gielddas.</p>
<p>Norlándda fylkkas gullet doaibmaguvlui oasit Evenášši ja Divttasvuona gielddain ja guovllut Veggenis ja Vassdalenis Narviikka gielddas. Dasa lassin sáhttá foanda addit doarjaga sámi álbmogii guovlluin Sálttoduoddara rájes Norlánddas gitta Engerdalen rádjai Hedmárkku fylkkas.</p>
<p>Sámi ealáhusráđđi hálddaša vel dieid lassin: lotnolasealáhusdoarjaga juogadeami, duodjedoarjaga juogadeami ja Interreg-prográmma ruđaid.</p>
<p type="listitem">4 - Ekonomálaš ja hálddahuslaš hástalusat</p>
<list><p type="listitem">4.1 Álggahus</p>
</list><p>Sámedikkis lea jođus proseassa mii lea diggái sirdima birra hálddašanortnegiid mat njuolga gusket sámi álbmogii. Sámediggi oažžu 1999 rájes iežas bušeahta nu gohčoduvvon poasta 50-juolludussan. Dát mearkkaša dan ahte Sámediggi hálddaša ruđaid rámmajuolludusa siskkobealde mas ieš beassá mearridit maid áigu vuoruhit. Sámediggi ferte oppa áigge ieš árvvoštallat makkár ortnegat ja váikkuhangaskaoamit galget doalahuvvot, nanosmahttot, dahje geahpeduvvot. Dasto lea Ráđđehusas rievdaduvvon dat vuohki movt sámi áššit meannuduvvojit stáhtabušeahtas. Ráđđehusa bušeahttakonfereanssas meannuduvvojit sámi doaibmabijut ja juolludusat ollislaččat, ja leat ge danin buorrin vuođđun ollisleabbo sámepolitihkkii, gč. Sd. dieđáhusa nr 52 (1997-98) ja Gielda- ja guovludepartemeantta juolludusgeahčastaga sámi ulbmiliidda, H-12/98.</p>
<p>Dán jagi ektui lea konkrehta rievdadus go 2000 rájes ferte bušeahta meannudit maiddái gasku jagi, ja áinnas miessemánu dievasčoahkkimis. Sivvan dasa lea dat go Sámediggi dál beassá friija geavahit ruđaid mat ovddit jagi leat báhcán dahje ferte gávdnat ruđaid ovddit jagi liigegeavaheapmái guoskevaš jagi bušeahtas. Dát mearkkaša dan ahte ovddit jagi rehketdoalu ferte ovddidit dievasčoahkkimii loahpaheami maŋŋá ja rievdadit bušeahta vejolaš báhcán ruđaid/vuolláibáhcaga ektui.</p>
<p>Dat geavahus maid Ráđđehus lea bidjan sámi doaibmabijuid bušeahttabargui rahpá ođđa vejolašvuođaid maiddái Sámedikki bušeahttabarggus. Dán jagi ektui lea buorre dat go Ráđđehus lea čuvvon Sámedikki vuoruheami go lea oaidnán vejolašvuođa lasihit bušeahta. Dát lea vuoitun diggái eavttuid biddjin ja vástideaddji orgánan mii galgá árvvoštallat ja vuoruhit sámi servodaga dárbbuid.</p>
<p>Ollu surggiin dattetge eat leat ožžon áigái min áigumušaid, ja daid fertet árvvoštallat ođđasis 2000 bušeahta oktavuođas. Ollu ođđa dárbbuid maid eat diehtán 1997 bušeahta oktavuođas ferte árvvoštallat ja vuoruhit.</p>
<p>Áigodagas 1989-1999 lea Sámedikki bušeahtta ovdánan. Go mihtida 1989 kruvnnu árvvu mielde, de lea bušeahtta lassánan 18,5 miljon kruvnnus 77,1 miljon kruvdnui, mii lea measta njealljegeardásaš lassáneapmi. Muhtun muddui boahtá dát das go iešguđet ortnegiid rámmat leat sturron, muhto maiddái das go iešguđet bušeahtat leat koordinerejuvvon dađistaga go Sámediggi lea váldán badjelasasis doarjjaortnegiid mat juo gávdnojit.</p>
<p>Bušeahtaovdáneapmi 1989 kruvnnuin (1000 kruvnnuin). *Konsumhaddeindeaksa lea 1999:s árvvoštallojuvvon leat 2,5% </p>
<p>1999 bušeahta mielddisbuktá ahte Sámediggi sáhttá nannet dáláš ortnegiid. Lea erenoamáš buorre go oaidnit buoret ovttasbargovejolašvuođa Sámedikki ja guovddášhálddašeami gaskka ovddasvástádusa dáfus daid doaibmabijuin mat leat sámi álbmoga várás.</p>
<p>Sámediggi váldá ovddasvástádusa doarjjaortnegiid hálddašeamis ja njuolggadusaid ovddideamis mat leat heivehuvvon sámi servodaga dárbbuide, muhto ii sáhte ieš váikkuhit ollislaš ekonomálaš rámma maid oažžu geavahussii. Dát mearkkaša dan ahte ferte bargat lávga ovttas Ráđđehusain ja Stuorradikkiin Sámedikki ruhtarámmaid dáfus.</p>
<list><p type="listitem">4.2	2000-jagi resursadárbu</p>
</list><p>Sámediggi meannudii 2000-jagi bušeahta skábmamánu dievasčoahkkimis áššis 47/98 nugo ovdal lea leamaš vuohki. Dálle guorahallojuvvojedje ja vuoruhuvvojedje ođđa doaibmabijut.</p>
<p>Ráđđehusa sámi doaibmabijuid koordinerema barggu čuovvuleapmin stáhtabušeahtas, leat lassin daid doaibmabijuide mat leat Sámedikki iežas bušeahtas guorahallan maiddái doaibmabijuid maid Sámedikkit ii leat vuos hálddašit. Dát vuoruheapmi lea signálan Ráđđehussii das makkár plánaid ja doaibmabijuid Sámediggi háliida álggahit/nannet, ja man vuođul Ráđđehus de sáhttá bargat 2000-jagi bušeahtain.</p>
<p>Vuolábealde lea tabealla mas leat eavttuhuvvon doaimmat ja dan maŋabealde leat čilgejuvvon ákkat ovttaskas eavttuhussii. Dás leat mielde dušše dat poasttat mat leat eavttuhuvvon lasihuvvot:</p>
<p>Dáláš doaibmabijut leat eavttuhuvvon doalahuvvot nugo oidno 1999-bušeahta juogadeamis áššis 46/98. Earret eará lea veaháš váttis árvvoštallat man stuorra golut leat ođđa sámediggevistti stohpogálvvuide. Eaktun prioriterejuvvon dárbbuide mat ovddiduvvojit bajábealde ja mat leat ákkastallojuvvon dás maŋŋelis lea ahte 2000-bušeahta rámma lasihuvvo nugo lea eavttuhuvvon 1999-bušeahta ektui.</p>
<p>Sámediggi lea 2000-jahkái vuoruhan diehtojuohkindoaimma čuovvovaš doaibmabijuiguin:</p>
<list><p type="listitem">Sámi sierrabibliotehka ásaheapmi</p>
<p type="listitem">váldohálddahusa nanosmahttin ruđaiguin diehtojuohkinkonsuleantavirgái</p>
<p type="listitem">sámi mánáid ja nuoraid barggu nannen</p>
</list><p>Prt. 1 Sámi sierrabibliiotehka (SSB) </p>
<p>SSB galgá sirdot dikki háldui go dat lea ođasmahtton ja rievdaduvvon čielga stáhtaásahussan.</p>
<p>Sámediggi bivdá Kulturdepartemeantta ja Gielda- ja guovlludepartemeantta juolludit ekonomálaš ja virggiide guoskevaš resurssaid vai organiseren sáhttá dahkkot.</p>
<p>Bargojoavkku organiserenevttohusa ekonomálaš váikkuhusat leat oktiibuot 3.375.764,- kr. Hadde- ja bálkálassánemiid geažil lea dát 2000-jagis meroštallon dahkat sullii 4 milj. kruvnnu. SSB:ii biddjo velá 600 000 kr. maid galgá várret mátta- ja julevsámi guovlluid bibliotehkaossodagaide. Ossodagaide biddjo 300 000 kr. goabbái ge. </p>
<p>Prt. 2 Áššemeannudeaddjit Sámedikki váldohálddahussii </p>
<p>Sámediggi lea gitta ásaheami rájes dovdan ahte dážain, sápmelaččain ja olgoriikalaččain lea stuorra dárbu eambbo diehtit sámi diliid birra oppalaččat, ja Sámedikki birra erenoamážit. Sámediggi dárbbaša ruđaid 1 - ovtta dáhkiduvvon virgái vai beassá joatkit dan barggu maid lea álggahan diehtojuohkima oktavuođas.</p>
<p>Sámedikki váldohálddahus dárbbaša čálli, gii sáhttá bargat dan maid presideanta ja várrepresideanta dáhttuba. </p>
<p>Prt. 3 Sámi mánát ja nuorat </p>
<p>Sámi kulturráđđi hálddaša Sámi mánáid bajásšaddaneavttuid doarjjaortnega bokte 1,25 milj. kruvnnu, ja 1999:s 1,425 milj. kruvnnu. Doarjjaortnega ohcamat lassánit sakka, ja 1997:s dagai ollislaš ohcansubmi 3,1 milj. kruvnnu. Sámi kulturráđđi lea prioriteren doaimmaid maid mánát ja nuorat leat álggahan dahje vuolggahan.</p>
<p>Sámi kulturráđi bargun lea sámi kultuvrra ja dan árbevieruid vuođul lágidit doaibmabijuid mat duddjojit gielalaš ja kultuvrralaš gullevašvuođa iežas kultuvrii. Árvvoštallamis lea dehálaš vuhtii váldit daid stuorra rievdadusaid mat leat dáhpáhuvvan maŋimuš jagiid.</p>
<p>NAČ:s 1987:34 Sámi kultuvra ja oahppu evttohuvvo stáhtabušeahtas bidjat ruđaid sámi čállosiidda mat ilbmet dihto áigái. Lávdegotti mielaš livččii erenoamáš deatalaš bargun ráhkadišgoahtit mánáidbláđi mii galgá ilbmat jeavddalaččat. Dán vuođul evttohuvvo ahte várrejuvvojit ruđat nuoraid- ja mánáidbláđi almmustuhttimii. </p>
<p>Prt. 4 Sámi kulturviesut, doaibmadoarjja </p>
<p>Evttohuvvo 5 milj. kruvnnu doaibmadoarjjalasáhussan dálá sámi kulturviesuide. Dálá sámi kulturásahusaide ferte váfistit buoret doaibmaruhtadeami. Dát guoská Saemien Sijtii, Sijti Jarngii ja Varjjat Sami Museái, ja lassin dasa lea Ája sámi guovddáš ásahuvvon ja ferte oažžut doaibmadoarjaga. </p>
<p>Prt. 5 Duhátjahkebáiki - nuortalaččaid museárusttet Njávdámis </p>
<p>Sámediggi lea mearridan ahte nuortalaččaid museá rusttet Njávdámis galgá leat sámi duhátjahkebáikin. Nuortalaččaid museá rusttega ásaheapmi lea kulturmuitobargu maid sihke sámi ja našuvnnalaš oktavuođain ferte atnit hui deatalažžan. </p>
<p>Nuortalaččat leat joavkun unnánat, ja sin erenoamáš historjá stáhtariektelaččat, oskkoldatlaččat, gielalaččat ja kultuvrralaččat gáibida ahte stáhta ollašuhttá geatnegasvuođaidis kulturmuitosuodjaleami oktavuođas.</p>
<p>Nuortalaš museá rusttega huksen Njávdámii lea meroštallon máksit lagabui 17. milj. kruvnnu. Sámediggi evttoha bidjat dasa 8,5 milj. kruvnnu 2000-jagi bušehttii, ja áigu evttohit seamma submi 2001 stáhtabušehttii. </p>
<p>Prt. 6 Sámi giellaguovddážat </p>
<p>Vásihusat leat čájehan ahte dain guovlluin gosa leat ásahan giellaguovddážiid, doppe lea giellaovddidanbargu lihkostuvvvan bures. Dákkár báikkálaš guovddážiid galggašii ásahit daid guovlluide gos giella ii lea nanus. Giellaguovddážat eai čeavzze ekonomálaš resurssaid haga, ja danne evttohit 1,2 milj. kruvnnu juolludusa vaikke vel dárbu livččii ge ollu stuorát. </p>
<p>Prt. 7 Gába - nissonbláđđi </p>
<p>Gába lea sámi nissoniidbláđđi mii čállo davvisámegillii ja dárogillii. Gába dárbbaša 1,2 milj. kruvnnu bissovaš stáhtalaš ruhtadeami vai bláđđi sáhtášii ilbmat njealje geardde jagis. </p>
<p>Prt. 8 Ája sámi guovddáš Gáivuonas </p>
<p>Ája sámi guovddáš lea sihke gieldda- ja fylkkaplánas prioriterejuvvon doaibmabidjun, ja Sámediggi lea «Sámi kulturviesuid ollislaš plána» meannudeamis vuoruhan Ája sámi guovddáža bajimužžii dain kulturviesuin mat galggašedje ásahuvvot.</p>
<p>Ája sámi guovddáža galggašii duohtan dahkkat stáhtalaš, fylkkagielddalaš ja gielddalaš ruhtademiin. Stáhtalaš oassi lea bušeterejuvvon 13 milj. kruvnnuin ollislaš huksengoluin mat leat 26 milj. kruvnnu. Báhcán submi áigut evttohit 2001 stáhtabušehttii. </p>
<p>Prt. 9 Kap. 328/Dep. KD Nášuvnnalaš ásahusat - Sámi Vuorká-Dávvirat </p>
<p>Departemeanta lea 1999 várás evttohan 2,712 milj. kruvnnu Sámi Vuorká-Dávviriidda. Dát lea veahá unnit go maid ásahus ieš lei bušeteren 1999 várás, mii lei 3,2 milj. kruvnnu.</p>
<p>Sámediggi evttoha juolludusa lasihit 3,2 milj. kruvdnui vai Sámi Vuorká-Dávvirat bastet bargat dan maid leat biddjon bargat. </p>
<p>Prt. 10 Kap. 324/Dep. KD Sámi teáhter </p>
<p>Departemeanta lea 1999 várás evttohan 9,531 milj. kruvnnu Beaivvaš Sámi Teáhterii. Dát lea sakka unnit go maid teáhter ieš lea bušeteren. Vai teáhter beasašii dahkat daid bargguid maid ieš lea áigon, de dárbbašuvvo 12,3 milj. kruvnnu juolludus.</p>
<p>Sámediggi evttoha lasihit juolludusa 12,5 milj. kruvdnui. </p>
<p>Prt. 11 Iešguđet čielggadusat ja plánat </p>
<p>Sámedikkis leat juohke jagi iešguđet politihkkasurggiin prošeavttat maidda galggašedje plánat ráhkaduvvot. Dávjá leat dát plánabarggut ruhtaduvvon olggobeal ruđaiguin. Ruhtadárbu dákkár plánaide/čielggadusaide lassána dađistaga, ja gáibida dárbbašmeahttun ollu návccaid ja lea menddo sahtedohko go galgá leat olggobeal ruđaid duohken. Lea deatalaš ja riekta bidjat vuođđun ahte Sámediggi ieš gokčá dákkár dárbbuid iežas rámmaid siskkobealde. Danne evttohuvvo Sámedikki bušeahttarámma lasihuvvot 2 milj. kruvnnuin gokčan dihte dikki dárbbuid iežas plánaid ja čielggadusaid ráhkadeami oktavuođas. </p>
<p>Prt. 12 Kap. 323/Dep KD Sámi filbmafoanda </p>
<p>Ásahuvvo sámi filbmafoanda mii galgá ruhtadit sámi filbma- ja videobuvttadeami. </p>
<p>Prt. 13 Sámi dáidda- ja kulturhistorjjálaš museá </p>
<p>Sámi našuvnnalaš dáidda- ja kulturhistorjjálaš museá ásaheamis lea dárbu juolludit ruđaid Sámi Vuorká-Dávviriid viiddideapmái vai maiddái sámi dáiddamuseái lea sadji doppe. Álgovuorus ohcat 1,5 milj. kruvnnu juolludusa dása. </p>
<p>Prt. 14 Sámedikki báikkálaš kantuvra Oslos </p>
<p>Sámedikki ovddastan-/diehtojuohkin- ja doarjjadoaimmaid fuolaheapmái Oslos, evttohuvvo 1,5 milj. kruvnnu juolludus 2000-jahkái kantuvrra ásaheapmái ja jođiheapmái. </p>
<p>Prt. 15 Kap. 335/Dep. KD Doarjja sámi aviissaide </p>
<p>Juolludus evttohuvvo jotkot ja lasihuvvot 8,0 milj. kruvdnui 1999:s. Juolludussii gullá sámi áviissaid vuođđodoarjja ja doaibmadoarjja.</p>
<p>Sámediggi evttoha lasihit juolludusa 10 milj. kruvdnui. </p>
<p>Prt. 16 Vuoigatvuohta sámegiela oahppat </p>
<p>Vásihusat leat čájehan ahte sámelága §§ 3-7 ja 3-8 leat mearrádusat maid ii sáhte duohtan dahkat nu guhká go sierra ruhta ii juolluduvvo dasa. Danne evttohit ásahit stipeandaortnega olbmuid várás geat háliidit oahppat sámegiela.</p>
<p>Dán stipeandaortnegii evttohit 1 milj. kruvnnu juolludusa. </p>
<p>Prt. 17 Sámi kulturfoanda </p>
<p>Váfistan dihte dohkálaš ovdáneami Sámi kulturfoanddas, evttohit lasihit foandda juolludusa 2 milj. kruvnnuin . </p>
<p>Dát lasáhus lea šaddan áigeguovdilin danin go Sámi kulturfoanda guokte maŋimuš jagi lea ožžon máŋga doarjjaohcama sámi ásahusain vuođđočájálmasaid lágidit. Vuođđun geavahusa rievdadeapmái lea dat ahte čájálmasgolut galget leat oassin huksenbušeahtas. Dát lea dahkan váttisin ruhtadit čájálmasaid, ja dahkan sámi ásahusaide váttisin duohtan dahkat plánaid. Eahpečielga dilli vuođđočájálmasaid ruhtadeami oktavuođas lea buktán ekonomálaš lassinoađi Sámi kulturfondii. </p>
<p>Prt. 18 Sámi ovddidanfoanda </p>
<p>Sámi ovddidanfoandda eanadieđalaš guovllu viiddideapmái gullet dál guhtta ođđa gieldda lassin dan 15 gildii mat gullet juo dán guvlui. Doaibmaguovllu viiddideami oktavuođas ferte lasihit foandda bušeahta. Njuolggadusaid mielde galgá maid addot doarjja kultur- ja gielladoaimmaide, ja boazodoallosápmelaš ealáhusdoaimmaide. </p>
<p>Prt. 19 Kap. 1429/Dep. BD Sámi kulturmuitosuodjalus </p>
<p>Sámi kulturmuitosuodjalussii lea 1998:s biddjon 600.000,- kr. teknihkalaš ja industriijai guoskevaš kulturmuittuid suodjaleami nannemii.</p>
<p>Sámediggi evttoha lasihit dán juolludusa 1 milj. kruvdnui iešguđet kulturmuito- ja kulturbirasprošeavttaid várás mat aktiivvalaččat geavahit lagas birrasa. Dát livččii veahkkin boktimin beroštumi sámi kulturmuittuide erenoamážit, ja sámi kultuvrii ja historjái oppalaččat. </p>
<p>Prt. 20 Guokte virggi Sámedikki vuollásaš ráđiide </p>
<p>Doaibmaguovllu viiddideapmi ja áŋgiruššan nissondoaimmaid oktavuođas, mielddisbuktá eambbo áššemeannudanbarggu Sámi ealáhusráđđái. Lea dárbu 1 - ovtta áššemeannudanvirgái.</p>
<p>Sámi kulturmuitoráđis leat dál 12 dáhkiduvvon virggi. Sámi kulturmuitoráđđi dárbbaša ruđaid 1 - ovtta áššemeannudeaddjái geas lea sámi kulturmuitofágalaš gelbbolašvuohta. </p>
<p>Lasáhus - Sámi oahpponeavvuiid olggosaddin </p>
<p>Dál váilot hui ollu oahpponeavvut mat leat dohkkehuvvon ođđa oahppoplánaid, O-97 mielde. Danne lea deatalaš buoridit oahpponeavvobuvttadeami rámmaeavttuid. Rámmaeavttut dán oktavuođas leat ea.ea.:</p>
<list><p type="listitem">ekonomálaš eavttut, sosiálalaš ortnegat ja gelbbolašvuođa ovddideami fálaldagat sidjiide geat ráhkadit sámi oahpponeavvuid</p>
<p type="listitem">doarjja sámi lágádusaide galggašii lasihuvvot 4 milj. kruvdnui. Sámediggi áigu dan oktavuođas maiddái bargat dan ala ahte Sámi oahpponeavvoguovddáža ja sámi lágádusaid sadji oahpponeavvobuvttadeamis šaddá čielgaseabbun.</p>
<p type="listitem">SND:a doarjjanjuolggadusat sámi lágádusaid ektui. Dálá njuolggadusaid ja johtočállosiid mielde eai sáhte fitnodagat mat ožžot almmolaš doaibmadoarjaga, oažžut doarjaga fitnodagaide jurddašuvvon guovllupolitihkalaš váikkuhangaskaomiin maid SND hálddaša. Danin ferte rievdadit njuolggadusaid nu ahte fitnodagaide mat ožžot almmolaš doaibmadoarjaga sámegiela, kultuvrra ja servodateallima ovddideapmái, ii guoskka dát njuolggadus.</p>
</list><list><p type="listitem">Mielddus:	Sámedikki organiseren</p>
</list><p>Politihkalaš vuogádaga organiseren </p>
<list><p type="listitem">Sámedikki dievasčoahkkin</p>
<p type="listitem">Sámedikki čoahkkinjođihangoddi</p>
<p type="listitem">Sámediggeráđđi</p>
</list><p>Iešguđet orgánaid doaimmat: </p>
<p>Sámedikki dievasčoahkkin </p>
<p>Sámedikki dievasčoahkkin lea Sámedikki bajimuš orgána. Dievasčoahkkin sáhttá ieš mearridit doaimmaidis daid rámmaid mielde mat leat mearriduvvon geassemánu 12. b. 1987 lágas nr. 56 Sámedikki ja eará sámi riektidiliid birra. Sámedikki dievasčoahkkin mearrida dikki čoahkkinortnega ja vuođđonjuolggadusaid, ja regulere vuollásaš fágaráđiid doaimmaid. Sámediggi meannudii ieažas organiserema áššis 35/98 Sámedikki organiseren, ja mearridii vuođđonjuolggadusaid ja čoahkkinortnega mat regulerejit dán. </p>
<p>Sámedikki čoahkkinjođihangoddi </p>
<p>Sámedikki čoahkkinjođihangotti válljema ja doaimma regulerejit Sámedikki vuođđonjuolggadusaid § 2-2 ja Sámedikki čoahkkinortnega §§ 16 ja 17. Čoahkkinjođihangoddi galgá earret eará gohččut Sámedikki dievasčoahkkimiidda ja jođihit daid, nammadit Sámedikki oasseváldiid parlamentáralaš čoahkkimiidda ja konfereanssaide ja mearridit pearmišuvdnaohcamiid. </p>
<p>Sámediggeráđđi </p>
<p>Sámediggeráđis leat presideanta, várrepresideanta ja 3 ráđđelahtu. Ráđi ovddasvástádus lea jođihit Sámedikki doaimma. Ráđđi lea válljejuvvon eanetlohkoválggaid bokte Sámedikki bissovaš áirasiid gaskkas. Hálddahuslaš doaimmain mat gullet Sámediggeráđđái leat ruđaid juogadeapmi sámi organisašuvnnaide ja doarjaga juogadeapmi Sámedikki joavkočálliide, ja dasto «Eará doarjja» (poasta 70.6). </p>
<p>Sámedikki vuollásaš ráđiid organiseren </p>
<p>Sámedikki vuollásaš ráđit gullet stáhtabušeahta kapihttalii 0540. Dáid ortnegiid beaivválaš hálddašeami várás mearridii Sámediggi ásahit vuollásaš ráđiid sierra hálddahusaiguin gozihit dáid doaimmaid. Sámediggi mearrida juohke ráđi doaibmabušeahta ja bargguid. </p>
<p>Ráđđestruktuvra </p>
<p>Sámediggi lea ásahan čuovvovaš hálddašanorgánaid:</p>
<list><p type="listitem">Sámi ealáhusráđđi</p>
<p type="listitem">Sámi kulturráđđi</p>
<p type="listitem">Sámi giellaráđđi</p>
<p type="listitem">Sámi kulturmuitoráđđi</p>
</list><p>Iešguđet ráđiide addojuvvojit hálddašandoaimmat ja dat doibmet dan seammás fágapolitihkalaš ráđđeaddi orgánan. </p>
<p>Ráđiid hálddahusat ja lokaliseren </p>
<p>Buot ráđiin lea sierra hálddahus. Ráđiid hálddahusat leat čuovvovaš báikkiin:</p>
<p>Sámi ealáhusráđđi Kárášjogas (seamma sajis go Sámedikki váldohálddahus ge lea)</p>
<p>Sámi kulturráđđi Divttasvuonas</p>
<p>Sámi giellaráđđi Guovdageainnus</p>
<p>Sámi kulturmuitoráđđi Unjárggas (váldohálddahus)</p>
<p>Sámi kulturmuitoráđis lea sierra guovlludoaimmahus. Snoasái lea ásahuvvon kantuvra man hálddašanovddasvástádussan lea lullisám guovlu. Tromssa guovllukantuvrras lea ovddasvástádus Tromssa ja Norlándda fylkkain. Unjárgga kantuvrras lea fas ovddasvástádus Finnmárkku fylkkas. </p>
<p>Sámi ealáhusráđđi </p>
<list><p type="listitem">Sámi ovddidanfoanda</p>
<p type="listitem">Doarjja lotnolasealáhusaide</p>
<p type="listitem">Duodjedoarjja</p>
</list><p>Sámi kulturráđđi </p>
<list><p type="listitem">Sámi kulturfoanda</p>
<p type="listitem">Sámi kulturguovddášdoarjja</p>
<p type="listitem">Sámi kulturorganisašuvnnaid doarjja</p>
<p type="listitem">Sámi mánáid bajásšaddaneavttuid doarjja</p>
<p type="listitem">Sámi girjelágádusaid doarjja</p>
</list><p>Sámi giellaráđđi </p>
<list><p type="listitem">Sámi dulkonbálvalus ja guovttegielalašvuohta (doarjja gielddaide ja fylkagielddaide)</p>
<p type="listitem">Sámi nuoraid oahppostipeanda</p>
</list><p>Sámi kulturmuitoráđđi </p>
<list><p type="listitem">Sámi kulturmuittuid hálddašeapmi</p>
</list><p>Vuollásaš ráđiid hálddahusmearrádusaid váidalusásahus lea Sámediggeráđđi, earret Sámi kulturmuitoráđi, man mearrádusaid váidalusásahus lea Riikaantikvára.</p>
<p>Ášši meannudeapmi loahpahuvvui guovvamánu 24. b. dii. 12.15.</p>
<p>Ášši 9/99 Sámi parlamentáralaš ráđđi </p>
<p>Ášši meannudeapmi álggahuvvui guovvamánu 25. b. dii. 09.00.</p>
<p>I. Áššebáhpirat </p>
<list><p type="listitem">Sámi parlamentáralaš ráđi organiserema ja nammadeami plána. Sámediggepresideanttaid 28.08.1998 nammadan lávdegotti ráhkadan plána.</p>
<p type="listitem">Sámedikki mearrádus áššis 27/96</p>
<p type="listitem">Sámediggeráđi dieđáhus doaimmas birra áššis 4/97 čuo. 4.5</p>
<p type="listitem">Sámedikki mearrádus áššis 7/97 Sámedikki 1996 jahkedieđáhus čuo. 2.5</p>
<p type="listitem">Sámedikki mearrádus áššis 8/98 Sámedikki 1997 jahkedieđáhus čuo. 5.2 prt. 11</p>
<p type="listitem">Sámediggeráđi dieđáhus doaimmas birra áššis 27/98 čuo. 2.3 ja čuo. 2.3 lasáhus</p>
<p type="listitem">ovttasbargošiehtadus oktasaš mihttomeriid ja Sámi parlamentáralaš ráđi ásaheami birra, maid sámedikkiid jođiheaddjit leat vuolláičállán Troanddima 06.02.1997 oktasaščoahkkima mearrádusa vuođul</p>
<p type="listitem">sámediggepresideanttaid ..... áigodaga čoahkkimiid mearrádusat</p>
<p type="listitem">čielggadus sámi parlamentáralaš ovttasbarggu birra. John B. Henriksen, Sámi Instituhtta - Dieđut 2/98 (ovdal sáddejuvvon)</p>
<p type="listitem">davviriikkalaš sámekonvenšuvdnii dárbu ja dan vuođđu. Davviriikkalaš sámekonvenšuvnna davviriikkalaš bargojoavkku raporta (ovdal sáddejuvvon)</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p type="listitem">1) Sámi parlamentáralaš ráđđi</p>
<p type="listitem">Sámediggi mearrida ásahit Sámi parlamentáralaš ráði ja nammada áirasiid Sámi parlamentáralaš ráđđái. Vuosttaš háve nammaduvvojit áirasat boahtte sámediggeválgga rádjai Norggas 2001 jagis. Das maŋŋá nammada Sámediggi iežas áirasiid 4 jahkái. Nammadeapmi dáhpáhuvvá vuosttaš dievasčoahkkimis maŋŋá oðða válgga.</p>
<p type="listitem">Suoma, Norgga ja Ruota presideanttaid gaskasaš presideanttaidčoahkkimis lea ovddasvástádus fuolahit ráhkkananbarggu ja gohččuma Sámi parlamentáralaš ráði vuosttaš čoahkkimii maŋŋá go buot sámedikkit leat nammadan áirasiid. Ráði vuosttaš čoahkkimis loahpahuvvo gaskaboddosaš organiseren, ja ráðði mearrida iežas bissovaš doaimma njuolggadusaid.</p>
<p type="listitem">Áigumuššan lea Sámi parlamentáralaš ráði doaimma ruhtadit Norgga, Ruota ja Suoma oktasaš ruhtademiin. Lassin sáhttá eará vejolaš ruhtadeami ohcat go ráðði atná dan dárbbašlažžan.</p>
<p>Jus gaskaboddosaččat šaddá dárbbašlažžan, de áigu S ámediggi leat mielde ruhtadeamen Sámi parlamentáralaš ráđi ásaheami barggu vaikko iežas bušeahtain. Eaktun dasa lea ahte eará sámedikkit seamma mađe servet dása. Sámediggepresideanttat barget oažžut Sámi parlamentáralaš ráððái álggahanruhtadeami ráđi vuosttaš čoahkkima rádjai.</p>
<list><p type="listitem">Sámediggi dáhttu Sámi parlamentáralaš ráđi organiseret ja čaðahit oktasaščoahkkima buot sámedikkiid áirasiid gaskka ságastallan dihte oktasaš sámepolitihka ja boahttevaš organiserema ortnegiid.</p>
<p type="listitem">Dát »Sámedikkiid gaskasaš ovttasbargošiehtadus Sámi parlamentáralaš ráđi bokte» šiehtadus gieđahallojuvvo vejolaš rievdademiid hárrái ovdal 2000 jagi loahpa.</p>
</list><list><p type="listitem">2) Sámedikkiid gaskasaš ovttasbargošiehtadus Sámi parlamentáralaš ráđi bokte</p>
</list><p>Sámedikkit mearridit dákko bokte «Sámedikkiid gaskasaš ovttasbargošiehtadus Sámi parlamentáralaš ráði bokte» šiehtadusa, ja atná šiehtadusa vuođđun Sámi parlamentáralaš ráđi bissovaš ásaheapmái. Norgga Sámedikki presideanta čállá Sámedikki ovddas šiehtadusa vuollái.</p>
<list><p type="listitem">SÁMEDIKKIID GASKASAŠ OVTTASBARGOŠIEHTADUS SÁMI PARLAMENTÁRALAŠ RÁÐI BOKTE</p>
</list><p>Šiehtadusa dahkkit, Suoma, Norgga ja Ruota sámedikkit; </p>
<p>mearkkašit ahte sápmelaččat leat sierra álbmot, geain lea oktasaš historjá, kultuvra, giella ja árvevierut, ja dasto </p>
<p>mearkkašit, ahte oasit Suoma, Norgga, Ruošša ja Ruota riikkain leat ásahuvvon eatnamiid ala mat gullet sámi álbmogii, ja gos ovdal go riikkat ásahuvvojedje ásse sápmelaččat, ja ahte sápmelaččat danne leat eamiálbmot Suomas, Norggas, Ruoššas ja Ruotas, ja oasálaččat </p>
<p>mearkkašit, ahte sámedikkiid gaskasaš ovttasbargui lea earenoamaš dárbu áššiin mat gusket máŋgga riikka sápmelaččaide dahje sámpmelaččaide sierra álbmogin, ja dasto mearkkašuvvo ahte dán lágán ovttasbargui lea dárbu maiddái našonalstáhtaid ektui, ja oasálaččat </p>
<p>dovddastit dán vuoðul dárbbu álggahit ja bistevažžan dahkat sámedikkiid gaskasaš ovttasbarggu, earret eará rievttálaš, sosiálalaš, kultuvrralaš, siviila ja politihkalaš áššiid oktavuođas, ja dasto </p>
<p>dovddastit oasálaččat ahte lea dárbu dáhttut ruoššabeali sápmelaččaid maid dán ovttasbargui áicin, ja soahpamuša oasálaččat </p>
<p>julggáštit dákko bokte ahte leat ovttaoaivilis čuovvuvačča hárrái: </p>
<p>Artihkal 1. </p>
<p>Šiehtadusa ulbmilin lea láhčit dilálašvuoðaid bissovaš ovttasbargui sámedikkiid gaskka áššiin mat gusket máŋgga riikka sápmelaččaide dahje sápmelaččaide sierra álbmogin.</p>
<p>Ja dasto lea ulbmilin láhčit dilálašvuođaid nu ahte sápmelaččat sáhttet suodjalit ja ovddidit iežaset gielalaš, kultuvrralaš ja servodatlaš áššiid ovttaskas našonalstáhtain, ja ahte sápmelaččat, máŋgga riikka sierra álbmogin, sáhttet suodjalit ja ovddidit namuhuvvon rahčamušaid almmá riikkarájiid heaðušteami haga. </p>
<p>Artihkal 2. </p>
<p>Bissovaš ovttasbarggu lágideami láhcimii álbmotválljen sámedikkiid gaskka ásahuvvo Sámi parlamentáralaš ráddi. Sámedikkit nammadit lahtuid sámedikkiid gaskasaš ovttasbargoorgánii, Sámi parlamentáralaš ráddái. </p>
<p>Artihkal 3. </p>
<p>Sámi parlamentáralaš ráddi galgá bargat dan ala ahte ovttastahttit politihkalaš áššiid meannudeami dain áššiin mat gusket dahje sáhttet guoskat máŋgga riikka sápmelaccaide dahje sápmelaccaide sierra álbmogin. Ráddi galgá dasto bargat dan ala ahte ovddidit eará geavatlaš ovttasbargovugiid sámedikkiid gaskka. Ráddi galgá ovddastit Suoma, Norgga ja Ruota sápmelaccaid davviriikkalaš ja eará riikkaidgaskasaš oktavuodain, ja muduid ge buot oktavuoðain gos dán lágán oktasaš ovddasteapmái lea dárbu. </p>
<p>Artihkal 4. </p>
<p>Sámi parlamentáralaš rádi bargoviidodahkii gullet buot áššit mat rádi áddejumi mielde gusket dahje sáhttet guoskat sápmelaccaide sierra álbmogin.</p>
<p>Sámi parlamentáralaš ráddi sáhttá ieš vuolggahit áššiid, ja buktit cealkámušaid buot áššiide iežas bargoviidodagas.</p>
<p>Sámi parlamentáralaš ráddi sáhttá ieš ovddidit áššiid, buktit cealkámušaid, evttohusaid ja rávvagiid sámedikkiide, Suoma, Norgga, Ruota ja eará riikkaid almmolaš eiseválddiide, ja riikkaidgaskasaš eiseválddiide ja organisašuvnnaide. </p>
<p>Artihkal 5. </p>
<p>Sámi parlamentáralaš ráđis galget leat guoktelogiokta (21) sápmelaš parlamentarihkára, geaid Suoma, Norgga ja Ruota sámedikkit leat válljen iežaset álbmotválljen ovddasteddjiid gaskkas. </p>
<p>Artihkal 6. </p>
<p>Juohke sámediggi vállje vihtta (5) ovddasteaddji Sámi parlamentáralaš ráddái njealje (4) jagi mandáhttaáigodahkii. Dát válljen galgá dáhpáhuvvat vuosttaš dievascoahkkimis maŋŋil oðða sámediggeválgga. Lassin galget sámedikkiid cadaheaddji ovddastangotti jodiheaddjit álo leat rádi dievascoahkkima lahttun. Seamma guoská juohke sámedikki stivrra/ráði ovtta lahttui. Stivra/ráddi nammada dán lahtu.</p>
<p>Artihkal 7. </p>
<p>Sámi parlamentáralaš ráđi čađaheaddji jođihangoddi gohčoduvvo oktasašstivran, ja dás leat guhtta (6) ovddasteaddji, geaid gaskkas leat sámedikkiid čađaheaddji ovddastangotti jođiheaddjit. Golbma (3) eará ovddasteaddji vállje Sámi parlamentáralaš ráđđi nu ahte guðe nai sámedikkis vállje ovtta (1) ovddasteaddji. </p>
<p>Artikkel 8. </p>
<p>Sámi parlamentáralaš ráđđi vállje iežas presideantta ja guokte várrepresideantta oktasašstivrra lahtuid gaskkas. Válljen galgá dáhpáhuvvat nu ahte golbma sámedikki vurrolagaid ožžot jođihanámmáhiid, ja nu ahte sámedikkit njealje (4) jagi áigodagas vurrolagaid ožžot presideanta- dahje várrepresideantaámmáha 16 mánu maŋŋálagaid. </p>
<p>Artihkal 9. </p>
<p>Sámi parlamentáralaš ráđđi mearrida ieš iežas čoahkkinortnega. </p>
<p>Artihkal 10. </p>
<p>Dán šiehtadusa «Sámedikkiid gaskasaš ovttasbargošiehtadus Sámi parlamentáralaš ráđi bokte» sáhttet rievdadit dušše sámedikkit maŋŋá go Sámi parlamentáralaš ráđđi nu lea árvalan, ja go buot golmmá sámedikki eanetlohku doarju rievdadusárvalusa.</p>
<list><p type="listitem">3) Sámi parlamentáralaš ráđi lahtuid nammadeapmi</p>
</list><p>Sámediggi nammada dákko bokte «Sámedikkiid gaskasaš ovttasbargošiehtadus Sámi parlamentáralaš ráði bokte» šiehtadusa 6. artihkkala ja 1) 1. čuo. vuođul iežas lahtuid Sámi parlamentáralaš ráđđái áigodahkii boahtte sámediggeválgga rádjai 2001 jagis.</p>
<list><p type="listitem">Sámediggepresideanta Sven-Roald Nystø lea posišuvnnas vuođul Sámedikki čađaheaddji orgána (Sámediggeráđi) jođiheaddjin (sámediggepresideantan) Sámi parlamentáralaš ráđi áirrasin. Vuođđun dása lea šiehtadusa 6. artihkkal. Su persovnnalaš várreáirras lea ......</p>
<p type="listitem">Sámediggeráđđi lea nammadan Sámediggeráđi lahttu Ragnhild Nystad áirrasin Sámi parlamentáralaš ráđđái, gč. šiehtadusa 6. artihkkala. Persovnnalaš várreáirrasin nammaduvvo .....</p>
</list><p>Sámediggi nammada čuovvovaš 5 lahtu persovnnalaš várrelahtuiguin Sámi parlamentáralaš ráđi lahttun:</p>
<list><p type="listitem">Sámediggeáirras	várreáirras</p>
<p type="listitem">Sámediggeáirras	várreáirras</p>
<p type="listitem">Sámediggeáirras	várreáirras</p>
<p type="listitem">Sámediggeáirras	várreáirras</p>
<p type="listitem">Sámediggeáirras	várreáirras</p>
</list><list><p type="listitem">Mearkkašupmi 1, Bargiidbellodaga sámediggejoavkku Steinar Pedersen:</p>
</list><p>Bargiidbellodaga sámediggejoavku oaidná máŋga beali Sámi parlamentáralaš ráđis (SPR) maid birra galggašii dárkileabbot ságastallat. Dát guoská ea.ea. dáidda beliide:</p>
<list><p type="listitem">áirasiid juogadeapmi SPR:ii politihkalaš vuoimmi juogadeami vuođul</p>
<p type="listitem">galget go sámediggeráđit ja sámediggepresideanttat automahtalaččat beassat SPR:a miellahttun</p>
<p type="listitem">galgá go sirret SPR:a čoahkkinjođihangotti ja SPR:a čađaheaddji orgána</p>
<p type="listitem">SPR:a ruhtadeapmi dálá bušeahttarámmaid siskkobealde eará bargguid ektui</p>
</list><list><p type="listitem">Eavttuhus 1, Bargiidbellodaga sámediggejoavkku Steinar Pedersen:</p>
</list><p>2. teakstaoasi čuokkis 1.3. mii álggahuvvo «Jus gaskaboddosaččat šaddá dárbbašlažžan..» lonuhuvvo ná: Sámi parlamentáralaš ráđđi doaibmagoahtá go ruhtadeapmi lea čielgan. </p>
<p>Artihkkal 6. Juohke sámediggi vállje čieža ovddasteaddji. Daid searvvis galget leat juohke riikka sámedikkiid presideanta ja sámediggeráđiid okta lahttu. Sii leat mielde deavdimin eanetlogu oasi.</p>
<p>Artihkkal 10. Dán šiehtadusa sáhttá rievdadit Sámi parlamentáralaš ráđi eanetlogu mearrádusain.</p>
<list><p type="listitem">Eavttuhus 2, válgalávdegotti árvalus:</p>
</list><p>Válgalávdegoddi árvala Sámediggái nammadit čuovvovaš 5 miellahtu persovnnalaš várrelahtuiguin Sámi parlamentáralaš ráđđái:</p>
<p>Miellahtut: Persovnnalaš várrelahtut:</p>
<p>Laila Wilks John Henrik Eira</p>
<p>Ole Henrik Magga Amund Eriksen</p>
<p>Steinar Pedersen Egil Olli</p>
<p>Margreta P. Kristiansen Marie Aslaksen</p>
<p>Roger Pedersen Nils Henrik Måsø</p>
<list><p type="listitem">III.	Jienasteapmi</p>
</list><p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1 gessojuvvui ja mearriduvvui sáddejuvvot Sámediggeráđđái.</p>
<p type="listitem">Sámediggeráđi árvalus mearriduvvui ovttajienalaččat.</p>
<p type="listitem">Eavttuhus 2 mearriduvvui ovttajienalaččat.</p>
</list><p type="listitem">IV.	Beavdegirjelasáhus</p>
<list><p type="listitem">Bargiidbellodaga sámediggejoavkku Steinar Pedersen:</p>
</list><p>Art. 6. </p>
<p>Bargiidbellodaga sámediggejoavkku áddejupmi lea ahte Sámediggái mielddisbuktá dát ahte eanetlogus gártet oktiibuot 4 áirasa ja unnitlogus 3 áirasa. </p>
<p>Art. 10. </p>
<p>Bargiidbellodaga eavttuhus 10. artihkkalii gesso ruovttoluotta, muhto lea áigumuš mii čuovvu ášši viidáseabbot Sámi parlamentáralaš ráđi boahtteáiggi evaluerema oktavuođas.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ing-Lill Pavall, áššejođiheaddji</p>
<p>2.</p>
<p>Steinar Pedersen</p>
<p>3.</p>
<p>Nils O. Nilsen</p>
<p>4.</p>
<p>Randi Skum</p>
<p>5.</p>
<p>Egil Olli</p>
<p>6.</p>
<p>Olav Magnar Dikkanen</p>
<p>7.</p>
<p>Roger Pedersen</p>
<p>8.</p>
<p>Ole Henrik Magga</p>
<p>9.</p>
<p>Geir Tommy Pedersen</p>
<p>10.</p>
<p>Steinar Pedersen</p>
<p>11.</p>
<p>Sven-Roald Nystø</p>
<p>Egil Olli</p>
<p>Steinar Pedersen</p>
<p>12.</p>
<p>Ing-Lill Pavall</p>
<p type="listitem">VI.	Sámedikki mearrádus maŋŋá jienasteami lea ná:</p>
<list><p type="listitem">1) Sámi parlamentáralaš ráđđi</p>
<p type="listitem">Sámediggi mearrida ásahit Sámi parlamentáralaš ráði ja nammada áirasiid Sámi parlamentáralaš ráđđái. Vuosttaš háve nammaduvvojit áirasat boahtte sámediggeválgga rádjai Norggas 2001 jagis. Das maŋŋá nammada Sámediggi iežas áirasiid 4 jahkái. Nammadeapmi dáhpáhuvvá vuosttaš dievasčoahkkimis maŋŋá oðða válgga.</p>
<p type="listitem">Suoma, Norgga ja Ruota presideanttaid gaskasaš presideanttaidčoahkkimis lea ovddasvástádus fuolahit ráhkkananbarggu ja gohččuma Sámi parlamentáralaš ráði vuosttaš čoahkkimii maŋŋá go buot sámedikkit leat nammadan áirasiid. Ráði vuosttaš čoahkkimis loahpahuvvo gaskaboddosaš organiseren, ja ráðði mearrida iežas bissovaš doaimma njuolggadusaid.</p>
<p type="listitem">Áigumuššan lea Sámi parlamentáralaš ráði doaimma ruhtadit Norgga, Ruota ja Suoma oktasaš ruhtademiin. Lassin sáhttá eará vejolaš ruhtadeami ohcat go ráðði atná dan dárbbašlažžan.</p>
<p>Jus gaskaboddosaččat šaddá dárbbašlažžan, de áigu Sámediggi leat mielde ruhtadeamen Sámi parlamentáralaš ráđi ásaheami barggu vaikko iežas bušeahtain. Eaktun dasa lea ahte eará sámedikkit seamma mađe servet dása. Sámediggepresideanttat barget oažžut Sámi parlamentáralaš ráððái álggahanruhtadeami ráđi vuosttaš čoahkkima rádjai.</p>
</list><list><p type="listitem">Sámediggi dáhttu Sámi parlamentáralaš ráđi organiseret ja čaðahit oktasaščoahkkima buot sámedikkiid áirasiid gaskka ságastallan dihte oktasaš sámepolitihka ja boahttevaš organiserema ortnegiid.</p>
<p type="listitem">Dát »Sámedikkiid gaskasaš ovttasbargošiehtadus Sámi parlamentáralaš ráđi bokte» šiehtadus gieđahallojuvvo vejolaš rievdademiid hárrái ovdal 2000 jagi loahpa.</p>
</list><list><p type="listitem">2) Sámedikkiid gaskasaš ovttasbargošiehtadus Sámi parlamentáralaš ráđi bokte</p>
</list><p>Sámedikkit mearridit dákko bokte «Sámedikkiid gaskasaš ovttasbargošiehtadus Sámi parlamentáralaš ráði bokte» šiehtadusa, ja atná šiehtadusa vuođđun Sámi parlamentáralaš ráđi bissovaš ásaheapmái. Norgga Sámedikki presideanta čállá Sámedikki ovddas šiehtadusa vuollái.</p>
<list><p type="listitem">SÁMEDIKKIID GASKASAŠ OVTTASBARGOŠIEHTADUS SÁMI PARLAMENTÁRALAŠ RÁÐI BOKTE</p>
</list><p>Šiehtadusa dahkkit, Suoma, Norgga ja Ruota sámedikkit; </p>
<p>mearkkašit ahte sápmelaččat leat sierra álbmot, geain lea oktasaš historjá, kultuvra, giella ja árvevierut, ja dasto </p>
<p>mearkkašit, ahte oasit Suoma, Norgga, Ruošša ja Ruota riikkain leat ásahuvvon eatnamiid ala mat gullet sámi álbmogii, ja gos ovdal go riikkat ásahuvvojedje ásse sápmelaččat, ja ahte sápmelaččat danne leat eamiálbmot Suomas, Norggas, Ruoššas ja Ruotas, ja oasálaččat </p>
<p>mearkkašit, ahte sámedikkiid gaskasaš ovttasbargui lea earenoamaš dárbu áššiin mat gusket máŋgga riikka sápmelaččaide dahje sámpmelaččaide sierra álbmogin, ja dasto mearkkašuvvo ahte dán lágán ovttasbargui lea dárbu maiddái našonalstáhtaid ektui, ja oasálaččat </p>
<p>dovddastit dán vuoðul dárbbu álggahit ja bistevažžan dahkat sámedikkiid gaskasaš ovttasbarggu, earret eará rievttálaš, sosiálalaš, kultuvrralaš, siviila ja politihkalaš áššiid oktavuođas, ja dasto </p>
<p>dovddastit oasálaččat ahte lea dárbu dáhttut ruoššabeali sápmelaččaid maid dán ovttasbargui áicin, ja soahpamuša oasálaččat </p>
<p>julggáštit dákko bokte ahte leat ovttaoaivilis čuovvuvačča hárrái: </p>
<p>Artihkal 1. </p>
<p>Šiehtadusa ulbmilin lea láhčit dilálašvuoðaid bissovaš ovttasbargui sámedikkiid gaskka áššiin mat gusket máŋgga riikka sápmelaččaide dahje sápmelaččaide sierra álbmogin.</p>
<p>Ja dasto lea ulbmilin láhčit dilálašvuođaid nu ahte sápmelaččat sáhttet suodjalit ja ovddidit iežaset gielalaš, kultuvrralaš ja servodatlaš áššiid ovttaskas našonalstáhtain, ja ahte sápmelaččat, máŋgga riikka sierra álbmogin, sáhttet suodjalit ja ovddidit namuhuvvon rahčamušaid almmá riikkarájiid heaðušteami haga. </p>
<p>Artihkal 2. </p>
<p>Bissovaš ovttasbarggu lágideami láhcimii álbmotválljen sámedikkiid gaskka ásahuvvo Sámi parlamentáralaš ráddi. Sámedikkit nammadit lahtuid sámedikkiid gaskasaš ovttasbargoorgánii, Sámi parlamentáralaš ráddái. </p>
<p>Artihkal 3. </p>
<p>Sámi parlamentáralaš ráddi galgá bargat dan ala ahte ovttastahttit politihkalaš áššiid meannudeami dain áššiin mat gusket dahje sáhttet guoskat máŋgga riikka sápmelaccaide dahje sápmelaccaide sierra álbmogin. Ráddi galgá dasto bargat dan ala ahte ovddidit eará geavatlaš ovttasbargovugiid sámedikkiid gaskka. Ráddi galgá ovddastit Suoma, Norgga ja Ruota sápmelaccaid davviriikkalaš ja eará riikkaidgaskasaš oktavuodain, ja muduid ge buot oktavuoðain gos dán lágán oktasaš ovddasteapmái lea dárbu. </p>
<p>Artihkal 4. </p>
<p>Sámi parlamentáralaš rádi bargoviidodahkii gullet buot áššit mat rádi áddejumi mielde gusket dahje sáhttet guoskat sápmelaccaide sierra álbmogin.</p>
<p>Sámi parlamentáralaš ráddi sáhttá ieš vuolggahit áššiid, ja buktit cealkámušaid buot áššiide iežas bargoviidodagas.</p>
<p>Sámi parlamentáralaš ráddi sáhttá ieš ovddidit áššiid, buktit cealkámušaid, evttohusaid ja rávvagiid sámedikkiide, Suoma, Norgga, Ruota ja eará riikkaid almmolaš eiseválddiide, ja riikkaidgaskasaš eiseválddiide ja organisašuvnnaide. </p>
<p>Artihkal 5. </p>
<p>Sámi parlamentáralaš ráđis galget leat guoktelogiokta (21) sápmelaš parlamentarihkára, geaid Suoma, Norgga ja Ruota sámedikkit leat válljen iežaset álbmotválljen ovddasteddjiid gaskkas. </p>
<p>Artihkal 6. </p>
<p>Juohke sámediggi vállje vihtta (5) ovddasteaddji Sámi parlamentáralaš ráddái njealje (4) jagi mandáhttaáigodahkii. Dát válljen galgá dáhpáhuvvat vuosttaš dievascoahkkimis maŋŋil oðða sámediggeválgga. Lassin galget sámedikkiid cadaheaddji ovddastangotti jodiheaddjit álo leat rádi dievascoahkkima lahttun. Seamma guoská juohke sámedikki stivrra/ráði ovtta lahttui. Stivra/ráddi nammada dán lahtu.</p>
<p>Artihkal 7. </p>
<p>Sámi parlamentáralaš ráđi čađaheaddji jođihangoddi gohčoduvvo oktasašstivran, ja dás leat guhtta (6) ovddasteaddji, geaid gaskkas leat sámedikkiid čađaheaddji ovddastangotti jođiheaddjit. Golbma (3) eará ovddasteaddji vállje Sámi parlamentáralaš ráđđi nu ahte guðe nai sámedikkis vállje ovtta (1) ovddasteaddji. </p>
<p>Artikkel 8. </p>
<p>Sámi parlamentáralaš ráđđi vállje iežas presideantta ja guokte várrepresideantta oktasašstivrra lahtuid gaskkas. Válljen galgá dáhpáhuvvat nu ahte golbma sámedikki vurrolagaid ožžot jođihanámmáhiid, ja nu ahte sámedikkit njealje (4) jagi áigodagas vurrolagaid ožžot presideanta- dahje várrepresideantaámmáha 16 mánu maŋŋálagaid. </p>
<p>Artihkal 9. </p>
<p>Sámi parlamentáralaš ráđđi mearrida ieš iežas čoahkkinortnega. </p>
<p>Artihkal 10. </p>
<p>Dán šiehtadusa «Sámedikkiid gaskasaš ovttasbargošiehtadus Sámi parlamentáralaš ráđi bokte» sáhttet rievdadit dušše sámedikkit maŋŋá go Sámi parlamentáralaš ráđđi nu lea árvalan, ja go buot golmmá sámedikki eanetlohku doarju rievdadusárvalusa.</p>
<list><p type="listitem">3) Sámi parlamentáralaš ráđi lahtuid nammadeapmi</p>
</list><p>Sámediggi nammada dákko bokte «Sámedikkiid gaskasaš ovttasbargošiehtadus Sámi parlamentáralaš ráði bokte» šiehtadusa 6. artihkkala ja 1) 1. čuo. vuođul iežas lahtuid Sámi parlamentáralaš ráđđái áigodahkii boahtte sámediggeválgga rádjai 2001 jagis.</p>
<list><p type="listitem">Sámediggepresideanta Sven-Roald Nystø lea posišuvnnas vuođul Sámedikki čađaheaddji orgána (Sámediggeráđi) jođiheaddjin (sámediggepresideantan) Sámi parlamentáralaš ráđi áirrasin. Vuođđun dása lea šiehtadusa 6. artihkkal.</p>
<p type="listitem">Sámediggeráđđi lea nammadan Sámediggeráđi lahttu Ragnhild Nystad áirrasin Sámi parlamentáralaš ráđđái, gč. šiehtadusa 6. artihkkala.</p>
</list><p>Sámediggi nammada čuovvovaš 5 lahtu persovnnalaš várrelahtuiguin Sámi parlamentáralaš ráđi lahttun: </p>
<p>Miellahtut: Persovnnalaš várrelahtut: </p>
<list><p type="listitem">Laila Wilks	John Henrik Eira</p>
<p type="listitem">Ole Henrik Magga	Amund Eriksen</p>
<p type="listitem">Steinar Pedersen	Egil Olli</p>
<p type="listitem">Margreta P. Kristiansen	Marie Therese N. Aslaksen</p>
<p type="listitem">Roger Pedersen	Nils Henrik Måsø</p>
</list><p>Ášši meannudeapmi loahpahuvvui guovvamánu 25. b. dii. 10.40.</p>
<list><p type="listitem">Ášši 10/99		Guovttegielalašvuođa njuolggadusat</p>
</list><p>Ášši meannudeapmi álggahuvvui guovvamánu 25. b. dii. 11.00.</p>
<list><p type="listitem">I.	Áššebáhpirat</p>
</list><list><p type="listitem">SG 26/98 áššebáhpirat áššečilgehusain ja árvvoštallamiin</p>
<p type="listitem">Sámi giellaráđi 28.09.98 sádden reive</p>
<p type="listitem">Sámedikki 02.11.98 gulaskuddanreive</p>
<p type="listitem">Porsáŋggu gieldda 10.12.98 gulaskuddancealkámuš</p>
<p type="listitem">Kárášjoga gieldda 17.12.98 gulaskuddancealkámuš</p>
<p type="listitem">Guovdageainnu gieldda 11.12.98 gulaskuddancealkámuš</p>
<p type="listitem">Unjárgga gieldda 07.12.98 gulaskuddancealkámuš</p>
<p type="listitem">Tromssa fylkkagieldda 02.12.98 gulaskuddancealkámuš</p>
<p type="listitem">Deanu gieldda 30.12.98 gulaskuddancealkámuš</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p>GUOVTTEGIELALAŠVUO Đ A DOARJJANJUOLGGADUSAT </p>
<list><p type="listitem">1 	Ulbmil</p>
</list><p>Doarjaga ulbmilin lea seailluhit, nannet ja ovddidit sámegiela geavaheami almmolaš hálddahusas. Bajimuš mihttomearrin lea ahte gielddaid hálddahusat šattašedje ollásit guovttegielalažžan, nu ahte sáme- ja dárogielagat ožžot ovttaárvosaš bálvalusaid gielddaid hálddahusain. Almmolaš hálddahusain galgá doarjja geavahuvvot guovttegielalašvuođa bálvalussii ja guovttegielalašvuođa gelbbolašvuođa huksemii.</p>
<list><p type="listitem">2 	Ulbmiljoavku ja doaibmaviidodat</p>
</list><p>Doarjjaortnet guoská guđa gildii mat dahket sámegiela hálddašanguovllu, Kárášjoga, Deanu, Guovdageainnu, Unjárgga ja Porsáŋggu gielddat Finnmárkku fylkkas ja Gáivuona gielda Romssa fylkkas, dasto velá Finnmárkku ja Romssa fylkkagielddat, báikkálaš ja guovlulaš orgánat ja earát sámegiela hálddašanguovllus mat/geat geavahit sámegiela hálddašangiellan.</p>
<p>Sámi giellaráđđi sáhttá máiddái juolludit ruđa doaimmaide sámegiela hálddašanguovllu olggobealde.</p>
<list><p type="listitem">3 	Almmuhusat ja ohcangáibádusat</p>
</list><p>Doarjjaortnet almmuhuvvo mediain.</p>
<p>Sámi giellaráđđi galgá juogadit jahkásaš doarjaga dulkonbálvalussii ja guovttegielalašvuhtii mii juolluduvvo stáhtabušeahtas sámegiela ovddideapmái.</p>
<p>Doarjjaohcci galgá giellaráđi mearridan áigái ovdanbuktit dohkkehuvvon plána(-id) ja bušeahta(-id) mat čájehit mo doarjaga áigu geavahit.</p>
<p>Doarjjaohcci sádde dušše ovtta ohcama, man oassin sáhttet leat máŋga iešguđet prošeavtta. Jus ohcá ruđa máŋgga prošektii, de ferte vuoruhit doaimmaid.</p>
<list><p type="listitem">4 	Ohcangieđahallan</p>
</list><p>Sámi giellaráđđi galgá gieđahallat ohcamiid dáid njuolggadusaid mielde.</p>
<list><p type="listitem">5 	Juolludaneavttut</p>
</list><p>Sámi giellaráđđi galgá juogadit ruđaid čuovvovaš eavttuid vuođul:</p>
<p>1. Juohke gildii máksojuvvo vuođđosubmi mii lea 4,5 % ollislaš juolludeamis.</p>
<p>2. Fylkkagielddaide máksojuvvo juohke doaibmaguovllu gieldda nammii vuođđosubmi mii lea 0,5 % ollislaš juolludeamis.</p>
<p>3. 51 % ollislaš juolludeamis juogaduvvo gielddaide nu ahte 1/3 juogaduvvo gielddaid olmmošlogu vuođul, 1/3 juogaduvvo gieldda olbmuid logu vuođul geat leat čálihan iežaset sámi jienastuslohkui, ja 1/3 vuođđoskuvlla ohppiid logu vuođul geain lea oahpahus sámegillii dahje sámegielas.</p>
<p>4. Ruhta mii báhcá maŋŋá go juolludeapmi lea juogaduvvon 5.1, 5.2 ja 5.3 čuoggáid vuođul (19 %), juogaduvvo sámegiela ovddideami doaimmaide.</p>
<p>Ruđat eai sáhte geavahuvvot máksit stáhtalaš orgánaid goluid mat vulget sámelága giellanjuolggadusain.</p>
<p>Ruđat eaige sáhte geavahuvvot máksit njuolgga oahpahusgoluid lága olis.</p>
<list><p type="listitem">6 	Doarjjalohpádusreive ja máksindábit</p>
</list><p>Go ohcan lea mieđihuvvon, de sádde Sámi giellaráđđi lohpádusreivve mas leat ruhtageavahaneavttut lagabui čilgejuvvon.</p>
<p>Olles lohpádussubmi 5.1, 5.2 ja 5.3 čuoggáid mielde máksojuvvo maŋŋá go giellaráđđi lea ožžon raportta sámegiela dili birra.</p>
<p>Lohpiduvvon ruhtasubmi 5.4 čuoggá mielde, prošeaktaruhta, máksojuvvo guktii jagis; álggos go máksima eavttut leat ollašuvvan, ja nuppi gearddi go gaskaboddosaš prošeaktaraporta lea boahtán giellaráđđái. Áigemearri lea borgemánu 1. beaivi. Sámi giellaráđđi sáhttá earenoamáš oktavuođain mearridit eará áigemeari.</p>
<p>Doarjja mii lea vuollil 100 000 kr. máksojuvvo oktii jagis.</p>
<p>Sámi giellaráđđi sáhttá bissehit prošeavtta ja gáibidit máksojuvvon submi ruovttoluotta máksojuvvot jus ruđat eai leat geavahuvvon ovdanbiddjojuvvon plánaid ja bušeahtaid mielde, dahje jus eavttut muđui eai leat devdojuvvon.</p>
<p>Jus lea máksojuvvon menddo ollu doarjja, de galgá dat ruovttoluotta máksojuvvot giellaráđđái.</p>
<list><p type="listitem">7	 Váidalusásahus</p>
</list><p>Sámi giellaráđi mearrádusa sáhttá guoddalit Sámediggeráđđái hálddahuslága njuolggadusaid mielde.</p>
<list><p type="listitem">8	Bearráigeahčču</p>
</list><p>Sámediggi galgá geahččat bearrái ahte ruđat hálddašuvvojit mearriduvvon njuolggadusaid mielde.</p>
<p>Sámi giellaráđđi galgá jahkásaččat ráhkadit dieđáhusa Sámediggái ruđaid hálddašeami birra.</p>
<list><p type="listitem">9	 Raporterengáibádusat</p>
</list><p>Gielddat ja fylkkagielddat eai dárbbaš buktit rehketdoalu juolludusaide maid leat ožžon 5.1, 5.2 ja 5.3 čuoggáid mielde danne go leat lága bokte geatnegahtton bálvalit álbmoga sámegillii ja dárogillii. Gielddat/fylkkagielddat galget jahkásaččat čállit oanehis raportta gielddaid/fylkkagielddaid sámegiela dili birra, ja juohke njealját jagi čállit vuđolaš raportta gielddaid/fylkkagielddaid sámegiela ovdáneami birra.</p>
<p>Prošeaktadoarjaga ovddas galget doarjjaoažžut Sámi giellaráđi mearridan áigemearrái buktit jahkásaččat boađusraportta, ja registrerejuvvon rehketdoalli fievrridan rehketdoalu dahje dárkkistuvvon rehketdoalu.</p>
<p>Lea doarjjaoažžuid ovddasvástádus fuolahit ahte ruđat geavahuvvojit dáid njuolggadusaid mielde.</p>
<p>Doarjjaruđaid ii sáhte sirdit maŋit bušeahttajahkái. Geavatkeahtes ruđat galget farggamusat máhcahuvvot Sámi giellaráđđái. Earenoamáš oktavuođain sáhttá Sámi giellaráđđi ohcama vuođul addit lobi sirdit doarjjaruđaid maŋit bušeahttajahkái. Jus dákkár sirdin galggaš dáhpáhuvvat, de ferte Sámediggeráđđi dahje dat geasa Sámediggeráđđi addá fápmudusa, dohkkehit dan.</p>
<p>Plánejuvvon prošeavttat mat eai šatta álggahuvvot, galget golmma mánu sisa raporterejuvvot Sámi giellaráđđái.</p>
<p>Lohpádussubmit mat eai šatta geavahuvvot, galget dieđihuvvojit Sámi giellaráđđái ovdal suoidnemánu 1. beaivvi.</p>
<list><p type="listitem">10	Dárkkisteapmi</p>
</list><p>Sámi giellaráđis, Sámedikkis ja Riikarevišuvnnas lea vuoigatvuohta dárkkistit geavahuvvojit go ruđat juolludaneavttuid mielde.</p>
<list><p type="listitem">11	Čuovvuleapmi</p>
</list><p>Sámi giellaráđđi galgá bearráigeahččat geavahuvvo go doarjja ohcanulbmiliid mielde. Giellaráđđi galgá ásahit čuovvulanvugiid.</p>
<list><p type="listitem">12	Jávohisvuođageasku</p>
</list><p>Jávohisvuođageasku hálddahuslága § 13 mielde gusto Sámi giellaráđi lahtuide ja juohkehažžii gii dáid njuolggadusaid mielde barggu dahká.</p>
<list><p type="listitem">13	Árvvoštallan</p>
</list><p>Doarjjaortnet galgá jeavddalaččat árvvoštallojuvvot Sámedikki mihttomeriid ektui.</p>
<list><p type="listitem">14	Njuolggadusaid rievdadeapmi</p>
</list><p>Sámediggi sáhttá mearridit lagabui mo njuolggadusat galget geavahuvvot, ja sáhttá rievdadit njuolggadusaid.</p>
<list><p type="listitem">15	Fápmuibidjan</p>
</list><p>Njuolggadusat biddjojit fápmui dan rájis go sámediggepresideanta mearrida.</p>
<list><p type="listitem">Mearkkašupmi 1, Sámi Válgalihtu sámediggejoavkku Roger Pedersen:</p>
</list><p>Sámi Válgalihtu sámediggejoavku háliidivččii čuo. 5.4 proseantaoasi nu go Sámi giellaráđi eavttuhus čájeha 5. árkkas.</p>
<p>Mii háliidit maid ahte dat geat ožžot ruđaid čuo. 51, 5.2 ja 5.3 mielde galget raporteret mo leat ruđaid geavahan.</p>
<list><p type="listitem">Mearkkašupmi 2, NSR:a sámediggejoavkku Eva Josefsen:</p>
</list><p>NSR čujuha ahte guovttegielalašvuođa ruđaid geavaheami oktavuođas lea ráhkaduvvomin geavaheddjiiskkadeapmi maid Gielda- ja guovludeparemeanta čađaha, ja čujuhit maiddái Sámi giellaráđi iskkadeapmái.</p>
<p>NSR bivdá ráđi ovddidit Sámediggái meannudeapmái dáid njuolggadusaid maŋŋá go geavaheddjiiskadeapmi lea dahkkon njuolggadusaid vejolaš ollislaš dárkkisteapmái, erenoamážit juogadaneavttuid dárkkisteami dihte.</p>
<list><p type="listitem">Eavttuhus 1, Bargiidbellodaga sámediggejoavkku Marie Therese N. Alaksen:</p>
</list><p>Tromssa fylkagielda lea gulaskuddancealkámušastis čujuhan ahte dainna uhca doarjagiin maid ožžot lea veadjemeahttun ollašuhttit guovttegielalaš hálddašeami bajit dási mihttomeriid. Erenoamážit čujuhuvvo ahte Davvi-Norgga guovllubuohcciviesu, RiTø, oktavuođas lea dárbu rievdadusaide/sierra doaibmabijuide.</p>
<p>Bargiidbellodaga sámediggejoavku bivdá Sámediggeráđi váldit oktavuođa eiseválddiide ja jearrat ii go dulkabálvalus buohcciide rievtti mielde leat buohccivuoigatvuohta, nu ahte goluid berrešii ruhtadit eará láhkai go dál dahkko.</p>
<list><p type="listitem">Eavttuhus 2, Sámi Válgalihtu sámediggejoavkku Roger Pedersen:</p>
</list><p>Čuo. 5.1 - 5.4 rievdaduvvo dánin:</p>
<p>Sámi giellaráđi árvalus 5. árkkas ruoná siiddus.</p>
<p>Čuo. 9. Olles cealkka sihkkojuvvo. 2. cealkagis sihkkojuvvo «oanehis».</p>
<p>Lasáhus 2. cealkagii maŋŋá vuosttas rihku: ja rehketdoallu mii čájeha mo ruđat leat geavahuvvon.</p>
<list><p type="listitem">teakstaoassi šattašii dánin:</p>
</list><p>Gielddat/fylkkagielddat galget jahkásaččat čállit raportta sámegiela dili birra, ráhkadit rehketdoalu mii čájeha mo ruđat leat geavahuvvon, ja juohke njealját jagi galget.....</p>
<list><p type="listitem">Eavttuhus 3, NSR:a sámediggejoavkku Eva Josefsen:</p>
</list><p>Rievdaduseavttuhus čuo. 5 Juolludaneavttut vuolitčuokkis 2:</p>
<p>Fylkagielddaide juolluduvvo vuođđosubmi mii lea 3 % ollislaš juolludeamis. Dát vuođđosubmi juogaduvvo ná:</p>
<p>Finnmárkku fylkkagildii 75%</p>
<p>Tromssa fylkkagildii 25%</p>
<list><p type="listitem">III.	Jienasteapmi</p>
</list><p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Eavttuhus 1 mearriduvvui sáddejuvvot Sámediggeráđđái.</p>
<p type="listitem">Eavttuhus 2 čuo. 5.1 - 5.4 hilgojuvvui 3 jiena vuostá.</p>
<p type="listitem">Eavttuhus 2 čuo. 9 hilgojuvvui 3 jiena vuostá.</p>
<p type="listitem">Eavttuhus 3 mearriduvvui 2 jiena vuostá.</p>
<p type="listitem">Sámediggeráđi árvalus ovttas mearriduvvon rievdadusaiguin mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Sven-Roald Nystø, áššejođiheaddji</p>
<p>2.</p>
<p>Nils Henrik Måsø</p>
<p>3.</p>
<p>Marie Therese N. Aslaksen</p>
<p>4.</p>
<p>Roger Pedersen</p>
<p>5.</p>
<p>John Henrik Eira</p>
<p>6.</p>
<p>Per A. Bæhr</p>
<p>7.</p>
<p>Isak M. O. Hætta</p>
<p>8.</p>
<p>Sven-Roald Nystø</p>
<p>9.</p>
<p>Roger Pedersen (jienasteapmái)</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>GUOVTTEGIELALAŠVUO Đ A DOARJJANJUOLGGADUSAT </p>
<list><p type="listitem">1 	Ulbmil</p>
</list><p>Doarjaga ulbmilin lea seailluhit, nannet ja ovddidit sámegiela geavaheami almmolaš hálddahusas. Bajimuš mihttomearrin lea ahte gielddaid hálddahusat šattašedje ollásit guovttegielalažžan, nu ahte sáme- ja dárogielagat ožžot ovttaárvosaš bálvalusaid gielddaid hálddahusain. Almmolaš hálddahusain galgá doarjja geavahuvvot guovttegielalašvuođa bálvalussii ja guovttegielalašvuođa gelbbolašvuođa huksemii.</p>
<list><p type="listitem">2 	Ulbmiljoavku ja doaibmaviidodat</p>
</list><p>Doarjjaortnet guoská guđa gildii mat dahket sámegiela hálddašanguovllu, Kárášjoga, Deanu, Guovdageainnu, Unjárgga ja Porsáŋggu gielddat Finnmárkku fylkkas ja Gáivuona gielda Romssa fylkkas, dasto velá Finnmárkku ja Romssa fylkkagielddat, báikkálaš ja guovlulaš orgánat ja earát sámegiela hálddašanguovllus mat/geat geavahit sámegiela hálddašangiellan.</p>
<p>Sámi giellaráđđi sáhttá máiddái juolludit ruđa doaimmaide sámegiela hálddašanguovllu olggobealde.</p>
<list><p type="listitem">3 	Almmuhusat ja ohcangáibádusat</p>
</list><p>Doarjjaortnet almmuhuvvo mediain.</p>
<p>Sámi giellaráđđi galgá juogadit jahkásaš doarjaga dulkonbálvalussii ja guovttegielalašvuhtii mii juolluduvvo stáhtabušeahtas sámegiela ovddideapmái.</p>
<p>Doarjjaohcci galgá giellaráđi mearridan áigái ovdanbuktit dohkkehuvvon plána(-id) ja bušeahta(-id) mat čájehit mo doarjaga áigu geavahit.</p>
<p>Doarjjaohcci sádde dušše ovtta ohcama, man oassin sáhttet leat máŋga iešguđet prošeavtta. Jus ohcá ruđa máŋgga prošektii, de ferte vuoruhit doaimmaid.</p>
<list><p type="listitem">4 	Ohcangieđahallan</p>
</list><p>Sámi giellaráđđi galgá gieđahallat ohcamiid dáid njuolggadusaid mielde.</p>
<list><p type="listitem">5 	Juolludaneavttut</p>
</list><p>Sámi giellaráđđi galgá juogadit ruđaid čuovvovaš eavttuid vuođul:</p>
<p>1. Juohke gildii máksojuvvo vuođđosubmi mii lea 4,5 % ollislaš juolludeamis.</p>
<p>2. Fylkagielddaide juolluduvvo vuođđosubmi mii lea 3 % ollislaš juolludeamis. Dát vuođđosubmi juogaduvvo ná:</p>
<p>Finnmárkku fylkkagildii 75%</p>
<p>Tromssa fylkkagildii 25%</p>
<p>3. 51 % ollislaš juolludeamis juogaduvvo gielddaide nu ahte 1/3 juogaduvvo gielddaid olmmošlogu vuođul, 1/3 juogaduvvo gieldda olbmuid logu vuođul geat leat čálihan iežaset sámi jienastuslohkui, ja 1/3 vuođđoskuvlla ohppiid logu vuođul geain lea oahpahus sámegillii dahje sámegielas.</p>
<p>4. Ruhta mii báhcá maŋŋá go juolludeapmi lea juogaduvvon 5.1, 5.2 ja 5.3 čuoggáid vuođul (19 %), juogaduvvo sámegiela ovddideami doaimmaide.</p>
<p>Ruđat eai sáhte geavahuvvot máksit stáhtalaš orgánaid goluid mat vulget sámelága giellanjuolggadusain.</p>
<p>Ruđat eaige sáhte geavahuvvot máksit njuolgga oahpahusgoluid lága olis.</p>
<list><p type="listitem">6 	Doarjjalohpádusreive ja máksindábit</p>
</list><p>Go ohcan lea mieđihuvvon, de sádde Sámi giellaráđđi lohpádusreivve mas leat ruhtageavahaneavttut lagabui čilgejuvvon.</p>
<p>Olles lohpádussubmi 5.1, 5.2 ja 5.3 čuoggáid mielde máksojuvvo maŋŋá go giellaráđđi lea ožžon raportta sámegiela dili birra.</p>
<p>Lohpiduvvon ruhtasubmi 5.4 čuoggá mielde, prošeaktaruhta, máksojuvvo guktii jagis; álggos go máksima eavttut leat ollašuvvan, ja nuppi gearddi go gaskaboddosaš prošeaktaraporta lea boahtán giellaráđđái. Áigemearri lea borgemánu 1. beaivi. Sámi giellaráđđi sáhttá earenoamáš oktavuođain mearridit eará áigemeari.</p>
<p>Doarjja mii lea vuollil 100 000 kr. máksojuvvo oktii jagis.</p>
<p>Sámi giellaráđđi sáhttá bissehit prošeavtta ja gáibidit máksojuvvon submi ruovttoluotta máksojuvvot jus ruđat eai leat geavahuvvon ovdanbiddjojuvvon plánaid ja bušeahtaid mielde, dahje jus eavttut muđui eai leat devdojuvvon.</p>
<p>Jus lea máksojuvvon menddo ollu doarjja, de galgá dat ruovttoluotta máksojuvvot giellaráđđái.</p>
<list><p type="listitem">7	 Váidalusásahus</p>
</list><p>Sámi giellaráđi mearrádusa sáhttá guoddalit Sámediggeráđđái hálddahuslága njuolggadusaid mielde.</p>
<list><p type="listitem">8	Bearráigeahčču</p>
</list><p>Sámediggi galgá geahččat bearrái ahte ruđat hálddašuvvojit mearriduvvon njuolggadusaid mielde.</p>
<p>Sámi giellaráđđi galgá jahkásaččat ráhkadit dieđáhusa Sámediggái ruđaid hálddašeami birra.</p>
<list><p type="listitem">9	 Raporterengáibádusat</p>
</list><p>Gielddat ja fylkkagielddat eai dárbbaš buktit rehketdoalu juolludusaide maid leat ožžon 5.1, 5.2 ja 5.3 čuoggáid mielde danne go leat lága bokte geatnegahtton bálvalit álbmoga sámegillii ja dárogillii. Gielddat/fylkkagielddat galget jahkásaččat čállit oanehis raportta gielddaid/fylkkagielddaid sámegiela dili birra, ja juohke njealját jagi čállit vuđolaš raportta gielddaid/fylkkagielddaid sámegiela ovdáneami birra.</p>
<p>Prošeaktadoarjaga ovddas galget doarjjaoažžut Sámi giellaráđi mearridan áigemearrái buktit jahkásaččat boađusraportta, ja registrerejuvvon rehketdoalli fievrridan rehketdoalu dahje dárkkistuvvon rehketdoalu.</p>
<p>Lea doarjjaoažžuid ovddasvástádus fuolahit ahte ruđat geavahuvvojit dáid njuolggadusaid mielde.</p>
<p>Doarjjaruđaid ii sáhte sirdit maŋit bušeahttajahkái. Geavatkeahtes ruđat galget farggamusat máhcahuvvot Sámi giellaráđđái. Earenoamáš oktavuođain sáhttá Sámi giellaráđđi ohcama vuođul addit lobi sirdit doarjjaruđaid maŋit bušeahttajahkái. Jus dákkár sirdin galggaš dáhpáhuvvat, de ferte Sámediggeráđđi dahje dat geasa Sámediggeráđđi addá fápmudusa, dohkkehit dan.</p>
<p>Plánejuvvon prošeavttat mat eai šatta álggahuvvot, galget golmma mánu sisa raporterejuvvot Sámi giellaráđđái.</p>
<p>Lohpádussubmit mat eai šatta geavahuvvot, galget dieđihuvvojit Sámi giellaráđđái ovdal suoidnemánu 1. beaivvi.</p>
<list><p type="listitem">10	Dárkkisteapmi</p>
</list><p>Sámi giellaráđis, Sámedikkis ja Riikarevišuvnnas lea vuoigatvuohta dárkkistit geavahuvvojit go ruđat juolludaneavttuid mielde.</p>
<list><p type="listitem">11	Čuovvuleapmi</p>
</list><p>Sámi giellaráđđi galgá bearráigeahččat geavahuvvo go doarjja ohcanulbmiliid mielde. Giellaráđđi galgá ásahit čuovvulanvugiid.</p>
<list><p type="listitem">12	Jávohisvuođageasku</p>
</list><p>Jávohisvuođageasku hálddahuslága § 13 mielde gusto Sámi giellaráđi lahtuide ja juohkehažžii gii dáid njuolggadusaid mielde barggu dahká.</p>
<list><p type="listitem">13	Árvvoštallan</p>
</list><p>Doarjjaortnet galgá jeavddalaččat árvvoštallojuvvot Sámedikki mihttomeriid ektui.</p>
<list><p type="listitem">14	Njuolggadusaid rievdadeapmi</p>
</list><p>Sámediggi sáhttá mearridit lagabui mo njuolggadusat galget geavahuvvot, ja sáhttá rievdadit njuolggadusaid.</p>
<list><p type="listitem">15	Fápmuibidjan</p>
</list><p>Njuolggadusat biddjojit fápmui dan rájis go sámediggepresideanta mearrida.</p>
<p>Ášši meannudeapmi loahpahuvvui guovvamánu 25. b. dii. 12.00.</p>
<list><p type="listitem">Ášši 11/99	Anatomalaš instituhta dákteriggeávdnasiid geavaheapmi ja hálddašeapmi - gulaskuddan</p>
</list><p>Ášši meannudeapmi álggahuvvui guovvamánu 25. b. dii. 15.05.</p>
<list><p type="listitem">I.	Áššebáhpirat</p>
</list><list><p type="listitem">Sámi kulturmuitoráđi ášši 5/96 mearrádus</p>
<p type="listitem">sámediggepresideantta 14.02.96 reive UiO rektorii</p>
<p type="listitem">UiO 04.06.98 gulaskuddanreive</p>
<p type="listitem">Oslo universitehta 01.10.98 gulaskuddanreive Sámediggái</p>
<p type="listitem">lávdegotti árvalus mildosiiguin, man bargun lei árvvoštallat Oslo universitehta anatomalaš instituhta dákteriggeávdnasiid geavaheami ja hálddašeami njuolggadusaid</p>
<p type="listitem">Oslo universitehta medisiinnalaš fakultehta 20.08.98 reive gažaldagain beassat gulaskuddanásahussan</p>
<p type="listitem">Oslo universitehta historjjálaš filosofalaš fakultehta 03.09.98 gulaskuddancealkámuš</p>
<p type="listitem">Oslo universitehta arkeologalaš, dáiddahistorjjálaš ja numismatihkalaš instituhta 21.08.98 gulaskuddancealkámuš</p>
<p type="listitem">Stavanger arkeologalaš museá 16.09.98 gulaskuddancealkámuš</p>
<p type="listitem">Bergen universitehta arkeologalaš instituhta 08.09.98 gulaskuddancealkámuš</p>
<p type="listitem">Tromssa museá universitehtamuseá 08.09.98 gulaskuddancealkámuš</p>
<p type="listitem">NINA-NIKU 31.08.98 gulaskudddancealkámuš</p>
<p type="listitem">Sámi girkoráđi čoahkkingirjji oassi - gulaskuddancealkámuš</p>
<p type="listitem">Davvi-Hologalándda 26.06.98 gulaskuddancealkámuš</p>
<p type="listitem">Davvi-Hologalándda bismagodderáđi 25.08.98 gulaskuddancealkámuš</p>
<p type="listitem">NEM - medisiinna dutkanetihkalaš našuvnnalaš lávdegotti 17.08.98 gulaskuddancealkámuš</p>
<p type="listitem">medisiinna dutkanetihkalaš regiovnnalaš lávdegotti 10.09.98 gulaskuddancealkámuš, dearvvasvuođaregiovdna II</p>
<p type="listitem">medisiinna dutkanetihkalaš regiovnnalaš lávdegotti 27.08.98 gulaskuddancealkámuš, dearvvasvuođaregiovdna II</p>
<p type="listitem">medisiinna dutkanetihkalaš regiovnnalaš lávdegotti 02.09.98 gulaskuddancealkámuš, dearvvasvuođaregiovdna III</p>
<p type="listitem">medisiinna dutkanetihkalaš regiovnnalaš lávdegotti 30.06.98 gulaskuddancealkámuš, dearvvasvuođaregiovdna V</p>
<p type="listitem">Kulturdepartemeantta 02.09.98 gulaskuddancealkámuš</p>
<p type="listitem">Birasgáhttendepartemeantta 26.08.98 gulaskuddancealkámuš</p>
<p type="listitem">UiO medisiinnalaš fakultehta 10.09.98 gulaskuddancealkámuš</p>
<p type="listitem">UiB zoologalaš instituhta 29.09.98 gulaskuddancealkámuš</p>
<p type="listitem">riikkaantikvara 26.10.98 gulaskuddancealkámuš</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p>Sámediggi dáhttu álggos rámidit lávdegotti man bargun lei árvvoštallat Oslo universitehta anatomalaš instituhta dákteriggeávdnasiid geavaheami ja hálddašeami njuolggadusaid, vuđolaš ja buori árvalusa ovddas. Dasto dáhttu Sámediggi giitit Oslo universitehta go lea gieđahallan dán ášši jođánit ja dakkár vuogi mielde mii addá luohttámuša.</p>
<p>Árvalus njuolggadusevttohusaiguin anatomalaš instituhta dákteriggeávdnasiid geavaheami ja hálddašeami hárrái lea bures guorahallon, ja das leat čielga, geavahahtti ja bures áddehahtti njuolggadusat.</p>
<p>Sámediggi doarju ovttajienalaš árvalusa evttohuvvon njuolggadusaiguin anatomalaš instituhta dákteriggeávdnasiid geavaheami ja hálddašeami hárrái, ja bivdá Oslo universitehta akademihkalaš kollegiija mearridit dáid almmá stuorra rievdadusaid haga. Sámediggi atná diehttelassan ahte akademihkalaš kollegiija dáhttu deattuhit bargiidasas ahte galget láhttet árvalusa mielde ja gudničájehemiin sápmelaččaide geat leat jápmán ja sápmelaččaide geat leat eallimin.</p>
<p>Sámedikki mielas lea lunddolaš go vuođđuduvvon lávdegoddi vuosttažettiin lea bargan čoakkádusa sámi dákteriggeávdnasiiguin. Lávdegotti bargu sáhtášii maid leat buorre vuođđun ja guoskat čoahkkadusa eará dákteriggeávdnasiidda. Danne livččii Sámedikki mielas lunddolaš go njuolggadusat guoskkašedje maiddái eará dákteriggeávdnasiidda. Museálaš ja kuratiivvalaš beliid dain ávdnasiin mat eai leat sámi, sáhtášii gieđahallat ja meannudit coakkádusa evttohuvvon reviderema oktavuođas. Sámedikki mielas dattetge livččii buorre go ásahuvvošii lávdegoddi man bargun lea čoakkádusa hálddašeami ja kuraterema kvalitehta sihkkarastit ja bearráigeahččat. Dát sáhtášii sihke nannet luohttámuša ávdnasiid gieđahallamii ja vejolašvuođa boahtteáiggis vurkkodit dákteriggeávdnasiid anatomalaš instituhtas. Danne áigu Sámediggi dáhttut Oslo universitehta árvvoštallat livččii go dákkár ortnet ávkkálaš.</p>
<p>Sámedikki mielas árvalusas leat áššáiguoski ja čielga ákkat go dáhttu Sámediggái guovddáš ráđđenvuoigatvuođa čoakkádusa sámi oasis. Sámediggi dáhttu deattuhit man deatalaš lea ahte Sámediggi sámi álbmoga ovddasteaddji orgánan, loahpalaččat beassá ráđđet sápmelaččaid máttuid bázahasaid.</p>
<p>Sámediggái lea deatalaš deattuhit ahte vejolaš gáibádusat vurkkodeami hárrái eará sajis go anatomalaš instituhtas, dieđusge šaddá árvvoštallojuvvot dan ektui mo sámi dákteriggeávdnasiid gieđahallan áiggis áigái lea ja sáhtášii leat. Gažaldat saddá maid árvvoštallojuvvot dieđalaš dutkanberoštumiid ektui, ja nu maiddái historjjálaš, oskkolaš, kultuvrralaš ja etihkalaš beroštumiid ektui. Dat mearkkaša ahte Sámedikkis lea alddis lea dahje áigu alcces čatnat dan fágalaš gelbbolašvuođa maid dárbbaša dákkár vejolaš árvvoštallamiin.</p>
<p>Sámedikki mielas leat «sámi dákteriggeávdnasat» doarvái čielgasit definerejuvvon evttohuvvon njuolggadusain. Definišuvnna geavaheamis olbmos dieđusge ferte leat máhttu sámi duogáža, historjjá ja kultuvrra birra. Dán máhtu ferte geavahit go olles dákteriggečoakkádus reviderejuvvo, ja go sámi dákteriggeávdnasat galget sirrejuvvot eará ávdnasiin.</p>
<p>Sámedikki mielas lea lávdegotti árvvoštallan sámi dákteriggeávdnasiid oktavuođas bures čilgejuvvon kulturmuitolága ektui. Luovos kulturmuittuid suodjala oamastanvuoigatvuohta ja njuolggadus mii gieldá dáid billisteamis (gč. kulturmuitolága §§ 12-13). Sámediggi doarju lávdegotti árvvoštallama go lohká sámi dákteriggeávdnasiid oamastanvuoigatvuođaášši fertet árvvoštallot hálddašannjuolggadusaid ektui mat mearridit mo dákteriggeávdnasat galget vurkkoduvvot, dáid njuolggadusaid rievdadandárbbu ektui ja dan saji ektui mii sámi orgánain galggašii leat dán hálddašeamis. Njuolggadusa mii gieldá luovos kulturmuittuid billisteamis ferte dulkot gáržžet, ja dat mearkkaša ahte dieđalaš iskkademiide dahje vurkkodemiide eará sajis go Oslo universitehtas eai guoskka kulturmuitolága § 13 vuosttaš lađđasa mearrádusat.</p>
<p>Sámediggi doarju árvalusa konklušuvnna go dáhttu anatomalaš instituhta dákteriggeávdnasiid vuđolaččat revideret. Sámediggi oaidná dán viiddis bargun maid ferte fargga álggahit.</p>
<list><p type="listitem">Mearkkašupmi 1, NSR:a sámediggejoavkku Ole Henrik Magga:</p>
</list><p>Sámi dákterikkiid geavaheapmi, mat leat Oslo Universitehta Anatomálaš instituhtas, nu mo čilgenlávdegoddi lea evttohan, šaddá historjjálaš čoavddus jos lávdegotti evttohus dohkkehuvvo ja dat loahpaha guhkes ja losses áigodaga min álbmoga historjjás. Dát áigodat lea leamaš oassin máilmmiviidosaš duolbmanpolitihkas eamiálbmogiid ja eará rašis joavkkuid vuostá. NSR:a Sámediggejoavku háliida dovddahit duhtavašvuođa dan vuohkái mo Oslo Universitehtta lea gieđahallan dán ášši ja earenoamážit rektor Lucy Smith bargguin. NSR:a sámediggejoavku atná maid ilolažžan dan áddejumi maid gulaskuddanorgánat leat čájehan dákkár áššis mii ollugiin boktá bahča dovdduid.</p>
<p>Muhto mii imaštallat gal dan vuostálastima ja ákkastallama maid muhtun ásahusat leat ovddidan, nu go omd. Romssa Museá mii maid vuostálastá ahte dákterikkit hávdáduvvošedje. Velá healludeaddji lea Birasdepartemeantta oalle hejošteaddji oaidnu mii orru čájeheame ahte sii vigget gilvit eahpádusa dan hárrái máhttá go Sámediggi gieđahallat dávttiid jos dat sirdojuvvoše eret Anatomalaš instituhtas.</p>
<p>NSR:a sámediggejoavku luohttá galle Oslo Universitehttii, muhto muhtun bargit Anatomalaš instituhtas leat čájehan váilevaš áddejumi jápmán olbmuid bázahusaid hárrái, ea.ea. go lea geahččaladdojuvvon liikkaiguin nu ahte dat leat luitojuvvon gahččat ja dat lea dahkkon čielga dohkkeheami haga Anatomalaš instituhtas ja eará orgánain mat galget meannudit dákkáraš ehtálaš gažaldagaid. Dan dihte lea nana ágga bivdit Oslo Universitehta akademalaš kollegiija čávget ja muittuhit iežaset bargiide ahte sii berrejit doallat gutnis sihke ealli ja jápmán olbmuid gieđahaladettiineaset jápmán olbmuid bázahusaid.</p>
<p>NSR:a Sámediggejoavku doalaha alccesis vuoigatvuođa váldit dán ášši ođđasit árvvoštallamii jos Anatomalaš instituhtta ii deavdde daid vuordámušaid mat mis leat ággan bidjat buohkaide geat galget fuolahit jábmiid bázahusaid ja jos dákterikkit geavahuvvojit boastut.</p>
<list><p type="listitem">III.	Jienasteapmi</p>
</list><p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Ragnhild Nystad, áššejođiheaddji</p>
<p>2.</p>
<p>Ole Henrik Magga</p>
<p>3.</p>
<p>Ragnhild Nystad</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>Sámediggi dáhttu álggos rámidit lávdegotti man bargun lei árvvoštallat Oslo universitehta anatomalaš instituhta dákteriggeávdnasiid geavaheami ja hálddašeami njuolggadusaid, vuđolaš ja buori árvalusa ovddas. Dasto dáhttu Sámediggi giitit Oslo universitehta go lea gieđahallan dán ášši jođánit ja dakkár vuogi mielde mii addá luohttámuša.</p>
<p>Árvalus njuolggadusevttohusaiguin anatomalaš instituhta dákteriggeávdnasiid geavaheami ja hálddašeami hárrái lea bures guorahallon, ja das leat čielga, geavahahtti ja bures áddehahtti njuolggadusat.</p>
<p>Sámediggi doarju ovttajienalaš árvalusa evttohuvvon njuolggadusaiguin anatomalaš instituhta dákteriggeávdnasiid geavaheami ja hálddašeami hárrái, ja bivdá Oslo universitehta akademihkalaš kollegiija mearridit dáid almmá stuorra rievdadusaid haga. Sámediggi atná diehttelassan ahte akademihkalaš kollegiija dáhttu deattuhit bargiidasas ahte galget láhttet árvalusa mielde ja gudničájehemiin sápmelaččaide geat leat jápmán ja sápmelaččaide geat leat eallimin.</p>
<p>Sámedikki mielas lea lunddolaš go vuođđuduvvon lávdegoddi vuosttažettiin lea bargan čoakkádusa sámi dákteriggeávdnasiiguin. Lávdegotti bargu sáhtášii maid leat buorre vuođđun ja guoskat čoahkkadusa eará dákteriggeávdnasiidda. Danne livččii Sámedikki mielas lunddolaš go njuolggadusat guoskkašedje maiddái eará dákteriggeávdnasiidda. Museálaš ja kuratiivvalaš beliid dain ávdnasiin mat eai leat sámi, sáhtášii gieđahallat ja meannudit coakkádusa evttohuvvon reviderema oktavuođas. Sámedikki mielas dattetge livččii buorre go ásahuvvošii lávdegoddi man bargun lea čoakkádusa hálddašeami ja kuraterema kvalitehta sihkkarastit ja bearráigeahččat. Dát sáhtášii sihke nannet luohttámuša ávdnasiid gieđahallamii ja vejolašvuođa boahtteáiggis vurkkodit dákteriggeávdnasiid anatomalaš instituhtas. Danne áigu Sámediggi dáhttut Oslo universitehta árvvoštallat livččii go dákkár ortnet ávkkálaš.</p>
<p>Sámedikki mielas árvalusas leat áššáiguoski ja čielga ákkat go dáhttu Sámediggái guovddáš ráđđenvuoigatvuođa čoakkádusa sámi oasis. Sámediggi dáhttu deattuhit man deatalaš lea ahte Sámediggi sámi álbmoga ovddasteaddji orgánan, loahpalaččat beassá ráđđet sápmelaččaid máttuid bázahasaid.</p>
<p>Sámediggái lea deatalaš deattuhit ahte vejolaš gáibádusat vurkkodeami hárrái eará sajis go anatomalaš instituhtas, dieđusge šaddá árvvoštallojuvvot dan ektui mo sámi dákteriggeávdnasiid gieđahallan áiggis áigái lea ja sáhtášii leat. Gažaldat saddá maid árvvoštallojuvvot dieđalaš dutkanberoštumiid ektui, ja nu maiddái historjjálaš, oskkolaš, kultuvrralaš ja etihkalaš beroštumiid ektui. Dat mearkkaša ahte Sámedikkis lea alddis lea dahje áigu alcces čatnat dan fágalaš gelbbolašvuođa maid dárbbaša dákkár vejolaš árvvoštallamiin.</p>
<p>Sámedikki mielas leat «sámi dákteriggeávdnasat» doarvái čielgasit definerejuvvon evttohuvvon njuolggadusain. Definišuvnna geavaheamis olbmos dieđusge ferte leat máhttu sámi duogáža, historjjá ja kultuvrra birra. Dán máhtu ferte geavahit go olles dákteriggečoakkádus reviderejuvvo, ja go sámi dákteriggeávdnasat galget sirrejuvvot eará ávdnasiin.</p>
<p>Sámedikki mielas lea lávdegotti árvvoštallan sámi dákteriggeávdnasiid oktavuođas bures čilgejuvvon kulturmuitolága ektui. Luovos kulturmuittuid suodjala oamastanvuoigatvuohta ja njuolggadus mii gieldá dáid billisteamis (gč. kulturmuitolága §§ 12-13). Sámediggi doarju lávdegotti árvvoštallama go lohká sámi dákteriggeávdnasiid oamastanvuoigatvuođaášši fertet árvvoštallot hálddašannjuolggadusaid ektui mat mearridit mo dákteriggeávdnasat galget vurkkoduvvot, dáid njuolggadusaid rievdadandárbbu ektui ja dan saji ektui mii sámi orgánain galggašii leat dán hálddašeamis. Njuolggadusa mii gieldá luovos kulturmuittuid billisteamis ferte dulkot gáržžet, ja dat mearkkaša ahte dieđalaš iskkademiide dahje vurkkodemiide eará sajis go Oslo universitehtas eai guoskka kulturmuitolága § 13 vuosttaš lađđasa mearrádusat.</p>
<p>Sámediggi doarju árvalusa konklušuvnna go dáhttu anatomalaš instituhta dákteriggeávdnasiid vuđolaččat revideret. Sámediggi oaidná dán viiddis bargun maid ferte fargga álggahit.</p>
<p>Ášši meannudeapmi loahpahuvvui guovvamánu 25. b. dii. 15.35.</p>
<list><p type="listitem">Ášši 12/99	Sámedikki ekonomiijainstruksa</p>
</list><p>Ášši meannudeapmi álggahuvvui guovvamánu 25. b. dii. 15.35.</p>
<list><p type="listitem">I.	Áššebáhpirat</p>
</list><list><p type="listitem">Stáhta ekonomiijanjuolggadusat ja stáhta ekonomiijahálddašeami doaibmi gáibádusat (R-0564 B)</p>
<p type="listitem">ekonomiijanjuolggadusaid doaibmaviidodat stáhtalaš ásahusaid ektui maidda ii guoskka bruttobušeterenprinsihppa - Finansdepartemeantta 10.12.98 johtočála R-11/98</p>
<p type="listitem">GGD 04.01.99 reive - 1999 stáhtabušeahtta - juolludus Sámediggái</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p>Sámediggi mearrida ja bidjá doaibmat 1999 njukčamánu 1. b. rájes: </p>
<p>SÁMEDIKKI EKONOMIIJAHÁLDDAŠEAMI INSTRUKSA </p>
<p type="listitem">1 	Álgu</p>
<list><p type="listitem">1.0  Sámedikki organiseren</p>
</list><p>Dán instruksa galgá atnit Sámedikki ekonomiijahálddašeami siskkáldas doaimma instruksan, mas maiddái Sámedikki vuollásaš ráđiid stivren lea mielde (gohčoduvvojit doaibmaovttadahkan). Sámedikkis leat otne čuovvovaš doaibmaovttadagat:</p>
<list><p type="listitem">Sámi kulturmuitoráđđi man váldokantuvra lea Unjárgga gielddas</p>
<p type="listitem">Sámi kulturráđđi man hálddahus lea Divttasvuona gielddas</p>
<p type="listitem">Sámi ealáhusráđđi man hálddahus lea ovttas Sámedikki váldohálddahusain</p>
<p type="listitem">Sámi giellaráđđi man hálddahus lea Guovdageainnu suohkanis</p>
</list><list><p type="listitem">1.1	Instruksa earenoamášvuođat</p>
</list><p>Sámedikki ekonomiijahálddašeapmi galgá čuovvut ekonomiijanjuolggadusaid (oaniduvvon e.n.) ja Finansdepartemeantta doaibmi gáibádusaid (oaniduvvon d.g.) lasáhusaiguin/čilgehusaiguin maid dát instruksa mearrida.</p>
<p>Ekonomiijanjuolggadusaid mearrádusat ja doaibmi gáibádusat eai leat mielde dán instruksas danne go instruksa lea ekonomiijanjuolggadusaid § 2.2 olis ráhkaduvvon lassin daidda čállosiidda. Go dán instruksa geavaha, de ferte álo maiddái vuođđun atnit dan čuoggá doaibmi gáibádusain masa čujuhuvvo. Jos ekonomiijanjuolggadusaid sániid sisdoalus lea mearkkašupmi, dahje jos doaibmi gáibádusat eai guoskkat dán njuolggadusmearrádusa, de lea maid ekonomiijanjuolggadusain čujuhuvvon dán paragrafii.</p>
<p>Gielda- ja guovlludepartemeanta mearrida sierra instruksas Sámedikki ekonomiijahálddašeami birra mo galgá reguleret departemeantta (ráđđehusa) ja Sámedikki, álbmotválljen orgánan, gaskasaš ovddasvástádusjuogadeami bušeahtta- ja ekonomiijahálddašeami áššiin.</p>
<p>Dát instruksa galgá mearridit Sámedikki siskkáldas ekonomiijahálddašeami válde-, bargo- ja ovddasvástádusjuogadeami.</p>
<p type="listitem">1.2	Válde-, bargo- ja ovddasvástádusjuogadeami váldobealit, gč. d.g. čuo. 2-0</p>
<list><p type="listitem">1.2.1	Sámediggi</p>
</list><p>Sámedikkis lea álbmotválljen orgánan, bajimuš ovddasvástádus iežas ekonomiijahálddašeamis, ja galgá vástidit juolludeaddji eiseválddiide ekonomálaš resurssaid ovddas maid diggi beassá ráđđet.</p>
<p>Sámediggi juogada jahkásaččat ruđaid iešguđetlágan doaibmasurggiide, ja dáinna mearrádusain sáhttá Sámediggi bidjat eavttuid dasa mo ruđat galget disponerejuvvot doaibmabijuide ja doaibmagoluid dađistaga máksimii.</p>
<p>Sámedikki vuođđonjuolggadusaid § 5-1 mielde lea Sámedikki presideanta doaimma jođiheaddji. Doaimma jođiheaddji galgá:</p>
<list><p type="listitem">bearráigeahččat ahte Sámedikki ollislaš doaibma jođihuvvo mearrádusaid ja eavttuid mielde maid Sámediggi áiggis áigái mearrida</p>
<p type="listitem">bargat dan ala ahte Sámedikki mearrádusat čađahuvvojit</p>
<p type="listitem">dárkkistit juolludusfápmudusaid ja Sámedikki juolludusmearrádusa mielde juolludit ruđaid doaibmaovttadagaide</p>
<p type="listitem">dárkkistit ahte ekonomálaš rámmat maid Sámediggi mearrida, čuvvojuvvojit</p>
</list><list><p type="listitem">1.2.2	Sámedikki váldohálddahus</p>
</list><p>Sámedikki direktøras lea ovddasvástádus ovttastahttit Sámedikki ekonomiijahálddašeami. Dása gullá ea.ea.:</p>
<list><p type="listitem">ovttastahttit Sámedikki bušeahttaevttohusa ráhkadeami</p>
<p type="listitem">ovttastahttit gulahallama Gielda- ja guovludepartemeanttain, eará fágadepartemeanttaiguin ja Riikarevišuvnnain</p>
<p type="listitem">ovddasvástádus Sámedikki ekonomiijavuogádagas, gč. 3.3 vuolábealde</p>
<p type="listitem">ovddasvástádus dárkkistit ahte buot doaibmaovttadagain leat dohkálaš rehketdoallovuogádagat (oktan veahkkevuogádagaid man duohken ekonomiijavuogádat lea)</p>
<p type="listitem">geahččat bearrái ahte gávdnojit dohkálaš njuolggadusat iešguđet doarjja- ja  dáhkádusortnegiiddda</p>
</list><list><p type="listitem">1.2.3	Sámedikki doaibmaovttadagat</p>
</list><p>Doaibmaovttadagain lea ovddasvástádus daid bušeahttakapihttaliid ja -poasttaid ekonomiijahálddašeamis mat dáidda gullet, sihke olggosgollo- ja sisaboahtopoasttain. Dat mearkkaša ea.ea. ahte lea ovddasvástádus fuolahit:</p>
<list><p type="listitem">ahte ráhkaduvvojit realistalaš bušeahttaevttohusat juohke kapihttalii/postii</p>
<p type="listitem">ahte ráhkaduvvojit siskkáldasbušeahtat (disponerenplánat), ja ahte disponeremat mat dagahit ahte stáhta čadno, registrerejuvvojit, gč. čuo. 3.4  ja 4.2 vuolábealde</p>
<p type="listitem">ahte doarjjaortnegat hálddašuvvojit njuolggadusaid mielde, gč. ea.ea. e.n. §§ 11-1, 12-1 ja 13-1 (mat čilgejit doarjjahálddašeami váldobeliid)</p>
<p type="listitem">ahte ráhkaduvvojit jeavddalaš dárkkistan- ja čuovvulanraporttat</p>
<p type="listitem">ahte vejolaš stuorábuš spiehkastagat juolludeami ektui dallánaga dieđihuvvojit Sámedikki presidentii váldohálddahusa bokte</p>
</list><list><p type="listitem">1.3	Njuolggadusaid ráhkadeapmi</p>
</list><p>Sámediggi ferte go lea dárbbašlaš, ráhkadit dárkilis čálalaš njuolggadusaid ekonomiijahálddašeapmái, mas maiddái rutiinnat čilgejuvvojit. Iešguđet doaibmaovttadagat ráhkadit lassimearrádusaid ja čilgehusaid go lea dárbu. Juohke doaibmaovttadat ferte čálalaččat mearridit nama mielde geas lea ovddasvástádus iešguđet bargguin/rutiinnain. Doaibmaovttadaga njuolggadusaid galgá váldohálddahus dohkkehit.</p>
<list><p type="listitem">1.4	Áššemeannudannjuolggadusat</p>
</list><p>Ekonomálaš-hálddahuslaš áššiin galgá buot mearrádusaid čálalaččat duođaštit. Jos njálmmálaš čielggadeapmi lea dárbbašlaš áiggi dihte, de galgá čálalaš duođaštus dasttánaga čuovvut. Mearrádusevttohusas galgá leat áššečilgehus mas eavttut ja meroštanvuođđu leat nu bures čilgejuvvon ahte son gii galgá mearridit, maŋŋá sáhttá dárkkistit daid.</p>
<p type="listitem">2  	Siskkáldas ekonomiijahálddašeapmi, raporteren ja dárkkisteapmi</p>
<list><p type="listitem">2.0	Váldi ja ovddasvástádus</p>
</list><p>Doaibmajođiheaddjis lea juolludusreivviid, lágaid ja njuolggadusaid rámmaid siskkobealde, váldi bidjat johtui dárbbašlaš doaimmaid iežas ovddasvástádussuorggi siskkobealde.</p>
<p>Lea doaibmajođiheaddji ovddasvástádus fuolahit ahte Sámedikki ekonomiijahálddašeapmi doaibmá gustovaš lágaid, njuolggadusaid ja instruksaid mielde. Dása gullá maid mihttomeriid ja boađusgáibádusaid čuovvoleapmi mat juolludusreivves leat namuhuvvon.</p>
<p type="listitem">2.1	Stivrenčállosat</p>
<list><p type="listitem">2.1.1	Juolludusreive ja disponerenčálus, d.g. čuo. 1-1.2, e.n. § 6, 7, 8 ja 9</p>
</list><p>Sámedikki jahkásaš stivrema vuođđun galget leat iešguđet departemeanttaid juolludusreivviid gáibádusat, vejolaš čujuhusaiguin eará čállosiidda.</p>
<p>Doaibmajođiheaddji delegere bušeahttadisponerenválddi iežas doaibmaovttadagaide disponerenčállosiin masa lea bidjan mihttomeriid ja boađusgáibádusaid.</p>
<p>Iešguđet doaibmaovttadagaid disponerenčálus galgá:</p>
<list><p type="listitem">mearridit juolludusa juhkkojuvvon kapihttaliidda, poasttaide, vejolaš vuolitpoasttaide ja vejolaš prošeavttaide, ja eará spesifiseremiid</p>
<p type="listitem">čujuhit makkár ovddasvástádus ja váldi čuovvu bušeahttadisponerenválddi</p>
<p type="listitem">instrueret mo rivttes láhkai galggašii gieđahallat vejolaš diŋgon- ja lohpádusfápmudusaid, gč. e.n. § 9</p>
<p type="listitem">doarjjajuolludemiin čujuhit bajit dási boađusgáibádusaide maid doaibmaovttadat iešguđet áššesurggiin galgá atnit vuođđun iežas doaibmaplánas, ja čujuhit ahte lea ovddasvástádus joksat namuhuvvon bohtosiid</p>
<p type="listitem">čilget ulbmiliid ja čuovvulaneavttuid man mielde doaibmaovttadat galgá disponeret/olggosmáksit, ja mearridit čielga geatnegasvuođaid ea.ea. juolludeami, olggosmáksima, čuovvuleami, dárkkisteami ja evaluerema birra, gč. e.n. §§ 6.2 ja 7.2</p>
<p type="listitem">mearridit makkár raporttat goas galget buktojuvvot váldohálddahussii</p>
</list><p>Jos juolluduvvojit lassiruđat, de galgá čállojuvvot lassi disponerenčálus.</p>
<list><p type="listitem">2.1.2	Doaibmaplána, d.g. 2-1.2, e.n. § 3.4</p>
</list><p>Sámedikki politihkalaš doaibma (dievasčoahkkin ja sámediggeráđđi) ii dárbbaš ráhkadit jahkásaš doaibmaplánaid. Sámediggeplána, mii ráhkaduvvo juohke njealját jagi, ja jahkásaš áigodagaide juhkkojuvvon bušeahtat leat Sámedikki politihkalaš doaimma rámman.</p>
<p>Juohke doaibmaovttadat ráhkada doaibmaplána juohke kaleandarjahkái. Gustovaš sámediggeplána ja Sámedikki čujuheaddji mearrádusat leat vuođđun doaibmabijuide maid doaibmaovttadagat doaibmaplánas prioriterejit iežaset fágasurggiid siskkobealde.</p>
<list><p type="listitem">2.1.3 	Siskkáldasbušeahtta, d.g. 4-6, e.n. §§ 3.4 ja 21.2</p>
</list><p>Doaibmaplána oktavuođas, gč. 2.1.2 bajábealde, galgá ráhkaduvvot siskkáldas bušeahtta (disponerenplána) man vuođul dađistaga beassá geavaheami dárkkistit. Juohke doaibmaovttadat galgá mearriduvvon áigái juohkit juolluduvvon juolludusaid vuolitpoasttaide/vejolaš vuolitvuolitpoasttaide, doaibmabijuide ja áigodagaide (juhkkojuvvon olles jahkái) siskkáldasrehketdoalu kontoplánaid mielde. Váldohálddahus dárkkista ahte siskkáldasbušeahta spesifiseren dahkkojuvvo.</p>
<p>Vejolaš sisaboahtojuolludeamit biddjojuvvojit seamma láhkai siskkáldasbušehttii.</p>
<p type="listitem">2.3 	Olggosgolločállosiid gieđahallan</p>
<list><p type="listitem">2.3.1  Bálká- ja bargiidgolut, d.g. kap. 8</p>
</list><p>Direktøra galgá fuolahit ahte Sámedikkis lea EDB:ii čadnon vuogádat mii deavdá d.g. kap. 8 gáibádusaid. Direktøra galgá dasto mearridit njuolggadusaid ja rutiinnaid mat konkretiserejit mo d.g. kap. 8 gáibádusaid galgá čađahit, dás maiddái:</p>
<list><p type="listitem">registreret bissovaš dieđuid buot bargiid birra ja dieđuid rievdamiid</p>
<p type="listitem">rievdavaš dieđuid registrerema birra</p>
<p type="listitem">bálkká, geassima ja vejolaš divvadiid meroštallama birra</p>
<p type="listitem">meroštallanbohtosa dárkkisteami ja attesterema birra</p>
<p type="listitem">juohke olggosmáksima boađusmeroštallama mávssiheami ja reskontrofievrrideami birra</p>
<p type="listitem">dieđáhusaid dárkkisteami birra</p>
</list><p>Finnmárkku vearrofálddi, rehketdoalloguovddážin, ja Sámedikki gaskasaš bargojuogadeapmi galgá regulerejuvvot sierra šiehtadusas, gč. d.g. čuo. 4-6. </p>
<p>2.3.2 Gálvvuid ja bálvalusaid oastin, d.g. kap. 9 </p>
<p>Direktøra galgá mearridit njuolggadusaid ja rutiinnaid mat konkretiserejit mo d.g. kap. 9 galgá čađahuvvot Sámedikkis, dás maiddái:</p>
<list><p type="listitem">bušeahttadisponerenválddálaš bálvváid supmis ráđđjejuvvon diŋgunvuoigatvuođa delegerema birra</p>
<p type="listitem">vuostáiváldojuvvon gálvvuid ja bálvalusaid dárkkisteami birra</p>
<p type="listitem">buvttarehkegiid boahtinregistrerema birra reskontrui</p>
<p type="listitem">attesterema birra, gč. d.g. čuo. 2-4 .</p>
<p type="listitem">mávssiheami ja reskontrofievrrideami birra, gč. čuo. 2.4 vuolábealde</p>
</list><list><p type="listitem">2.4  	Olggosmáksimiid mávssiheapmi ja reskontrofievrrideapmi, d.g. čuo. 2-4 ja 4-2.4, e.n. §16</p>
</list><p>Juohke okta Sámedikki olggosmáksin galgá mávssihuvvot d.g. čuo. 2-4 mielde.</p>
<p>Direktøra sáhttá sierra čállosiin delegeret mávssihanválddi bálvái geas doaibmaovttadaga jođiheaddjin lea bušeahttadisponerenváldi. Direktøra sáhttá maid ieš delegeret mávssihanválddi Sámedikki ekonomiijaovttadaga ovttaskas bálvváide. Buot delegerenmearrádusat galget dahkkot čálalaččat e.n. § 16 ja d.g. čuo. 2-4 njuolggadusaid mielde, gč. maiddái ekonomiijanjuolggadusaid § 8 mearkkašumiid. Revišuvdnii galgá kopiija buot delegerenmearrádusain.</p>
<p>Direktøras lea ovddasvástádus fuolahit ahte ođasmahttojuvvon čálus mii čájeha geain lea mávssihanváldi ja dáid bálvváid vuolláičála álelassii gávdno Sámedikki ekonomiijaovttadagas. Sámedikki ekonomiijaovttadat galgá dallánaga sáddet rievdadusdieđáhusa Riikarevišuvdnii go váldedelegeren rievdaduvvo.</p>
<p>Direktøra rehkegiid galgá attesteret ja mávssihit son Sámedikki ekonomiijaovttadagas gii lea ožžon mávssihanválddi.</p>
<p>Bálkákopiijaid ja buvttarehkegiid reskontrofievrrideapmi galgá dahkkot d.g. čuo. 4-2.4 ja</p>
<p>4-2.5 mielde</p>
<list><p type="listitem">2.5 	Máksingaskkusteapmi ja rehketdoallofievrrideapmi, d.g. kap. 5, e.n. § 17</p>
</list><p>Direktøra vállje kontofievrrideaddji ja jearrá Gielda- ja guovludepartemeantta bokte oažžut máksinkontu Norges Bank:ii Finansdepartemeantta rámmašiehtadusa, konsernkontoortnega šiehtadusaid ja njuolggadusaid mielde buot rehketdoallofievrrideddjiide geat raporterejit Finansdepartementii. Direktøra galgá čálačaččat mearridit geat kontofievrrideaddji lusa besset ásahit bargokontuid.</p>
<p>Sámedikki ekonomiijaovttadat (ja iešguđet doaibmaovttadagaid vejolaš vástideaddji ovttadat) galgá mearridit kontofievrrideaddji máksinbarggu, mii dasto gieđahallojuvvo d.g. kap. 5 mielde. Barggu galgá:</p>
<list><p type="listitem">fiili bidjat ja linjáin sáddet</p>
<p type="listitem">gokčasiin várjalit rievdadusaid vuostá</p>
<p type="listitem">kontofievrrideaddji dárkkistit ja dasto elektruvnnalaš hámis dieđihit ruovttoluotta lea go bargu dohkkehuvvon, ja bidjat dohkkehuvvon bargguid vuordinregisterii</p>
</list><p>Sámediggi ferte dárkkistit lea go vuostáiváldinmáhcahus riekta barggu ektui mii lea sáddejuvvon, ja jos lea riekta, de elektruvnalaččat dohkkehit máksinbarggu, gč. d.g. čuo. 5-2.7 ja 5-2.8.</p>
<p>Direktøra galgá čálalaččat mearridit geas lea váldi dohkkehit máksinbargguid. Dán dieđiha kontofievrrideaddjái. Direktøra galgá fuolahit ahte ođasmahttojuvvon čálus mii čájeha geain lea dohkkehanváldi álelassii gávdno Sámedikki ekonomiijaovttadagas. Go direktøra dahká rievdadusaid máksinbargguid dohkkehanválddi oktavuođas, de galgá bálvá gii lea ožžon válddi dan dahkat, dieđihit dán kontofievrrideaddjái. Seamma guoská maid váldái bargokontuid ásaheami oktavuođas.</p>
<p>Loahpalaš rehketdoallofievrrideapmi dahkko rehkenastinmáhcahusa vuođul maid oažžu kontofievrrideaddjis maŋŋá go máksintransakšuvnnat leat dahkkon, gč. d.g. čuo. 4-2.4, 4-2.5 ja 5-2.10.</p>
<p>2.6 Sisaboađut, d.g. kap. 7 </p>
<p>Direktøra mearrida njuolggadusaid ja rutiinnaid mat konkrehtiserejit mo Sámedikkis galgá čađahit d.g. kap. 7 dietnasiid birra.</p>
<p>Sisamáksin galgá dáhpáhuvvat kontofievrrideaddji bokte, gč. čuo. 2.5 bajábealde, ja dárkkistuvvot ja rehketdollui fievrriduvvot reskontrui ja váldogirjái d.g. čuo . 4-2.4, 4-2.5, 5-1. 5-3 ja 5-4 mielde.</p>
<p>3. Rehketdoallofievrrideapmi ja raporteren </p>
<p>3.1 Rehketdoallofievrrideapmi ja ekonomiijavuogádat, d.g. kap. 4, e.n. §§ 14 ja 15 </p>
<p>Lea direktøra ovddasvástádus fuolahit ahte Sámedikkis lea ekonomiijavuogádat mii duhtada doaibmi gáibádusaid ja stáhta oppalaš gáibádusspesifiserema. Go áigumuššan lea geavahišgoahtit ođđa vuogádagaid dahje mealgadii rievdadit vuogádagaid mat leat, de galgá dieđihit dan Riikarevišuvdnii, gč. e.n. § 15.2. Gielda- ja guovludepartementii galgá dieđihit juo árrat plánemis.</p>
<p>Direktøras lea iešheanalis ovddasvástádus doaimma rehketdoallofievrrideamis, gč. e.n. § 14.1, ja galgá mearridit njuolggadusaid ja rutiinnaid mat fuolahit ahte dát dáhpáhuvvá dohkálaš vuogi mielde.</p>
<p>Sámediggi geavaha vearrofálddi rehketdoalloguovddážin, ja bargu lea regulerejuvvon sierra šiehtadusas.</p>
<p>3.2 Rehketdoalloávdnasiid ja rehketdoalloduo đaštusaid arkiveren </p>
<p>Buot kopiijaid, sihke bálkkáin, oastimiin ja doarjagiin, ja eará rehketdoalloávdnasiid, masa gullá ekonomiijavuogádaga váldo čilgen, galget arkiverejuvvot unnimusat 10 jagi dahje agi beaivái, gč. d.g. čuo. 6-3 ja 6-4. Galgá mearriduvvot gii galgá fuolahit arkiverema ja ahte vuorkun dáhpáhuvvá dohkálaš vuogi mielde.</p>
<p>3.3 Raporteren guovddáš stáhtarehketdollui, d.g. č uo. 4-3 </p>
<p>Direktøras lea ovddasvástádus d.g. čuo. 4-3 mielde raporteret guovddáš stáhtarehketdollui, rivttes rehketdoallosupmiiguin kontántaprinsihpa mielde kapihttalis/poasttas/vuolitpoasttas ja dássedeaddoposteremiin, ja dáid raporttaid dárbbašlaš dárkkistemiin ja loguid iskamiin, gč. d.g. kap. 6.</p>
<p>3.4 Siskkáldasrehketdoallu, d.g. č uo. 2-3 ja kap. 4 ja 5, ø.r. § 18 </p>
<p>Direktøra galgá fuolahit ahte siskkáldasrehketdollui mearriduvvo kontoplána dárbbašlaš čilgehusaiguin, gč. d.g. čuo. 4-2.1.</p>
<p>Kontoplána ráhkaduvvo nu ahte earret ovdalis namuhuvvon raporterema guovddáš stáhtarehketdollui, sáhttet ráhkaduvvot raporttat mat leat heivehuvvon doaimma mihttomearre- ja boađusstivrenvuogádahkii:</p>
<list><p type="listitem">direktøra dárbbu doaimmahit beaktilis stivrema</p>
<p type="listitem">juolludusreivviid raporterengáibádusat</p>
</list><list><p type="listitem">3.5 	Jahkeraporta ja áigodatraporttat departemeanttaide, d.g. čuo. 1-3.2 ja 1-3.3, e.n. §  11</p>
</list><p>Sámediggi galgá sáddet sisa jahkeraporttaid sisdoaluin mii lea namuhuvvon d.g. čuo. 1-3.2 ja áigodatraporttaid daidda áigemeriide mat juolludusreivviin leat mearriduvvon.</p>
<p type="listitem">4.	  Dárkkisteapmi ja boađusčuovvuleapmi</p>
<list><p type="listitem">4.1 	Boađusčuovvuleapmi, d.g. čuo. 2-5, e.n. § 3.4</p>
</list><p>Sámedikkis lea ovddasvástádus ollašuhttit boađusgáibádusaid mat juolludusreivves leat mearriduvvon, ja raporttaid áigodatraporttaid ja jahkeraporttaid bohtosiid birra.</p>
<p>Sámedikki presideanttas lea, doaimma jođiheaddjin, ovddasvástádus ollašuhttit boađusgáibádusaid maid Sámediggi lea mearridan bušeahttamearrádusastis, ja galgá fuolahit ahte siskkáldas disponerenčállosiidda biddjojuvvojit vástideaddji gáibádusat, gč. čuo. 2.1.1 ovddabealde. Direktøra galgá viežžat dárbbašlaš raporttaid ja dáin ráhkadit buohtastahttimiid doaimma jođiheddjiide.</p>
<list><p type="listitem">4.2	Siskkáldas ekonomiijadárkkisteapmi Sámedikkis, d.g. čuo. 2-6, e.n. § 21</p>
</list><p>Lea direktøra ovddasvástádus fuolahit ahte Sámedikkis leat beaktilis ja ávkkálaš stivrenvuogádagat ja rutiinnat maid oassin maiddái lea dohkálaš ekonomiijadárkkisteapmi, ja ahte dát doaibmá nu go lei jurddašuvvon, gč. d.f. čuo. 2-6 og 4-6, ja dárkkistanmearrádus kapihttaliin 5-10, masa gullá loguid iskan. Rehketdoalu galgá beaivválaččat dárkkistit, ja buot báŋkokontuid ja gieđahallankontuid loguid galgá dađistaga dárkkistit, gč. e.n. § 21.5, gullevaš mearkkašumiiguin.</p>
<p>Direktøra galgá mearridit njuolggadusaid ja rutiinnaid mat sihkkarastet ahte buot ovttadagat mat leat ožžon bušeahttadisponerenválddi, fuolahit ahte:</p>
<list><p type="listitem">geavaheapmi sin ovddasvástádussuorggis soahpá siskkáldasbušeahta eavttuide</p>
<p type="listitem">lohpádusaide mat leat dahkkon (masa gullet geassin-/posterenfápmudusat) gávdno ruhta báhcán juolludusain ovttaskas kontuin</p>
<p type="listitem">eai báze stuorra geavatkeahtes supmit ge go termiidna lea nohkan</p>
</list><list><p type="listitem">5.	Opmodaga hálddašeapmi, d.g. čuo. 2-7, e.n. § 24</p>
</list><p>Direktøras lea ovddasvástádus fuolahit ahte ásahuvvojit dohkálaš rutiinnat ja vuogádagat Sámedikki opmodaga hálddašeapmái. Doaibmabiergasat main lea bistevaš árvu, galget fievrriduvvot listui. Muđui leat njuolggadusat kassašuvnna ja vuovdima birra mearriduvvon stáhta háhkandoaimmaid jna. njuolgggadusain.</p>
<list><p type="listitem">III.	Jienasteapmi</p>
</list><p>39 áirasis ledje 39 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Isak Mathis O. Hætta, áššejođiheaddji</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>Sámediggi mearrida ja bidjá doaibmat 1999 njukčamánu 1. b. rájes: </p>
<p>SÁMEDIKKI EKONOMIIJAHÁLDDAŠEAMI INSTRUKSA </p>
<p type="listitem">1 	Álgu</p>
<list><p type="listitem">1.0  Sámedikki organiseren</p>
</list><p>Dán instruksa galgá atnit Sámedikki ekonomiijahálddašeami siskkáldas doaimma instruksan, mas maiddái Sámedikki vuollásaš ráđiid stivren lea mielde (gohčoduvvojit doaibmaovttadahkan). Sámedikkis leat otne čuovvovaš doaibmaovttadagat:</p>
<list><p type="listitem">Sámi kulturmuitoráđđi man váldokantuvra lea Unjárgga gielddas</p>
<p type="listitem">Sámi kulturráđđi man hálddahus lea Divttasvuona gielddas</p>
<p type="listitem">Sámi ealáhusráđđi man hálddahus lea ovttas Sámedikki váldohálddahusain</p>
<p type="listitem">Sámi giellaráđđi man hálddahus lea Guovdageainnu suohkanis</p>
</list><list><p type="listitem">1.1	Instruksa earenoamášvuođat</p>
</list><p>Sámedikki ekonomiijahálddašeapmi galgá čuovvut ekonomiijanjuolggadusaid (oaniduvvon e.n.) ja Finansdepartemeantta doaibmi gáibádusaid (oaniduvvon d.g.) lasáhusaiguin/čilgehusaiguin maid dát instruksa mearrida.</p>
<p>Ekonomiijanjuolggadusaid mearrádusat ja doaibmi gáibádusat eai leat mielde dán instruksas danne go instruksa lea ekonomiijanjuolggadusaid § 2.2 olis ráhkaduvvon lassin daidda čállosiidda. Go dán instruksa geavaha, de ferte álo maiddái vuođđun atnit dan čuoggá doaibmi gáibádusain masa čujuhuvvo. Jos ekonomiijanjuolggadusaid sániid sisdoalus lea mearkkašupmi, dahje jos doaibmi gáibádusat eai guoskkat dán njuolggadusmearrádusa, de lea maid ekonomiijanjuolggadusain čujuhuvvon dán paragrafii.</p>
<p>Gielda- ja guovlludepartemeanta mearrida sierra instruksas Sámedikki ekonomiijahálddašeami birra mo galgá reguleret departemeantta (ráđđehusa) ja Sámedikki, álbmotválljen orgánan, gaskasaš ovddasvástádusjuogadeami bušeahtta- ja ekonomiijahálddašeami áššiin.</p>
<p>Dát instruksa galgá mearridit Sámedikki siskkáldas ekonomiijahálddašeami válde-, bargo- ja ovddasvástádusjuogadeami.</p>
<p type="listitem">1.2	Válde-, bargo- ja ovddasvástádusjuogadeami váldobealit, gč. d.g. čuo. 2-0</p>
<list><p type="listitem">1.2.1	Sámediggi</p>
</list><p>Sámedikkis lea álbmotválljen orgánan, bajimuš ovddasvástádus iežas ekonomiijahálddašeamis, ja galgá vástidit juolludeaddji eiseválddiide ekonomálaš resurssaid ovddas maid diggi beassá ráđđet.</p>
<p>Sámediggi juogada jahkásaččat ruđaid iešguđetlágan doaibmasurggiide, ja dáinna mearrádusain sáhttá Sámediggi bidjat eavttuid dasa mo ruđat galget disponerejuvvot doaibmabijuide ja doaibmagoluid dađistaga máksimii.</p>
<p>Sámedikki vuođđonjuolggadusaid § 5-1 mielde lea Sámedikki presideanta doaimma jođiheaddji. Doaimma jođiheaddji galgá:</p>
<list><p type="listitem">bearráigeahččat ahte Sámedikki ollislaš doaibma jođihuvvo mearrádusaid ja eavttuid mielde maid Sámediggi áiggis áigái mearrida</p>
<p type="listitem">bargat dan ala ahte Sámedikki mearrádusat čađahuvvojit</p>
<p type="listitem">dárkkistit juolludusfápmudusaid ja Sámedikki juolludusmearrádusa mielde juolludit ruđaid doaibmaovttadagaide</p>
<p type="listitem">dárkkistit ahte ekonomálaš rámmat maid Sámediggi mearrida, čuvvojuvvojit</p>
</list><list><p type="listitem">1.2.2	Sámedikki váldohálddahus</p>
</list><p>Sámedikki direktøras lea ovddasvástádus ovttastahttit Sámedikki ekonomiijahálddašeami. Dása gullá ea.ea.:</p>
<list><p type="listitem">ovttastahttit Sámedikki bušeahttaevttohusa ráhkadeami</p>
<p type="listitem">ovttastahttit gulahallama Gielda- ja guovludepartemeanttain, eará fágadepartemeanttaiguin ja Riikarevišuvnnain</p>
<p type="listitem">ovddasvástádus Sámedikki ekonomiijavuogádagas, gč. 3.3 vuolábealde</p>
<p type="listitem">ovddasvástádus dárkkistit ahte buot doaibmaovttadagain leat dohkálaš rehketdoallovuogádagat (oktan veahkkevuogádagaid man duohken ekonomiijavuogádat lea)</p>
<p type="listitem">geahččat bearrái ahte gávdnojit dohkálaš njuolggadusat iešguđet doarjja- ja  dáhkádusortnegiiddda</p>
</list><list><p type="listitem">1.2.3	Sámedikki doaibmaovttadagat</p>
</list><p>Doaibmaovttadagain lea ovddasvástádus daid bušeahttakapihttaliid ja -poasttaid ekonomiijahálddašeamis mat dáidda gullet, sihke olggosgollo- ja sisaboahtopoasttain. Dat mearkkaša ea.ea. ahte lea ovddasvástádus fuolahit:</p>
<list><p type="listitem">ahte ráhkaduvvojit realistalaš bušeahttaevttohusat juohke kapihttalii/postii</p>
<p type="listitem">ahte ráhkaduvvojit siskkáldasbušeahtat (disponerenplánat), ja ahte disponeremat mat dagahit ahte stáhta čadno, registrerejuvvojit, gč. čuo. 3.4  ja 4.2 vuolábealde</p>
<p type="listitem">ahte doarjjaortnegat hálddašuvvojit njuolggadusaid mielde, gč. ea.ea. e.n. §§ 11-1, 12-1 ja 13-1 (mat čilgejit doarjjahálddašeami váldobeliid)</p>
<p type="listitem">ahte ráhkaduvvojit jeavddalaš dárkkistan- ja čuovvulanraporttat</p>
<p type="listitem">ahte vejolaš stuorábuš spiehkastagat juolludeami ektui dallánaga dieđihuvvojit Sámedikki presidentii váldohálddahusa bokte</p>
</list><list><p type="listitem">1.3	Njuolggadusaid ráhkadeapmi</p>
</list><p>Sámediggi ferte go lea dárbbašlaš, ráhkadit dárkilis čálalaš njuolggadusaid ekonomiijahálddašeapmái, mas maiddái rutiinnat čilgejuvvojit. Iešguđet doaibmaovttadagat ráhkadit lassimearrádusaid ja čilgehusaid go lea dárbu. Juohke doaibmaovttadat ferte čálalaččat mearridit nama mielde geas lea ovddasvástádus iešguđet bargguin/rutiinnain. Doaibmaovttadaga njuolggadusaid galgá váldohálddahus dohkkehit.</p>
<list><p type="listitem">1.4	Áššemeannudannjuolggadusat</p>
</list><p>Ekonomálaš-hálddahuslaš áššiin galgá buot mearrádusaid čálalaččat duođaštit. Jos njálmmálaš čielggadeapmi lea dárbbašlaš áiggi dihte, de galgá čálalaš duođaštus dasttánaga čuovvut. Mearrádusevttohusas galgá leat áššečilgehus mas eavttut ja meroštanvuođđu leat nu bures čilgejuvvon ahte son gii galgá mearridit, maŋŋá sáhttá dárkkistit daid.</p>
<p type="listitem">2  	Siskkáldas ekonomiijahálddašeapmi, raporteren ja dárkkisteapmi</p>
<list><p type="listitem">2.0	Váldi ja ovddasvástádus</p>
</list><p>Doaibmajođiheaddjis lea juolludusreivviid, lágaid ja njuolggadusaid rámmaid siskkobealde, váldi bidjat johtui dárbbašlaš doaimmaid iežas ovddasvástádussuorggi siskkobealde.</p>
<p>Lea doaibmajođiheaddji ovddasvástádus fuolahit ahte Sámedikki ekonomiijahálddašeapmi doaibmá gustovaš lágaid, njuolggadusaid ja instruksaid mielde. Dása gullá maid mihttomeriid ja boađusgáibádusaid čuovvoleapmi mat juolludusreivves leat namuhuvvon.</p>
<p type="listitem">2.1	Stivrenčállosat</p>
<list><p type="listitem">2.1.1	Juolludusreive ja disponerenčálus, d.g. čuo. 1-1.2, e.n. § 6, 7, 8 ja 9</p>
</list><p>Sámedikki jahkásaš stivrema vuođđun galget leat iešguđet departemeanttaid juolludusreivviid gáibádusat, vejolaš čujuhusaiguin eará čállosiidda.</p>
<p>Doaibmajođiheaddji delegere bušeahttadisponerenválddi iežas doaibmaovttadagaide disponerenčállosiin masa lea bidjan mihttomeriid ja boađusgáibádusaid.</p>
<p>Iešguđet doaibmaovttadagaid disponerenčálus galgá:</p>
<list><p type="listitem">mearridit juolludusa juhkkojuvvon kapihttaliidda, poasttaide, vejolaš vuolitpoasttaide ja vejolaš prošeavttaide, ja eará spesifiseremiid</p>
<p type="listitem">čujuhit makkár ovddasvástádus ja váldi čuovvu bušeahttadisponerenválddi</p>
<p type="listitem">instrueret mo rivttes láhkai galggašii gieđahallat vejolaš diŋgon- ja lohpádusfápmudusaid, gč. e.n. § 9</p>
<p type="listitem">doarjjajuolludemiin čujuhit bajit dási boađusgáibádusaide maid doaibmaovttadat iešguđet áššesurggiin galgá atnit vuođđun iežas doaibmaplánas, ja čujuhit ahte lea ovddasvástádus joksat namuhuvvon bohtosiid</p>
<p type="listitem">čilget ulbmiliid ja čuovvulaneavttuid man mielde doaibmaovttadat galgá disponeret/olggosmáksit, ja mearridit čielga geatnegasvuođaid ea.ea. juolludeami, olggosmáksima, čuovvuleami, dárkkisteami ja evaluerema birra, gč. e.n. §§ 6.2 ja 7.2</p>
<p type="listitem">mearridit makkár raporttat goas galget buktojuvvot váldohálddahussii</p>
</list><p>Jos juolluduvvojit lassiruđat, de galgá čállojuvvot lassi disponerenčálus.</p>
<list><p type="listitem">2.1.2	Doaibmaplána, d.g. 2-1.2, e.n. § 3.4</p>
</list><p>Sámedikki politihkalaš doaibma (dievasčoahkkin ja sámediggeráđđi) ii dárbbaš ráhkadit jahkásaš doaibmaplánaid. Sámediggeplána, mii ráhkaduvvo juohke njealját jagi, ja jahkásaš áigodagaide juhkkojuvvon bušeahtat leat Sámedikki politihkalaš doaimma rámman.</p>
<p>Juohke doaibmaovttadat ráhkada doaibmaplána juohke kaleandarjahkái. Gustovaš sámediggeplána ja Sámedikki čujuheaddji mearrádusat leat vuođđun doaibmabijuide maid doaibmaovttadagat doaibmaplánas prioriterejit iežaset fágasurggiid siskkobealde.</p>
<list><p type="listitem">2.1.3 	Siskkáldasbušeahtta, d.g. 4-6, e.n. §§ 3.4 ja 21.2</p>
</list><p>Doaibmaplána oktavuođas, gč. 2.1.2 bajábealde, galgá ráhkaduvvot siskkáldas bušeahtta (disponerenplána) man vuođul dađistaga beassá geavaheami dárkkistit. Juohke doaibmaovttadat galgá mearriduvvon áigái juohkit juolluduvvon juolludusaid vuolitpoasttaide/vejolaš vuolitvuolitpoasttaide, doaibmabijuide ja áigodagaide (juhkkojuvvon olles jahkái) siskkáldasrehketdoalu kontoplánaid mielde. Váldohálddahus dárkkista ahte siskkáldasbušeahta spesifiseren dahkkojuvvo.</p>
<p>Vejolaš sisaboahtojuolludeamit biddjojuvvojit seamma láhkai siskkáldasbušehttii.</p>
<p type="listitem">2.3 	Olggosgolločállosiid gieđahallan</p>
<list><p type="listitem">2.3.1  Bálká- ja bargiidgolut, d.g. kap. 8</p>
</list><p>Direktøra galgá fuolahit ahte Sámedikkis lea EDB:ii čadnon vuogádat mii deavdá d.g. kap. 8 gáibádusaid. Direktøra galgá dasto mearridit njuolggadusaid ja rutiinnaid mat konkretiserejit mo d.g. kap. 8 gáibádusaid galgá čađahit, dás maiddái:</p>
<list><p type="listitem">registreret bissovaš dieđuid buot bargiid birra ja dieđuid rievdamiid</p>
<p type="listitem">rievdavaš dieđuid registrerema birra</p>
<p type="listitem">bálkká, geassima ja vejolaš divvadiid meroštallama birra</p>
<p type="listitem">meroštallanbohtosa dárkkisteami ja attesterema birra</p>
<p type="listitem">juohke olggosmáksima boađusmeroštallama mávssiheami ja reskontrofievrrideami birra</p>
<p type="listitem">dieđáhusaid dárkkisteami birra</p>
</list><list><p type="listitem">Finnmárkku vearrofálddi, rehketdoalloguovddážin, ja Sámedikki gaskasaš bargojuogadeapmi galgá regulerejuvvot sierra šiehtadusas, gč. d.g. čuo. 4-6.</p>
<p type="listitem">2.3.2  Gálvvuid ja bálvalusaid oastin, d.g. kap. 9</p>
</list><p>Direktøra galgá mearridit njuolggadusaid ja rutiinnaid mat konkretiserejit mo d.g. kap. 9 galgá čađahuvvot Sámedikkis, dás maiddái:</p>
<list><p type="listitem">bušeahttadisponerenválddálaš bálvváid supmis ráđđjejuvvon diŋgunvuoigatvuođa delegerema birra</p>
<p type="listitem">vuostáiváldojuvvon gálvvuid ja bálvalusaid dárkkisteami birra</p>
<p type="listitem">buvttarehkegiid boahtinregistrerema birra reskontrui</p>
<p type="listitem">attesterema birra, gč. d.g. čuo. 2-4 .</p>
<p type="listitem">mávssiheami ja reskontrofievrrideami birra, gč. čuo. 2.4 vuolábealde</p>
</list><list><p type="listitem">2.4  	Olggosmáksimiid mávssiheapmi ja reskontrofievrrideapmi, d.g. čuo. 2-4 ja 4-2.4, e.n. §16</p>
</list><p>Juohke okta Sámedikki olggosmáksin galgá mávssihuvvot d.g. čuo. 2-4 mielde.</p>
<p>Direktøra sáhttá sierra čállosiin delegeret mávssihanválddi bálvái geas doaibmaovttadaga jođiheaddjin lea bušeahttadisponerenváldi. Direktøra sáhttá maid ieš delegeret mávssihanválddi Sámedikki ekonomiijaovttadaga ovttaskas bálvváide. Buot delegerenmearrádusat galget dahkkot čálalaččat e.n. § 16 ja d.g. čuo. 2-4 njuolggadusaid mielde, gč. maiddái ekonomiijanjuolggadusaid § 8 mearkkašumiid. Revišuvdnii galgá kopiija buot delegerenmearrádusain.</p>
<p>Direktøras lea ovddasvástádus fuolahit ahte ođasmahttojuvvon čálus mii čájeha geain lea mávssihanváldi ja dáid bálvváid vuolláičála álelassii gávdno Sámedikki ekonomiijaovttadagas. Sámedikki ekonomiijaovttadat galgá dallánaga sáddet rievdadusdieđáhusa Riikarevišuvdnii go váldedelegeren rievdaduvvo.</p>
<p>Direktøra rehkegiid galgá attesteret ja mávssihit son Sámedikki ekonomiijaovttadagas gii lea ožžon mávssihanválddi.</p>
<p>Bálkákopiijaid ja buvttarehkegiid reskontrofievrrideapmi galgá dahkkot d.g. čuo. 4-2.4 ja</p>
<p>4-2.5 mielde</p>
<list><p type="listitem">2.5 	Máksingaskkusteapmi ja rehketdoallofievrrideapmi, d.g. kap. 5, e.n. § 17</p>
</list><p>Direktøra vállje kontofievrrideaddji ja jearrá Gielda- ja guovludepartemeantta bokte oažžut máksinkontu Norges Bank:ii Finansdepartemeantta rámmašiehtadusa, konsernkontoortnega šiehtadusaid ja njuolggadusaid mielde buot rehketdoallofievrrideddjiide geat raporterejit Finansdepartementii. Direktøra galgá čálačaččat mearridit geat kontofievrrideaddji lusa besset ásahit bargokontuid.</p>
<p>Sámedikki ekonomiijaovttadat (ja iešguđet doaibmaovttadagaid vejolaš vástideaddji ovttadat) galgá mearridit kontofievrrideaddji máksinbarggu, mii dasto gieđahallojuvvo d.g. kap. 5 mielde. Barggu galgá:</p>
<list><p type="listitem">fiili bidjat ja linjáin sáddet</p>
<p type="listitem">gokčasiin várjalit rievdadusaid vuostá</p>
<p type="listitem">kontofievrrideaddji dárkkistit ja dasto elektruvnnalaš hámis dieđihit ruovttoluotta lea go bargu dohkkehuvvon, ja bidjat dohkkehuvvon bargguid vuordinregisterii</p>
</list><p>Sámediggi ferte dárkkistit lea go vuostáiváldinmáhcahus riekta barggu ektui mii lea sáddejuvvon, ja jos lea riekta, de elektruvnalaččat dohkkehit máksinbarggu, gč. d.g. čuo. 5-2.7 ja 5-2.8.</p>
<p>Direktøra galgá čálalaččat mearridit geas lea váldi dohkkehit máksinbargguid. Dán dieđiha kontofievrrideaddjái. Direktøra galgá fuolahit ahte ođasmahttojuvvon čálus mii čájeha geain lea dohkkehanváldi álelassii gávdno Sámedikki ekonomiijaovttadagas. Go direktøra dahká rievdadusaid máksinbargguid dohkkehanválddi oktavuođas, de galgá bálvá gii lea ožžon válddi dan dahkat, dieđihit dán kontofievrrideaddjái. Seamma guoská maid váldái bargokontuid ásaheami oktavuođas.</p>
<p>Loahpalaš rehketdoallofievrrideapmi dahkko rehkenastinmáhcahusa vuođul maid oažžu kontofievrrideaddjis maŋŋá go máksintransakšuvnnat leat dahkkon, gč. d.g. čuo. 4-2.4, 4-2.5 ja 5-2.10.</p>
<list><p type="listitem">2.6  	Sisaboađut, d.g. kap. 7</p>
</list><p>Direktøra mearrida njuolggadusaid ja rutiinnaid mat konkrehtiserejit mo Sámedikkis galgá čađahit d.g. kap. 7 dietnasiid birra.</p>
<p>Sisamáksin galgá dáhpáhuvvat kontofievrrideaddji bokte, gč. čuo. 2.5 bajábealde, ja dárkkistuvvot ja rehketdollui fievrriduvvot reskontrui ja váldogirjái d.g. čuo . 4-2.4, 4-2.5, 5-1. 5-3 ja 5-4 mielde.</p>
<p type="listitem">3.  	Rehketdoallofievrrideapmi ja raporteren</p>
<list><p type="listitem">3.1 	Rehketdoallofievrrideapmi ja ekonomiijavuogádat, d.g. kap. 4, e.n. §§ 14 ja 15</p>
</list><p>Lea direktøra ovddasvástádus fuolahit ahte Sámedikkis lea ekonomiijavuogádat mii duhtada doaibmi gáibádusaid ja stáhta oppalaš gáibádusspesifiserema. Go áigumuššan lea geavahišgoahtit ođđa vuogádagaid dahje mealgadii rievdadit vuogádagaid mat leat, de galgá dieđihit dan Riikarevišuvdnii, gč. e.n. § 15.2. Gielda- ja guovludepartementii galgá dieđihit juo árrat plánemis.</p>
<p>Direktøras lea iešheanalis ovddasvástádus doaimma rehketdoallofievrrideamis, gč. e.n. § 14.1, ja galgá mearridit njuolggadusaid ja rutiinnaid mat fuolahit ahte dát dáhpáhuvvá dohkálaš vuogi mielde.</p>
<p>Sámediggi geavaha vearrofálddi rehketdoalloguovddážin, ja bargu lea regulerejuvvon sierra šiehtadusas.</p>
<list><p type="listitem">3.2 	Rehketdoalloávdnasiid ja rehketdoalloduođaštusaid arkiveren</p>
</list><p>Buot kopiijaid, sihke bálkkáin, oastimiin ja doarjagiin, ja eará rehketdoalloávdnasiid, masa gullá ekonomiijavuogádaga váldo čilgen, galget arkiverejuvvot unnimusat 10 jagi dahje agi beaivái, gč. d.g. čuo. 6-3 ja 6-4. Galgá mearriduvvot gii galgá fuolahit arkiverema ja ahte vuorkun dáhpáhuvvá dohkálaš vuogi mielde.</p>
<list><p type="listitem">3.3	Raporteren guovddáš stáhtarehketdollui, d.g. čuo. 4-3</p>
</list><p>Direktøras lea ovddasvástádus d.g. čuo. 4-3 mielde raporteret guovddáš stáhtarehketdollui, rivttes rehketdoallosupmiiguin kontántaprinsihpa mielde kapihttalis/poasttas/vuolitpoasttas ja dássedeaddoposteremiin, ja dáid raporttaid dárbbašlaš dárkkistemiin ja loguid iskamiin, gč. d.g. kap. 6.</p>
<list><p type="listitem">3.4 	Siskkáldasrehketdoallu, d.g. čuo. 2-3 ja kap. 4 ja 5, ø.r. § 18</p>
</list><p>Direktøra galgá fuolahit ahte siskkáldasrehketdollui mearriduvvo kontoplána dárbbašlaš čilgehusaiguin, gč. d.g. čuo. 4-2.1.</p>
<p>Kontoplána ráhkaduvvo nu ahte earret ovdalis namuhuvvon raporterema guovddáš stáhtarehketdollui, sáhttet ráhkaduvvot raporttat mat leat heivehuvvon doaimma mihttomearre- ja boađusstivrenvuogádahkii:</p>
<list><p type="listitem">direktøra dárbbu doaimmahit beaktilis stivrema</p>
<p type="listitem">juolludusreivviid raporterengáibádusat</p>
</list><list><p type="listitem">3.5 	Jahkeraporta ja áigodatraporttat departemeanttaide, d.g. čuo. 1-3.2 ja 1-3.3, e.n. §  11</p>
</list><p>Sámediggi galgá sáddet sisa jahkeraporttaid sisdoaluin mii lea namuhuvvon d.g. čuo. 1-3.2 ja áigodatraporttaid daidda áigemeriide mat juolludusreivviin leat mearriduvvon.</p>
<p type="listitem">4.	  Dárkkisteapmi ja boađusčuovvuleapmi</p>
<list><p type="listitem">4.1 	Boađusčuovvuleapmi, d.g. čuo. 2-5, e.n. § 3.4</p>
</list><p>Sámedikkis lea ovddasvástádus ollašuhttit boađusgáibádusaid mat juolludusreivves leat mearriduvvon, ja raporttaid áigodatraporttaid ja jahkeraporttaid bohtosiid birra.</p>
<p>Sámedikki presideanttas lea, doaimma jođiheaddjin, ovddasvástádus ollašuhttit boađusgáibádusaid maid Sámediggi lea mearridan bušeahttamearrádusastis, ja galgá fuolahit ahte siskkáldas disponerenčállosiidda biddjojuvvojit vástideaddji gáibádusat, gč. čuo. 2.1.1 ovddabealde. Direktøra galgá viežžat dárbbašlaš raporttaid ja dáin ráhkadit buohtastahttimiid doaimma jođiheddjiide.</p>
<list><p type="listitem">4.2	Siskkáldas ekonomiijadárkkisteapmi Sámedikkis, d.g. čuo. 2-6, e.n. § 21</p>
</list><p>Lea direktøra ovddasvástádus fuolahit ahte Sámedikkis leat beaktilis ja ávkkálaš stivrenvuogádagat ja rutiinnat maid oassin maiddái lea dohkálaš ekonomiijadárkkisteapmi, ja ahte dát doaibmá nu go lei jurddašuvvon, gč. d.f. čuo. 2-6 og 4-6, ja dárkkistanmearrádus kapihttaliin 5-10, masa gullá loguid iskan. Rehketdoalu galgá beaivválaččat dárkkistit, ja buot báŋkokontuid ja gieđahallankontuid loguid galgá dađistaga dárkkistit, gč. e.n. § 21.5, gullevaš mearkkašumiiguin.</p>
<p>Direktøra galgá mearridit njuolggadusaid ja rutiinnaid mat sihkkarastet ahte buot ovttadagat mat leat ožžon bušeahttadisponerenválddi, fuolahit ahte:</p>
<list><p type="listitem">geavaheapmi sin ovddasvástádussuorggis soahpá siskkáldasbušeahta eavttuide</p>
<p type="listitem">lohpádusaide mat leat dahkkon (masa gullet geassin-/posterenfápmudusat) gávdno ruhta báhcán juolludusain ovttaskas kontuin</p>
<p type="listitem">eai báze stuorra geavatkeahtes supmit ge go termiidna lea nohkan</p>
</list><list><p type="listitem">5.	Opmodaga hálddašeapmi, d.g. čuo. 2-7, e.n. § 24</p>
</list><p>Direktøras lea ovddasvástádus fuolahit ahte ásahuvvojit dohkálaš rutiinnat ja vuogádagat Sámedikki opmodaga hálddašeapmái. Doaibmabiergasat main lea bistevaš árvu, galget fievrriduvvot listui. Muđui leat njuolggadusat kassašuvnna ja vuovdima birra mearriduvvon stáhta háhkandoaimmaid jna. njuolgggadusain.</p>
<p>Ášši meannudeapmi loahpahuvvui guovvamánu 25. b. dii. 15.45.</p>
<list><p type="listitem">Ášši 13/99		Sámi kulturmuitoplána 1998-2001</p>
</list><p>Ášši meannudeapmi álggahuvvui guovvamánu 26. b. dii. 09.00.</p>
<list><p type="listitem">I.	Áššebáhpirat</p>
</list><list><p type="listitem">Sámi kulturmuitoplána 1998 - 2001 (ovdal sáddejuvvon)</p>
<p type="listitem">Sámi kulturmuitoráđi ášši 25/98 čoahkkingirjji oassi</p>
<p type="listitem">Sámi kulturmuitoráđi 03.08.98 reive</p>
<p type="listitem">NINA-NIKU 31.08.98 reive</p>
<p type="listitem">Ája sámi guovddáža 31.08.98 reive</p>
<p type="listitem">Davvi-Trøndelága fylkkagieldda 01.09.98 reive</p>
<p type="listitem">Finnmárkku fylkkamánni 06.09.98 reive</p>
<p type="listitem">Hedemárkku fylkkagieldda 07.09.98 reive</p>
</list><p type="listitem">II.	Ovddiduvvon mearkkašumit ja eavttuhusat:</p>
<list><p type="listitem">Sámediggeráđi árvalus Sámediggái:</p>
</list><p>Sámediggi guorrasa Sámi kulturmuitoráđi plánii, Sámi kulturmuitoplána 1998 - 2001. Sámediggi dáhttu Sámi kulturmuitoráđi árvalit mo galggašii čađahit Tromssa báikkálaš kantuvrra ásaheami Gáivutnii.</p>
<list><p type="listitem">1.	Álgu</p>
</list><p>Sámi kulturmuittut leat deatalaččat sámi historjjá ja duogáža duođašteamis. Kulturmuittut sáhttet muitalit mo lea sámi eanadat- ja luondduáddejupmi, ja maiddái makkár mearkkašupmi eanadagas ja luonddus lea ekonomálaš, sosiálalaš ja oskkolaš diliide. Dán láhkai gártet maiddái kulturmuittut sámi iešguđet áiggiid oassin go leat mielde nannemin kultuvrralaš gullevašvuođa ja dihtomielalašvuođa das mo luonddus galggašii láhttet ja mo dan galggašii geavahit.</p>
<p>Kulturmuitolága definišuvnna mielde leat kulturmuittut ja kulturbirrasat:</p>
<p>« buot mearkkat maid olbmot leat dagahan min fysalaš birrasii, masa gullet maiddái visttit masa leat čadnon historjjálaš dáhpáhusat, osku ja árbevierru. Kulturbirrasiin oaivvildit guovlluid gos kulturmuittut leat oassin stuorát ollisvuođas dahje oktavuođas». </p>
<p>Kulturmuittut ja kulturmuitomállet sáhttet iešguđetláhkai definerejuvvot sápmin. Daid sáhttá defineret sápmin go ealli dahje čállojuvvon sámi árbevierru lea čadnon daidda ja go báikkálaš sámi máhttu čatná daid sámi kulturoktavuhtii. Kulturmuittuid sáhttá maid defineret sápmin go dutkanbohtosat čájehit ahte várra duođaštit sámi historjjá ja duogáža. Kulturmuitomálliid sáhttá maid defineret sámi duogážii guoskevažžan, mii mearkkaša ahte leat daid proseassaid fysalaš manifestašuvnnat maid bokte leat ásahuvvon historjjálaččat dovddus sámi kulturdovdomearkkat. Vuođđun dása lea maiddái ahte dovddasta ahte kulturmuitomálliid don doložis sáhttá áddet árra eaktun sihke sámi kultuvrii ja kultuvrii mii ii leat sámi. Doppe gos leat sámi kultureanadaga oassin lea dattetge lunddolaš gieđahallat daid gullevažžan dan oassái sámi kultuvrras mii lea čadnon fysalaš birrasii. Sámi kulturmuitosuodjalus lea vuohki man mielde gieđahallá eanadatluottaid — lea vuohki mii dahká vejolažžan sámi báikegottiide beassat áddet iežaset guovlluid guhkes áiggi vuođul, ja vuohki mii atná seamma árvvus dan árbevieru ja mearkkašumi mii báikkálaččat lea luottain go mii dieđalaš «rivttes» máhtolašvuođas lea. Dološ davvi bivdokultuvrra báikkálaš manifestašuvnnat leat deatalaš bealit dás.</p>
<p>Kulturmuitodoaba gokčá iešguđet surggiid nugo vistebirrasiid ja kultureanadagaid gos kulturmuittut gullet funkšuvnnalaččat oktii. Kulturbirasdoahpagii gullet maid eanadatoktavuođat maidda leat čadnon dáhpáhusat, osku ja árbevierru. Kulturbirrasa mearkkašupmi lea kultuvrralaš vuođu duohken. Dávjá leat olbmot iešguđet áiggiid ja iešguđetlágan kultuvrralaš gullevašvuođain geavahan seamma eanadagaid.</p>
<p>Go dovddasta ahte seamma kulturmuitomálliin ja kultureanadagain sáhttá leat iešguđetlágan mearkkašupmi joavkkuide geain lea iešguđetlágan kultuvrralaš gullevašvuohta, de leat ollu vejolašvuođat ja hástalusat kulturmuittuid ja kulturbirrasiid hálddašeamis ja gaskkusteamis. Dáidda hástalusaide dohppemis dárbbašuvvo vuođđo áddejupmi sápmelaččaid saji birra servodagas — eamiálbmogin man ássanguovllut leat máŋgga našuvnnalaš stáhtas.</p>
<p>Birasgáhttendepartemeanta lea delegeren Sámi kulturmuitoráđđái válddi ja gohččon ráđi hálddašit sámi kulturmuittuid geassemánu 9. b. 1978 lága nr. 50 mielde mii lea kulturmuittuid birra. Sámi kulturmuitoráđđi fuolaha maid kulturmuitoberoštumiid plána- ja huksenáššiin geassemánu 14. b. 1985 nr. 77 plána- ja huksenlága mielde.</p>
<p>Sámi kulturmuitoráđđi lea okta Sámedikki vuollásaš ráđiin. Sámedikkis lea politihkalaš ja hálddahuslaš stivrenváldi, ja dasto velá bargoáddiovddasvástádus. Birasgáhttendepartemeanttas lea Riikkaantikvara bokte bajimuš fágalaš ovddasvástádus.</p>
<p type="listitem">2.	Sámi kulturmuitoráđi rámmaeavttut</p>
<list><p type="listitem">2.1	Politihkalaš ja hálddahuslaš vuogádat</p>
</list><p>Norga lea ásahuvvon guovtti álbmoga eatnamiid ala — dážaid ja sápmelaččaid. Sápmelaččat leat juo guhká ovdal go Norgga stáhta ásahuvvui orron osiin dain guovlluin maid dál gohčodit Norgga guovlun.</p>
<p>Gitta 1989 rádjai ii mearkkašan dát maidige Norgga politihkalaš ja hálddahuslaš vuogádaga huksemii. Norgga demokratiija lea mealgadii huksejuvvon «ovtta olbmo ovtta jiena» prinsihpa ala. Jovkui gullevašvuohta ja jovkui searvan (korporatiivvalaš pluralisma) lea dábálaččat guoskan dušše bargoeallimii ja ealáhusaide, guovddážii/periferiijai ja vuostekultuvrii guoskevaš ášše- ja beroštupmisurggiide. Danne lea ásahuvvon dakkár áddejupmi man mielde buohkat leat ovttaláganat, ii dušše demokráhtalaš ja ovttaskas olbmo vuoigatvuođaid dáfus, muhto maiddái kultuvrralaš áddejumi, gullevašvuođa ja giela dáfus.</p>
<p>Norgga majoritehtaálbmoga kultuvra adnojuvvo diehttelassan — dakkárin maid ii dárbbaš čilget. Sápmelaččat fas fertejit kultuvrralaš eamiálbmotminoritehtan álo čilget iežaset historjjálaš ja dálá leahkima. Dán perspektiivvas šaddá Norgga politihkalaš ja hálddahuslaš vuogádat kultuvrralaš beallin ja kultuvrralaš manifestašuvdnan masa majoritehtaálbmot lea bidjan eavttuid.</p>
<p>Dattetge lea Norgga stáhta dovddastan ahte sápmelaččat leat sierra álbmot — eamiálbmot mii lea kultuvrralaš minoritehta dáža servodagas. Boađusin dás leat riikkaidgaskasaš eamiálbmotkonvenšuvnnaid ratifiseren, Vuođđolága § 110a mearrideapmi, sámeláhka ja Sámedikki ásaheapmi.</p>
<p>Danne go sápmelaččat leat dohkkehuvvon sierra álbmogin, de sáhttet maiddái Norgga politihkalaš ja hálddahuslaš vuogádagaid kultuvrralaš iešvuođat dohkkehuvvot. Dát sáhtášii leat mielde ovddideamen áddejumi dáža ja sámi servodaga gaskka. Dat sáhtášii maid dagahit stuorát áddejumi sámepolitihka vuođđoprinsihpaide, ja stuorát máhtu sámi kultuvrra, sámi servodateallima ja sámediggevuogádaga birra sihke dáža eiseválddiin ja muđui servodagas.</p>
<list><p type="listitem">2.2	Sámi ja dáža servodagat</p>
</list><p>Dáža servodaga ásahusat ja organisašuvnnat leat bures sajáiduvvan ja adnojuvvojit diehttelassan go fas sámi servodaga ásaheapmi lea easka álgindásis. Aktiivvalaš bargu sámi servodaga ovddas gáibida danne mealgadii stuorát resurssaid go dáža servodagas, gos ásahusat ja hálddahusvuogádagat leat juo ásahuvvon ja nanusmuvvan.</p>
<p>Sámi servodagat doibmet dávjá bálddalagaid dáža servodagain. Sámi servodateallin gaskkustuvvo dávjá giela, kultuvrra, ealáhusaid, báikkálaš servviid, giliservviid jdd. bokte. Muhtun gielddat leat maid defineren iežaset sámi gieldan.</p>
<p>Sámi servodagain lea seamma láhkai go dáža servodagain máŋggabealat sisdoallu. Sámi identitehta leat čájehan ja ain dál čájehit máŋgga láhkai. Sámi servodagaid iežáláganvuođat ja dađistaga rievdamat dávjjit čájehit ahte leat bissumin go dan ahte eai leat bissumin. Dát muitala ahte servodagat nákcejit ceavzit ođđa dilálašvuođain ja eavttuiguin, ja ahte nákcejit oažžut daidda sámi sisdoalu maid gaskkustit sámi iešáddejumi rámma siskkobealde. </p>
<p>Dávggasvuohta ja nuppástuhttin, kontinuitehta ja ođasmahttin leat guovddáš doahpagat. Dáidu hálddašit olgguldas rievdadusaid ja dáidu iežas nuppástuhttit leat leamaš ja šaddet dađistaga ain eambbo leat boahttevaš kultuvrralaš mátasatnimii eaktun. Minoritehtadilálašvuohta sáhttá ollu oktavuođain iešalddis leat neavvun olgguldas rievdadusaid ja nuppástuhttingáibádusaid hálddašapmái danne go ovddida dáiddu dávgadit sáhttit gieđahallat eavttuid ja proseassaid sihke «stuorraservodagas», siskkáldas digáštallamiin ja kultuvrralaš geavahusain. </p>
<p>Sámi gullevašvuođas lea guovttelágan struktuvra. Nubbi lea assosiašuvnnaid birra daid árbevieruid ektui mat leat huksen servodaga, nappo historjjálaš eavttut. Nubbi ja seamma deatalaš bealli lea kultuvrralaš searvevuhtii searvama birra mii álelassii nuppástuvvá. Sámi kulturmuitosuodjalus guoská goappašiid beliide. Árbevierut ja historjá dahkkojuvvojit ávnnaslažžan fysalaš kulturárbbis, ja kulturárbbi konkrehta aktiviseren lea dálá kulturgaskkusteami oassin.</p>
<p type="listitem">3.	Sámi kulturmuitoráđi vuođđu</p>
<list><p type="listitem">3.1	Sámi kultuvrra ávnnaslaš ja eahpeávnnaslaš beliid eavttut</p>
</list><p>Luondu lea deatalaš ávnnaslaš vuođđun sámi kultuvrii. Sámi kultuvra ja sámi ássan- ja geavahanguovllut gullet lávgadit oktii. Luondu lea vuođđun ealáhusaide ja maiddái eallinbirrasa, vássán áiggi vásiheami, máhtolašvuođa ja eallinlági rámman.</p>
<p>Sámi guovlluin lea luondu rašši. Dát ii guoskka dušše eanadahkii ja luondduriggodagaide, muhto maiddái kultuvrii masa leat vuođđun. Sámi kultuvrra ja servodateallima ovdaneami vuođu ferte ovddidit sámi luonddu- ja kulturárbbi jierpmálaš hálddašemiin. Dan ferte hálddašit nu ahte joksá ceavzi resursaekonomálaš ovdáneami ja ceavzi ovdáneami mas sosiálalaš ja kultuvrralaš árvvut leat oassin.</p>
<list><p type="listitem">3.2	Iešmearridanvuoigatvuohta</p>
</list><p>Álbmogiid iešmearridanvuoigatvuohta lea riikkaidgaskasaččat dohkkehuvvon prinsihppa maid ON:a miellahtturiikkat leat geatnegahtton ovddidit ja várjalit. Sápmelaččat leat sierra álbmot, ja das vuolgá iešmearridanvuoigatvuohta.</p>
<p>Vuođđolága § 110a sisttisdoallá sihke suodjaleami politihka vuostá mii lea áittan sámi kulturgaskkusteapmái ja geatnegasvuođa dahkat positiivvalaš daguid celkojuvvon ulbmiliid mielde.</p>
<p>1966' ON-konvenšuvnna 27. artihkal siviila ja politihkalaš vuoigatvuođaid birra ii guoskka sámi kultuvrra dušše gáržžes sihkkarastimii, muhto maiddái ávnnaslaš eavttuide sámi kultuvrra seailluheamis ja nannemis oppalaččat.</p>
<p>ILO-konvenšuvdna nr. 169 váldoprinsihppan lea eamiálbmogiid vuoigatvuohta seailluhit ja ovddidit kultuvrraset, ja eiseválddiid geatnegasvuohta doaimmaiguin doarjut dán barggu.</p>
<p>Sámi kulturmuitoráđđái lea delegerejuvvon váldi hálddašit sámi kulturmuittuid kulturmuitolága vuođul. Lága ulbmil deattuha sihke kulturmuittuid ja kulturbirrasiid árvvu identitehta nannemis ja dan man deatalaš kulturmuitohálddašeapmi lea ollislaš birashálddašeamis.</p>
<p>Sámi kulturmuitoráđđi lea ožžon ovddasvástádusa plána- ja huksenlága mielde fuolahit sámi kulturmuitoberoštumiid plána- ja huksenáššiin. Plána- ja huksenláhka lea deatalaš neavvun kulturmuittuid seailluheamis ja hálddašeamis guhkesáigge eavttuid mielde. Plána- ja huksenlága areálageavaheami vuogádat lea deatalaš váikkuhangaskaoapmin sámi kultuvrra luondduvuođu sihkkarastimis, mas maiddái sámi kulturmuittut ja kulturbirrasat leat oassin.</p>
<p>Sámi kulturmuitoráđđi lea neavvun sámi kulturmuittuid fuolaheapmái ja positiivvalaš geavaheapmái sámi servodatovdáneamis ja servodagas muđui kulturmuitolága ulbmiliid mielde, stáhta eiseválddiid sámepolitihka áigumušaid mielde ja Sámedikki mihttomeriid mielde.</p>
<list><p type="listitem">3.3	Eará láidesteamit eamiálbmogiid saji ektui resursahálddašeamis</p>
</list><p>Vuođđolága § 110b nanne ceavzi ovdáneami prinsihpa ja olbmuid vuoigatvuođa háhkat máhtolašvuođa luonddubirrasa dili birra ja váikkuhusain maid plánejuvvon ja álggahuvvon doaimmat dagahit lundui. Maiddái dát ge mearrádus ferte leat láidesteaddjin go sámi váikkuhanfápmu sámi geavahanguovlluid ávkkástallamis ja hálddašeamis mearriduvvo.</p>
<p>Birrasa ja ovdáneami 1992 máilmmekonferánssa agenda 21 kap. 26 lea eamiálbmogiid saji birra resursahálddašeamis. Vuođđun lea deattuhuvvon mo eamiálbmogat buolvvaid čađa leat ovddidan ollislaš máhtolašvuođa iežaset guovlluid luondduresurssaid ja birrasa birra. Julggaštus dadjá leat dárbun várjalit eamiálbmogiid eatnamiid goarideaddji doaimmaid vuostá, ja ahte eamiálbmogiid árvvuid, árbevirolaš máhtolašvuođa ja geavahusa resursahálddašeamis galgá dohkkehit ja árvvus atnit. Dasto daddjo ahte eamiálbmogiid árbevirolaš ja njuolgga dárbu ođasmahtti resurssaide ja ekovuogádagaide lea vuođđun sin kultuvrralaš, ekonomálaš ja rumašlaš buresbirejupmái. Loahpas ávžžuhuvvo ovddidit ja nannet nášuvnnalaš konsulterenortnegiid eamiálbmogiiguin vai sin dárbbut, árvvut, máhtolašvuohta ja vierut šattašedje resursahálddašeami nášuvnnalaš politihka oassin.</p>
<p>Maiddái konvenšuvdna biologalaš máŋggabealatvuođa birra maid Norga dohkkehii 1993:s dadjá ahte galgá árvvus átnit, seailluhit ja bisuhit dan árbevirolaš máhtolašvuođa mii lea deatalaš eamiálbmogiid ja báikegottiid biologalaš máŋgga bealat ceavzi geavaheami seailluheamis. Konvenšuvdna dadjá ahte kultuvrralaš máŋgga bealat vuođa ja biologalaš máŋggabealatvuođa seailluheapmi lea nubbi nuppis gitta. </p>
<p>Eurohparáđi Cultural Heritage Committee dadjá ahte ii-vealaheami prinsihppa ii ábut heađuštit positiivvalaš vealaheami prinsihpa maid eiseválddit sáhttet geavahit kultuvrralaš minoritehtaid ja eamiálbmogiid kulturárbbi várjaleamis.</p>
<list><p type="listitem">3.4	Ovddasvástádus sámi kultuvrras ja servodagas</p>
</list><p>Gielddain ja fylkkagielddain lea oppalaš ovddasvástádus maiddái sámi álbmoga ektui. Maiddái dákkár ii-stáhtalaš orgánain lea ovddasvástádus leat mielde lágideamen dilálašvuođaid nu ahte sámi kultuvrra ja iešvuođa sáhttá ovddidit.</p>
<p>Stáhta galgá fuolahit ahte gielddat ja fylkkagielddat doibmet vuođđolága ja álbmotrievtti geatnegasvuođaid mielde, ja galgá maid fuolahit ahte eamiálbmotperspektiiva šaddá olles doaimma oassin.</p>
<p>Kulturmuitolága njuolggadusain § 3 - ovttasbargogeatnegasdvuođa birra - daddjo ahte Sámi kulturmuitoráđis ja fylkkagielddain lea dieđihangeatnegasvuohta guđetguimmiidasaset go goappašiid beliin leat beroštumit áššis. Dasto daddjo ahte galget bargat ovttas go lea dárbbašlaš dahje ávkkálaš.</p>
<p type="listitem">4.	Mihttomearit, hástalusat ja áŋgiruššansuorggit</p>
<list><p type="listitem">4.1	Mihttomearit</p>
</list><p>Sámi kulturmuitoráđi bajimuš mihttomearrin lea: </p>
<p>Suodjalit sámi kulturmuittuid ja kulturbirrasiid dakkár vugiin mii lea mielde nannemin ja bisuheamen sámi kultuvrra </p>
<p>Bajimuš mihttomearis leat fas vuolggahuvvon golbma váldomihttomeari mat konktehtalaččabut čilgejit bajimuš mihttomeari sisdoalu, ja mat buorebut govvidit Sámi kulturmuitoráđi bargosurggiid. Váldomihttomearrin lea: </p>
<list><p type="listitem">duddjot áddejumi sámi kulturmuittuid ja kulturbirrasiid birrasiiguoski, historjjálaš ja kultuvrralaš árvvus</p>
<p type="listitem">hálddašit sámi kulturmuittuid ja kulturbirrasiid lágaid, njuolggadusaid ja kulturpolitihkalaš njuolggadusaid mielde</p>
<p type="listitem">leat mielde ovddideamen ovttasbarggu birashálddašemiin ja našuvnnalaš sámi ásahusaiguin ja riikkaidgaskasaččat sámi kulturmuittuid ja kulturbirrasiid suodjaleamis ja hálddašeamis</p>
</list><p>Dáid mihttomeriid vuođul guorahallojuvvo makkár hástalusat Sámi kulturmuitoráđis leat. Guorahallan doalvu áŋgiruššansurggiide maiguin galggašii dohppet hástalusaide ja joksat mihttomeriid. Okta áŋgiruššansuorgi sáhttá guoskat máŋgga hástalussii ja váldomihttomearrái.</p>
<p>Mihttomearit ja áŋgiruššansuorggit galget čuovvuluvvot dárkileabbo bargomihttomeriiguin jahkásaš doaibmaplánain.</p>
<p>4.2 Birassuodjaleapmi, kultursuodjaleapmi ja sámi servodagat </p>
<p>Biras- ja kultursuodjaleapmi </p>
<p>Sámi guovlluid guhkesáiggi ealáhus- ja servodatovdáneami vuođđun lea ahte luondduresurssaid eai ábut garraseabbot geavahit go maid luondu gierdá. Hástalussan lea geavahit guovlluid nu ahte luondu ja kulturmuittut ieža mearridit doaimma rámmaid ja rájiid.</p>
<p>Doahpagat biras, luondu ja kultuvra gullet lávgadit oktii. Luonddu ja birrasa hálddašeamis lea hui deatalaš mearkkašupmi kultuvrralaš kontinuitehtii ja ovddideapmái. Birrasis, ovttas luondduin ja kulturmuittuiguin, lea njuolgga mearkkašupmi sámi ealáhusaide ja ássamii. Das lea maid mearkkašupmi kultuvrralaš gullevašvuhtii, ja dasto velá servodaga bisuheapmái ja ovddideapmái.</p>
<p>Lea lagas oktavuohta vuos birassuodjaleami ja resursahálddašeami gaskka ja fas kultursuodjaleami ja kulturovddideami gaskka. Dát oktavuohta lea earenoamáš deatalaš sámi kulturmuitosuodjaleamis. Lea hástalussan dahkat dán oktavuođa čielgaseabbon juohkelágan hálddašanbargguin ja prošeavttaiguin ja doaimmaiguin. Kulturmuittut ja árbevirolaš máhtolašvuohta daid birra leat máhtolašvuođa gáldun sihke ovddeš ja dálá buolvvaid oktavuođa birra luondoseaset ja luondduset geavaheami birra. Seammás leat kulturmuittut deatalaš oassin sámi kulturárbbis, ja riggodahkan kultursuodjaleapmái ja kulturovddideapmái.</p>
<p>Norggas ja ollu eará riikkain galgá Agenda 21 čuovvuluvvot Báikkálaš Agenda 21:s. Agenda 21' guhkesáiggi mihttomearri luonddu- ja birasárvvuid ceavzi geavaheami birra sáhttá addit kulturmuitosuodjaleapmái vejolašvuođa bidjat guovddážii doaimmaid, luondduáddejumiid ja resursaáddejumiid mat leat duddjon kulturmuittuid ja kultureanadagaid. Sámi kulturmuittuid suodjaleapmái ja hálddašeapmái lea deatalaš sáhttit bisuhit kontinuitehta luonddugeavaheamis seammás go atná muittus ahte ealáhusdoaimmas ja meahccegeavaheamis ođđaáigásaš (mohtor-) veahkkeneavvuiguin sáhttet leat heajos váikkuhusat kulturmuittuide, lundui ja eanadahkii. Sámi kulturmuitosuodjaleami hástalussan lea danne leat mielde duddjomin oktavuođa árbevirolaš sámi luonddugeavaheami, ođđaáiggi ealáhusvugiid ja ođđaáiggi birasjurddašeami gaskka.</p>
<p>Barggus mii guoská biras- ja resursageavaheami guottuide ferte vuođđun atnit báikegottiid iešáddejumiid ja iešárvvuid. Dáid ferte geahččalit geavahit dakkár positiivvalaš vugiin mii lea mielde dagaheamen ceavzi geavaheami. Dán oassin lea maiddái giehtaduodjemáhtolašvuođa, ávnnasmáhtolašvuođa, báikenamaid ja dološáiggi máhtolašvuođa geavaheami gáhtten ja bisuheapmi. Leat doaimmat mat duddjojit guottuid. Danne lea hástalussan oažžut áigái báikkálaš doaimmaid sámi kulturmuittuid ja kulturbirrasiid oktavuođas. </p>
<p>Sámi kulturmuitosuodjaleapmi ja sámi servodagat </p>
<p>Sámi kulturmuitoráđđi hálddaša sámi kulturmuittuid sihke sámi ja dáža servodagaid ovddas.</p>
<p>Sámi kulturmuittut gullet dattetge vuosttažettiin sámi báikegottiid álbmogii, mii čatná historjjá, searvevuođa ja gullevašvuođa kulturmuittuide dahje kultureanadahkii. Sámi kulturmuitoráđđái lea hástalussan suodjalit kulturmuittuid sámi kultuvrra vuođu oassin, ja dakkár vugiin ahte doaimmašedje kultuvrralaš resursan sámi kultursuodjaleapmái ja kulturovddideapmái. Sámi kulturmuittut leat dávjá hui rašit njuolgga gollama dáfus ja dan dáfus go leat árbevieruid ja jurddašallamiid seailluheaddjin gos bisuheapmi lea dan duohken ahte sosiálalaš ja kultuvrralaš konteaksta ii dušša.</p>
<p>Sámi kulturmuittuid registreremis ja čilgemis lea hástalussan dasa vuođđun atnit báikkálaš sámi kulturmuito- ja kulturmáhtolašvuođa, ja ahte dát dáhpáhuvvá báikegottiid ja hálddašeami gaskasaš gulahallamiin. Dasto lea maid hástalussan ahte bargu lea mielde ovddideamen báikkálaš beroštumi ja kultuvrralaš doaimmaid. Lea hástalussan ahte hálddašanbargu ja fágalaš prošeavttat leat mielde nannemin báikegottiid máhtolašvuođa ja áddejumi sámi historjjás ja duogážis.</p>
<p>Jos galggašii dáidda hástalusaide nagodit dohppet, de dárbbaša:</p>
<list><p type="listitem">lávgadis ovttasbarggu eará birashálddašemiin ja gielddaiguin</p>
<p type="listitem">nannet Sámi kulturmuitoráđi máhtolašvuođa sámi historjjás, kultuvrras ja gielas</p>
<p type="listitem">ovddidit Sámi kulturmuitoráđi gulahallanfierpmádaga sámi báikegottiin ja gulahallama sámi organisašuvnnaiguin, dávvirvuorkkáiguin ja ásahusaiguin</p>
<p type="listitem">sámi kulturmuittuid ja kultureanadagaid čuvgen dohkálaš fágalaš ja báikkálaš sámi eavttuid vuođul</p>
<p type="listitem">sámi kulturmuittuid dokumenteren báikkálaš sámi searvamiin</p>
<p type="listitem">eambbo doarjjaruđaid sámi kulturmuitodoaimmaide</p>
<p type="listitem">movttiidahttit sámi báikegottiid aktiivvalaččat searvat miellagiddevaš bargui sámi kulturmuittuiguin ja kultubirrasiiguin</p>
</list><list><p type="listitem">4.3	Sámi kulturmuittut ja areálahálddašeapmi</p>
</list><p>Jos galggašii bastit dohkálaš vugiin gáhttet sámi luonddu- ja resursaberoštumiid, de lea stuorra hástalussan bargat dan ala ahte sámi kultuvra ealáhusaiguin ja servodagain plánaproseassain buorebut ja čielgaseabbot vuhtiiváldojuvvo plána- ja huksenlága mielde.</p>
<p>Sámi kulturmuitoráđis lea hálddašanovddasvástádus olles riikka sámi kulturmuittuin, ja dát eanadieđalaš guovlllu viidodat lea Finnmárkkus Hedemárkui. Dát mearkkaša ahte Sámi kulturmuitoráđđái bohtet buot sámi geavahan- ja ássanguovlluid areálaplánat Norggas, ja ráđis lea máhtolašvuohta buot dáid guovlluid birra.</p>
<p>Sámi kulturmuitodoaba lea hui viiddis. Kulturmuittut leat vuos čadnon viiddis eanadieđalaš guvlui ja máŋga duhát jagi boaris ja máŋggabealat historjái. Dasto gullet kulturmuittuide buot luottat mat leat báhcán sápmelaččaid maŋis — ássama, bargguid, oskku, johtalusa jna. birra. Sámi visttit maid gullet dása. Maiddái báikkit gosa olbmot eai leat guođđán luottaid, gullet dán doahpagii; bálvvosbáikkit maid luondu lea ráhkadan ja eará bassi báikkit ja guovllut, báikkit maidda leat čadnon cukcasat, muitalusat ja árbevierut. Lea hástalussan oažžut áddejumi dasa ahte sámi kulturmuittut ovddastit viiddis ja máŋggabealat historjjá, ja daid ii sáhte ráddjet gáržžedit.</p>
<p>Lea hástalussan oažžut geavaheddjiid áddet ja dohkkehit sámi kultumuitosuodjaleami. Jos dan galggašii nákcet, de lea jođánis ja buorre áššemeannudeapmi deatalaš. Dát ii mielddisbuvtte dušše jođánis ja čielga vástádusaid areálaáššiin, muhto maiddái oaivadeami ja gulahallama doaimmaheddjiiguin go doaibma guoská sámi kulturmuittuide. Dát lea hui deatalaš go sámi kulturmuittut ja kulturbirrasat plánejuvvojit dikšojuvvot, restaurerejuvvot ja lágiduvvot. Lea deatalaš ahte dákkár prošeavttat ja doaimmat eai stivrejuvvo ja hábmejuvvo sahtedohko (gč. čuo. 4.2 ).</p>
<p>Fágalaš oaivadeapmi ja gaskkusteapmi lea deatalaš bargu areálameassamiin. Dákkár oaivadeapmi máksá heiveheami ja ahte sámi kulturmuittut ja kulturbirrasat vuhtiiváldojuvvojit doarvái bures. Lea maid bargun vuohkkasit máhttit čilget maid mearkkaša dispensašuvdnavejolašvuohta kulturmuitolágas vai sáhttá čađahit plánejuvvon doaimmaid. Dákkár dispensašuvdna kulturmuitolágas mielddisbuktá dábálaččat dokumentašuvnna ja roggama. Muhtomin sáhttá maid kulturmuitosuodjaleami dihte dispensašuvdna/luvven leat buoremus čoavddus danne go dokumentašuvdna ja roggan sáhttet leat mielde dagaheamen buoret kulturmuitofágalaš máhtolašvuođa. Dispensašuvdnameannudeamis šaddá dávjá vihkkedallat goabbá lea deataleabbo, gullevašvuohta vai kulturmuittuid ja kultureanadagaid suodjalanárvu.</p>
<p>Váilevaš vuođđoávdnasat sámi kulturmuittuid birra ja heittohit huksejuvvon kulturmuitodieđut dagahit heajos árvvoštallama plánabargguid ektui, guhkes áššemeannudeami, divraseabbun doaimmaheaddjái geahčadangoluid geažil, heajos árvvoštallanvuođu suodjalanárvvo ektui ja heajos suodjaleami sámi kulturmuittuin. Dát leat oahpes váttisvuođat olles kulturmuitosuodjaleamis, muhto sámi kulturmuitosuodjaleamis leat dát váttisvuođat ain stuorábut. «Økonomisk kartverk» gokčá dušše smávva osiid guoskevaš hálddašanáreálain. Registremiin 1970- ja 80-loguin ledje unnán registremat mat dahkkojedje sámi geavahan- ja ássanguovlluin. Stuorra oassi ØK-registreremiin dahkkojedje ovdal 1978, dalle go ođđa kulturmuitoláhka biddjui fápmui 100 jagi ráfáidahttinrájiin sámi kulturmuittuid dáfus. Dáidda guovlluide lea bahkken lassánan dađistaga sihke ealáhusaid, mátkkoštanealáhusa ja asttuáigedoaimmaid oktavuođas.</p>
<p>Lea stuorra hástalussan ovddidit buoret mearridanneavvu sámi kulturmuittuid hálddašeamis. Stuorra oasis hálddašanguovllus ii gávdno registrerendihtorvuođđu gosa sámi historjjá ja duogáža kulturmuittut vurkejuvvošedje. Dološmuitodihtorvuođđu maid NIKU dál hálddaša ii leat ráhkaduvvon guovtteoasat hálddašanovddasvástádusa várás ja sámi kulturmuitosuodjaleami earenoamáš dárbbuid várás. Ii sámi kulturmuitoterminologiija ge leat ráhkaduvvon.</p>
<p>Sámi kulturmuitosuodjaleamis lea stuorra máhtolašvuođadárbu. Dát guoská osiide nugo ássanovddideapmái, kulturluottaid dulkomii mat illá oidnojit, iešguđetlágan kulturmuittuid oktavuhtii, eanadieđalaš ja ealáhuslaš erohusaide, visttiide ja visttiid historjái, kulturmuitoterminologiijai, hálddašanstrategiijaide, kulturmuitosuodjaleapmái, etihkkii jna. Dieđalaš dutkamii dákkár fáttáin lea stuorra dárbu, earenoamážit máttasámi guovlluin gos sámi kulturmuittuid leat hui unnán dahje eai obage dutkan. Danne lea Sámi kulturmuitoráđđái hástalussan oažžut stáhtalaš eiseválddiid ja dutkanásahusaid bidjat searaid dutkamii mii earenoamážit guoská sámi kulturmuitosuodjaleapmái. Dákkár dutkan dagašii vejolažžan sámi kulturárbbi gieđahallat seammaárvossažžan jo majoritehta kulturárbbi.</p>
<p>Máhtolašvuohta mii ovddiduvvo go dieđalaš máhtolašvuohta ja sámi servodaga eahpeformálalaš máhtolašvuohta ja árbevierut deaivvadit, lea hui deatalaš. Dieđalaš máhtolašvuođa ja báikkálaš máhtolašvuođa buohtalas geavaheapmi ja juvssahahttindahkan lea eaktun dasa ahte sámi kulturmuitosuodjaleapmi galgá sáhttit fuolahit iežas fágalaš ja kulturpolitihkalaš bargguid. Lea stuorra ja váttis hástalussan oažžut áddejumi ja dáhtu dasa ahte ferte bidjat eanet dutkansearaid sámi kulturmuitosuodjaleapmái ja kulturmuitoáddejupmái. Galggašii hálddahusa bargiide addit vejolašvuođa beaivválaš bargguid bokte ja virgelobiiguin nannet sámi kulturmuitosuodjaleami máhtolašvuođa. Lea earenoamáš deatalaš addit Sámi kulturmuitoráđi bargiide vejolašvuođa dutkanbargguid dahkat.</p>
<p>Jos galggašii dáidda hástalusaide nagodit dohppet, de dárbbaša:</p>
<list><p type="listitem">nannet Sámi kulturmuitoráđi áššemeannudannávccaid, maid oassin lea maiddái vejolašvuohta oaivadit, gulahallat ja dieđuid juohkit</p>
<p type="listitem">nannet Sámi kultumuitoráđi láhka- ja njuolggadusmáhtu kulturmuito- ja areálahálddašeami oktavuođas</p>
<p type="listitem">ovddidit birashálddašeami máhtolašvuođa ja áddejumi sámi kultuvrra ja historjjá birra</p>
<p type="listitem">nannet dihtomielalašvuođa sámi kultuvrra ja sámi servodagaid vuhtiiváldimis plánabargguin plána- ja huksenlága mielde</p>
<p type="listitem">buoridit vejolašvuođa gaccat máhtu sámi visttiid hálddašeami ja suodjaleami birra</p>
<p type="listitem">viiddidit, buoridit ja lasihit sámi kulturmuittuid vuođđoávdnasiid juvssahahttivuođa (sámegillii ja dárogillii)</p>
<p type="listitem">movttiidahttit dutkansearaid fáttáin mat gusket sámi kulturmuittuide ja kulturbirrasiidda</p>
</list><list><p type="listitem">4.4	Ovttasbargu</p>
</list><p>Sámi kulturmuitoráđđi ja fylkkagielddat leat mealgadii iešguđet fylkkaid bálddalas orgánat sámi ja eará kulturmuittuid hálddašeamis.</p>
<p>Dát bálddalas hálddašanortnet dagaha stuorra hástalusa. Ferte ovddidit ovttasbarggu nu ahte hálddašanorgánat ovttas leat mielde ráhkadeamen buoret kulturmuitosuodjaleami, addimin buriid ja jođánis bálvalusaid gielddaide ja doaimmaheddjiide. Sihke Sd.dieđ. nr. 52 (1992-93) Norgga sámepolitihka birra ja kulturmuitolága njuolggadusaid § 3 deattuhuvvo ovttasbargogáibádusa. Sámi kulturmuitoráđđi atná dákkár ovttasbarggu hui ávkkálažžan. Danne lea hástalussan oažžut áigái ovttasbarggu mii sáhttá leat ávkin goappašiid beliide.</p>
<p>Jos galggašii joksat ovttasbarggu mii bures doaibmá, de lea eaktun ahte fylkkagielddat áddejit ja čuvvot sin oppalaš ovddasvástádusa eamiálbmoga — sápmelaččaid — ektui, ja ahte doibmet vuođđolága ja álbmotrievtti geatnegasvuođaid mielde. Maiddái riikkaantikvara ferte bearráigeahččat ja leat mielde fuolaheamen ahte ovttasbargogeatnegasvuohta duohtavuođas čuovvuluvvo. Lea maid nu ahte fylkkagielddain lea iešheanalis ovddasvástádus leat mielde fuolaheamen ahte ovttasbargu doaibmá bures vai sámi kulturmuittut ja kulturmuitosuodjaleapmi vuhtiiváldojuvvo. Dát vuolgá fylkkagielddaid ollislaš ovddasvástádusas sámi kultuvrra ektui.</p>
<p>Regiovnnalaš dási birashálddašeamis, mii lea stáhtalaš, lea njuolgga geatnegasvuohta vuhtiiváldit sámi kultuvrra ja bargat ovttas Sámi kulturmuitoráđiin ollislaš birassuodjaleami áigumušain, hui stuoris. Lea hástalussan oažžut áigái ovttasbarggu stáhtalaš birashálddašemiin regiovnnalaš ja guovddáš dásiin.</p>
<p>Gielddat leat plánaeiseváldin ja hálddašandássin, lagas oktavuođain álbmogii ja báikkálaš máhtolašvuođain, hui guovddáš ja deatalaš ovttasbargooassálaččat. Sámi kulturmuitoráđđái lea hástalussan máhttit oaivadit ja oažžut áigái ovttasbarggu mii lea heivehuvvon gielddaid dárbui vuhtiiváldit sámi kultuvrra ja sámi kulturmuittuid plánemiin ja prošeaktadoaimmain.</p>
<p>Sámi kulturmuittut eai leat dušše Norggas. Lea hástalussan Sámi kulturmuitoráđđái leat mielde ovddideamen ovttasbarggu badjel riikkarájiid sámi kulturmuitosuodjaleami oktavuođas. Riikkaidgaskasaš konvenšuvnnat birrasa birra, kulturárbi ja eamiálbmogiid váikkuheapmi luonddu ekologalaš geavaheami ektui váikkuhit sámi kulturmuitosuodjaleami barggu. Danne lea Sámi kulturmuitoráđđái hástalussan leat mielde hábmemin riikkaidgaskasaš konvenšuvnnaid ja konvenšuvnnaid čuovvuleami, ja bidjamin eavttuid dán bargui.</p>
<p>Jos galggašii dáidda hástalusaide nagodit dohppet, de dárbbaša:</p>
<list><p type="listitem">árvvus atnima, áddejumi ja luohttámuša fylkkagielddaid ja Sámi kulturmuitorađi gaskka kulturmuittuid hálddašeamis</p>
<p type="listitem">nannet kulturmuitolága njuolggadusaid § 3 ovttasbargogeatnegasvuođa duohta sisdoalu</p>
<p type="listitem">eambbo dihtomielalašvuođa eará birassuodjalanhálddašeamis ovddasvástádusa ja geatnegasvuođaid birra sámi kultuvrra ektui</p>
<p type="listitem">oaivadit ja bargat ovttas gielddaiguin vai kulturmuittuid ja sámi kultuvrra luondduvuođu vuhtiiváldin šattašii plánabarggu oassin</p>
<p type="listitem">máhtolašvuohta minoritehtaid ja eamiálbmogiid rikkaidgaskasaš biras-, kultur- ja ovddidanbarggu birra, ja searvan dása</p>
</list><list><p type="listitem">III.	Jienasteapmi</p>
</list><p>39 áirasis ledje 36 čoahkis.</p>
<p>Jienasteapmi čađahuvvui dáid vuoruid mielde:</p>
<list><p type="listitem">Sámediggeráđi árvalus mearriduvvui ovttajienalaččat.</p>
</list><list><p type="listitem">IV.	Beavdegirjelasáhus</p>
</list><p>Dán áššis ii gáibiduvvon lasáhus beavdegirjái.</p>
<p type="listitem">V.	Sárdnunlistu ja replihkkavuorut</p>
<p>Sáhkaovddideaddji</p>
<p>Replihkka</p>
<p>1.</p>
<p>Berit Ranveig Nilssen</p>
<p>2.</p>
<p>Eva Josefsen</p>
<p>3.</p>
<p>Ole Henrik Magga</p>
<p>4.</p>
<p>Tor Nilsen</p>
<p>5.</p>
<p>Olav Magnar Dikkanen</p>
<p>6.</p>
<p>Johan Mikkel Sara</p>
<p>7.</p>
<p>Nils O. Nilsen</p>
<p>8.</p>
<p>Geir Tommy Pedersen</p>
<p>9.</p>
<p>Berit Ranveig Nilssen</p>
<list><p type="listitem">VI.	Sámedikki mearrádus maŋŋá jienasteami lea ná:</p>
</list><p>Sámediggi guorrasa Sámi kulturmuitoráđi plánii, Sámi kulturmuitoplána 1998 - 2001. Sámediggi dáhttu Sámi kulturmuitoráđi árvalit mo galggašii čađahit Tromssa báikkálaš kantuvrra ásaheami Gáivutnii.</p>
<list><p type="listitem">1.	Álgu</p>
</list><p>Sámi kulturmuittut leat deatalaččat sámi historjjá ja duogáža duođašteamis. Kulturmuittut sáhttet muitalit mo lea sámi eanadat- ja luondduáddejupmi, ja maiddái makkár mearkkašupmi eanadagas ja luonddus lea ekonomálaš, sosiálalaš ja oskkolaš diliide. Dán láhkai gártet maiddái kulturmuittut sámi iešguđet áiggiid oassin go leat mielde nannemin kultuvrralaš gullevašvuođa ja dihtomielalašvuođa das mo luonddus galggašii láhttet ja mo dan galggašii geavahit.</p>
<p>Kulturmuitolága definišuvnna mielde leat kulturmuittut ja kulturbirrasat:</p>
<p>« buot mearkkat maid olbmot leat dagahan min fysalaš birrasii, masa gullet maiddái visttit masa leat čadnon historjjálaš dáhpáhusat, osku ja árbevierru. Kulturbirrasiin oaivvildit guovlluid gos kulturmuittut leat oassin stuorát ollisvuođas dahje oktavuođas». </p>
<p>Kulturmuittut ja kulturmuitomállet sáhttet iešguđetláhkai definerejuvvot sápmin. Daid sáhttá defineret sápmin go ealli dahje čállojuvvon sámi árbevierru lea čadnon daidda ja go báikkálaš sámi máhttu čatná daid sámi kulturoktavuhtii. Kulturmuittuid sáhttá maid defineret sápmin go dutkanbohtosat čájehit ahte várra duođaštit sámi historjjá ja duogáža. Kulturmuitomálliid sáhttá maid defineret sámi duogážii guoskevažžan, mii mearkkaša ahte leat daid proseassaid fysalaš manifestašuvnnat maid bokte leat ásahuvvon historjjálaččat dovddus sámi kulturdovdomearkkat. Vuođđun dása lea maiddái ahte dovddasta ahte kulturmuitomálliid don doložis sáhttá áddet árra eaktun sihke sámi kultuvrii ja kultuvrii mii ii leat sámi. Doppe gos leat sámi kultureanadaga oassin lea dattetge lunddolaš gieđahallat daid gullevažžan dan oassái sámi kultuvrras mii lea čadnon fysalaš birrasii. Sámi kulturmuitosuodjalus lea vuohki man mielde gieđahallá eanadatluottaid — lea vuohki mii dahká vejolažžan sámi báikegottiide beassat áddet iežaset guovlluid guhkes áiggi vuođul, ja vuohki mii atná seamma árvvus dan árbevieru ja mearkkašumi mii báikkálaččat lea luottain go mii dieđalaš «rivttes» máhtolašvuođas lea. Dološ davvi bivdokultuvrra báikkálaš manifestašuvnnat leat deatalaš bealit dás.</p>
<p>Kulturmuitodoaba gokčá iešguđet surggiid nugo vistebirrasiid ja kultureanadagaid gos kulturmuittut gullet funkšuvnnalaččat oktii. Kulturbirasdoahpagii gullet maid eanadatoktavuođat maidda leat čadnon dáhpáhusat, osku ja árbevierru. Kulturbirrasa mearkkašupmi lea kultuvrralaš vuođu duohken. Dávjá leat olbmot iešguđet áiggiid ja iešguđetlágan kultuvrralaš gullevašvuođain geavahan seamma eanadagaid.</p>
<p>Go dovddasta ahte seamma kulturmuitomálliin ja kultureanadagain sáhttá leat iešguđetlágan mearkkašupmi joavkkuide geain lea iešguđetlágan kultuvrralaš gullevašvuohta, de leat ollu vejolašvuođat ja hástalusat kulturmuittuid ja kulturbirrasiid hálddašeamis ja gaskkusteamis. Dáidda hástalusaide dohppemis dárbbašuvvo vuođđo áddejupmi sápmelaččaid saji birra servodagas — eamiálbmogin man ássanguovllut leat máŋgga našuvnnalaš stáhtas.</p>
<p>Birasgáhttendepartemeanta lea delegeren Sámi kulturmuitoráđđái válddi ja gohččon ráđi hálddašit sámi kulturmuittuid geassemánu 9. b. 1978 lága nr. 50 mielde mii lea kulturmuittuid birra. Sámi kulturmuitoráđđi fuolaha maid kulturmuitoberoštumiid plána- ja huksenáššiin geassemánu 14. b. 1985 nr. 77 plána- ja huksenlága mielde.</p>
<p>Sámi kulturmuitoráđđi lea okta Sámedikki vuollásaš ráđiin. Sámedikkis lea politihkalaš ja hálddahuslaš stivrenváldi, ja dasto velá bargoáddiovddasvástádus. Birasgáhttendepartemeanttas lea Riikkaantikvara bokte bajimuš fágalaš ovddasvástádus.</p>
<p type="listitem">2.	Sámi kulturmuitoráđi rámmaeavttut</p>
<list><p type="listitem">2.1	Politihkalaš ja hálddahuslaš vuogádat</p>
</list><p>Norga lea ásahuvvon guovtti álbmoga eatnamiid ala — dážaid ja sápmelaččaid. Sápmelaččat leat juo guhká ovdal go Norgga stáhta ásahuvvui orron osiin dain guovlluin maid dál gohčodit Norgga guovlun.</p>
<p>Gitta 1989 rádjai ii mearkkašan dát maidige Norgga politihkalaš ja hálddahuslaš vuogádaga huksemii. Norgga demokratiija lea mealgadii huksejuvvon «ovtta olbmo ovtta jiena» prinsihpa ala. Jovkui gullevašvuohta ja jovkui searvan (korporatiivvalaš pluralisma) lea dábálaččat guoskan dušše bargoeallimii ja ealáhusaide, guovddážii/periferiijai ja vuostekultuvrii guoskevaš ášše- ja beroštupmisurggiide. Danne lea ásahuvvon dakkár áddejupmi man mielde buohkat leat ovttaláganat, ii dušše demokráhtalaš ja ovttaskas olbmo vuoigatvuođaid dáfus, muhto maiddái kultuvrralaš áddejumi, gullevašvuođa ja giela dáfus.</p>
<p>Norgga majoritehtaálbmoga kultuvra adnojuvvo diehttelassan — dakkárin maid ii dárbbaš čilget. Sápmelaččat fas fertejit kultuvrralaš eamiálbmotminoritehtan álo čilget iežaset historjjálaš ja dálá leahkima. Dán perspektiivvas šaddá Norgga politihkalaš ja hálddahuslaš vuogádat kultuvrralaš beallin ja kultuvrralaš manifestašuvdnan masa majoritehtaálbmot lea bidjan eavttuid.</p>
<p>Dattetge lea Norgga stáhta dovddastan ahte sápmelaččat leat sierra álbmot — eamiálbmot mii lea kultuvrralaš minoritehta dáža servodagas. Boađusin dás leat riikkaidgaskasaš eamiálbmotkonvenšuvnnaid ratifiseren, Vuođđolága § 110a mearrideapmi, sámeláhka ja Sámedikki ásaheapmi.</p>
<p>Danne go sápmelaččat leat dohkkehuvvon sierra álbmogin, de sáhttet maiddái Norgga politihkalaš ja hálddahuslaš vuogádagaid kultuvrralaš iešvuođat dohkkehuvvot. Dát sáhtášii leat mielde ovddideamen áddejumi dáža ja sámi servodaga gaskka. Dat sáhtášii maid dagahit stuorát áddejumi sámepolitihka vuođđoprinsihpaide, ja stuorát máhtu sámi kultuvrra, sámi servodateallima ja sámediggevuogádaga birra sihke dáža eiseválddiin ja muđui servodagas.</p>
<list><p type="listitem">2.2	Sámi ja dáža servodagat</p>
</list><p>Dáža servodaga ásahusat ja organisašuvnnat leat bures sajáiduvvan ja adnojuvvojit diehttelassan go fas sámi servodaga ásaheapmi lea easka álgindásis. Aktiivvalaš bargu sámi servodaga ovddas gáibida danne mealgadii stuorát resurssaid go dáža servodagas, gos ásahusat ja hálddahusvuogádagat leat juo ásahuvvon ja nanusmuvvan.</p>
<p>Sámi servodagat doibmet dávjá bálddalagaid dáža servodagain. Sámi servodateallin gaskkustuvvo dávjá giela, kultuvrra, ealáhusaid, báikkálaš servviid, giliservviid jdd. bokte. Muhtun gielddat leat maid defineren iežaset sámi gieldan.</p>
<p>Sámi servodagain lea seamma láhkai go dáža servodagain máŋggabealat sisdoallu. Sámi identitehta leat čájehan ja ain dál čájehit máŋgga láhkai. Sámi servodagaid iežáláganvuođat ja dađistaga rievdamat dávjjit čájehit ahte leat bissumin go dan ahte eai leat bissumin. Dát muitala ahte servodagat nákcejit ceavzit ođđa dilálašvuođain ja eavttuiguin, ja ahte nákcejit oažžut daidda sámi sisdoalu maid gaskkustit sámi iešáddejumi rámma siskkobealde. </p>
<p>Dávggasvuohta ja nuppástuhttin, kontinuitehta ja ođasmahttin leat guovddáš doahpagat. Dáidu hálddašit olgguldas rievdadusaid ja dáidu iežas nuppástuhttit leat leamaš ja šaddet dađistaga ain eambbo leat boahttevaš kultuvrralaš mátasatnimii eaktun. Minoritehtadilálašvuohta sáhttá ollu oktavuođain iešalddis leat neavvun olgguldas rievdadusaid ja nuppástuhttingáibádusaid hálddašapmái danne go ovddida dáiddu dávgadit sáhttit gieđahallat eavttuid ja proseassaid sihke «stuorraservodagas», siskkáldas digáštallamiin ja kultuvrralaš geavahusain. </p>
<p>Sámi gullevašvuođas lea guovttelágan struktuvra. Nubbi lea assosiašuvnnaid birra daid árbevieruid ektui mat leat huksen servodaga, nappo historjjálaš eavttut. Nubbi ja seamma deatalaš bealli lea kultuvrralaš searvevuhtii searvama birra mii álelassii nuppástuvvá. Sámi kulturmuitosuodjalus guoská goappašiid beliide. Árbevierut ja historjá dahkkojuvvojit ávnnaslažžan fysalaš kulturárbbis, ja kulturárbbi konkrehta aktiviseren lea dálá kulturgaskkusteami oassin.</p>
<p type="listitem">3.	Sámi kulturmuitoráđi vuođđu</p>
<list><p type="listitem">3.1	Sámi kultuvrra ávnnaslaš ja eahpeávnnaslaš beliid eavttut</p>
</list><p>Luondu lea deatalaš ávnnaslaš vuođđun sámi kultuvrii. Sámi kultuvra ja sámi ássan- ja geavahanguovllut gullet lávgadit oktii. Luondu lea vuođđun ealáhusaide ja maiddái eallinbirrasa, vássán áiggi vásiheami, máhtolašvuođa ja eallinlági rámman.</p>
<p>Sámi guovlluin lea luondu rašši. Dát ii guoskka dušše eanadahkii ja luondduriggodagaide, muhto maiddái kultuvrii masa leat vuođđun. Sámi kultuvrra ja servodateallima ovdaneami vuođu ferte ovddidit sámi luonddu- ja kulturárbbi jierpmálaš hálddašemiin. Dan ferte hálddašit nu ahte joksá ceavzi resursaekonomálaš ovdáneami ja ceavzi ovdáneami mas sosiálalaš ja kultuvrralaš árvvut leat oassin.</p>
<list><p type="listitem">3.2	Iešmearridanvuoigatvuohta</p>
</list><p>Álbmogiid iešmearridanvuoigatvuohta lea riikkaidgaskasaččat dohkkehuvvon prinsihppa maid ON:a miellahtturiikkat leat geatnegahtton ovddidit ja várjalit. Sápmelaččat leat sierra álbmot, ja das vuolgá iešmearridanvuoigatvuohta.</p>
<p>Vuođđolága § 110a sisttisdoallá sihke suodjaleami politihka vuostá mii lea áittan sámi kulturgaskkusteapmái ja geatnegasvuođa dahkat positiivvalaš daguid celkojuvvon ulbmiliid mielde.</p>
<p>1966' ON-konvenšuvnna 27. artihkal siviila ja politihkalaš vuoigatvuođaid birra ii guoskka sámi kultuvrra dušše gáržžes sihkkarastimii, muhto maiddái ávnnaslaš eavttuide sámi kultuvrra seailluheamis ja nannemis oppalaččat.</p>
<p>ILO-konvenšuvdna nr. 169 váldoprinsihppan lea eamiálbmogiid vuoigatvuohta seailluhit ja ovddidit kultuvrraset, ja eiseválddiid geatnegasvuohta doaimmaiguin doarjut dán barggu.</p>
<p>Sámi kulturmuitoráđđái lea delegerejuvvon váldi hálddašit sámi kulturmuittuid kulturmuitolága vuođul. Lága ulbmil deattuha sihke kulturmuittuid ja kulturbirrasiid árvvu identitehta nannemis ja dan man deatalaš kulturmuitohálddašeapmi lea ollislaš birashálddašeamis.</p>
<p>Sámi kulturmuitoráđđi lea ožžon ovddasvástádusa plána- ja huksenlága mielde fuolahit sámi kulturmuitoberoštumiid plána- ja huksenáššiin. Plána- ja huksenláhka lea deatalaš neavvun kulturmuittuid seailluheamis ja hálddašeamis guhkesáigge eavttuid mielde. Plána- ja huksenlága areálageavaheami vuogádat lea deatalaš váikkuhangaskaoapmin sámi kultuvrra luondduvuođu sihkkarastimis, mas maiddái sámi kulturmuittut ja kulturbirrasat leat oassin.</p>
<p>Sámi kulturmuitoráđđi lea neavvun sámi kulturmuittuid fuolaheapmái ja positiivvalaš geavaheapmái sámi servodatovdáneamis ja servodagas muđui kulturmuitolága ulbmiliid mielde, stáhta eiseválddiid sámepolitihka áigumušaid mielde ja Sámedikki mihttomeriid mielde.</p>
<list><p type="listitem">3.3	Eará láidesteamit eamiálbmogiid saji ektui resursahálddašeamis</p>
</list><p>Vuođđolága § 110b nanne ceavzi ovdáneami prinsihpa ja olbmuid vuoigatvuođa háhkat máhtolašvuođa luonddubirrasa dili birra ja váikkuhusain maid plánejuvvon ja álggahuvvon doaimmat dagahit lundui. Maiddái dát ge mearrádus ferte leat láidesteaddjin go sámi váikkuhanfápmu sámi geavahanguovlluid ávkkástallamis ja hálddašeamis mearriduvvo.</p>
<p>Birrasa ja ovdáneami 1992 máilmmekonferánssa agenda 21 kap. 26 lea eamiálbmogiid saji birra resursahálddašeamis. Vuođđun lea deattuhuvvon mo eamiálbmogat buolvvaid čađa leat ovddidan ollislaš máhtolašvuođa iežaset guovlluid luondduresurssaid ja birrasa birra. Julggaštus dadjá leat dárbun várjalit eamiálbmogiid eatnamiid goarideaddji doaimmaid vuostá, ja ahte eamiálbmogiid árvvuid, árbevirolaš máhtolašvuođa ja geavahusa resursahálddašeamis galgá dohkkehit ja árvvus atnit. Dasto daddjo ahte eamiálbmogiid árbevirolaš ja njuolgga dárbu ođasmahtti resurssaide ja ekovuogádagaide lea vuođđun sin kultuvrralaš, ekonomálaš ja rumašlaš buresbirejupmái. Loahpas ávžžuhuvvo ovddidit ja nannet nášuvnnalaš konsulterenortnegiid eamiálbmogiiguin vai sin dárbbut, árvvut, máhtolašvuohta ja vierut šattašedje resursahálddašeami nášuvnnalaš politihka oassin.</p>
<p>Maiddái konvenšuvdna biologalaš máŋggabealatvuođa birra maid Norga dohkkehii 1993:s dadjá ahte galgá árvvus átnit, seailluhit ja bisuhit dan árbevirolaš máhtolašvuođa mii lea deatalaš eamiálbmogiid ja báikegottiid biologalaš máŋgga bealat ceavzi geavaheami seailluheamis. Konvenšuvdna dadjá ahte kultuvrralaš máŋgga bealat vuođa ja biologalaš máŋggabealatvuođa seailluheapmi lea nubbi nuppis gitta. </p>
<p>Eurohparáđi Cultural Heritage Committee dadjá ahte ii-vealaheami prinsihppa ii ábut heađuštit positiivvalaš vealaheami prinsihpa maid eiseválddit sáhttet geavahit kultuvrralaš minoritehtaid ja eamiálbmogiid kulturárbbi várjaleamis.</p>
<list><p type="listitem">3.4	Ovddasvástádus sámi kultuvrras ja servodagas</p>
</list><p>Gielddain ja fylkkagielddain lea oppalaš ovddasvástádus maiddái sámi álbmoga ektui. Maiddái dákkár ii-stáhtalaš orgánain lea ovddasvástádus leat mielde lágideamen dilálašvuođaid nu ahte sámi kultuvrra ja iešvuođa sáhttá ovddidit.</p>
<p>Stáhta galgá fuolahit ahte gielddat ja fylkkagielddat doibmet vuođđolága ja álbmotrievtti geatnegasvuođaid mielde, ja galgá maid fuolahit ahte eamiálbmotperspektiiva šaddá olles doaimma oassin.</p>
<p>Kulturmuitolága njuolggadusain § 3 - ovttasbargogeatnegasdvuođa birra - daddjo ahte Sámi kulturmuitoráđis ja fylkkagielddain lea dieđihangeatnegasvuohta guđetguimmiidasaset go goappašiid beliin leat beroštumit áššis. Dasto daddjo ahte galget bargat ovttas go lea dárbbašlaš dahje ávkkálaš.</p>
<p type="listitem">4.	Mihttomearit, hástalusat ja áŋgiruššansuorggit</p>
<list><p type="listitem">4.1	Mihttomearit</p>
</list><p>Sámi kulturmuitoráđi bajimuš mihttomearrin lea: </p>
<p>Suodjalit sámi kulturmuittuid ja kulturbirrasiid dakkár vugiin mii lea mielde nannemin ja bisuheamen sámi kultuvrra </p>
<p>Bajimuš mihttomearis leat fas vuolggahuvvon golbma váldomihttomeari mat konktehtalaččabut čilgejit bajimuš mihttomeari sisdoalu, ja mat buorebut govvidit Sámi kulturmuitoráđi bargosurggiid. Váldomihttomearrin lea: </p>
<list><p type="listitem">duddjot áddejumi sámi kulturmuittuid ja kulturbirrasiid birrasiiguoski, historjjálaš ja kultuvrralaš árvvus</p>
<p type="listitem">hálddašit sámi kulturmuittuid ja kulturbirrasiid lágaid, njuolggadusaid ja kulturpolitihkalaš njuolggadusaid mielde</p>
<p type="listitem">leat mielde ovddideamen ovttasbarggu birashálddašemiin ja našuvnnalaš sámi ásahusaiguin ja riikkaidgaskasaččat sámi kulturmuittuid ja kulturbirrasiid suodjaleamis ja hálddašeamis</p>
</list><p>Dáid mihttomeriid vuođul guorahallojuvvo makkár hástalusat Sámi kulturmuitoráđis leat. Guorahallan doalvu áŋgiruššansurggiide maiguin galggašii dohppet hástalusaide ja joksat mihttomeriid. Okta áŋgiruššansuorgi sáhttá guoskat máŋgga hástalussii ja váldomihttomearrái.</p>
<p>Mihttomearit ja áŋgiruššansuorggit galget čuovvuluvvot dárkileabbo bargomihttomeriiguin jahkásaš doaibmaplánain.</p>
<p>4.2 Birassuodjaleapmi, kultursuodjaleapmi ja sámi servodagat </p>
<p>Biras- ja kultursuodjaleapmi </p>
<p>Sámi guovlluid guhkesáiggi ealáhus- ja servodatovdáneami vuođđun lea ahte luondduresurssaid eai ábut garraseabbot geavahit go maid luondu gierdá. Hástalussan lea geavahit guovlluid nu ahte luondu ja kulturmuittut ieža mearridit doaimma rámmaid ja rájiid.</p>
<p>Doahpagat biras, luondu ja kultuvra gullet lávgadit oktii. Luonddu ja birrasa hálddašeamis lea hui deatalaš mearkkašupmi kultuvrralaš kontinuitehtii ja ovddideapmái. Birrasis, ovttas luondduin ja kulturmuittuiguin, lea njuolgga mearkkašupmi sámi ealáhusaide ja ássamii. Das lea maid mearkkašupmi kultuvrralaš gullevašvuhtii, ja dasto velá servodaga bisuheapmái ja ovddideapmái.</p>
<p>Lea lagas oktavuohta vuos birassuodjaleami ja resursahálddašeami gaskka ja fas kultursuodjaleami ja kulturovddideami gaskka. Dát oktavuohta lea earenoamáš deatalaš sámi kulturmuitosuodjaleamis. Lea hástalussan dahkat dán oktavuođa čielgaseabbon juohkelágan hálddašanbargguin ja prošeavttaiguin ja doaimmaiguin. Kulturmuittut ja árbevirolaš máhtolašvuohta daid birra leat máhtolašvuođa gáldun sihke ovddeš ja dálá buolvvaid oktavuođa birra luondoseaset ja luondduset geavaheami birra. Seammás leat kulturmuittut deatalaš oassin sámi kulturárbbis, ja riggodahkan kultursuodjaleapmái ja kulturovddideapmái.</p>
<p>Norggas ja ollu eará riikkain galgá Agenda 21 čuovvuluvvot Báikkálaš Agenda 21:s. Agenda 21' guhkesáiggi mihttomearri luonddu- ja birasárvvuid ceavzi geavaheami birra sáhttá addit kulturmuitosuodjaleapmái vejolašvuođa bidjat guovddážii doaimmaid, luondduáddejumiid ja resursaáddejumiid mat leat duddjon kulturmuittuid ja kultureanadagaid. Sámi kulturmuittuid suodjaleapmái ja hálddašeapmái lea deatalaš sáhttit bisuhit kontinuitehta luonddugeavaheamis seammás go atná muittus ahte ealáhusdoaimmas ja meahccegeavaheamis ođđaáigásaš (mohtor-) veahkkeneavvuiguin sáhttet leat heajos váikkuhusat kulturmuittuide, lundui ja eanadahkii. Sámi kulturmuitosuodjaleami hástalussan lea danne leat mielde duddjomin oktavuođa árbevirolaš sámi luonddugeavaheami, ođđaáiggi ealáhusvugiid ja ođđaáiggi birasjurddašeami gaskka.</p>
<p>Barggus mii guoská biras- ja resursageavaheami guottuide ferte vuođđun atnit báikegottiid iešáddejumiid ja iešárvvuid. Dáid ferte geahččalit geavahit dakkár positiivvalaš vugiin mii lea mielde dagaheamen ceavzi geavaheami. Dán oassin lea maiddái giehtaduodjemáhtolašvuođa, ávnnasmáhtolašvuođa, báikenamaid ja dološáiggi máhtolašvuođa geavaheami gáhtten ja bisuheapmi. Leat doaimmat mat duddjojit guottuid. Danne lea hástalussan oažžut áigái báikkálaš doaimmaid sámi kulturmuittuid ja kulturbirrasiid oktavuođas. </p>
<p>Sámi kulturmuitosuodjaleapmi ja sámi servodagat </p>
<p>Sámi kulturmuitoráđđi hálddaša sámi kulturmuittuid sihke sámi ja dáža servodagaid ovddas.</p>
<p>Sámi kulturmuittut gullet dattetge vuosttažettiin sámi báikegottiid álbmogii, mii čatná historjjá, searvevuođa ja gullevašvuođa kulturmuittuide dahje kultureanadahkii. Sámi kulturmuitoráđđái lea hástalussan suodjalit kulturmuittuid sámi kultuvrra vuođu oassin, ja dakkár vugiin ahte doaimmašedje kultuvrralaš resursan sámi kultursuodjaleapmái ja kulturovddideapmái. Sámi kulturmuittut leat dávjá hui rašit njuolgga gollama dáfus ja dan dáfus go leat árbevieruid ja jurddašallamiid seailluheaddjin gos bisuheapmi lea dan duohken ahte sosiálalaš ja kultuvrralaš konteaksta ii dušša.</p>
<p>Sámi kulturmuittuid registreremis ja čilgemis lea hástalussan dasa vuođđun atnit báikkálaš sámi kulturmuito- ja kulturmáhtolašvuođa, ja ahte dát dáhpáhuvvá báikegottiid ja hálddašeami gaskasaš gulahallamiin. Dasto lea maid hástalussan ahte bargu lea mielde ovddideamen báikkálaš beroštumi ja kultuvrralaš doaimmaid. Lea hástalussan ahte hálddašanbargu ja fágalaš prošeavttat leat mielde nannemin báikegottiid máhtolašvuođa ja áddejumi sámi historjjás ja duogážis.</p>
<p>Jos galggašii dáidda hástalusaide nagodit dohppet, de dárbbaša:</p>
<list><p type="listitem">lávgadis ovttasbarggu eará birashálddašemiin ja gielddaiguin</p>
<p type="listitem">nannet Sámi kulturmuitoráđi máhtolašvuođa sámi historjjás, kultuvrras ja gielas</p>
<p type="listitem">ovddidit Sámi kulturmuitoráđi gulahallanfierpmádaga sámi báikegottiin ja gulahallama sámi organisašuvnnaiguin, dávvirvuorkkáiguin ja ásahusaiguin</p>
<p type="listitem">sámi kulturmuittuid ja kultureanadagaid čuvgen dohkálaš fágalaš ja báikkálaš sámi eavttuid vuođul</p>
<p type="listitem">sámi kulturmuittuid dokumenteren báikkálaš sámi searvamiin</p>
<p type="listitem">eambbo doarjjaruđaid sámi kulturmuitodoaimmaide</p>
<p type="listitem">movttiidahttit sámi báikegottiid aktiivvalaččat searvat miellagiddevaš bargui sámi kulturmuittuiguin ja kultubirrasiiguin</p>
</list><list><p type="listitem">4.3	Sámi kulturmuittut ja areálahálddašeapmi</p>
</list><p>Jos galggašii bastit dohkálaš vugiin gáhttet sámi luonddu- ja resursaberoštumiid, de lea stuorra hástalussan bargat dan ala ahte sámi kultuvra ealáhusaiguin ja servodagain plánaproseassain buorebut ja čielgaseabbot vuhtiiváldojuvvo plána- ja huksenlága mielde.</p>
<p>Sámi kulturmuitoráđis lea hálddašanovddasvástádus olles riikka sámi kulturmuittuin, ja dát eanadieđalaš guovlllu viidodat lea Finnmárkkus Hedemárkui. Dát mearkkaša ahte Sámi kulturmuitoráđđái bohtet buot sámi geavahan- ja ássanguovlluid areálaplánat Norggas, ja ráđis lea máhtolašvuohta buot dáid guovlluid birra.</p>
<p>Sámi kulturmuitodoaba lea hui viiddis. Kulturmuittut leat vuos čadnon viiddis eanadieđalaš guvlui ja máŋga duhát jagi boaris ja máŋggabealat historjái. Dasto gullet kulturmuittuide buot luottat mat leat báhcán sápmelaččaid maŋis — ássama, bargguid, oskku, johtalusa jna. birra. Sámi visttit maid gullet dása. Maiddái báikkit gosa olbmot eai leat guođđán luottaid, gullet dán doahpagii; bálvvosbáikkit maid luondu lea ráhkadan ja eará bassi báikkit ja guovllut, báikkit maidda leat čadnon cukcasat, muitalusat ja árbevierut. Lea hástalussan oažžut áddejumi dasa ahte sámi kulturmuittut ovddastit viiddis ja máŋggabealat historjjá, ja daid ii sáhte ráddjet gáržžedit.</p>
<p>Lea hástalussan oažžut geavaheddjiid áddet ja dohkkehit sámi kultumuitosuodjaleami. Jos dan galggašii nákcet, de lea jođánis ja buorre áššemeannudeapmi deatalaš. Dát ii mielddisbuvtte dušše jođánis ja čielga vástádusaid areálaáššiin, muhto maiddái oaivadeami ja gulahallama doaimmaheddjiiguin go doaibma guoská sámi kulturmuittuide. Dát lea hui deatalaš go sámi kulturmuittut ja kulturbirrasat plánejuvvojit dikšojuvvot, restaurerejuvvot ja lágiduvvot. Lea deatalaš ahte dákkár prošeavttat ja doaimmat eai stivrejuvvo ja hábmejuvvo sahtedohko (gč. čuo. 4.2 ).</p>
<p>Fágalaš oaivadeapmi ja gaskkusteapmi lea deatalaš bargu areálameassamiin. Dákkár oaivadeapmi máksá heiveheami ja ahte sámi kulturmuittut ja kulturbirrasat vuhtiiváldojuvvojit doarvái bures. Lea maid bargun vuohkkasit máhttit čilget maid mearkkaša dispensašuvdnavejolašvuohta kulturmuitolágas vai sáhttá čađahit plánejuvvon doaimmaid. Dákkár dispensašuvdna kulturmuitolágas mielddisbuktá dábálaččat dokumentašuvnna ja roggama. Muhtomin sáhttá maid kulturmuitosuodjaleami dihte dispensašuvdna/luvven leat buoremus čoavddus danne go dokumentašuvdna ja roggan sáhttet leat mielde dagaheamen buoret kulturmuitofágalaš máhtolašvuođa. Dispensašuvdnameannudeamis šaddá dávjá vihkkedallat goabbá lea deataleabbo, gullevašvuohta vai kulturmuittuid ja kultureanadagaid suodjalanárvu.</p>
<p>Váilevaš vuođđoávdnasat sámi kulturmuittuid birra ja heittohit huksejuvvon kulturmuitodieđut dagahit heajos árvvoštallama plánabargguid ektui, guhkes áššemeannudeami, divraseabbun doaimmaheaddjái geahčadangoluid geažil, heajos árvvoštallanvuođu suodjalanárvvo ektui ja heajos suodjaleami sámi kulturmuittuin. Dát leat oahpes váttisvuođat olles kulturmuitosuodjaleamis, muhto sámi kulturmuitosuodjaleamis leat dát váttisvuođat ain stuorábut. «Økonomisk kartverk» gokčá dušše smávva osiid guoskevaš hálddašanáreálain. Registremiin 1970- ja 80-loguin ledje unnán registremat mat dahkkojedje sámi geavahan- ja ássanguovlluin. Stuorra oassi ØK-registreremiin dahkkojedje ovdal 1978, dalle go ođđa kulturmuitoláhka biddjui fápmui 100 jagi ráfáidahttinrájiin sámi kulturmuittuid dáfus. Dáidda guovlluide lea bahkken lassánan dađistaga sihke ealáhusaid, mátkkoštanealáhusa ja asttuáigedoaimmaid oktavuođas.</p>
<p>Lea stuorra hástalussan ovddidit buoret mearridanneavvu sámi kulturmuittuid hálddašeamis. Stuorra oasis hálddašanguovllus ii gávdno registrerendihtorvuođđu gosa sámi historjjá ja duogáža kulturmuittut vurkejuvvošedje. Dološmuitodihtorvuođđu maid NIKU dál hálddaša ii leat ráhkaduvvon guovtteoasat hálddašanovddasvástádusa várás ja sámi kulturmuitosuodjaleami earenoamáš dárbbuid várás. Ii sámi kulturmuitoterminologiija ge leat ráhkaduvvon.</p>
<p>Sámi kulturmuitosuodjaleamis lea stuorra máhtolašvuođadárbu. Dát guoská osiide nugo ássanovddideapmái, kulturluottaid dulkomii mat illá oidnojit, iešguđetlágan kulturmuittuid oktavuhtii, eanadieđalaš ja ealáhuslaš erohusaide, visttiide ja visttiid historjái, kulturmuitoterminologiijai, hálddašanstrategiijaide, kulturmuitosuodjaleapmái, etihkkii jna. Dieđalaš dutkamii dákkár fáttáin lea stuorra dárbu, earenoamážit máttasámi guovlluin gos sámi kulturmuittuid leat hui unnán dahje eai obage dutkan. Danne lea Sámi kulturmuitoráđđái hástalussan oažžut stáhtalaš eiseválddiid ja dutkanásahusaid bidjat searaid dutkamii mii earenoamážit guoská sámi kulturmuitosuodjaleapmái. Dákkár dutkan dagašii vejolažžan sámi kulturárbbi gieđahallat seammaárvossažžan jo majoritehta kulturárbbi.</p>
<p>Máhtolašvuohta mii ovddiduvvo go dieđalaš máhtolašvuohta ja sámi servodaga eahpeformálalaš máhtolašvuohta ja árbevierut deaivvadit, lea hui deatalaš. Dieđalaš máhtolašvuođa ja báikkálaš máhtolašvuođa buohtalas geavaheapmi ja juvssahahttindahkan lea eaktun dasa ahte sámi kulturmuitosuodjaleapmi galgá sáhttit fuolahit iežas fágalaš ja kulturpolitihkalaš bargguid. Lea stuorra ja váttis hástalussan oažžut áddejumi ja dáhtu dasa ahte ferte bidjat eanet dutkansearaid sámi kulturmuitosuodjaleapmái ja kulturmuitoáddejupmái. Galggašii hálddahusa bargiide addit vejolašvuođa beaivválaš bargguid bokte ja virgelobiiguin nannet sámi kulturmuitosuodjaleami máhtolašvuođa. Lea earenoamáš deatalaš addit Sámi kulturmuitoráđi bargiide vejolašvuođa dutkanbargguid dahkat.</p>
<p>Jos galggašii dáidda hástalusaide nagodit dohppet, de dárbbaša:</p>
<list><p type="listitem">nannet Sámi kulturmuitoráđi áššemeannudannávccaid, maid oassin lea maiddái vejolašvuohta oaivadit, gulahallat ja dieđuid juohkit</p>
<p type="listitem">nannet Sámi kultumuitoráđi láhka- ja njuolggadusmáhtu kulturmuito- ja areálahálddašeami oktavuođas</p>
<p type="listitem">ovddidit birashálddašeami máhtolašvuođa ja áddejumi sámi kultuvrra ja historjjá birra</p>
<p type="listitem">nannet dihtomielalašvuođa sámi kultuvrra ja sámi servodagaid vuhtiiváldimis plánabargguin plána- ja huksenlága mielde</p>
<p type="listitem">buoridit vejolašvuođa gaccat máhtu sámi visttiid hálddašeami ja suodjaleami birra</p>
<p type="listitem">viiddidit, buoridit ja lasihit sámi kulturmuittuid vuođđoávdnasiid juvssahahttivuođa (sámegillii ja dárogillii)</p>
<p type="listitem">movttiidahttit dutkansearaid fáttáin mat gusket sámi kulturmuittuide ja kulturbirrasiidda</p>
</list><list><p type="listitem">4.4	Ovttasbargu</p>
</list><p>Sámi kulturmuitoráđđi ja fylkkagielddat leat mealgadii iešguđet fylkkaid bálddalas orgánat sámi ja eará kulturmuittuid hálddašeamis.</p>
<p>Dát bálddalas hálddašanortnet dagaha stuorra hástalusa. Ferte ovddidit ovttasbarggu nu ahte hálddašanorgánat ovttas leat mielde ráhkadeamen buoret kulturmuitosuodjaleami, addimin buriid ja jođánis bálvalusaid gielddaide ja doaimmaheddjiide. Sihke Sd.dieđ. nr. 52 (1992-93) Norgga sámepolitihka birra ja kulturmuitolága njuolggadusaid § 3 deattuhuvvo ovttasbargogáibádusa. Sámi kulturmuitoráđđi atná dákkár ovttasbarggu hui ávkkálažžan. Danne lea hástalussan oažžut áigái ovttasbarggu mii sáhttá leat ávkin goappašiid beliide.</p>
<p>Jos galggašii joksat ovttasbarggu mii bures doaibmá, de lea eaktun ahte fylkkagielddat áddejit ja čuvvot sin oppalaš ovddasvástádusa eamiálbmoga — sápmelaččaid — ektui, ja ahte doibmet vuođđolága ja álbmotrievtti geatnegasvuođaid mielde. Maiddái riikkaantikvara ferte bearráigeahččat ja leat mielde fuolaheamen ahte ovttasbargogeatnegasvuohta duohtavuođas čuovvuluvvo. Lea maid nu ahte fylkkagielddain lea iešheanalis ovddasvástádus leat mielde fuolaheamen ahte ovttasbargu doaibmá bures vai sámi kulturmuittut ja kulturmuitosuodjaleapmi vuhtiiváldojuvvo. Dát vuolgá fylkkagielddaid ollislaš ovddasvástádusas sámi kultuvrra ektui.</p>
<p>Regiovnnalaš dási birashálddašeamis, mii lea stáhtalaš, lea njuolgga geatnegasvuohta vuhtiiváldit sámi kultuvrra ja bargat ovttas Sámi kulturmuitoráđiin ollislaš birassuodjaleami áigumušain, hui stuoris. Lea hástalussan oažžut áigái ovttasbarggu stáhtalaš birashálddašemiin regiovnnalaš ja guovddáš dásiin.</p>
<p>Gielddat leat plánaeiseváldin ja hálddašandássin, lagas oktavuođain álbmogii ja báikkálaš máhtolašvuođain, hui guovddáš ja deatalaš ovttasbargooassálaččat. Sámi kulturmuitoráđđái lea hástalussan máhttit oaivadit ja oažžut áigái ovttasbarggu mii lea heivehuvvon gielddaid dárbui vuhtiiváldit sámi kultuvrra ja sámi kulturmuittuid plánemiin ja prošeaktadoaimmain.</p>
<p>Sámi kulturmuittut eai leat dušše Norggas. Lea hástalussan Sámi kulturmuitoráđđái leat mielde ovddideamen ovttasbarggu badjel riikkarájiid sámi kulturmuitosuodjaleami oktavuođas. Riikkaidgaskasaš konvenšuvnnat birrasa birra, kulturárbi ja eamiálbmogiid váikkuheapmi luonddu ekologalaš geavaheami ektui váikkuhit sámi kulturmuitosuodjaleami barggu. Danne lea Sámi kulturmuitoráđđái hástalussan leat mielde hábmemin riikkaidgaskasaš konvenšuvnnaid ja konvenšuvnnaid čuovvuleami, ja bidjamin eavttuid dán bargui.</p>
<p>Jos galggašii dáidda hástalusaide nagodit dohppet, de dárbbaša:</p>
<list><p type="listitem">árvvus atnima, áddejumi ja luohttámuša fylkkagielddaid ja Sámi kulturmuitorađi gaskka kulturmuittuid hálddašeamis</p>
<p type="listitem">nannet kulturmuitolága njuolggadusaid § 3 ovttasbargogeatnegasvuođa duohta sisdoalu</p>
<p type="listitem">eambbo dihtomielalašvuođa eará birassuodjalanhálddašeamis ovddasvástádusa ja geatnegasvuođaid birra sámi kultuvrra ektui</p>
<p type="listitem">oaivadit ja bargat ovttas gielddaiguin vai kulturmuittuid ja sámi kultuvrra luondduvuođu vuhtiiváldin šattašii plánabarggu oassin</p>
<p type="listitem">máhtolašvuohta minoritehtaid ja eamiálbmogiid rikkaidgaskasaš biras-, kultur- ja ovddidanbarggu birra, ja searvan dása</p>
</list><p>Ášši meannudeapmi loahpahuvvui guovvamánu 26. b. dii. 10.00.</p>
<p>Vuolláičállit leat lohkan čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu mo Sámediggi lea mearridan.</p>
<p>Kárášjohka, guovvamánu 26. b. 1999</p>
<p>Čoahkkinjođihangoddi</p>
<p>Johan Mikkel Sara Randi Solli Pedersen Einar Lifjell</p>
<p>jođiheaddji sadj. jođiheaddji</p>
<p>Tor Nilsen Eva Josefsen</p>
<p>Sámedikki dievas„oahkkima „oahkkingirji 1/99 Siidu 0</p>
<p>P.b. 144, N-9730 Kárášjohka</p>
<p>Tel.: +47 78 46 71 00</p>
<p>Fáks.: +47 78 46 69 49</p>
<p>E-poasta: adm@samediggi.no</p>
<p>98 / 13 - 1</p>
<p>S  ámediggi</p>
<p>S  ámedigge</p>
<p>S  aemiedigkie</p>
<p>S  ametinget</p>
<p>P.b. 144, N-9730 Kárášjohka</p>
<p>Tel.: +47 78 46 71 00</p>
<p>Fáks.: +47 78 46 69 49</p>
<p>E-poasta: adm@samediggi.no</p>
<p>99 / 6 - 2</p>
<p>Sámedikki dievas„oahkkima „oahkkingirji 1/99 Siidu 2</p>
<p>99 / 6 - 2</p>
<p>Vuollái„állit: ....................../.....................</p>
<p>‚oahkkingirjji „állit: Randi Romsdal Balto ja Inge Arne Eriksen ‚oahkkingirjjis leat oktiibuot 145 siiddu</p>
<p>Sámedikki dievas„oahkkima „oahkkingirji 1/99</p>
<p>99 / 6 - 2</p>
<p>Vuollái„állit: ....................../.....................</p>
<p>‚oahkkingirjji „állit: Randi Romsdal Balto ja Inge Arne Eriksen</p>
</body></document>