<document xml:lang="sme" id="no_id"><header><title/><genre code="admin"/><author><unknown/></author><year>2008</year><wordcount>16658</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2008025537&amp;dokid=174314&amp;versjon=4&amp;variant=P&amp;ct=RA-PDF</origFileName><parallel_text xml:lang="nob" location="sp2008-3.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision: 154948 $; </version></header><body><p>Sámedikki dievascoahkkin Čoahkkingirji 03/08</p>
<p>Ávjuvárgeaidnu 50, N-9730 Kárášjohka Telefon +47 78 47 40 00</p>
<p>Telefaks +47 78 47 40 90  samediggi@samediggi.no www.samediggi.no</p>
<p>Áigi:   27.10.08 Báiki: Roavvenjárggas</p>
<p>Áššelistu</p>
<p xml:lang="nob">Saksnr. Sakstittel</p>
<p>030/08 Vuođđudeapmi 031/08 Sámediggeráđđi doaibmađiedahus 032/08 Sámediggeráđi dieđáhus sámi ásahusovddideami birra 033/08 Gáibádus listaevttohusaid sohkabealjuogadeapmái 2009 sámediggeválggas 034/08 Sámedikki cealkámuš 2009/ 2010 boazodoallošiehtadussii 035/08 Gažaldagat Sámediggeráđđái</p>
<p>Čoahkkináiggit</p>
<p>Áigi Ášši Siidu</p>
<p>27.10.08 dii.09.00 - 09.25 030/08    dii.09.25 - 14.20 031/08    dii.14.20 - 14.30 035/08    dii.14.30 - 17.10 032/08    dii.17.30 - 17.35 033/08    dii.17.35 - 18.40 034/08</p>
<p>Vuođđogiella:Dárogiella</p>
<p>Ášši 30/08 Čoahkkima vuođđudeapmi</p>
<p>Ášši meannudeapmi álggahuvvui 27.10.08 dii. 09.00</p>
<p>Áirasat</p>
<p>Čuovvovaš áirasat ledje vuođđudeamis:</p>
<p>1.   Magnhild Mathisen 23. Tor Mikalsen 2.  Gunn-Britt Retter 24. Hilde Anita Nyvoll  3.  Knut Store 25. <em type="italic">ii várrelahttu Randi A. Skum ovddas</em> 4.  Marianne Balto 26. Bjarne Store-Jakobsen 5.  Jánoš Trosten 27. Lene Hansen 6.  Tom Christer Sottinen (Per-Ivar  Henriksen ovddas) 28. Ann-Mari Thomassen </p>
<p xml:lang="nob">7.  Egil Olli 29. Berit Oskal-Eira 8.  Terje Tretnes 30. Susanne Amalie Andersen 9.  Synnøve Solbakken-Härkönen 31. Kjersti Myrnes Balto 10. Marie Therese N. Aslaksen 32. Vibeke Larsen 11. Aili Keskitalo 33. Roger Pedersen 12. Per Andersen Bæhr 34. Tone Finnesen 13. Isak Mathis O. Hætta 35. Anders Urheim 14. Klemet Erland Hætta 36. Miriam Paulsen 15  Tone Merete O. Olsen 37. Jarle Jonassen 16. Olaf Eliassen 38. Sten Erling Jønsson 17. Wiebke Synnøve Slåtsveen 39. Kirsten Appfjell-Eira 18. Per Edvind Varsi 40. Rita-Alise Porsanger 19. <em type="italic">ii várrelahttu John Harald Skum  ovddas</em> 41. Jørn Are Gaski </p>
<p>20. Kjetil Romsdal (Toril Bakken  ovddas) 42. Johan Mikkel Sara</p>
<p>21. Inger Jørstad 43. Ole Mathis Hetta (Kirsti Guvsám  ovddas) 22. Willy Ørnebakk</p>
<p>Čoahkkingirjji čállit: Ellen Aina Eira/Ellen Mienna    4 siidu 53 siiddus</p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p xml:lang="nob">Áirras nr. 06 Per-Ivar Henriksen Áirras nr. 20 Toril Bakken Áirras nr. 25 Randi A. Skum Áirras nr. 43 Kirsti Guvsám Áirras nr. 19 John Harald Skum</p>
<p>Várrelahtut</p>
<p>Várrelahtut Tom Christer Sottinen Várrelahtut Kjetil Romsdal Várrelahtut Ole Mathis Hetta</p>
<p>I  Áššebáhpirat</p>
<p>09.09.08 beaiváduvvon gohččun ja áššelistu</p>
<p>II  Evttohusat ja mearkkašumit</p>
<p>Čoahkkinjođihangotti árvalus Sámediggái</p>
<p>09.09.08 beaiváduvvon gohččun ja áššelistu dohkkehuvvo oktan lassiáššiin 035/08 - Gažaldagat Sámediggeráđđai.</p>
<p>III  Jienasteapmi</p>
<p>43 áirasis ledje 41 čoahkis. Jienasteapmi dahkkojuvvui čuovvovaš vuogi mielde:</p>
<p>Čoahkkinjođihangotti árvalus dohkkehuvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Jarle Jonassen, čoahkkinjođiheaddji  Terje Tretnes, čoahkkinortnegii      Olaf Eliassen, čoahkkinortnegii    Olaf Eliassen, čoahkkinortnegii</p>
<p>VI  Sámedikki mearrádus</p>
<p>09.09.08 beaiváduvvon gohččun ja áššelistu oktan lassiáššiin 035/08 - Gažaldagat Sámediggeráđđai, dohkkehuvvo.</p>
<p>Ášši meannudeapmi loahpahuvvui 27.10.08 dii. 09.25</p>
<p>Čoahkkingirjji čállit: Ellen Aina Eira/Ellen Mienna    5 siidu 53 siiddus</p>
<p>Vuođđogiella: Dárogiella</p>
<p>Ášši 31/08 Sámediggeráđi doaibmadieđáhus</p>
<p>Arkiiva</p>
<p>SF- Arkiiváššenr.</p>
<p xml:lang="vep">08/3795</p>
<p>Ášši meannudeapmi álggahuvvui 27.10.08 dii.09.25</p>
<p>I  Mildosat</p>
<p>Nr  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi árvalus Sámediggái:</p>
<p>Sámediggi váldá Sámediggeráđi dieđáhusa áigodagas 10.05.08-09.10.08 diehttevassii.</p>
<p>1  Doaimma birra</p>
<p>Dieđáhus guoská Sámediggeráđi doaimmaide áigodagas 10.05.08 - 09.10.08. Sámediggeráđđi lea dán áigodagas doallan 4 čoahkkima ja lea meannudan 43 ášši. Čujuhit čoahkkingirjjiide 05/08, 06/08, 07/08 ja 08/08.</p>
<p>Sámediggeráđđi áigu dán dieđáhusas válddahallat ollu áššiid maiguin ráđđi lea bargan dán áigodagas.</p>
<p>Nugo boahtá ovdan geahčastagas www.samediggi.no de lea ráđđi searvan ollu čoahkkimiidda ja ovddastemiide.</p>
<p>Ođđa direktevra</p>
<p>Sámedikki ođđa direktevra, Rune Fjellheim, álggii bargui 01.09.08. Sámediggeráđđi sávvá sutnje buresboahtima ruovttoluotta Sámediggái ja sávvá ahte son lihkostuvašii doaimmaiguin mat leat sus ovddabealde.</p>
<p>Sámedikki boađusrehketdoallu 30.06.08 nammii</p>
<p>Váikkuhangaskaoapmerehketdoallu 30.06.08 nammii čájeha ahte lea vel báhcán 20,8 % váikkuhangaskaomiin juogadeapmái jagi 2008 bušeahta ektui.</p>
<p>Politihkalaš ja hálddahuslaš dási doaibmarehketdoallu 30.06.08 nammii čájeha ahte lea 65,4 % báhcán geavahussii jagi 2008 ollislaš bušeahta ektui. Dat mearkkaša dan ahte jagi 2008 geassemánu nammii lea geavahuvvon 34,6 %. Doaibmarehketdoallu jagi 2008 geassemánu nammii čájeha ahte leat bisson juolluduvvon rámmaid siste.</p>
<p>Eanet dieđut rehketdoalu birra 30.06.08 nammii gávdnojit mildosis.</p>
<p>Bušeahtta</p>
<p>Earáláhkai geavaheapmi ohcavuđot ulbmiliid siskkobealde</p>
<p>Sámedikki 2008 bušeahta ektui, kap. 3.2 Ohcanvuđot doarjagat, lea Sámediggeráđis fápmudus earáláhkai geavahit gitta 20 % rádjai várrejuvvon ruđain bušeahtas ovttaskas ohcanvuđot ulbmiliidda. Ruđat galget geavahuvvot daid rámmaid siskkobealde mat leat várrejuvvon Sámedikki ohcanvuđot doarjjaortnegiidda, ja Sámediggeráđđi galgá bušeahttajagi dieđihit Sámedikki dievasčoahkkimii jos ruđat leat geavahuvvon earáláhkai, geahča ášši 43/07.</p>
<p>Sámediggeráđđi lea earáláhkai geavahan iešguđege ohcanvuđot poasttain 7 887 500 ru čakčamánu 2008 nammii. Ohcanvuđot váikkuhangaskaomiid earáláhkai geavaheapmi boahtá das go leat báhcán geavatkeahtes ruđat maŋŋá ohcanáigemeari, ja dasa lassin leat geassán ruovttoluotta muhtun lohpiduvvon doarjagiid ja leat ožžon ruovttoluotta ovdal juolluduvvon doarjjaruđaid.</p>
<p>Eanet dieđut earáláhkai geavaheamis leat mildosis R-áššis 105/08.</p>
<p>Sámediggeválga</p>
<p>Láhkaásahusat sámediggeválgga čađaheami várás leat sáddejuvvon gulaskuddamii Bargo- ja searvadahttindepartementii. Gulaskuddanárvalus lea ráhkaduvvon Sámedikki evttohusa mielde. Konsultašuvdnaproseassas ođđa láhkaásahusaid hárrái lea Sámedikki evttohus biddjojuvvon vuođđun. Láhkaásahus lea heivehuvvon rievdadusaide sámelága válganjuolggadusain maid Stuorradiggi mearridii giđđat, geahča Od.proposišuvnna nr. 43 (2007-2008).</p>
<p>Váldorievdadusat sámelágas lea dat ahte válgabiirriid lohku lea unniduvvon, ovdal ledje 13 ja dál leat 7, ja válgabiirriid áirrasjuohku mearrašuvvá dan vuođul man gallis leat registrerejuvvon guđege válgabiirres Sámedikki jienastuslogus. Válganjuolggadusat leat dál nu ahte gielddain gos leat unnit go 30 olbmo jienastuslogus, sáhttá dušše ovdagihtii jienastit. Dássenmandáhtaortnet váldojuvvui eret maŋŋá láhkarievdadusa. Ođđa ortnet álkiduhttá sámediggeválgga administrerema gielddain, sihkkarastá stuorát proporsjonalitehta mandáhtaid juogadeamis ja dahká vejolažžan gárvvistit válgabohtosa juo válgaija. Rievdadusat sámediggeválgaortnegis eaktudit rievdadusaid sámediggeválgga láhkaásahusas. Gulaskuddanáigemearri lea 17.11.08.</p>
<p>Dásseárvu</p>
<p>Sámediggeráđđi lea juogadan ruđaid doarjjaortnegis dásseárvodoaibmabijuide Sámedikki bušeahtas. Sámediggeráđđi válljii vuoruhit dásseárvobarggus seksuála sojuid. Dan geažil go lea stuorra dárbu bidjat fuomášumi miellaguottuide eará sojuid ektui go heterofiillaid ektui sámi servodagas. Sámediggi lea bures gulahallan sámi homofiillaid ja lesbbaid fierpmádagain sin barggu ektui prošeavttaiguin maidda leat ožžon doarjaga. Illudahttá oaidnit go sii leat leamaš sámi festiválain ja go sin ášši lea ožžon positiivva mediaberoštumi maŋŋá.</p>
<p>2  Áššesuorggit</p>
<p>Ovttasbargu</p>
<p>Regionála ovttasbargu</p>
<p>Sámediggeráđis lea leamaš čoahkkin Davvi-Trøndelága fylkkagielddain earret eará guorahallan dihte ovttasbargošiehtadusa mii lea Sámedikki ja fylkkagielddaid gaskka máttasámeguovllus.</p>
<p>Sámediggeráđđi lea áigumin doallat čoahkkima Oslo gielddain vejolaš ovttasbargošiehtadusa hárrái beliid gaskka. Oslo gielddas lea boahtán positiivalaš vástádus dása ja čoahkkin šaddá dollojuvvot skábmamánus.</p>
<p>Sámi ovttasbargu</p>
<p>Sámi parlamentáralaš ráđi stivra doalai čoahkkima 26.-27.08. 2008 Heahtás. Earret eará meannuduvvui ášši sámi giellabarggu ođđasis organiseremis sámedikkiid ovddasvástádussuorggi siskkobealde.</p>
<p>Riikkaidgaskasaš ovttasbargu</p>
<p>Sámediggeráđđi lea doallan jahkebeallásaš čoahkkima Olgoriikkadepartemeantta stáhtačálliin Elisabeth Walaasiin. Čoahkkimis gieđahallojuvvojedje earret eará davveguovlopolitihkka ja dálkkádat, minerála</p>
<p>láhka ja ealáhusovddideapmi davvin, davviriikkalaš sámekonvenšuvdna, raporteremat ILOkonvenšuvnna 169 ektui, ja dasto barentsovttasbargu ja árktalaš ovttasbargu. Dasa lassin lei sáhka muhtun konkrehta áššiid birra, nugo StatoilHydro oljobohkandoaimma birra jiekŋaguovlluin Tsjuktsjerábis Davvi-Alaskas.</p>
<p>Sámedikki presideanta Egil Olli searvvai Norgga eamiálbmotprográmma 25-jagi čalmmusteapmái ja dan čuovvu seminárii, <span type="quote">"eamiálbmogat ja alit oahppu - vejolašvuođat ja hástalusat eamiálbmogiid vuoigatvuođaid nannenbarggus"</span> Dán lágidii norgga ambassadevra Brasilias. Sámedikki presideanta doalai álggahansáhkavuoru rahpanbeaivvi ja sáhkavuoru Sámedikki ásaheami ja barggu birra, earret eará čilgii konsultašuvdnašiehtadusa birra. Son čilgii maiddái proseassa birra movt ovddidit Sámi allaskuvlla sámi universitehtan. Norgga Brasilia ambassadevrras lea maŋimuš guhtta jagi leamaš ovddasvástádus norgga eamiálbmotprográmma jođiheames Brasilias. Prográmma maid ovdal jođihedje Norad ja Fafo, bidjá guovddážii eamiálbmotsearvama ovddideami ja oadjebasvuođa mearrádusproseassain demokráhtalaš rámmaid siskkobealde.</p>
<p>Sámedikki presideanta searvvai, ovttas earret eará Norgga olgoriikaministtariin Jonas Gahr Størein, dalle go Barentsguovllu eamiálbmot ovddasteaddjit deaivvadedje Girkonjárggas ságastallat oktasaš hástalusaid ja viidáset ovttasbarggu birra rájáid rastá. Čoahkkinoasseváldit ledje ovttaoaivilis ahte stuorámus hástalus guovllu eamiálbmogiidda lea várra árbevirolaš ealáhusvugiid ja kultuvrra suodjaleapmi bálddalagaid luondduresurssaid viiddis roggamiin. Sámedikki presideanta deattuhii ahte lea deaŧalaš oahpásmuvvat sihke positiiva ja negatiiva váikkuhusaide dán roggama oktavuođas. Olgoriikaministtar Jonas Gahr Støre deattuhii ahte Norga váldá dáid hástalusaid duođas ja ahte ráđđehus lea sorjavaš Barentsguovllu eamiálbmogiiguin gulahallamis.</p>
<p>Vuoigatvuođat</p>
<p>Finnmárkkulága § 16 viđát lađđasis boahtá ovdan ahte Finnmárkkuopmodaga bearráigeahččanlávdegoddi galgá buktit jahkásaš raportta, ja ahte dat galgá addojuvvot Finnmárkku fylkkadiggái, Sámediggái ja departementii, geahča FL § 16 viđát lađđasa. Sámediggi lea danne ožžon jagi 2007 raportta bearráigeahččanlávdegottis ja dasa beassá dievasčoahkkin oahpásmuvvat go dat lea mielddusin dán sámediggeráđi dieđáhusas.</p>
<p>Sámediggeráđđi searvvai ja doalai sáhkavuoru semináras árbevirolaš máhtolašvuođa ja dahkkivuoigatvuođa birra. Seminára lágidii Sámikopiija, ja dát organisašuvdna ovddasta sámiid dahkkivuoigatvuođaid Norggas, Ruoŧas, Suomas ja Ruoššas.</p>
<p>Biras ja areálat</p>
<p>Ovccát oasálaščoahkkin biologalaš šláddjivuođa konvenšuvnna vuolde</p>
<p>Sámediggi lea searvan Norgga delegašuvnnas ovccát oasálasčoahkkimii biologalaš šláddjivuođa konvenšuvnna vuolde. Sámiráđđi searvvai iežas stáhtusiin ii-stáhtalaš álgoálbmotorganisašuvdna, ja jođihii álgoálbmotforuma biodiversitehta hárrái. Ollásit serve badjel 4000 delegáhta, ja dahkkojuvvojedje 37 mearrádusa. Duiskka ovdagoddi deattuhii hui ollu áššejođu áššiin mat gusket genaresurssaide, meahccesuodjaleami ruhtadeapmái ja mariidna biošláddjivuođa ja meahccešláddjivuođa bargoprográmma ovddideapmái.</p>
<p>Sámediggi vuoruhii erenoamážit fáttá genaresurssaid birra, ja šattai ovttaoaivilvuohta das ahte gozihit álgoálbmotperspektiivva proseassas, ja mii lea vuođđun boahtteáiggi šiehtadallamiidda čuovvovaš oasálasčoahkkima rádjai 2010:s. Galget dollojuvvot golbma bargojoavkočoahkkima ja golbma ekspeartačoahkkima. Álgoálbmotsearvan proseassas lea dohkkehuvvon, ja áigumuššan lea viidát šiehtadallat álgoálbmogiid árbevirolaš máhtolašvuođa go guoská genehtalaš resurssaide.</p>
<p>Sámediggi deattuhii maiddái eamiálbmogiid árbemáhtuid, innovašuvnna ja biologalaš šláddjivuođa suodjaleami (artihkal 8 j). Konvenšuvnnaid oasálaččat leat geatnegahttojuvvon árvvus atnit, suodjalit ja bisuhit álgoálbmogiid árbemáhtuid dávistettiin suodjaleapmái ja nana ceavzilis geavaheapmái, nu ahte máhtolašvuohta gaskkustuvvo boahttevaš sohkabuolvvaide. Stuorámus oassi šiehtadallamiin dahkkojuvvojedje eahpeformála bargojoavkkus maid Norga ja Ghana jođihedje. Muđui muddii Austrália iežas posišuvnna, ja dohkkeha dál dieđihuvvon miehtama álgoálbmotmáhtu ektui. Sii dieđihedje maiddái ahte áigot dohkkehit ON eamiálbmot vuoigatvuođajulggaštusa.</p>
<p>Dahkkojuvvojedje mearrádusat main deattuhuvvo man deaŧalaš lea buoridit suodjalanguovlluid hálddašeami, maiddái láhkaaddima ja ollašuhttima, ja dasto eamiálbmogiid searvadahttima hálddašeamis. Oasálaščoahkkin deattuhii erenoamážit fáttá bioboaldámuš. Váldofokus lei maiddái dálkkádatrievdamiid ja biošláddjivuođa ektui. Oasálaščoahkkin sávvá buresboahtima bargui mii guoská meahcehuhttima unnudeapmái ja meahccefuonideapmái dálkkádatkonvenšuvnna vuolde.</p>
<p>Suodjalanplánat – konsultašuvnnat</p>
<p>Sámediggi lea čađahan konsultašuvnnaid Norlándda fylkkamánniin suodjalanplánaid ektui. Šattai ovttaoaivilvuohta mandáhta ja čoahkádusa ektui go guoská Sundsfjordfjellet suodjalanplánii, Møysalen álbmotmeahci hálddašanplánii ja eanadatsuodjalanguvlui, Lomsdal-Visten nasjonalpark/Njaarken vaarjelimmiedajve hálddašanplánii ja Strauman eanadatsuodjalanguvlui, Sjunkhatten álbmotmeahci hálddašanplánii, ja dasto viidáset bargui Sáltoduoddara álbmotmeahci viiddideami suodjalanplánii.</p>
<p>Sámedikkis leat leamaš konsultašuvnnat Birasgáhttendepartemeanttain nationála mariidna suodjalanplána ektui. Golmma davimus fylkkagielddas leat doaittážii plánejuvvon 11 guovllu mariidna suodjaleapmái. Konsultašuvnnaid bokte lea šaddan ovttaoaivilvuohta das ahte suodjalanproseassa čuovvu suodjalanplánabarggu njuolggadusaid, ja ahte ásahuvvo bargolávdegoddi mas lea sámi ovddastus. Bargolávdegotti mandáhta ja čoahkádus mearriduvvo maŋŋá go konsultašuvnnat stáhtalaš eiseválddiid ja Sámedikki gaskka leat čađahuvvon. Bargolávdegoddi galgá sáhttit ovddidit evttohusa sierra čielggadusaid hárrái mat sihkkarastet mearridanvuođu suodjaleapmái. Sámediggi čuovvola viidáseappot suodjalanplána konsultašuvnnaid bokte stáhtalaš eiseválddiiguin regionála ja guovddáš dásis maŋŋelis suodjalanproseassas.</p>
<p>Sámediggi lea bivdán Romssa fylkkamánniin konsultašuvnnaid Bearddu álbmotmeahci evttohusa ektui. Evttohus siskkilda siskkit osiid Sørdalenis ja Isdalenis ja duottarguovlluid ruoŧaráji guvlui, ja dasto viiddiduvvon molssaeavttu 2 nuorttas Alttesjávrri guvlui. Sámedikkis lea áigumuš čađahit čoahkkimiid Talma sámečearuin álbmotmeahcceevtohusa ektui. Das leat vuoigatvuođat guvlui guovllu dološ áiggiid rájes geavaheami bokte, sihke boazodoallo-, bivdo- ja guolástanrivttiid ektui. Muđui geavahit sihke Gielas ja Alttesjávrri boazodoalloorohagat guohtoneatnamiid álbmotmeahcceevttohusa siskkobealde.</p>
<p>Luonddušláddjivuođaláhka</p>
<p>Várrepresideanta Marianne Balto ja ráđđelahttu Vibeke Larsen, ja dasto NSR joavkojođiheaddji Aili Keskitalo ja sámediggeáirras Gunn-Britt Retter (NSR/SáB), leat čađahan konsultašuvnnaid Birasgáhttendepartemeantta stáhtačálliin Heidi Sørenseniin ođđa luonddušláddjivuođalága ektui.</p>
<p>Loahpalaš konsultašuvnnat áššis galget leat 29.10.08. Birasgáhttendepartemeanttas lea áigumuš sáddet láhkaevttohusa Stuorradiggái ovdal dán jagi loahpa. Sámedikki dievasčoahkkin mearrida oainnus luonddušláddjivuođaláhkaárvalussii sierra áššis. Várra skábmamánus.</p>
<p>Minerálaláhka</p>
<p>Sámedikki presideanta Egil Olli ja NSR joavkojođiheaddji Aili Keskitalo leaba čađahan konsultašuvnnaid Ealáhus- ja gávpedepartemeantta stáhtaráđiin Sylvia Brustadiin ođđa minerálalága hárrái. Konsultašuvnnain ii šaddan ovttaoaivilvuohta, ja stáhtaráđđi Sylvia Brustad oaivvilda ahte ii leat doaivva šaddat ovttaoaivilii láhkaárvalusa hárrái, ja ahte departemeantta oaivvilda ahte konsultašuvnnat leat loahpahuvvon.</p>
<p>Sámedikki presideanta šálloša sakka go konsultašuvnnat leat loahpahuvvon. Sámedikki presideanta čujuha ahte olles konsultašuvdnaproseassas leat leamaš golbma mearrideaddji oasi maid Sámediggi oaivvilda galget leat čielggaduvvon lágas. Dan oktavuođas lea sáhka ahte eamiálbmotvuoigatvuođat galget gustot buot árbevirolaš sámi guovlluide, ahte lágas galgá leat mearrádus eamiálbmotdivada hárrái mii sihkkarastá ahte mineráladoaimma ávkeárvu boahtá ávkin guoskevaš sámiide ja báikegottiide, ja ahte sámiid konsultašuvdnavuoigatvuohta mearriduvvo lágas. Sámediggeráđđi deattasta ahte Sámediggeráđđi áigu árvalit ahte Sámediggi ii doarjjo láhkaárvalusa nugo dat dál lea.</p>
<p>Minerálaláhka meannuduvvo sierra áššin Sámedikkis, jáhku mielde skábmamánu dievasčoahkkimis.</p>
<p>Šiehtadus Sámedikki ja Norgga čázádat- ja energiijadirektoráhta gaskka konsultašuvnnaid čađaheamis energiijaáššiin</p>
<p>Sámediggi ja Norgga čázádat- ja energiijadirektoráhta leat šaddan ovttaoaivilii šiehtadusa hárrái čađahit konsultašuvnnaid energiijaáššiid oktavuođas. Šiehtadusas konkretiserejuvvojit ja dárkilastojuvvojit prosedyrat Sámedikki ja stáhtalaš eiseválddiid gaskasaš konsultašuvnnaid hárrái. Šiehtadus ii láivudahte/geanohuhte bajimuš konsultašuvdnaprosedyraid sisdoalu. Maid ii vurdojuvvo nu olus stuorát siskkáldas resurssaid geavaheapmi. Jos čájeha ahte šiehtadus buvttiha liigebarggu, de áigu Sámediggeráđđi váldit dan ovdan guoskevaš stáhtalaš eiseválddiiguin. Šiehtadus dahkkojuvvo hálddahusa dásis, dannego Sámediggi politihkalaš orgánan ii daga dán lágan šiehtadusaid direktoráhtain. Sámediggeráđđi sávvá ahte dát šiehtadus mielddisbuktá dan ahte sámi beroštumit ja hástalusat eanet oainnusmahttojuvvojit dan oktavuođas go stáhtalaš eiseválddit meannudit energiijaáššiid.</p>
<p>Čielggadusprográmma Báhccavuona ja Hammarfeasta gaskasaš elfápmolinjá hárrái</p>
<p>Sámediggi  ja Norgga čázádat- ja energiijadirektoráhta leat konsultašuvnnaid maŋŋá šaddan ovttaoaivilii váikkuhaniskančielggadusprográmma hárrái go guoská plánaide ráhkadit ođđa elfápmolinjá Báhccavuonas ja Hammarfestii. Prográmma bokte galget váikkuhusat boazodollui, eará sámi meahcástanealáhusaide ja sámi kulturmuittuide čielggaduvvot. Dát dahkkojuvvo sihkkarastin dihte dan ahte sámi beroštumit ja vuoigatvuođat gozihuvvojit dohkálaččat. Čađahuvvon váikkuhusčielggadusat galget fas ođđasis konsulterejuvvot ja geavahuvvot vuođđun maŋŋá go mearriduvvo galgágo doaibmabidjui addojuvvot konsešuvdna vai ii.</p>
<p>Kulturmuitosuodjaleapmi</p>
<p>Ođđa teknihkka kulturmuitosuodjaleami oktavuođas  – girdiin laserskánnen</p>
<p>Sámediggi lea ovttasbargguin Finnmárkku fylkkamánniin 2008 fealtaáigodagas searvan geahččalanprošektii man oktavuođas ođđa teknihkka kulturmuitosuodjaleami oktavuođas lea iskkaduvvon. Norgga kulturmuitodutkaninstituhtas (NIKU) lea váldoovddasvástádusa prošeavttas, masa Riikaantikvára dan lea bidjan. Teknihkka doaibmá dainna lágiin ahte girdi erenoamáš rusttegiiguin mat sáddejit hui ollu laserpulssaid, girdá muhtun dihto guovllu badjel. Laserpulssat reflekterejit eatnama vuostá ja ruovttoluotta girdái mas leat erenoamáš rusttegat. Go dieđut laserpulssain leat analyserejuvvon, de šaddá boađus kártalágan hámis mii čájeha guovllu topografiija, mas leat mielde sihke lunddolaš ja olbmoráhkadan struktuvrrat eatnamis.</p>
<p>Finnmárkkus válljejuvvui Gollevári guovlu Deanu gielddas geahččalanguovlun. Guovllus ledje ovddežis juo dovddus ja registrerejuvvon máŋga bivdovuogádaga. Kártamállet mat váldojuvvojedje guovllus čájehedje čielgasit ollu jeavddalaš struktuvrraid, maid sáhtii jáhkkit ahte dat leat sierralágan bivdovuogádagat bivdorokkiiguin. Kártamálliin sáhtii maid oaidnit muhtun struktuvrraid mat eai lean jeavddalaččat. Dárbu lei dárkkistit ahte ledje go dat navdojuvvon bivdorokkit duođai bivdorokkit ja mat dat soaittáhatstruktuvrrat sáhtte leat. Danne geahčaduvvui guoskevaš guovlu ja viehka ollu dáin struktuvrrain dárkkistuvvojedje. Dárkkistangeahčadeapmi čájeha ahte eanaš struktuvrrat mat navdojuvvojedje bivdoroggin maiddái duohtavuođas ledje bivdorokkit. Soaittáhatstruktuvrraid dárkkisteamis mat ledje lahka bivdovuogádagaid, čájehii ahte muhtumat dain ledje biergovuorkkát. Earát ledje luondduviđat, erenoamážit dat mat ledje okto guovllus almmá mange lágan oktavuođain bivdovuogádagaide.</p>
<p>Dát orru leamen miellagiddevaš vuohki man vuođul viidáseappot bargat ja maid sáhttá geavahit lassin fealtageahčademiide. Dát sáhttá addit ávkkálaš veahki kulturmuittuid suodjalanbargui.  Dađistaga go oahppat buorebut dulkot daid sierralágan kártamálliid, šaddá várra maiddái vejolaš buorebut plánet gokko geahčademiid báikkis ferte dahkat ja gokko ii dárbbaš geavahit nu ollu resurssaid. Doaisttážii lea vuohki hui divrras, muhto vuohki sáhttá šaddat okta dehálaš oassi sámi kulturmuittuid suodjalanbarggus viidáseappot.</p>
<p>Kultuvra</p>
<p>Kultuvrralaš ovdanbuktimat</p>
<p>Kultur- ja girkodepartemeanta ja Sámediggi leat hálddahusdásis čađahan konsultašuvnnaid daid doaibmabijuid birra mat bohtet ovdan St.dieđáhusas. nr. 32 (2007-2008) Bak kulissene, om scenekunst i Norge. Iešalddis ii lean sámi lávdedáidda namuhuvvon stuorradiggedieđáhusas. Danne lea Sámediggi hui duhtavaš go sámi lávdedáidda lea ožžon saji dieđáhussii ja ahte departemeanta dieđáhusas áiddostahttá stáhta bajimus ovddasvástádusa sámi kultuvrras ja ahte sámi kultuvra lea deaŧalaš oassi riikka kulturpolitihkas. Lea deaŧalaš ahte maiddái sámi lávdedáidda gullá daidda lávdedáidaga doaibmabijuide mat álggahuvvojit riikkalaš dásis. Ovdamearkan dasa lea Dramatikkens hus ásaheapmi masa galgá gullat maiddái sámi dramatihka nannen. Beaivvás Sámi Teáhter lea sámi nationála teáhter. Sámediggeráđđi áigu čuovvolit teáhtera stáhtusa ja dili guovddáš eiseválddiid ektui.</p>
<p>Kultuvrralaš arenat ja deaivvadansajit</p>
<p>Valáštallan</p>
<p>Sámedikki presideanta Egil Olli oassálasttii Sámiid Valáštallanlihtu-Norgga diggái. Sámedikki presideanta deattuhii dearvvahansártnistis dan deaŧalaš barggu maid valáštallanlihkadus ovddasta, ja rábmui SVL-N barggu sámi valáštallama organiseremiin. Son dovddahii sártnistis ahte Sámediggi áigu bargat viidáseappot sihkkarastimiin nu buriid rámmaeavttuid sámi valáštallamii go vejolaš.</p>
<p>Sámediggeráđis lei čoahkkin OG Romsa 2018:in. Áigumuššan lei Sámediggái oahpásmahttit OGohcama sámi dimenšuvnna. Sámediggi čujuhii guovtti dievasčoahkkinmearrádussii mas Sámediggi geatnegahtii iežas oassálastit ráhkkanemiide. Norgga valáštallanlihtu stivra mearridii maŋŋá geassit ruovttoluotta ohcama lágidit OG Romssas. Sámediggeráđđi šálloša dán mearrádusa, muhto ráđđi váldá dan diehttevassii. Dattetge áigu Sámediggeráđđi dan barggu vuođul ja daid proseassaid vuođul mat čađahuvvojedje Romsa 2018 oktavuođas, rabas mielain árvvoštallat oassálastima sullásaš proseassaide maiddái boahtteáiggis.</p>
<p>Juogadettiin Norsk Tipping badjebáhcaga valáštallanáigumušaide 2008:s lea stáhtaráđis cuoŋománus várrejuvvon 600 000 ru sámi valáštallamii. Doarjja lea fievrriduvvon Sámediggái, ja Sámediggeráđđi lea daid njuolggadusaid vuođul maid Kultur- ja girkodepartemeanta lea mearridan doarjaga várás, juohkán viidáseappot buot dáid ruđaid SVL-N:ii.</p>
<p>Sámediggeráđis lea leamaš čoahkkin Divttasvuona suohkaniin dahkorássešiljuid oktavuođas. Divttasvuona suohkan, sátnejođiheaddji ja várresátnejođiheaddji bokte, muitalii suohkana iešguđet dahkorássešilju plánaid birra. Dáid áigot geahččalit ohcat ruhtaduvvot vuosttažettiin speallanruđaiguin. Suohkan háliida Sámedikki árvvoštallat searvat prošeavttaid ruhtadeapmái regionála ovddidanruđáiguin/ovttasbargošiehtadusa ruđaiguin. Sámediggeráđđi dovddahii ahte áigu leat positiiva dakkár árvvoštallamii, muhto ahte suohkan berre vuoruhit iešguđet molssaeavttuid gaskkas.</p>
<p xml:lang="fin">Kulturviesut</p>
<p>Sámediggeráđis lea leamaš čoahkkin Kultur- ja girkodepartemeantta stáhtaráđiin, Trond Giske:in. Čoahkkima duogáš ledje dat evttohusat mat bohtet ovdan kulturpolitihkkakapihttalis St.dieđáhusas nr. 28 (2007-2008) Sámepolitihka birra. Erenoamážit ságaškuššojuvvui dat evttohus ahte ásahit ođđa viessoláigortnega go stáhta ruhtada ođđa kulturviesuid. Departemeanta áigu bovdet Sámedikki konsultašuvnnaide ovdalgo viessoláigoortnet vejolaččat ásahuvvo.</p>
<p>Sámediggeráđđi válddii maid ovdan kulturpolitihka oppalaš hástalusaid, ja maiddái gažaldaga ásahit Riddu Riđu guovddášfestiválan ja sámi museaid dili. Ovttamielalašvuohta lei das ahte ferte ain nannet Sámedikki ekonomalaš rámmaid sámi kulturviesuide. Giske oaivvildii ahte ráđđehusa kulturáŋgiruššan 2014 rádjai boahtá maiddái buorrin sámi kultuvrii. Son deattuhii dattetge ahte Sámediggi dat ferte dahkat vuoruhemiid sámi kultuvrii, addojuvvon rámmaid siskkobealde. Sámediggeráđđi čujuhii dasa ahte Sámedikkis ii leat váikkuhanváldi daidda rámmaide mat addojuvvojit, ja danne lea hui deaŧalaš ahte ásahuvvojit duohta bušeahttakonsultašuvdnaortnegat.</p>
<p>Vuođđudus Sijte Jarnge lea bivdán Sámediggeráđi nammadit ovtta stivralahtu kulturguovddážii. Stivrras leat 5 lahtu. Daid lea Helgelándda sámesearvi (2 lahtu), Gaska-Norgga sámeskuvlla váhnemiidráđđi (1 lahtu), Maadtoej Sijti Båatsoe (1 lahtu) ja Nordlándda fylkkasuohkan (1 lahtu) nammadan. Sámediggeráđđi lea dovddahan ahte dakkár stivranammadeapmi lea buorre. Dat maid čuovvu Sámediggeráđi ásahuspolitihka.</p>
<p>Sijte Jarnge lea maiddái fuomášuhttán Sámediggeráđi ahte Nordlándda fylkkasuohkan lea mearridan geassit iežaset stivraláhtu eret doaimmas 2008 rájes. Dasa lea Sámediggeráđđi čujuhan ahte min mielas lea lunddolaš ahte Nordlándda fylkkasuohkan lea ovddastuvvon stivrii. Duogážin dasa lea ahte fylkkasuohkan juolluda deaŧalaš oasi doaibmadoarjagis, ja ahte Sámedikkis ja fylkkasuohkanis lea lagaš ovttasdoaibman ovttasbargošiehtadusaid bokte.</p>
<p>Sámediggeráđis lea viidáseappot leamaš čoahkkin Sijte Jarnge:in ja Árborddi suohkaniin. Čoahkkimis gieđahallojuvvojedje ásahusaid oppalaš hástalusat ja sámi ásahusaid dilli. Lei ovttamielalašvuohta das ahte ásahusaid nannen ferte jotkojuvvot. Viidáseappot evttohuvvui ahte nammaduvvo bargojoavku masa Sámediggi, Nordlándda fylkkasuohkan, Árborddi suohkan ja Sijte Jarnge servet. Áigumuššan lea ovddidit Sijte Jarnge nu ahte dat bohciida nana sámi ásahussan mii earret eará galgá bargat dainna áigumuššan ahte:  - nannet ja viidáseappot ovddidit guovddáža mávssolaš ásahussan guvlui - nannet máttasámi giela, kultuvrra ja árbevieruid, dás maiddái girjerádjobálvalusaid - galgá leat guovddáš oassálasti ja eaktudeaddji máttasámi giela, kultuvrra ja ealáhusaid ovddideamis - ovddidit dakkár jurdagiid, fálaldagaid ja gelbbolašvuođa, mii boahtá guovllu olles máttasámi álbmogii buorrin ja leat mielde nannemin oktavuođaid ja fágalaš birrasa.</p>
<p>Sii, geaidda dát ášši guoská, leat midjiide addán positiiva dieđuid dan birra ahte dakkár bargojoavku dárbbašuvvo ja oassálastima birra.</p>
<p>Museat</p>
<p>Sámediggeráđis lei čoahkkin Sámi museaservviin mas sámi museaid guovddáš čuolbmačilgehusat ságaškuššojuvvojedje. Vuosttažettiin gieđahallojuvvojedje museaid ekonomalaš hástalusat. Museasearvi háliida ahte ruđat museaide galget merkejuvvot stáhtabušehttii. Sámediggi lea oaidnán ahte Sámi museasearvvis leat ollu doaimmat, ja ahte sii barget bures.</p>
<p>Bargo- ja searvadahttindepartemeanta lea várren 0,5 milj. ruvnno 2008:s sierranas prošeavttaide/ doaibmabijuide nuortasámi guovllus. Sámediggeráđđi lea oassálastán čoahkkimis daid doaibmabijuid čuovvoleami birra, mat čatnasit dán juolludeapmái. Nuortasámi musea áigu čuovvolit dán ášši viidáseappot.</p>
<p>Sámediggi oassálasttii sámi museafierpmádaga nuppi čoahkkimii geassemánus. Čoahkkimis mearriduvvui ahte fierpmádaga vuosttaš prošeakta galgá váldit ovdan daid museaid čoakkáldathálddašeami ja oktasaš web-uskkádaga ovddideami, main leat sámi vuorkkát. Skábmamánus lágida fierpmádat seminára mas dát prošeavttat leat fáddán. Sámediggeráđđi lea juolludan ruđaid seminárii.</p>
<p>Sámediggeráđđi lea álggahan proseassa nu ahte sámi dáiddamusea sáhttá duohtandahkkojuvvot. Statsbygg lea dadjan ahte sii sáhttet prošekteret vistti. RiddoDuottarMuseat veahkehit Sámedikki ráhkadit dan várás bargodokumeantta Statsbygg:ii.</p>
<p>Sámediggeráđđi lea nammadan ođđa stivrajođiheaddji vuođđudussii Saemien Sijte maŋŋágo Rune Fjellheim álggii virgái Sámedikki direktevran. Ođđa stivrajođiheaddji lea Dan Jåma. Jåma orru Lulejus ja bargá govvideaddjin. Alvar Dunfjell, gii orru Guovdageainnus, nammaduvvui seammás stivrajođiheaddji ođđa persovnnalaš sadjásažžan. Goappašagat doibmet 31.12.09 rádjai.</p>
<p>Sámediggeráđđi lea maid nammadan ođđa persovnnalaš sadjásačča stivrajođiheaddji Liv Østmo ovddas vuođđudussii RiddoDuottarMuseat. Aage Gaup geassádii dán doaimmas. Ođđa persovnnalaš sadjásaš lea Sire Fors Grønmo. Son lea duodjioahpahalli ja lea Kárášjogas eret.</p>
<p>Festiválat</p>
<p>Sámediggeráđđi lea hui ilus go Riddu Riđđu festivála lea šaddan guovddášfestiválan. Dat lea bures ánssášuvvon dan barggu ovddas maid festivála lea dahkan 17 jagi čađa, seammás go dat addá festiválii eanet oadjebas ekonomalaš vuođu. Sámediggeráđđi lea čoahkkimis Riddu Riđđu festiválain dadjan čielgasit ahte Sámedikki doarjja ii leat mielde dan regionála doarjagis, muhto lea lassin stáhta juolludussii. Dát nanne vel ain eanet festivála ekonomalaččat.</p>
<p>Girku</p>
<p>Sámediggeráđđi doalai čoahkkima Sámi girkoráđi ovddasteaddjiiguin Guovdageainnus. Sámi girkoráđđi válddii ovdan eahpečielggasvuođaid mat gusket dasa movt Sámelága giellanjuolggadusat galget guoskat girkolaš bálvalusaide. Dán ášši ferte Kultur- ja girkodepartemeanta čilget mii lea Sámelága giellanjuolggadusaid bearráigeahččanváldi. Sámediggeráđđi vuordá ahte departemeanta čilge dán ášši.</p>
<p>Sámi girkoráđđi čilgii maiddái fierpmádatčoahkkima birra máilmmi religiovnnaid parlameantta hárrái (Parliament of the World’s Religions) Austrálias 2009. Dán fierpmádatčoahkkima fáddán leat eamiálbmogat. Sámi girkoráđđi háliida ovttasbarggu Sámedikkiin dáid doaluid hárrái.</p>
<p xml:lang="smj">Media</p>
<p>Kultur- ja girkodepartemeanta ja Sámediggeráđđi leat maŋŋá konsultašuvnnaid šaddan ovttaoaivilii sámi áviisadoarjaga láhkaásahusa hárrái. Maŋŋá konsultašuvnnaid definere láhkaásahus čielgasit ahte sámi áviissaid váldoulbmiljoavkun lea sámi álbmot. Dat mearkkaša dan ahte sámi áviissat galget buvttadit ođas- ja áigeguovdilis áššiid mat leat mávssolaččat olles sámi servodahkii. Nu eai sáhtege guovlu- ja báikkálaš áviissat formala njuolggadusrievdademiid bokte šaddat sámi áviisan ja gáibidit oasi sámi preassadoarjagis. Dát addá stuorát ekonomalaš einnostahttivuođa sámi áviissaide. Láhkaásahusas lea dál čielga ulbmilmearrádus mas daddjojuvvo ahte <span type="quote">"sámi áviissaid ja sámegielat áviisasiidduid doarjagiin galgá láhčit diliid demokráhtalaš ságastallamii, oaivila hábmemii ja giellaovddideapmái sámi servodagas"</span>. Ulbmil lea guovtteoasát; dat galgá váikkuhit ságastallama ja giellaovddideami.</p>
<p>Áviissa Ságat ávžžuhusa mielde dollojuvvui 04.07.08 čoahkkin sámedikki presideantta ja Ságaha ovddasteddjiid gaskka. Čoahkkima fáddán lei láhkaásahus sámi áviisadoarjaga ektui.</p>
<p xml:lang="smj">Giella</p>
<p>Sámi Parlamentáralaš Ráđđi nammadii geassemánus 2006 bargojoavkku mas leat ovddasteaddjit dain golmma sámedikkiin ja sámi giellalávdegottis. Bargojoavkku mandáhtta lei ráhkadit raportta SPR:i mii govvida movt sámi giellabargu sámedikkiid ovddasvástádussurggiid siskkobealde galggašii organiserejuvvot boahtteáiggis. Bargojoavku galggai maiddái čielggadit ja árvvoštallat strategiijaid ásahit sámi dutkan- ja fága/resursaguovddáža sámegiela váste. Sii bukte raportta Sámi Parlamentáralaš Ráđi stivrii 26.08.08. Boahttevaš sámi giellaorganiseren ja - hástalusat lea biddjon áššin Sámeparlamentarihkarkonferánsii Roavvenjárggas 28.10.08.</p>
<p>Sámedikki 2008 bušeahtas lea várrejuvvon ruhta suohkaniid ja fylkasuohkaniid guovttegielalašvuođa doarjagiid evalueremii. Sámediggeráđđi sáddii jearaldaga vihtta lágideaddjái buktit evaluerenfálaldaga. Guokte fálaldaga bohte sisa, Finnut Consult A/S buvttii hálbbimus fálaldaga ja oaččui dan vuođul barggu. Evaluerenraporta galggašii gárvvis ođđajagimánus/guovvamánus 2009. Dan evaluerema vuođul galget guovttegielalašvuođa juolludannjuolggadusat rievdaduvvot. Ođđa juolludannjuolggadusat galget meannuduvvot dievasčoahkkimis 2009:s.</p>
<p>Divttasvuona suohkan, Árran julevsámi guovddáš ja Regionalt kompetanseutviklingskontor Ofoten lágidedje julevsámi váhnen- ja giellakonferánsa Árranis 15.-16.09.08. Konferánsas lei julevsámegiela dilli guovddážis, ja makkár hástalusat leat julevsámegiela nannemis ja ovdánahttimis. Sámediggeráđđi oassálasttii ja doalai sáhkavuoru konferánsas. Sámediggeráđđi ovddidii vuordámušaid julevsámegielat aktevrraide váldit ovddasvástádusa ja ovttasbargat vai julevsámegiella oažžu rámmaeavttuid maid vuođul dat sáhttá ovdánahttojuvvot. Sámediggi lea dán oktavuođas juo dorjon olu, ja sáhttá boahtteáiggis maid doarjut eambbo.</p>
<p>Sámediggeráđis lea leamaš čoahkkin čuovvovaš suohkaniiguin ja fylkasuohkaniiguin mat gullet sámegiela hálddašanguvlui: Divttasvuona suohkan, Guovdageainnu suohkan, Unjárgga gielda, Deanu gielda, Porsáŋggu gielda, Kárášjoga gielda, Gáivuona suohkan ja Snåasa suohkan ja Finnmárkku, Romssa ja Davvi-Trøndelága fylkasuohkanat. Čoahkkimat ledje diehtojuohkinčoahkkimat gos oassálastit muitaledje iežaset guovttegielalaš bargguid birra suohkaniin ja fylkasuohkaniin. Sámedikki bealis deattuheimmet ahte suohkaniid váldoulbmil galggašii leat meannudit suohkana olbmuid maiddái sámegillii. Viidásit dieđihuvvui ahte Sámedikki guovttegielalašvuođa doarjjaortnet galgá evaluerejuvvot dan jagi, ja ahte Sámedikki guovttegielalašvuođa ođđa doarjjanjuolggadusat sávvamis leat sajis 2010:s.</p>
<p>Aajege giellaguovddáš, Røros, lágidii sámi giellaguovddážiid jahkásaš čoahkkima geassemánus. Sámediggeráđis lei sáhkavuorru giellaguovddážiid rolla birra ja man dehálaččat giellaguovddážat leat sámegiela ovdánahttimii ja nannemii. Sámediggeráđđi atná hui olu árvvus giellaguovddážiid barggu ja oaivvilda ahte dat lea dehálaš oassi Sámedikki giellapolitihkas. Giellaguovddážat muitaledje iežaset iešguđetlágan bargovugiid birra, ja maiddái makkár hástalusat ja váttisvuođat sis leat. Sámedikki 2008 bušeahtas lea várrejuvvon ruhta giellaprográmma ovddideapmái. Sámegiela ođđasis ealáskahttin ja nannen lea oassi sámi servodaga stuorámus hástalusaiguin odne. Danne háliida Sámediggeráđđi giellaprográmma čađa vuoruhit doaimmaid maid vuođul ilbmet eambbo sámegielgeavaheaddjit. Sámediggi sáddii viđa áigeguovdilis ásahussii ja fitnodahkii jearaldaga ráhkadit giellaprográmma. Sámi allaskuvla lea ožžon barggu ovddidit giellaprográmma. Giellaprográmma galgá ráhkaduvvot lagas ovttasbarggu bokte Sámedikkiin, ja vurdojuvvo leat gárvvis vuosttaš jahkebealis 2009:s.</p>
<p>Bajásšaddan</p>
<p>Mánáidgárddit</p>
<p>Sámediggeráđis leat leamaš guokte čoahkkima Oslo suohkaniin ja okta čoahkkin Cizáš mánáidgárddiin Oslos mánáidgárdesajiid juohkima birra. Maŋŋel daid čoahkkimiid lea maiddái sidjiide geat orrot olggobealde Oslo vejolaš ohcat mánáidgárdesaji sámi mánáidgárddis - Cizáš. Sámediggi lea doallan ovtta čoahkkima guovtti jahkásaš ovttasbargočoahkkimiin Máhttodepartemeanttain mánáidgárddiid birra. Čoahkkima fáddá lei earret eará guovttebealát diehtojuohkin, fáddágihpa sámi mánáidgárddiide, gelbbolašvuođastrategiija ja diehtojuohkin ođđa stuoradiggedieđáhusa birra mánáidgárddi kvalitehta birra.</p>
<p>Okta nummir mánáidgárdeáigečállagis <span type="quote">"Stullán"</span> lea almmuhuvvon, ja das lei váldofáddá matematihkka mánáidgárddis.</p>
<p>Sámediggi lea juolludan sámi mánáidgárddiid earenoamáš doarjaga 41 sámi mánáidgárdái ja dorjon sámi giellaoahpahusa 19 dáčča mánáidgárddiin. Dat guoská oktiibuot mánáidgárddiide 27 suohkanis. 4 oahpponeavvoprošeavtta ja 2 mánáidgárdeprošeavtta leat ožžon doarjaga.</p>
<p>Nuorat</p>
<p>Sámediggeráđđi doalai jahkásaš čoahkkima Sámedikki nuoraidpolitihkalaš lávdegottiin. Čoahkkima fáddán ledje iešguđetlágan nuoraidpolitihkalaš áššit, nu go earret eará davviriikkalaš mánáidáittardeaddji raportta čuovvoleapmi <span type="quote" xml:lang="nob">"Retten til medvirkning og  innflytelse for samiske barn og ungdom"</span> (sámi mánáid ja nuoraid vuoigatvuohta searvat ja váikkuhit).</p>
<p>Sámediggeráđđi ja máŋga lahtu Sámedikki nuoraidpolitihkalaš lávdegottis oassálaste ovttas sullii 80 Norgga, Ruoŧa, Suoma ja Ruošša nuorain Sámi parlamentáralaš ráđi nuoraidkonferánsas Liksjoes (Lycksele). Fáttát doppe ledje earret eará sámi čoahkkananbáikkit, mu geaidnu politihkkii, Mánáidáittardeddjiid raporta <span type="quote" xml:lang="swe">”Rätten til delaktighet och inflytande för samiska barn och ungdomar”</span> (sámi mánáid ja nuoraid vuoigatvuohta oassálastit ja váikkuhit), ja sámi álbmotdearvvašvuođa iešguđetge bealit. Konferánsa mearridii resolušuvnna mii earret eará čujuha mávssolašvuođa das go Sámediggi bargá psyhkalaš dearvvašvuođa áššiin sápmelaččaid gaskkas. Konferánsa boađus ovdanbuktojuvvo sámi parlamentarihkkárkonferánssas.</p>
<p>Oahpahus</p>
<p>Sámedikkis lea leamaš konsultašuvdnačoahkkin (hálddahusdásis) Máhttodepartemeanttain čuovvovaš áššiid birra: Fága- ja diibmojuohkin, diimmuid viiddideapmi; boahttevaš hálddašanovddasvástádus stáhta sámi joatkkaskuvllain, čuovvolit raportta; sámi oahpponeavvut, evttohus Sd.dieđ. nr. 28 (20072008; paralealla ovttaárvosaš oahppoplána historjjás lasáhus Jo3.</p>
<p>Oahpponeavvut</p>
<p>Sámediggi lea juohkán nuvttá oahpponeavvuid skuvllaide ja mánáidgárddiide dan čavčča. Dat leat oahpponeavvut mat álggahuvvojedje ja buvttaduvvojedje ovdal go Sámi oahpahusráđđi heaittihuvvui. Dat eai leat čielga oahppobuktosat, muhto sáhttet doaibmat lasáhussan mat gokčet dušše osiid gelbbolašvuođamihttomeriin Máhttolokten - Sámi oahppoplánain. Ovdamearkka dihte álkes lohkangirjjit, plakáhtat, fáddágihppagat earenoamáš fáttáid birra ja bagadallamat O97S ektui. Sámediggi válddii badjelasas dan oahpponeavvorádjosa 2000:s. Sámediggái leat 08.10.08 rádjái boahtán oahpponeavvodiŋgojumit 134 ásahusas.</p>
<p>Sámi oahpponeavvodilli lea maiddái leamaš áššin čoahkkimiiguin Finnmárkku Fylkamánniin, Sálásiin, MD;in ja hálddašanguovllu suohkaniiguin, gos leat digaštallan movt livččii vejolaš oažžut dálá oahpponeavvuid ohppiide.</p>
<p>Sámediggeráđis lei čoahkkin mánáidáittardeddjiin 21.08.08, ja doppe čilgejuvvui dárkilit oahpponeavvodili birra. Ráđđi muitalii sámi oahpponeavvuid ráhkadeami strategalaš plána 2009 - 2012 birra ja deattuhii earenoamážiid daid stuorámus hástalusaid oahpponeavvoráhkadeamis ja makkár mihttomearit ja strategiijat plánas leat čoavdit daid hástalusaid. Eará fáttát mat ledje áššin lei riekti oažžut oahpahusa sámegillii ja sámegielas, studeanttaid rekruteren ovdaskuvla- ja dábálašoahpaheaddjeohppui ja mánáidgárdefálaldat sámi mánáide Oslo ránnjásuohkaniin.</p>
<p>Ovdal Sd. dieđ. nr. 23 (2007-2008) Språk bygger broer (giella hukse šalddiid) meannudeami, bovdii Girko-, oahpahus- ja dutkanlávdegoddi (GOD-lávdegoddi) Sámediggeráđi čoahkkimii vejolaš čuolmmaid birra dieđáhusas. Sámediggeráđđi čilgii dárkilit oahpponeavvodili birra ja makkár hástalusat sámi oahpponeavvuid ráhkadeamis leat. Viidásit dieđihii ráđđi dárbbu ásahit bistevaš guovddáža sámegielat oahpahusa hárrái mii lea čadnon Sámi allaskuvlii, doaibmabijuid buoridit guovttegielat ovdaskuvla- ja dábálašoahpaheddjiid rekruterema, sámegieloahpahussii doarjjaortnega ja dárogieloahppoplána ohppiide geain lea sámegiella nubbingiellan.</p>
<p>Sámediggeráđđi lea maiddái sádden reivve GOD-lávdegoddái Sd. dieđ. nr. 31 (2007-2008) <span type="quote" xml:lang="nob">"Kvalitet i skolen"</span> birra ja bivdán lávdegotti dárkilit čilget ahte stuoradiggedieđáhus ja evttohuvvon doaimmat maiddái gusket sámegiela hálddašanguovllu vuođđoskuvllaide ja vuođđo- ja joatkkaskuvllaide mat fállet oahpahusa Máhttolokten - Sámi mielde, vaikko sámi oahpahusa čuolmmat eai leat digaštallojuvvon dieđáhusas. Ráđđi lea viidásit buktán mearkkašumiid oahppoplánaid álggahemiid ja dárkilastima birra, bagadalli oahppoplánaid ráhkadeami birra, sámi ohppiid vuođđooahpahusa árvvoštallanvuogádaga heiveheami birra, sámi oahpponeavvuid olahanvejolašvuođaid birra, geahču ja bagadallama birra ja vuoigatvuođa birra oažžut viiddiduvvon áiggi joatkkaoahpahusas.</p>
<p>Ealáhus</p>
<p>Sámi ealáhusláhka</p>
<p>Sihke áirasat ja Goahtegearret leat máŋgii váldán oktavuođa Sámedikkiin sámi ealáhuslága ásaheami birra. Ollislaš sámi ealáhusláhka ferte šaddat hui viiddis dan sivas go sámi ealáhus lea nu máŋggabealát ja dan regulerejit olu lágat ja láhkaásahusat. Vaikko gáržžidivččii sámi ealáhuslága guoskat dušše árbevirolaš sámi ealáhusaide, de dat fertešii goitge sisttisdoallat earret eará guolástusa, boazodoalu, eanandoalu ja meahcásteami. Dat leat ealáhusat maid earret eará čuovvovaš lágat guoskkahit odne; plána- ja huksenláhka, mearraresursaláhka, boazodoalloláhka, eananláhka, konsešuvdnaláhka, elliidsuodjalanláhka, luossa- ja sáivaguolástanláhka, mohtorjohtolatláhka, Finnmárkkuláhka, ráŋggáštusláhka ja vearroláhka.</p>
<p>Seammás leat dál doaimmas ollu láhkaproseassat mat sávvamis buktet bohtosiid buorrin sámi ealáhussii. Dan bargui gullet earret eará viiddis láhkaáššiid nugo čuovvolit NAČ 2007:13 <span type="quote" xml:lang="nob">"Den nye sameretten"</span> ja NAČ 2008:5 <span type="quote" xml:lang="nob">"Retten til fiske i havet utenfor Finnmark"</span>.</p>
<p>Danne oaivvilda Sámediggeráđđi ahte nu guhká go eai gávdno bajitdási ulbmillágat sámi ealáhusaide, de lea odne dehálaš sihkkarastit sámi ealáhusaide nu buriid rámmaeavttuid go vejolaš juohke lágaid ja láhkaásahusaid siskkobealde. Vuosttaš vuorus áigu Sámediggeráđđi 2009:s árvvoštallat movt dat iešguđet lágat vuhtiiváldet sámi beroštumiid. Dakkár proseassa lea dárbbašlaš jus galgá diehtit eambbo makkár dárbu lea rievdadit lágaid sámi ealáhusaide.</p>
<p>Go Sámediggi konsultere ealáhuslága birra oktan gullevaš láhkaásahusaiguin, de lea bajitdási ulbmil sihkkarastit ollislaš ealáhuslága heivehuvvon sámi diliide.</p>
<p>Vuođđoealáhusat</p>
<p>Boazodoallu</p>
<p>Sámediggeráđđi lea álggahan barggu ráhkadit ođđa boazodoallopolitihkalaš dieđáhusa. Dieđáhus galgá áššin guovvamánu 2009 dievasčoahkkimii. Dáinna dieđáhusain háliida Sámediggeráđđi čalmmustahttit Sámedikki boazodoallopolitihka, ja maiddái sihkkarastit ollislaš ja buori politihka dan suorgái. Dieđáhusbarggu oktavuođas lea Sámediggeráđđi doallan čoahkkima orohagaiguin gos leat digaštallan ja ožžon dieđuid ja mearkkašumiid dehálaš surggiin nugo eatnamiid geavaheapmi, sámi árbedieđut ja ipmárdus, rekruteren, dásseárvu, boazodoalu hálddašeapmi, ja eará. Čoahkkimat ledje čuovvovaš báikkiin: Røros, Snåasa, Måefie, Áisejohka, Várjjat, Áltá ja Kárášjohka.</p>
<p>Lávdegoddečoahkkima oktavuođas čakčamánus dollojuvvui seminára ealáhusdoaimma birra meahcis ja duoddaris Sámedikki áirasiidda. Duogážin fáttá válljemii lei lei dat go sámediggeráđđi lea bargamin boazodoallopolitihkalaš dieđáhusa ja dieđáhusa areála- ja biraspolitihkalaš hástalusaid birra. Dieđáhusat guoskkahit nubbi nuppi ollu sajiin, earret eará go guoská areálageavaheapmái meahcis, dálkkádathástalusaide, suodjalanáššiide ja mohtorjohtalussii meahcis. Fáddábeivviin háliidii sámediggeráđđi čuvget dehálaš áššečuolmmaid iešguđege vuolggasajis, ja dieinna lágiin addit Sámedikki áirasiidda buori vuođu boahttevaš dieđáhusaid meannudeapmái.</p>
<p>Sámediggeráđđi ja Norgga boazosápmelaččaid riikasearvi (NBR) leat čađahan konsultašuvnnaid Eanadoallo- ja biebmodepartemeanttain gazirdanbuikku geavaheamis njuovvamiin priváhta atnui. Dál lea Norggas lohpi goddit dohkkehuvvon gazirdanbuikkuin ja dan galgá dahkat dakkár boazoeaiggát geas lea duođaštuvvon vásihus ja máhttu dan geavaheamis. Dát regulerejuvvo norgga láhkaásahusas mearriduvvon EEO-direktiivva láhkavuođuin.</p>
<p>Sámediggeráđđi lea evttohan Ellinor Guttorm Utsi lahttun árvoháhkanprográmma stivrii boazodoalu várás áigodahkii 01.06.08-31.07.10. Eanadoallo- ja biebmodepartemeanta lea nammadan čuovvovaččaid árvoháhkanprográmma stivrii boazodoalu várás: Nils Henrik Sara (NBR), Elin Fjellheim (NBR), Ellinor Guttorm Utsi (Sámediggi), Anne Britt Ruderaas (EBD) ja Morten Floor (EBD).</p>
<p>Eallidčálgoláhka.</p>
<p>Skábmamánus 2007 bođii Sámediggái ođđa láhkaevttohus ealliidčálggu birra. Gulaskuddanreivves aiddostahttá Eanandoallo- ja biebmodepartemeanta ahte Ráđđehus áigu ođđa lágas vuoruhit ealliidčálggu. Sámediggi attii gulaskuddancealkámuša dán láhkii ja lea doallan guokte konsultašuvdnačoahkkima hálddahusalaš dásis.</p>
<p>Sámediggeráđđi deattuha dás guokte ášši láhkaevttohusas oktan mearkkašumiiguin, maid berrešii rievdadit. De lea vuos varrásiid gálden ja dat ahte stáhta biehttala váldimis ovddasvástádusa boraspiriin. Láhkaevttohusas lea evttohuvvon ahte čoarvvehuhttin ja gálden galgá leat lohpi go dat lea dárbbašlaš ealliidčálggu geažil dahje erenoamáš ealáhusdoaimmaheami geažil. Eaba Departemeanta ja Sámediggi soabadan das ahte bozodoallit galget beassat gáldet varrásiid. Departemeanta čuoččuhii ahte gáldenlohpegažaldat ferte muddejuvvot ealliiddearvvašvuođabargiidlágas. Departemeanta áigu dattetge bivdit Biepmobearráigeahču árvvoštallat dán ášši, gč. Sámedikki gáibádusa konsultašuvnnain. Jus dakkár árvvoštallan buvttiha dárbbu rievdadit ealliiddearvvašvuođabargiidlága, de dan ferte dahkat sierra láhkaproseassas. Sámediggeráđđi oaččui doarjaga dan evttohussii ahte mearkkašumiin viiddidit doahpaga <span type="quote">“erenoamáš ealáhusdoaimmaheami geažil”</span>, dat mearkkaša ahte ii čuoččo mearkkašumiin ahte ii galgga árvvoštallat dušše heargedárbbu gáldema oktavuođas.</p>
<p>Nubbi ášši maid Sámediggeráđđi háliidii váldit ovdan min gulaskuddancealkámušas, lea ahte Stáhta biehttala váldimis ovddasvástádusa boraspiriin. Sámediggi oaivvilda ahte sutnje, gii eaiggáduššá ealli, biddjojuvvo menddo stuorra ovddasvástádus bearráigeahččat ahte boraspiret eai vahágahte ealliid mat leat guohtumin. Sámediggi oaivvilda ahte ealliidčálgolágas ferte biddjojuvvot vuođđun ahte go stáhtas lea ovddasvástádus boraspirepolitihkas, de dat maid lea váldán badjelasas ovddasvástádusa boraspirepolitihka váikkuhusain ealliidčálgui. Eaba departemeanta ja Sámediggi soabadan dán áššis.</p>
<p>Ot. prp  lága birra ovddiduvvo golggotmánu gaskkamuttus 2008.</p>
<p>Boraspiret</p>
<p>Sámedikkis ii leat dál bistevaš ovddastus boraspirenammagottis 5 Hedmárku. Sámediggeráđđi ii leat lihkostuvvan fidnet heivvolaš evttohasaid áirasiid gaskkas váldit badjelasaset doaimma nammagottis. Sámediggeráđđi oaivvilda ahte ferte ložžet daid mearrádusaid ahte gii dat sáhttá leat ovddastuvvon boraspireregiovnnaid nammagottiin. Boraspireláhkaásahusas boahtá ovdan ahte Sámedikki lahtuin galgá leat bistevaš sadji Sámedikki áirrasin, muhto ahte Sámediggi spiehkastahkan sáhttá válljet lahtuid várreáirasiid gaskkas jus bistevaš áirasat eai ollašuhte earret eará regionála gullevašvuođa gáibádusaid. Sámediggeráđđi lea bivdán beassat ságaškuššat Birasgáhttendepartemeanttain daid hástalusaid birra mat čuožžilit go Sámedikkis lea ráddjejuvvon nammadanváldi. Sámediggeráđđái lea deaŧalaš oažžut čielgasa dás ovdalgo 2009 čavčča nammaduvvojit ođđa lahtut dan viđa regionála boraspirenammagoddái, mas Sámediggi lea ovddastuvvon.</p>
<p>Guolástus</p>
<p>Oassin das ahte ráhkkanahttit ovttasbarggu ja diehtjouohkima guolástusáššiin, lea Sámediggi bovden Norges Fiskarlag, Norges Kystfiskarlag, Bivdi ja Finnmárkku mearraluossabivdoorganisašuvnnaid čoahkkimiidda. Čoahkkimat golmma maŋimus namuhuvvon organisašuvnnaiguin leat dollojuvvon. Fáddán dáin čoahkkimiin lea earret eará leamaš guolástusaid mudden, mearraluossabivddu mudden, Riddoguolástuslávdegotti evttohus ja Sámedikki rolla organisašuvnnaid ektui.</p>
<p>Sámedikkis leat dál konsultašuvnnat Birasgáhttendepartemeanttain mearrasámi guovlluid mearraluossabivddu konsešuvdnaortnegiid bargomandáhta birra. Okta hálddahuslaš konsultašuvdnačoahkkin lea dollojuvvon. Sámediggi lea earret eará čujuhan dasa ahte barggus konsešuvdanortnegiiguin, berre čielggadit oktavuođa álbmotriektái ja sámi vuoigatvuođaide.</p>
<p>Eará ealáhusdoaibma</p>
<p>Lotnolasealáhusaid ja sámi mátkkoštusealáhusa árvoháhkanprográmma</p>
<p>Árvoháhkanprográmma lotnolasealáhusaid ja sámi mátkkoštusealáhusa várás lea dál doaibmagoahtán. Fágalaš forumis ja ovdánahttinforumis leat leamaš čoahkkimat. Fágalaš forumis leat vuosttažiin almmolaš oasseváldit, Bioforsk ja Sámi allaskuvla, ja ovdánahttinforumis leat fas ealáhusoasseváldit. Mátkkoštusealáhus ii leat ovddastuvvon, muhto davvinorgga mátkkoštusealáhusat fylkadásis leat bivdojuvvon nammadit ovtta oktasaš ovddasteaddji.</p>
<p>Árvoháhkanprográmma guokte vuosttaš jagi galgá meahcceriggodagaid ávkašuvvan vuoruhuvvot. Sámediggi lea šiehttan Bioforskain ahte sii koordinerejit muhtun meahcceealáhus doaimmaid.</p>
<p>Sámedikki mátkkoštusealáhuskonferánsa mii dál aitto lágiduvvui Álttás lea oassi árvoháhkanprográmmas. Konferánsa deattuhii sámi mátkkoštusealáhusa aktevrraid ja sin hástalusaid. Konferánsa galgá čuovvoluvvot konkrehta doaibmabijuiguin. Sámediggi deattuhii ahte mátkkoštusealáhusa ovddideamis lea dehálaš bidjat guovddážii eaktivuođa ja sámi kulturipmárdusa.</p>
<p>Duodji</p>
<p>Sámediggeráđi gohččuma vuođul lea Finnut ráhkadan raportta duoji gelbbolašvuođa-, oahpahus- ja ovdánahttinhástalusaid birra. Raporta čájeha ahte joatkkaskuvllas lea heittot rekruteren duodjái. Čielggadusas boahtá maiddái ovdan ahte Duodjeinstituhta ulbmil lea viiddis ja sis leat beare unnán resurssat olahit instituhta ulbmiliid. Finnut evttoha ahte Duojáriid ealáhussearvi ja Sámediggi besset searvat Duodjeinstituhta stivrii. Čielggadus evttoha viidásit ásahit bistevaš oahpahalliortnega duodjái. Čoahkkimis gaskal Sámediggeráđi ja Duodjeinstituhta sohpe rievdadit stivračoahkádusa vai Duojáriid ealáhussearvi ja Sámediggi besset nammadit áirasiid stivrii.</p>
<p>Šiehtadallamat duoji ealáhusšiehtadusa birra leat vuolláičállojuvvon. Ášši biddjo sierra áššin dievasčoahkkimii.</p>
<p>Dearvvašvuohta ja sosiála</p>
<p>Sámediggeráđđi lea juohkán prošeaktadoarjagiid seammaárvosaš dearvvašvuođa- ja sosiálabálvalusaid ovdánahttimii sámi álbmoga várás. Prošeaktadoarjagiid váldoulbmil lea ollislaš ja seammaárvosaš dearvvašvuođa- ja sosiálabálvalus sámi álbmogii, seamma dásis go álbmogii muđui. 2008 juolluduvvui 2 487 000 ru. 11 iešguđetlágan prošeavttaide. Earret eará juolluduvvui 500 000 ru. sámi giela ja kultuvrra oahpahussii desentraliseren buohccidivššárohppui Porsáŋggus. Mánáidsuodjalusa ovdánahttinguovddážii Romssas juolluduvvui oktiibuot 707 000 ru. guovtti metodaovdánahttinprošektii sámi mánáidsuodjalusa várás.</p>
<p>Sámediggeráđđi lea, ovttajienalaš dievasčoahkkima mearrádusa vuođul, álggahan konsultašuvnnaid Mánáid- ja dásseárvodepartemeanttain bearráigeahččandoaimmaid buorideami hárrái sámi mánáide geat leat mánáidsuodjalusa hálddus.</p>
<p>3  Ođđa áššiid dieđiheapmi – čuovvoleapmi</p>
<p>Mo Ráđđi lea čuovvolan daid ođđa áššiid, mat dieđihuvvojedje dievasčoahkkima áššis 16/08.</p>
<p>Evttohus 1: Sámi mediaviessu julev- ja máttasámegielaid váste</p>
<p>Sámediggeráđi mielas lea deaŧalaš ahte sámegiella, gosa gullet maiddái julevsámegiella ja máttasámegiella, almmolaš geavaheamis ovddiduvvo ja viidásetfievrriduvvo. Sámediggeráđđi lea dán čuoččuhan konsultašuvnnain sámi aviisadoarjagiid láhkaásahusa rievdadeami oktavuođas. Sámediggeráđđi evttohii láhkaásahusrievdadeami oktavuođas ahte sámi aviissat fertejit geavahit buot sámi čállingielaid jus galget sáhttit gáibidit molsašuddi doarjaga ja sámi čállingielaid sierranas deattuheami go molsašuddi doarjja meroštallojuvvo. Mediain lea erenoamáš deaŧalaš rolla sámegiela čalmmustuhttimis. Sámediggeráđđi lea álgojurdaga mielde positiiva dasa ahte ásahuvvošii mediadoaimmahat mii buvttada sámi ođđasiid ja áigeguovdilis ságaid iešguđet sámegielaide, muhto oaivvilda ahte dán ášši ferte čielggadit.</p>
<p>Evttohus 2: Sáivabivdu Finnmárkkuopmodaga čáziin</p>
<p>Evttohus 2 ja evttohus 5 gieđahallet seamma fáttá ja čuolbmačilgehusa, ja danne daidda vástiduvvo oktasaččat.</p>
<p>19.08.08 beaiváduvvon kronihkas mii almmuhuvvui FeFo neahttasiidduin, čállá FeFo direktevra John Meløy: <span type="quote">“Ii leat FeFo gii lea sihkkon”</span><span type="quote" xml:lang="smn">”5 km-rádje”</span>-ortnega, muhto Stuorradiggi Finnmárkkulága mearridemiin.  Konkrehta dáhpáhuvai dát oktanaga go Finnmárkkuláhka mearriduvvui, rievdaduvvui Luossa- ja sáivaguolástanláhka mii mielddisbuvttii ahte 5 km-ráji láhkavuođđu gáhčái eret.  Dalle gáhčái maidái gielddus olgoriikalaččaide bivdit olggobealde 5 km-ráji automáhtalaččat eret.”</p>
<p>Dás čujuhuvvo dan rievdadussii maid Justiisalávdegoddi dagai Ot. Proposišuvnna paragráfas 21, mii maŋŋá dohkkehuvvui finnmárkkulága 25. paragráfan. Dán paragráfa nubbi lađas dajai ahte Finnmárkkuopmodat sáhttá addit olbmuide geat maŋimus jagi leat ássan ja ain ásset Norggas, ja earrásiidda beassama ávkkástallat ođasmuvvi valljodagaiguin nugo namahuvvon §§ 22 ja 23 nu guhká go resurssat dan girdet. Daidda olbmuide mat leat namahuvvon vuosttas dadjosis, galgá oahcama vuođul dábálaččat addojuvvot lohpi lubmet iežaset dállodollui.</p>
<p>Maŋŋágo Justiisalávdegoddi lei árvvoštallan rihkošii go dát mearrádus daid EU-mearrádusaid lobihis vealaheami birra, maidda EØS-šiehtadus guoská, de gávnnahii lávdegoddi sihkkut dán mearrádusa. Dat gažaldat ahte leat go vejolaš sierravuoigatvuođat mat lea vuođđuduvvon ássanbáikái ja ássanáigái, leat šaddan áigeguovdilat ollu váidagiid geažil ESAii, erenoamážit vástideaddji mearrádusaid ektui báikkálaččat ássi álbmoga oiddu birra luossa- ja sáivabivdolágas, fuođđolágas ja meahccelágas.</p>
<p>Sámi vuoigatvuođalávdegoddi II lea árvvoštallan dáid gažaldagaid vuđoleappot. Dán oktavuođas fuomášuhttojuvvo ahte lávdegotti evttohusas hålogalándalága 29. paragráfan bivddu ja guolásteami birra, jotkojuvvo gáibádus báikkálaš ássamii ja ássanáigái.</p>
<p>Sámi vuoigatvuođalávdegoddi II evttoha maiddái ahte Norga galgá oččodit Sámeprotokolla siskkáldahttojuvvot EØS-šiehtadussii nu mo dat šattai EU-riektin go Ruoŧŧa ja Suopma šadde EUlahttun. Sámi vuoigatvuođalávdegoddi II bidjá dán oktavuođas vuođđun ahte Sámeprotokolla addá láhkavuođul lobi vealahit vai sáhttá geavahit buorrin dakkár mearrádusaid, mat adnojuvvojit dárbbašlažžan go galgá fuolahit erenoamáš sámi deasttaid.</p>
<p>Ráđđi áigu čuovvolit dáid gažaldagaid ja čuolbmačilgehusaid ráđđehusa ektui ja dieđihit Sámediggái mo dát áššit geahččaluvvojit čovdojuvvot.</p>
<p>Evttohus 3: Giliskuvllat sámi guovlluin</p>
<p>Stuorradiggi dat dohkkeha oahppomihttomeriid ja -rámmaid ráđđehusa evttohusa vuođul, maiddái dan oahpu mii fátmmasta sámi oahppiid. Máhttodepartemeanta (MD) lea riikka bajimus hálddašanorgána skuvllaid ja oahpu várás, ja das lea ovddasvástádus nationála skuvlapolitihka čađaheamis. Oktasaš nationála standárda sihkkarastojuvvo lágaid, láhkaásahusaid ja oahppoplánaid bokte.</p>
<p>Maŋimus jagiid lea hui ollu ovddasvástádus ja mearridanváldi fápmuduvvon stáhtas gielddaide ja fylkkagielddaide. Gielddain lea ovddasvástádus vuođđoskuvllaid jođiheamis ja hálddašeamis, ja fylkkagielddain fas lea ovddasvástádus joatkkaskuvllain. Lágat ja oahppoplánat bidjet geatnegahtti rámmaid, muhto dáid siskkobealde sáhttá gielda, skuvla ja oahpaheaddjit váikkuhit dasa mii dat galgá oahpahuvvot ja mo galgá oahpahuvvot. Sámedikkis ii leat makkárge váldi ii gielddaid, ii fylkkagielddaid ii ge eará skuvlaeaiggáidiid badjel, muhto sáhttá váikkuhit oahpahusrámmaide konsultašuvnnaid ja oahppoplánaid bokte, gč. oahpahuslága § 6-4</p>
<p>Sámediggeráđđi čujuha 02.06.08 beaiváduvvon reivii Sámedikki joavkojođiheaddjiin ja parlamentáralaš jođiheaddjiin Stáhtaministarii hoahppodoaibmabijuid birra sihkkarastin dihtii sáme- ja kvenagiela boahtteáiggi. Reivves ávžžuhuvvo nannet guovlogielddaid ekonomiija rámmaevttuid earret eará dakko bokte ahte bajidit gielddaid sisaboahtovuogádaga máksomeriid ja buoridit daid beliid vai buorránivččii oahpahusfálaldat sámegillii ja kvena-/suomagillii. Dan lassin čujuhuvvui ahte dárbbašuvvo veahkki buoridit vuođđostruktuvrra vai sáhttá bisuhit giliskuvllaid dahje skuvllaid boaittobeliin.  Sámediggeráđđi áigu čuovvolit dán áššesuorggi heivvolaš diliin hehtten dihtii ahte giliskuvllat heaittihuvvojit</p>
<p>Geahča maiddá vástádusa 6. evttohussii.</p>
<p>Evttohus 4: Sámegiella ja sámi kultuvrramáhttu ferte álggahuvvot geatnegahtt on oahpahussan buot dearvvašvuođa- ja sosiála bargiid vuođđooahpahusas ja joatkkaoahpahusas.</p>
<p>Sámediggi lea Máhttoloktema oahppoplánaide mearridan sámi sisdoalu, maiddái joatkkaoahpahusa várás. Dearvvašvuođa ja sosiála Jo1 oktasaš prográmmafága oahppoplána ulbmilis daddjojuvvo ahte máŋggakultuvrralaš servodat gáibida máhtu dárogielas, sámegielas ja eará kultuvrrain ja árbevieruin ja ahte dat galget árvvusadnojuvvot. Servodatfágaid oahppoplána ulbmilis čuožžu ahte fágii gullá máhtu álgoálbmogiid ja unnitlohkoálbmogiid dili birra máilmmis oppalaččat, ja sápmelaččaid dili birra álgoálbmogin erenoamážit. Lea maiddái eahpenjuolgga mearriduvvon sámi sisdoallu oktasaš prográmmafágaid Jo2 oahppoplánaide, earret eará prográmmasurggiin mánáid- ja nuoraidbargiidfágain ja dearvvašvuođabargiidfágain.</p>
<p>Departemeanta mearrida alit oahpu rámmaplánaid. Dearvvašvuođa- ja sosiálaoahpus leat 10 rámmaplána alit vuođđooahpu várás ja 8 rámmaplána jotkkaoahpu várás. Muhtun rámmaplánat namuhit giela ja kultuvrra oppalaččat, muhto eai fal sámegiela ja sámi kultuvrra erenoamážit.</p>
<p>Sámediggeráđi oaidnu lea ahte jus galggaš fidnet ovttadássásaš dearvvašvuođa- ja sosiálafálaldagaid sámi buhcciide miehtá riikka, de berre máhtu sámegiela ja sámi kultuvrra birra leat mielde rámmaplánain. Sámediggi áigu čuovvolit dán ášši Máhttodepartemeantta ektui.</p>
<p>Sámedikkis lea ovttasbargoorgána regionála dearvvašvuođafitnodagaiguin, mas earret eará bargojuvvo dainna áigumušain ahte oažžut mielde sámi perspektiivva daidda bargodokumeanttaide, maid regionála dearvvašvuođafitnodagat geigejit vuollásaš dearvvašvuođafitnodagaide. Rekruteren- ja lasseoahppodoaibmabijut siskkáldasat dearvvašvuođafitnodagain leat dakkár fáttát, maiguin dát ovttasbargoorgána áigu bargat.</p>
<p>Evttohus 5: Olgoriikalaččaid vuoigatvuohta sáivabivdui Finnmárkkus</p>
<p>Geahča vástádusa 2. evttohussii.</p>
<p>Evttohus 6: Sámediggi ferte nannet iešheanalis skuvlapolitihka ja iežas váikkuhangaskaomiid hábmenbarggu sihkkarastin dihte gili skuvllaid sámi servodagas</p>
<p>Sámediggi váikkuha nationála skuvlapolitihkkii dakko bokte ahte addit árvalusaid stuorradiggedieđáhusaide ja stáhtabušehttii. Sámediggi hábme iežas skuvlapolitihka sierra bušeahttamearrádusaiguin, main oahpahusa mihttomearit ja strategiijat biddjojuvvojit. Sámediggeráđi</p>
<p>2009 bušeahttaevttohus ovddiduvvo plána- ja finánsalávdegoddái skábmamánus 2008, ja das bohtet oahpahusa mihttomearit ja strategiijat ovdan. Viidáseappot hábmejuvvo skuvlapolitihkka go nationála oahppoplánaid sámi sisdoallu mearriduvvo, sierra sámi oahppoplánat mearriduvvojit ja go Máhttoloktema – sámi ja buohtalas dásseárvosaš oahppoplánaid prinsihpat evttohuvvojit. Sámedikki skuvlapolitihkka lea dáinna lágiin lasáhus nationála skuvlapolitihkkii. Geahča maiddái vástádusa 3. evttohussii. Sámediggeráđđi oaivvilda ahte stáhtas ain galgá leat bajimus ovddasvástádus oahpahusas ja juolludeamis ekonomalaš doarjagiid vuođđoskuvllaid ja joatkkaskuvllaid jođiheapmái, ja ahte Sámediggi ii sáhte váldit badjelasas dakkár ovddasvástádusa.</p>
<p>Sámediggeráđđi miehtá dasa ahte ferte guovttegielalašruđaid buorebut geavahit, ja lea álggahan árvvoštallama, gč. Sámedikki 2008 bušeahta. Árvvoštallanraporta vurdojuvvo gárvánit ođđajagimánus 2009.</p>
<p>Sámediggeráđđi lea árvvoštallan evttohusa geavahit Sámeálbmotfoandda váikkuhangaskaoapmin sihkkarastit sámi guovlluid giliskuvllaid boahtteáiggi, ja lea gávnnahan ahte foandda ii sáhte geavahit dasa 2008:s ii ge 2009:s. Sivvan dasa lea go Sámedikki mearrádus áššis 58/07 Sámeálbmotfoandda hálddašeapmi, dadjá ahte Sámeálbmotfoandda geavaheami vuoruhemiid ja áŋgiruššansurggiid mearrida Sámediggi juohke válgaáigodaga álggus, ja ahte mearrádus gusto olles válgaáigodahkii, muđuigo Sámediggi ieš ii dagaš eará mearrádusa. Áššis 59/07lea Sámediggi mearridan vuoruhit giellaprográmmaid, árbedieđu ja girjjálašvuođa 2008:s ja 2009:s. Eai leat makkárge mearrádusat vuoruhemiid ja áŋgiruššansurggiid rievdameami birra.</p>
<p>Mii guoská evttohussii konsultašuvnnaid oktavuođas stáhta eiseválddiiguin sámi servodagaid giliskuvllaid birra – geahča vástádusa 3. evttohussii.</p>
<p>Evttohus 7:  Sámi buohccit/divššohasat ja seammaárvosaš dearvvašvuođafálaldat</p>
<p>Sámediggeráđđi berošta das ahte sihkkarastojuvvo ja ovddiduvvo seammaárvosaš dearvvašvuođafálaldat sámi buhcciide go Norgga álbmogii muđui ge. Dárbbašlaš ja deaŧalaš oassi dásseárvosaš dearvvašvuođafálaldagas sámi buhcciide lea sihkkarastit ahte gávdnojit doarvái dulkkat sámi buohcciid várás sin deaivvadeamis dearvvašvuođabálvalusain. Dát boahtá ovdan nationála lágain ja riikkaidgaskasaš konvenšuvnnain.</p>
<p>Geavaheaddjiiskosiin sámi buohcciid gaskkas boahtá ovdan ahte dál eai leat doarvái dulkkat fidnemis sámi buohcciid várás. Dán cuiggodit maiddái fágaolbmot ja buohccit Sámediggái. Dán dili atná Sámediggi hui duođalažžan. Lea deaŧalaš deattuhit ahte guovddáš eiseválddiin lea ovddasvástádus sihkkarastit dásseárvosaš dearvvašvuođafálaldaga sámi buohcciide. Guovddáš eiseválddiin lea maiddái ovddasvástádus sihkkarastit buriid ja doarvái dulkkaid sámi buohcciid várás.</p>
<p>Sámediggeráđđi lea evttohan čoahkkima stáhtaráđiin Bjarne Håkon Hansseniin 22.10.08, mas dát fáddá galgá gieđahallojuvvot. Áirasa Tretnesa evttohus ahte galgá sáhttit geavahit bearašlahtuid dulkan dassážiigo dohkálaš dulkafálaldat gávdno buohcciidviesuin, lea okta dain molssaeavttuin mii galgá digaštallojuvvot stáhtaráđiin. Sámediggeráđđi jáhkká ahte dán gažaldaga sáhttet guovddáš eiseválddit čoavdit jus lea politihkalaš dáhttu.</p>
<p>Evttohus 8: Háhkat sámi ovdaskuvlaoahpaheddjiid ja oahpaheddjiid</p>
<p>Jeavddalaš hálddahuslaš ovttasbargočoahkkimat dollojuvvojit gaskal Nordlándda, Romssa ja Finnmárkku fylkkamánniid, Sámi allskuvlla/Sámi Instituhta ja Sámedikki. Das ságaškuššojuvvojit mánáidgárddiid ja skuvllaid hástalusat ja ovttasbargoprošeavttat, dás maiddái rekruteren.</p>
<p>Finnmárkku fylkkamánni ásahii cuoŋománus 2008 ovttasbargofora dainna ulbmiliin ahe rekruteret studeanttaid oahpaheaddjiohppui Sámi allaskuvllas ja Finnmárkku allaskuvllas. Sámediggi lea mielde ovttasbargoforas.</p>
<p>St. dieđáhusas nr. 23 (2007-2008) Giella hukse šalddiid, daddjojuvvo ahte departemeanta áigu nannet áŋgiruššama háhkat eanet ovdaskuvlaoahpaheaddjiid mánáidgárddiide, dás maiddái sámegielat ja minoritehtagielat ovdaskuvlaoahpaheaddjiid. Sámediggeráđđi lea dorjon departemeantta evttohusa ja lea viidáseappot dadjan ahte ferte ásahit stipeanddaid ja eará doaibmabijuid maid vehkiin háhkat eanet sámegielat oahpaheaddjiid mánáidgárddiide, vuođđoskuvllaide ja joatkkaskuvllaide, ja ahte berre ásahit lassečuoggáid sámegiela ovddas go studeanttaid váldet alit oahpu.</p>
<p>Evttohus 9: Eahpečielggasvuođat Sámedikki ohcanvuđot doarjagii d geográfalaš doaibmaguovllu ektui ealáhusovddideapmái (SOF ovdal)</p>
<p>Ohcanvuđot ealáhusovddidandoarjagiid geográfalaš doaibmaguvlui gullet máŋga gieldda main dušše muhtun oasit gielddas leat mielde. Dán jagi bušeahtas geavahuvvojit dakkár doahpagat go jienastanbiire, skuvlabiire, gilli, nannánbealli, báiki, válgabiire ja biire čilgen dihtii guđe oassi gielddas lea mielde. Dát orru leamen eahpečielggas ja dávjá jerrojuvvo gokko dat geográfalaš rájit duođas leat.</p>
<p>2009 bušeahtas evttohuvvo ahte galgá geavahit dušše doahpaga vuođđobiire. Sivvan lea go háliiduvvo geavahit dakkár doahpaga mii lea áibbas čielggas olles geográfalaš guvlui nu ahte ii leat mihkkege eahpádusaid gokko geográfalaš rájit leat. Statistihkalaš guovddášdoaimmahaga (SGD) ruovttusiidduin leat vuođđobiiret sirrejuvvon čielga geográfalaš rájiiguin. Dát mearkkaša ahte SGDa neahttasiidduin sáhttá ohcat dan gieldda masa gullá, ja čielgasit oaidnit gokko rájit leat. Dát evttohus ii buvttit mearkkašahtti rievdadusaid dálá guovlostruktuvrii, go ođđa guovllut lasihuvvojit dahje dálá guovllut sihkkojuvvojit. Vuođđobiire doahpaga geavaheapmi bisuha viehka muddui dálá guovlojuogadeami, dainna rievdadusain ahte dál šaddet áibbas čielga geográfalaš rájit.</p>
<p>Dan lassin mii bajábealde lea namuhuvvon, gullá dálá geográfalaš guvlui Sáččá ja muđui Leaŋgaviikka suohkana sámi álbmot ja máttasámeguovllu sámi álbmot. Dáidda guovlluide eai leat evttohuvvon rievdadusat.</p>
<p>Evttohus 10: Stáhta geaidnodoaimmahat geavaha 1990-jahkasaš Báikenammalága iešguđege láhkai siskkobealde ja olggobealde sámegiela hálddašanguovllus</p>
<p>Sámediggi lea 03.09.08 beaiváduvvon reivves bivdán Girko- ja kulturdepartemeantta čuovvolit báikenammalága geavahusa. Girko- ja kulturdepartemeanta bivdojuvvo váldit dán ášši ovdan ovddasvástideaddji departemeanttain, vai Stáhta geaidnodoaimmahahkii čielgá sin ovddasvástádus galbet sámegillii maiddái olggobealde sámegiela hálddašanguovllu.</p>
<p>Sámediggi lea čujuhan dasa ahte 1990-jahkasaš báikenammalágas ii leat čujuhuvvon dasa ahte galgá leat iešguđetlágan geavat sámi báikenamaid geavaheamis olggobealde dahje siskkobealde sámegiela hálddašanguovllu.</p>
<p>Evttohus 11: ON eamiálbmotjulggaštus áššin Sámediggái</p>
<p>Sámediggeráđđi lea ovttaoaivilis áirasiin Randi Skum:in das ahte lea deaŧalaš nannosit čalmmustahttit ONa julggaštusa álgoálbmotvuoigatvuođaid birra. Nappo sáhttá ge dieđihuvvot ahte juohke háve go orru leamen riekta ja ulbmillaš, de čujuhit julggaštussii ja geahččalit dan geavahit.</p>
<p>Dađibahábut lea ain nu ahte ILO-k 169 eamiálbmogiid ja čearddalaš álbmogiid hárrái iešmearrideaddji riikkain lea áidna riikkaidgaskasaš reaidu mii mudde álgoálbmogiid vuoigatvuođaid. Dát konvenšuvdna dohkkehuvvui 19 jagi áigi ja lea čállojuvvon dakkár gillii man galggašii sáhttit heivehit máŋgga riikii ja máŋgga álgoálbmogii mat ellet hui iešguđetlágan dilis. Dat mielddisbuvttii ahte konvenšuvnna máŋga artihkkala leat hui oppalaččat ja dan lassin dat eai sáhttán čujuhit dađieanet rievttalaš geavadii. ONa álgoálbmotjulggaštus doaibmá dán oktavuođas sihke viiddiduvvon dulkonvuođđun ja veahkeha maiddái gávdnat dakkár aiddostahttimiid, mat bohtet ILOkonvenšuvdnii ávkin.</p>
<p>Sámediggeráđđi ii gávnnat ulbmillažžan ovddidit ONa julggaštusa álgoálbmotvuoigatvuođaid birra sierra áššin. Sámediggeráđđi áigu dattetge oččodit ovttasbarggu Ruoŧa ja Suoma beale sámedikkiiguin nu ahte álgoálbmotjulggaštus prentejuvvo ja almmuhuvvo gihpan sihke sámegillii, suomagillii ja skandinávalaš gielaide. Sámediggeráđis galgá seammás ain leat stuorra fuomášupmi dasa mo davviriikkaid ráđđehusat čađahit julggaštusa.</p>
<p>Evttohus 12: Sámi dearvvašvuođafitnodagat</p>
<p>Sámediggeráđi dearvvašvuođapolitihkka vuođđuduvvo vuoigatvuhtii oažžut seammaárvosaš dearvvašvuođa- ja sosiálabálvalusa sámi álbmogii, go dan maid álbmot muđui oažžu. Dásseárvosaš dearvvašvuođa- ja sosiálabálvalus sámi álbmogii eaktuda ahte ovddasvástádus addit dásseárvosaš fálaldaga loktejuvvo bajimus dássái, ja ahte máhtu ja gelbbolašvuohta sámegielas ja sámi kultuvrras ásahuvvo buot dearvvašvuođa- ja sosiálabálvalusa dásiide.</p>
<p>Sámi buohcciide deaividit erenoamáš hástalusat go sii deaivvadit norgga dearvvašvuođa- ja sosiálavuogádagain. Hástalusat čatnasit dasa ahte sámi buohcciin lea eará kulturvra ja dávjá eará giella go bálvaleaddjiin. Fágaolbmuin váilu máhtu ja gelbbolašvuohta sámegielas ja sámi kultuvrras buot dearvvašvuođa- ja sosiálavuogádaga dásiin, ja dat mielddisbuktá ahte sámi buohccit eai oaččo ovttaárvosaš bálvalusfálaldaga.</p>
<p>Sámediggeráđđi oaivvilda ahte sámi buohcciid vuoigatvuohta oažžut ovttaárvosaš bálvalusa, ferte čuovvut buohcci ii ge organiseren galgga dan ráddjet. Sámi dearvvašvuođadutkama guovddáža dutkosis boahtá ovdan ahte sámi buohccit eai leat duhtavaččat daid dearvvašvuođa- ja sosiálabálvalusaiguin mat fállojuvvojit. Sivvan galget leat uhccán vejolašvuođat beassat geavahit iežaset giela ja dan lassin leat vel kulturerohusat. Go sámi buohccit álelassii dieđihit ahte sii eai áddejuvvo dearvvašvuođa- ja sosiálavuogádagas, de dat lea bohciidahttán digaštallama ahte ferte go fálaldaga sámi buohcciide lágidit erenoamážit, earret eará sierra sámi dearvvašvuođafitnodaga ásahemiin ja ásahemiin eanet ásahusaid main lea riikkaviidosaš ovddasvástádus. Sámediggeráđi mielas lea ulbmillaš ahte sámegiella ja sámi kulturvra siskkáldahttojuvvo dálá dearvvašvuođa- ja sosiálabálvalussii vai ovttaárvosaš bálvalus ollašuvvá. Dát dieđus ii mearkkaš dan ahte eai galgga leat sierra sámi fálaldagat. Ollu surggiin dárbbašuvvojit sierra fálaldagat ja čovdosat sámi buohcciid ja geavaheaddjiid váste. Muhtun čovdosiid ferte ollašuhttit dábálaš dearvvašvuođa- ja sosiálavuogádagas, muhto lea maid dárbu ásahusaide mat erenoamážit fuolahit sámi geavaheaddjiid doppe gos lea vásihuvvon ahte fálaldat lea leamaš váilevaš.</p>
<p>Sámediggeráđi dieđáhusas sámi áshusovddideami birra deattuhuvvo ahte sámi ja almmolaš dearvvašvuođaásahusaid stáhtus ja givrodat ferte bajiduvvot organiserema, ekonomiija ja bargoveaga dáfus. Dál leat ásahusat organiserejuvvon iešguđetláhkai mandáhta ja čatnaseami dáfus. Sámediggeráđđi oaidná ahte ii dáidde leat vuogas ahte dat ásahusat mat galget bálvalit sámi álbmoga, leat nu iešguđetláhkai organiserejuvvon, ja árvvoštallá ulbmillažžan čielggadit sámi dearvvašvuođa- ja sosiálaásahusaid boahttevaš organiserema ja čatnaseami sierra. Organiserema válljemis ferte vuhtiiváldit ahte leat uhccán sámi fágaolbmot buot fágaidguoski surggiin. Danne dárbbaša sámi álbmot dakkár organisašuvdnavugiid, mat dahket vejolažžan ávkkástallat sámi fágaolbmuiguin beaktileamos vuogi mielde.</p>
<p>Evttohus 13: Sámediggi ferte kártet giellalága rihkkuma</p>
<p>Sámediggeráđđái lea deaŧalaš sihkkarastit ahte sámegielagiid gielalaš vuoigatvuođat fuolahuvvojit go sii geavahit almmolaš ásahusaid bálvalusaid. Čoahkkimis Bargo- ja searvadahttideapartemeanttain (BSD) lea Sámediggi váldán ovdan sámelága giellanjuolggadusaid čuovvoleami ja fylkkamánniid ja departememanttaid ovddasvástádusa giellalága rihkkumiid čuovvoleamis. Ráđđehus lea dál ráhkadeamen sámegiela doaibmaplána ja lea bovden Sámedikki ovttasbargui plána ovddidemiin. Áigumuššan lea earret eará oažžut ollislaš gova dan barggus mii ferte dahkkojuvvot sámegiela ovddidemiin ja ovttas Sámedikkiin árvvoštallat mii lea deaŧaleamos go galgá sihkkarastit ahte sámegiella lea ealli giella boahtteáiggis. Doaibmaplána ráhkaduvvo dán jagi mielde. Doaibmaplána oktavuođas lea Sámediggi ovttas BSD:in bivdán Sámedikki, Girko- ja kulturdepartemeantta ja eará ásahusaid ovddasvástádusa ja rollaid čielggaduvvot.</p>
<p>Lea deaŧalaš ahte galgá leat vejolaš geavahit sámegiela buot servodatarenain ja ahte sámegiella galgá leat oidnosis. Stuorradiggedieđáhusas sámepolitihka birra čalmmustahttojuvvo erenoamážit ahte ráđđehus nanne sámegiela almmolaš hálddahusain ja almmolaš bálvalusfálaldagas. Dát ođastusbargu lea čađahuvvomin.</p>
<p>Sámelága 3. kapihttala § 3-12 Sámi giellabarggu organiseren dadjá ahte Sámediggi juohke njealját jagi galgá ráhkadit raportta Gonagassii sámegiel dili birra Norggas. Dán jagi čađaha Sámediggi dakkár guorahallama man áigumuš lea kártet dihto Norgga ásahusaid gieallageavaheami. Dát guoská maiddái skuvllaide ja mánáidgárddiide dakko bokte ahte beroštupmi oahppat sámegiela guorahallojuvvo. Davvisámegiela dilli guorahallojuvvo dihto ásahusain, ja guorahallan deattuha erenoamážit mátta- ja julevsámegiela dili. Váldočuoggát leat čuovvovaččat:   Sámi ásahusaid ovddasvástádus sámegielas   Dat mánáidgárddit, mat ožžot sierra doarjaga sámi mánáigárddiide   Dat skuvllat, main lea oahpahus sámegielas/sámegillii</p>
<p>Bargu čađahuvvo dán jagi mielde ja ovddiduvvo dievasčoahkkimii guovvamánus 2009.</p>
<p>Evttohus 14: Vuoigatvuohta boazomerkii - erohus sámi ja Norgga riektaáddejumis</p>
<p>Sámediggeráđđi lea ovttaoaivilis NSRa sámediggejoavkkuin das ahte sámi dáloniid boazomearkavuoigatvuohta lea dakkár vuoigatvuohta, mii ii fuolahuvvo doarvái bures Norgga lágaid ja hálddašeami bokte. Sámediggeráđđi lea hui positiiva dasa ahte Sámi bivdo- ja meahcastansearvi lea vuolggahan kártema mii galgá čájehit man muddui stáhta lea sihkkun boazomearkkaid Guovdageainnus ja dan váikkuhusaid ja makkár oaidnu olbmuin lea dasa ahte boazu geavahuvvo sámi meahcceávkkástallamis. Raportta lea John B. Henriksen čállán ja dat gárvánii skábmamánus 2007. Sámediggi lea leamaš mielde ruhtadeamen Sámi bivdo- ja meahcastansearvvi raportta boazomearkavuoigatvuođa birra, masa áirras Aili Keskitalo čujuha. Sámediggeráđđi lea mielas váldit oktavuođa Sámi bivdo- ja meahcastanservviin ságaškuššat raportta sisdoalu ja raportta loahppajurdagiid ja rávvagiid čuovvoleami.</p>
<p>III  Jienasteapmi</p>
<p>43 áirasis ledje 41 čoahkis. Dán áššis ii jienastuvvon.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Egil Olli, áššejođiheaddji     Olaf Eliassen, čoahkkinortnegii       Aili Keskitalo   Jánoš Trosten   Terje Tretnes  Egil Olli    2  Aili Keskitalo Vibeke Larsen   Ann-Mari Thomassen   Terje Tretnes  Aili Keskitalo</p>
<p>3  Olaf Eliassen Aili Keskitalo   Terje Tretnes  Olaf Eliassen    4  Jánoš Trosten Egil Olli   Terje Tretnes   Sten Erling Jønsson  Jánoš Trosten    5  Magnhild Mathisen Marianne Balto   Olaf Eliassen   Terje Tretnes    Magnhild Mathisen    6  Terje Tretnes Klemet Erland Hætta   Bjarne Store-Jakobsen   Sten Erling Jønsson   Terje Tretnes    7  Johan Mikkel Sara    8  Anders Urheim    9  Per Andersen Bæhr  10  Ann-Mari Thomassen  11  Isak Mathis O. Hætta  12  Berit Oskal Eira  13  Synnøve Solbakken-Härkönen  14  Marie Therese N. Aslaksen  15  Tor Mikalsen  16  Sten Erling Jønsson  17  Susanne Amalie Andersen  18  Gunn-Britt Retter  19  Hilde Anita Nyvoll  20  Ann-Mari Thomassen  21  Vibeke Larsen  22  Willy Ørnebakk  23  Jørn Are Gaski  24  Marianne Balto  25  Aili Keskitalo  26  Anders Urheim  27  Egil Olli   Terje Tretnes, čoahkkinortnegii    Egil Olli, čoahkkinortnegii   Klemet Erland Hætta, čoahkkinortnegii  Terje Tretnes, čoahkkinortnegii    Aili Keskitalo, čoahkkinortnegii    Terje Tretnes, čoahkkinortnegii</p>
<p>VI  Sámedikki mearrádus</p>
<p>Sámediggeráđi dieđáhus váldojuvvo diehtun.</p>
<p>Ášši meannudeapmi loahpahuvvui 27.10.08 dii. 14.20.</p>
<p>Vuođđogiella: Dárogiella</p>
<p>Ášši 32/08 Sámediggeráđi dieđáhus</p>
<p>Arkiiva</p>
<p>SF-469 Arkiiváššenr.</p>
<p xml:lang="vep">06/4877</p>
<p>Ášši meannudeapmi álggahuvvui 27.10.08 dii.14.30</p>
<p>I  Mildosat</p>
<p>Nr  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi doarju Sámediggeráđi dieđáhusa sámi ásahusovddideamis.</p>
<p>Plána- ja finánsalávdegotti árvalus:</p>
<p>Álgu</p>
<p>Plána- ja finánsalávdegoddi  lea meannudan Sámediggiráđi ovddidan dieđáhusa sámi ásahusovddideami birra..</p>
<p>Ášši lea ovdal guorahallojuvvon Sámedikki dievasčoahkkimis áššis 18/08 - Sámi ásahusovddideapmi.</p>
<p>Dát dieđáhus válddahallá sámi ásahusaid ovddideami ja daid mearkkašumi sámi demokratiija, gelbbolašvuođabuvttadeami ja kapasitehtahuksema nannemis ja ovddideamis sámi servodagas. Dieđáhusas eai válddahallojuvvo sámi eaktodáhtolaš ja ideala lahttosearvvit, eaige priváhta oasussearvvit nugo ovdamearkka dihte sámi lágádusat ja áviissat. Stáhtalaš sámi skuvllat leat deaŧalaš ásahusat sámi servodagas. Sámediggi lea juo mearridan čađahit čielggadusa daid birra, ja Plána- ja finánsalávdegoddi eaktuda ahte dat ovddiduvvo sierra áššin.</p>
<p>Mearkkašumit</p>
<p><em type="italic">Lávdegotti unnitlohku, Bargiibellodaga sámediggejoavkku (Bb) lahtut </em>Magnhild Mathisen, Sten Erling Jønsson, Willy Ørnebakk, Hilde Anita Nyvoll, Wiebke Synnøve Slåtsveen ja Egil Olli ovddidit čuovvovaš mearkkašumi: </p>
<p>Dieđáhusa bajimuš mihttomearri lea:</p>
<p>- nannet ja ovddidit sámi ásahusaid guovddáš servodatsurggiin vuođđun sámi demoktrátiijai, máhtolašvuhtii ja kapasitehtii sámi servodagas ja dan várás.</p>
<p>Sámedikkis lea dál sihke doaimmaheaddji láhkahálddašeaddji váldi (kulturmuitolága, plána- ja huksenlága, sámelága ja oahpahuslága mielde), doaimmaheaddji ekonomalaš juolludusovddasvástádus (doarjjahálddašeapmi), ja ovddasvástádus sámi ásahusain.</p>
<p>Sámediggeráđđi govahallá ovdáneami dainna lágiin ahte šaddá stuorát láhkahálddašanváldi guovddáš sámi servodatsurggiid siskkobealde. Dasa dárbbašuvvojit konsultašuvdna- ja šiehtadallan dagaldumit ja prosedyrat stáhtalaš eiseválddiiguin, erenoamážit duohta jahkásaš bušeahttašiehtadallamiid bokte maid olis Sámedikkis lea vejolaš ovddidit politihka ja doaimmahit válddi.</p>
<p>Dát dieđáhus válddahallá sámi ásahusaid ovddideami ja daid mearkkašumi sámi demokratiija, gelbbolašvuođabuvttadeami ja kapasitehtahuksema nannemis ja ovddideamis sámi servodagas. Dieđáhusas eai válddahallojuvvo sámi eaktodáhtolaš ja ideala lahttosearvvit, eaige priváhta oasussearvvit nugo ovdamearkka dihte sámi lágádusat ja áviissat. Stáhtalaš sámi skuvllat leat deaŧalaš ásahusat sámi servodagas. Sámediggi lea juo mearridan čađahit čielggadusa daid birra, ja Plána- ja finánsalávdegoddi eaktuda ahte dat ovddiduvvo sierra áššin.</p>
<p>Muhtun oktavuođain sáhttá dieđáhus guoskkahit doaimmaid jos lea váttis oaidnit leago sáhka lahttosearvvi, priváhta doaimma dahje doaimma birra mii lea dego almmolaš.</p>
<p>Dát dieđáhus válddahallá guovttelágan sámi ásahusaid: i) ásahusaid maidda Sámediggi juohká váldooasi doarjagis dahje olles doaibmadoarjaga ja ii) ásahusaid maidda stáhtalaš eiseválddit juogadit váldooasi doarjagis dahje olles doarjaga.</p>
<p>Sámediggeráđđi atná sámi ásahussan doaimmaid mat leat vuolgán sámi servodatoktavuođa ja sámi almmolašvuođa vuođul ja doibmet dan ektui. Buot servodagat leat oalle guhkás huksejuvvon iešguđet ásahusaid vuođul, daiguin variašuvnnaiguin maid dat mielddisbuktá. Danne leat ásahusat áibbaš guovddáš oasit nana, doaibmi ja ovddideaddji servodagaid ollašuhttimis. Dát guoská maiddái sámi servodahkii. Danne gáibida sámi servodaga huksen ja ovddideapmi dáhtu ja dáiddu ásahit ja viidáset ovddidit ásahusaidis.</p>
<p>Sámediggeráđi ásahuspolitihkalaš ulbmilin lea láhčit diliid nu ahte sámi ásahusat galget leat guovddáš oasit ja eavttuidbiddjit sámi servodaga ja demoktratiija ovddideamis. Sámi ásahusovddideami bokte beassá sámi siviila almmolašvuohta eanet bearráigeahččat ja stivret iežas giella-, kultur- ja servodatovddideami.</p>
<p>Sámediggeráđi mielas lea ásahusovddideapmi deaŧalaš oassi infrastruktuvrra ásaheamis sámi guovlluin. Sámediggeráđi áigumuš lea ahte dát dieđáhus bidjá vuođu Sámedikki strategalaš ásahuspolitihkalaš ja bušeahtalaš bargui.</p>
<p>Lávdegotti unnitlohku guorrasa Sámediggeráđi mihttomeriide ja lagademiide sámi ásahusovddideami ektui.</p>
<p>Lávdegotti unnitlohku bidjá vuođđun dan ahte ovddiduvvon válddahallamat leat dohkálaččat dasa ahte Sámediggi sáhttá meannudit bajimuš ja ollislaš politihka sámi ásahusovddideapmái boahtteáigái.</p>
<p>Lávdegotti unnitlohku bidjá vuođđun ahte dieđáhus ja lávdegotti mearkkašumit viidáset proseassas galget čuovvoluvvot eanet detálja dásis, vuoruhemiid, juolludusaid ja čilgemiid bokte bušehtta mearrádusaid, dieđáhusaid, vejolaš sierra áššiid ovddideami bokte.</p>
<p>Lávdegotti unnitlohku fuomášuhttá ahte dat mii boahtá ovdan dieđáhusas lea ásahusaid stáhtusválddahallan iige leat oaivvilduvvon ahte dat lea dievaslaš. Válddahallan lea dahkkojuvvon ásahusaid iežaset raporttaid vuođul maid Sámediggi lea ožžon, ja muhtun muddui dan vuođul ahte leat galledan guoskevaš ásahusaid.</p>
<p>Dieđáhusas árvvoštallojuvvo Sámedikki bajimuš ja prinsihpalaš rolla ásahusaid ektui mat ožžot njuolgga doarjaga Sámedikkis. Lávdegotti unnitlohku oaidná ahte ollu jagiid bokte lea ovddiduvvon sierralágan geavahus stivrraide searvama ektui, ja ahte máŋggat ásahusat jerret aktiivvalaš searvama Sámedikki beales. Váldoáššis evttohuvvo ahte buot oktavuođain goas addojuvvo njuolgga doarjja, ja buot oktavuođain goas Sámediggi juolluda váldooasi doaibmadoarjagis, nammada Sámediggi dihto stivralahtuid dan vuođul mainna lágiin Sámediggi lea mielde. Dasto oaivvildit dán oktavuođas ahte gelbbolašvuohta ja profešonalitehta galget deattuhuvvot stivrraide nammadeami oktavuođas. Lávdegotti unnitlohku guorrasa dáid prinsihpaide, muhto deattuha ahte lea deaŧalaš ahte stivrraide nammadeapmi ii dahkkojuvvo dainna lágiin ahte dat čuohcá báikkálaš álgagiidda ja návccaide.</p>
<p>Lávdegotti unnitlohku oaidná ahte dieđáhusas evttohuvvo vuođđudus sihkkareamos ja eanet funkšunealla organisašuvdnavuohkin. Vuođđudus organisašuvdnavuohkin lea mielde sihkkarastimin dan ahte ásahusaid ain stivrejit iežaset geografalaš guovlluid beales danne go vuođđudus lea iešeaiggáduššan. Erenoamáš diliid vuođul muhtun guovlluin sáhttá leat lunddolaš válljet eará organisašuvdnavuogi go vuođđudusa, ovdamearkka dihte oasussearvvi. Dát eaktuda dattetge dan ahte Sámediggái ásahusaid njuolggadusaid dahje váldočoahkkima bokte sihkkarastojuvvo nammadanváldi.</p>
<p>Lávdegotti unnitlohku guorrasa dán prinsihppii, ja deattuha ahte dieđáhusa ja evttohuvvon doaibmabijuid čuovvoleapmi dahkkojuvvo oktilaš gulahallamiin guoskevaš ásahusaiguin ja eaiggádiiguin. Buot ásahusat eai leat ovttaláganat, ja doaibmabijut fertejit heivehuvvot juohke ásahussii sierra vai ásahusaid iešláhki ja árbevierut gozihuvvojit buoremus vuogi mielde.</p>
<p>Sámediggeráđđi evttoha nuppi eará váldodoaibmabiju ahte lea jierpmálaš oktii organiseret/ovttastahttit ja namuha muhtun geografalaš guovlluid gos dat livččii ulbmillaš. Dál gávdnojit viehka ollu smávva sámi ásahusat gos leat bargit nollas viđa rádjai. Dát guoská erenoamážit kulturguovddážiidda, giellaguovddažiidda, museaide ja festiválaide, mii dagaha dan ahte dát ásahusat leat hui rašit ja unnán dávgasat. Jos vel buoridivččii ge mealgat rámmaeavttuid, de lea sivva jáhkkit ahte dát ásahusat ain boahtteáiggis ge bisošedje viehka unnin. Dát dilli buktá gažaldaga ahte nannet ásahusaid dan bokte ahte oktiiorganiseret/ovttastahttit daid stuorát ovttadahkan.</p>
<p>Lávdegotti unnitlohku bidjá vuođđun dan ahte evttohuvvon doaibmabijuid mat gusket organisašuvnnaid rievdadeapmái ferte áddet dainna lágiin ahte Sámediggi galgá leat positiiva ja leat mielde váikkuheamen dan ahte buot oasálaš eaiggádat ja ruhtadeaddjit ovttas álggahit proseassaid, ja ahte Sámediggái oktilaččat dieđihuvvo dáid proseassaid ovdáneami birra. Lávdegotti unnitlohku doarju dán doaibmabiju, muhto eaktuda ahte Sámediggi searvadahttojuvvo daid vejolaš čilgemiidda maid dađistaga lea dárbu dahkat.</p>
<p>Lávdegotti unnitlohku bidjá vuođđun dan ahte dat lea Sámedikki politihkka ja vuođđo miellaguoddu juohke fealtta siskkobealde mii galgá hábmejuvvot dán dieđáhusa meannudeami bokte. Dát bidjá Sámedikki vuolggasaji proseassaide ja gulahallamiidda ásahusaiguin, oasálaččaiguin ja eaiggádiiguin, muhto go dáid proseassaide ferte searvadahttit nu máŋga oasálačča juohke suorggi siskkobealde de lea čielggas ahte proseassaide manná ollu sihke áiggi ja dat gáibidit šiehtadallamiid vai lea vejolaš gávdnat buoremus bohtosa juohke áidna oktavuođas.</p>
<p>Lávdegotti unnitlohku eaktuda ahte ásahusat mat ožžot doaibmadoarjaga Sámedikki bušeahta bokte, eai galgga dárbbašit gillát ásahusaid ođđasis organiserema geažil. Dát eaktuda viidáseappot dan ahte ohcanvuđot  doarjjaortnet organiserejuvvo dainna lágiin ahte dat ii čuoza likviditehtii ja oktilašvuhtii go guoská ásahusaid fásta doaibmagoluide.</p>
<p>Muđui eai leat lávdegotti unnitlogus mearkkašumit dán ovddiduvvon dieđáhussii.</p>
<p>Evttohus</p>
<p><em type="italic">Norgga Sámiid Riikkasearvvi (NSR) lahtut R</em>oger Pedersen, Aili Keskitalo, Tor Dalseng, Miriam Paulsen, Ann-Mari Thomassen ja Gunn-Britt Retter (NSR/SáB) <em type="italic">ja Sámi álbmotbellodaga (SáB) lahttu Terje Tretnes </em>ovddidit čuovvovaš evttohusa: </p>
<p>Evttohus 1:</p>
<p>Sámediggeráđi mearrádusárvalus sihkkojuvvo ja dan sadjái boahtá dát:   Sámediggi oaivvilda ahte báikkálaš, regiovnnalaš ja našuvnnalaš sámi ásahusat leat dehálaš arenat sámi servodaga ovdáneapmái. Iešmearrideami ektui lea dehálaš ahte álgoálbmogat ieža besset váldit ovddasvástádusa iežaset boahtteáiggis, muhto dan eai sáhte dahkat go eai leat doarvái resurssat, gelbbolašvuohta ja ovdánahttojuvvon ásahusat iešguđetlágan servodatsurggiin. Demokratiijaperspektiivvas lea dehálaš láhčit dili vai olbmot besset aktiivvalaččat searvat dán servodathuksemii. Dat leat prinsihpat maid vuođul Sámediggi ovdal lea hábmen kultur- ja ealáhuspolitihka aktiivvalaš šiehtadallamiid bokte nu go Dáiddáršiehtadus ja Duoji Ealáhusšiehtadus. Sámediggi berre bidjat daid seamma fátmmasteaddji prinsihpaid vuođđun go hábme iežas ásahuspolitihka; vai aktevrrat ieža besset váikkuhit politihkkaovddideami.</p>
<p>Sámediggái lea dehálaš mearridit buriid politihkalaš mearrádusaid nanu máhtolašvuođa vuođul sámi servodaga birra. Politihka ulbmil lea muitalit gosa mii áigut, ja movt mii galgat beassat dohko. Sámi ásahusovdáneami dieđáhusa ulbmil ferte leat guovttebealát. Dieđáhus ferte deavdit Sámedikki dárbbu čorgatvuhtii organisašuvdnamodeallaid ja stivraovddastusaid ektui, ja einnostahtti bušeahttameannudeami ektui. Seamma dehálaš lea ahte dieđáhus árvvoštallá movt ásahusaid sáhttá nannet vai gokčet dálá ja boahtteáiggi dárbbuid – ja movt Sámediggi sáhttá dasa váikkuhit rámmaeavttuid ja politihkalaš barggu bokte. Seammás ferte Sámediggi diehtit makkár ođđa ásahusaid lea dárbu ásahit ovddidan dihte sámi servodaga. Dakkár boahtteáiggediđolaš strategiija ii sáhte ovddidit aktiivvalaš oassálastima haga siviila sámis servodagas.</p>
<p>Dokumeanta maid Sámediggeráđđi lea ráhkadan ferte danne sáddejuvvot gulaskuddamii guoskevaš ásahusaide, eaiggádiidda ja eará berošteddjiide. Easka go dokumeanta lea leamaš dakkár gulaskuddamis, lea Sámedikkis doarvái buorre vuođđu árvvoštallat daid konkrehta evttohusaid mat ovddiduvvojit. Sámediggái leat boahtán čuoččuhusat ahte dokumeanttas galget leat boasttu fáktadieđut, váilevaš dieđut  ja ahte ovttastahttinevttohusat eai leat doarvái bures árvvoštallojuvvon. Danne ii sáhte Sámediggi doarjut Sámediggeráđi ásahusdieđáhusa nu go dat dál lea. Sámediggi bivdá ahte ášši maŋŋel gulaskuddama ovddiduvvo dievasčoahkkimii giđđat 2009 plána hámis, vai dievasčoahkkin beassá oassálastit árvvoštallamiidda ja evttohusaide. Sámedikki ásahuspolitihkka ferte vuđolaččat geahčaduvvot, ákkastuvvot ja das ferte leat guhkesáiggi perspektiiva, danne go sámi ásahusat leat hui dehálaččat sámi servodaga boahtteáigái.</p>
<p><em type="italic">Lávdegotti unnitlohku, Bargiidbellodaga sámediggejoavkku (Bb) lahtut </em>Magnhild Mathisen, Sten Erling Jønsson, Willy Ørnebakk, Hilde Anita Nyvoll, Wiebke Synnøve Slåtsveen ja Egil Olli ovddidit čuovvovaš evttohusa: </p>
<p>Evttohus 2</p>
<p>Sámediggi doarju Sámediggeráđi dieđáhusa sámi ásahusovddideami birra oktan mielddusin biddjojuvvon mearkkašumiiguin.</p>
<p>Plána- ja finánsalávdegotti árvalus:</p>
<p>Álgu</p>
<p>Plána- ja finánsalávdegoddi  lea meannudan Sámediggiráđi ovddidan dieđáhusa sámi ásahusovddideami birra.</p>
<p>Ášši lea ovdal guorahallojuvvon Sámedikki dievasčoahkkimis áššis 18/08 - Sámi ásahusovddideapmi.</p>
<p>Dát dieđáhus válddahallá sámi ásahusaid ovddideami ja daid mearkkašumi sámi demokratiija, gelbbolašvuođabuvttadeami ja kapasitehtahuksema nannemis ja ovddideamis sámi servodagas. Dieđáhusas eai válddahallojuvvo sámi eaktodáhtolaš ja ideala lahttosearvvit, eaige priváhta oasussearvvit nugo ovdamearkka dihte sámi lágádusat ja áviissat. Stáhtalaš sámi skuvllat leat deaŧalaš ásahusat sámi servodagas. Sámediggi lea juo mearridan čađahit čielggadusa daid birra, ja Plána- ja finánsalávdegoddi eaktuda ahte dat ovddiduvvo sierra áššin.</p>
<p>Mearkkašumit</p>
<p><em type="italic">Lávdegotti unnitlohku, Bargiibellodaga sámediggejoavkku (Bb) lahtut </em>Magnhild Mathisen, Sten Erling Jønsson, Willy Ørnebakk, Hilde Anita Nyvoll ja Wiebke Synnøve Slåtsveen <em type="italic">ja Finnmarkslista (FIN) lahttu Toril Bakken</em> ovddidit čuovvovaš mearkkašumi: </p>
<p>Dieđáhusa bajimuš mihttomearri lea:</p>
<p>- nannet ja ovddidit sámi ásahusaid guovddáš servodatsurggiin vuođđun sámi demoktrátiijai, máhtolašvuhtii ja kapasitehtii sámi servodagas ja dan várás.</p>
<p>Sámedikkis lea dál sihke doaimmaheaddji láhkahálddašeaddji váldi (kulturmuitolága, plána- ja huksenlága, sámelága ja oahpahuslága mielde), doaimmaheaddji ekonomalaš juolludusovddasvástádus (doarjjahálddašeapmi), ja ovddasvástádus sámi ásahusain.</p>
<p>Sámediggeráđđi govahallá ovdáneami dainna lágiin ahte šaddá stuorát láhkahálddašanváldi guovddáš sámi servodatsurggiid siskkobealde. Dasa dárbbašuvvojit konsultašuvdna- ja šiehtadallan dagaldumit ja prosedyrat stáhtalaš eiseválddiiguin, erenoamážit duohta jahkásaš bušeahttašiehtadallamiid bokte maid olis Sámedikkis lea vejolaš ovddidit politihka ja doaimmahit válddi.</p>
<p>Dát dieđáhus válddahallá sámi ásahusaid ovddideami ja daid mearkkašumi sámi demokratiija, gelbbolašvuođabuvttadeami ja kapasitehtahuksema nannemis ja ovddideamis sámi servodagas. Dieđáhusas eai válddahallojuvvo sámi eaktodáhtolaš ja ideala lahttosearvvit, eaige priváhta oasussearvvit nugo ovdamearkka dihte sámi lágádusat ja áviissat. Stáhtalaš sámi skuvllat leat deaŧalaš ásahusat sámi servodagas. Sámediggi lea juo mearridan čađahit čielggadusa daid birra, ja Plána- ja finánsalávdegoddi eaktuda ahte dat ovddiduvvo sierra áššin.</p>
<p>Muhtun oktavuođain sáhttá dieđáhus guoskkahit doaimmaid jos lea váttis oaidnit leago sáhka lahttosearvvi, priváhta doaimma dahje doaimma birra mii lea dego almmolaš.</p>
<p>Dát dieđáhus válddahallá guovttelágan sámi ásahusaid: i) ásahusaid maidda Sámediggi juohká váldooasi doarjagis dahje olles doaibmadoarjaga ja ii) ásahusaid maidda stáhtalaš eiseválddit juogadit váldooasi doarjagis dahje olles doarjaga.</p>
<p>Sámediggeráđđi atná sámi ásahussan doaimmaid mat leat vuolgán sámi servodatoktavuođa ja sámi almmolašvuođa vuođul ja doibmet dan ektui. Buot servodagat leat oalle guhkás huksejuvvon iešguđet ásahusaid vuođul, daiguin variašuvnnaiguin maid dat mielddisbuktá. Danne leat ásahusat áibbaš guovddáš oasit nana, doaibmi ja ovddideaddji servodagaid ollašuhttimis. Dát guoská maiddái sámi servodahkii. Danne gáibida sámi servodaga huksen ja ovddideapmi dáhtu ja dáiddu ásahit ja viidáset ovddidit ásahusaidis.</p>
<p>Sámediggeráđi ásahuspolitihkalaš ulbmilin lea láhčit diliid nu ahte sámi ásahusat galget leat guovddáš oasit ja eavttuidbiddjit sámi servodaga ja demoktratiija ovddideamis. Sámi ásahusovddideami bokte beassá sámi siviila almmolašvuohta eanet bearráigeahččat ja stivret iežas giella-, kultur- ja servodatovddideami.</p>
<p>Sámediggeráđi mielas lea ásahusovddideapmi deaŧalaš oassi infrastruktuvrra ásaheamis sámi guovlluin. Sámediggeráđi áigumuš lea ahte dát dieđáhus bidjá vuođu Sámedikki strategalaš ásahuspolitihkalaš ja bušeahtalaš bargui.</p>
<p>Lávdegotti eanetlohku guorrasa Sámediggeráđi mihttomeriide ja lagademiide sámi ásahusovddideami ektui.</p>
<p>Lávdegotti eanetlohku bidjá vuođđun dan ahte ovddiduvvon válddahallamat leat dohkálaččat dasa ahte Sámediggi sáhttá meannudit bajimuš ja ollislaš politihka sámi ásahusovddideapmái boahtteáigái.</p>
<p>Lávdegotti eanetlohku bidjá vuođđun ahte dieđáhus ja lávdegotti mearkkašumit viidáset proseassas galget čuovvoluvvot eanet detálja dásis, vuoruhemiid, juolludusaid ja čilgemiid bokte bušehtta mearrádusaid, dieđáhusaid, vejolaš sierra áššiid ovddideami bokte.</p>
<p>Lávdegotti eanetlohku fuomášuhttá ahte dat mii boahtá ovdan dieđáhusas lea ásahusaid stáhtusválddahallan iige leat oaivvilduvvon ahte dat lea dievaslaš. Válddahallan lea dahkkojuvvon ásahusaid iežaset raporttaid vuođul maid Sámediggi lea ožžon, ja muhtun muddui dan vuođul ahte leat galledan guoskevaš ásahusaid.</p>
<p>Dieđáhusas árvvoštallojuvvo Sámedikki bajimuš ja prinsihpalaš rolla ásahusaid ektui mat ožžot njuolgga doarjaga Sámedikkis. Lávdegotti eanetlohku oaidná ahte ollu jagiid bokte lea ovddiduvvon sierralágan geavahus stivrraide searvama ektui, ja ahte máŋggat ásahusat jerret aktiivvalaš searvama Sámedikki beales. Váldoáššis evttohuvvo ahte buot oktavuođain goas addojuvvo njuolgga doarjja, ja buot oktavuođain goas Sámediggi juolluda váldooasi doaibmadoarjagis, nammada Sámediggi dihto stivralahtuid dan vuođul mainna lágiin Sámediggi lea mielde. Dasto oaivvildit dán oktavuođas ahte gelbbolašvuohta ja profešonalitehta galget deattuhuvvot stivrraide nammadeami oktavuođas. Lávdegotti eanetlohku guorrasa dáid prinsihpaide, muhto deattuha ahte lea deaŧalaš ahte stivrraide nammadeapmi ii dahkkojuvvo dainna lágiin ahte dat čuohcá báikkálaš álgagiidda ja návccaide.</p>
<p>Lávdegotti eanetlohku oaidná ahte dieđáhusas evttohuvvo vuođđudus sihkkareamos ja eanet funkšunealla organisašuvdnavuohkin. Vuođđudus organisašuvdnavuohkin lea mielde sihkkarastimin dan ahte ásahusaid ain stivrejit iežaset geografalaš guovlluid beales danne go vuođđudus lea iešeaiggáduššan. Erenoamáš diliid vuođul muhtun guovlluin sáhttá leat lunddolaš válljet eará organisašuvdnavuogi go vuođđudusa, ovdamearkka dihte oasussearvvi. Dát eaktuda dattetge dan ahte Sámediggái ásahusaid njuolggadusaid dahje váldočoahkkima bokte sihkkarastojuvvo nammadanváldi.</p>
<p>Lávdegotti eanetlohku guorrasa dán prinsihppii, ja deattuha ahte dieđáhusa ja evttohuvvon doaibmabijuid čuovvoleapmi dahkkojuvvo oktilaš gulahallamiin guoskevaš ásahusaiguin ja eaiggádiiguin. Buot ásahusat eai leat ovttaláganat, ja doaibmabijut fertejit heivehuvvot juohke ásahussii sierra vai ásahusaid iešláhki ja árbevierut gozihuvvojit buoremus vuogi mielde.</p>
<p>Sámediggeráđđi evttoha nuppi eará váldodoaibmabiju ahte lea jierpmálaš oktii organiseret/ovttastahttit ja namuha muhtun geografalaš guovlluid gos dat livččii ulbmillaš. Dál gávdnojit viehka ollu smávva sámi ásahusat gos leat bargit nollas viđa rádjai. Dát guoská erenoamážit kulturguovddážiidda, giellaguovddažiidda, museaide ja festiválaide, mii dagaha dan ahte dát ásahusat leat hui rašit ja unnán dávgasat. Jos vel buoridivččii ge mealgat rámmaeavttuid, de lea sivva jáhkkit ahte dát ásahusat ain boahtteáiggis ge bisošedje viehka unnin. Dát dilli buktá gažaldaga ahte nannet ásahusaid dan bokte ahte oktiiorganiseret/ovttastahttit daid stuorát ovttadahkan.</p>
<p>Lávdegotti eanetlohku bidjá vuođđun dan ahte evttohuvvon doaibmabijuid mat gusket organisašuvnnaid rievdadeapmái ferte áddet dainna lágiin ahte Sámediggi galgá leat positiiva ja leat mielde váikkuheamen dan ahte buot oasálaš eaiggádat ja ruhtadeaddjit ovttas álggahit proseassaid, ja ahte Sámediggái oktilaččat dieđihuvvo dáid proseassaid ovdáneami birra. Lávdegotti eanetlohku doarju dán doaibmabiju, muhto eaktuda ahte Sámediggi searvadahttojuvvo daid vejolaš čilgemiidda maid dađistaga lea dárbu dahkat.</p>
<p>Lávdegotti eanetlohku bidjá vuođđun dan ahte dat lea Sámedikki politihkka ja vuođđo miellaguoddu juohke fealtta siskkobealde mii galgá hábmejuvvot dán dieđáhusa meannudeami bokte. Dát bidjá Sámedikki vuolggasaji proseassaide ja gulahallamiidda ásahusaiguin, oasálaččaiguin ja eaiggádiiguin, muhto go dáid proseassaide ferte searvadahttit nu máŋga oasálačča juohke suorggi siskkobealde de lea čielggas ahte proseassaide manná ollu sihke áiggi ja dat gáibidit šiehtadallamiid vai lea vejolaš gávdnat buoremus bohtosa juohke áidna oktavuođas.</p>
<p>Lávdegotti eanetlohku eaktuda ahte ásahusat mat ožžot doaibmadoarjaga Sámedikki bušeahta bokte, eai galgga dárbbašit gillát ásahusaid ođđasis organiserema geažil. Dát eaktuda viidáseappot dan ahte ohcanvuđot  doarjjaortnet organiserejuvvo dainna lágiin ahte dat ii čuoza likviditehtii ja oktilašvuhtii go guoská ásahusaid fásta doaibmagoluide.</p>
<p>Muđui eai leat lávdegotti unnitlogus mearkkašumit dán ovddiduvvon dieđáhussii.</p>
<p>Evttohus</p>
<p><em type="italic">Norgga Sámiid Riikkasearvvi (NSR) lahtut R</em>oger Pedersen, Aili Keskitalo ja Miriam Paulsen ovddidit čuovvovaš evttohusa: </p>
<p>Evttohus 1:</p>
<p>Sámediggeráđi mearrádusárvalus sihkkojuvvo ja dan sadjái boahtá dát:</p>
<p>Sámediggi oaivvilda ahte báikkálaš, regiovnnalaš ja našuvnnalaš sámi ásahusat leat dehálaš arenat sámi servodaga ovdáneapmái. Iešmearrideami ektui lea dehálaš ahte álgoálbmogat ieža besset váldit ovddasvástádusa iežaset boahtteáiggis, muhto dan eai sáhte dahkat go eai leat doarvái resurssat, gelbbolašvuohta ja ovdánahttojuvvon ásahusat iešguđetlágan servodatsurggiin. Demokratiijaperspektiivvas lea dehálaš láhčit dili vai olbmot besset aktiivvalaččat searvat dán servodathuksemii. Dat leat prinsihpat maid vuođul Sámediggi ovdal lea hábmen kultur- ja ealáhuspolitihka aktiivvalaš šiehtadallamiid bokte nu go Dáiddáršiehtadus ja Duoji Ealáhusšiehtadus. Sámediggi berre bidjat daid seamma fátmmasteaddji prinsihpaid vuođđun go hábme iežas ásahuspolitihka; vai aktevrrat ieža besset váikkuhit politihkkaovddideami.</p>
<p>Sámediggái lea dehálaš mearridit buriid politihkalaš mearrádusaid nanu máhtolašvuođa vuođul sámi servodaga birra. Politihka ulbmil lea muitalit gosa mii áigut, ja movt mii galgat beassat dohko. Sámi ásahusovdáneami dieđáhusa ulbmil ferte leat guovttebealát. Dieđáhus ferte deavdit Sámedikki dárbbu čorgatvuhtii organisašuvdnamodeallaid ja stivraovddastusaid ektui, ja einnostahtti bušeahttameannudeami ektui. Seamma dehálaš lea ahte dieđáhus árvvoštallá movt ásahusaid sáhttá nannet vai gokčet dálá ja boahtteáiggi dárbbuid – ja movt Sámediggi sáhttá dasa váikkuhit rámmaeavttuid ja politihkalaš barggu bokte. Seammás ferte Sámediggi diehtit makkár ođđa ásahusaid lea dárbu ásahit ovddidan dihte sámi servodaga. Dakkár boahtteáiggediđolaš strategiija ii sáhte ovddidit aktiivvalaš oassálastima haga siviila sámis servodagas.</p>
<p>Ášši ferte danne sáddejuvvot gulaskuddamii guoskevaš ásahusaide, eaiggádiidda ja eará berošteddjiide. Easka go dokumeanta lea leamaš dakkár gulaskuddamis, lea Sámedikkis doarvái buorre vuođđu árvvoštallat daid konkrehta evttohusaid mat ovddiduvvojit. Sámediggái leat boahtán čuoččuhusat ahte dokumeanttas galget leat boasttu fáktadieđut, váilevaš dieđut  ja ahte ovttastahttinevttohusat eai leat doarvái bures árvvoštallojuvvon. Danne ii sáhte Sámediggi doarjut Sámediggeráđi ásahusdieđáhusa nu go dat dál lea. Sámediggi bivdá ahte ášši maŋŋel gulaskuddama ovddiduvvo dievasčoahkkimii giđđat 2009 plána hámis, vai dievasčoahkkin beassá oassálastit árvvoštallamiidda ja evttohusaide. Sámedikki ásahuspolitihkka ferte vuđolaččat geahčaduvvot, ákkastuvvot ja das ferte leat guhkesáiggi perspektiiva, danne go sámi ásahusat leat hui dehálaččat sámi servodaga boahtteáigái.</p>
<p><em type="italic">Lávdegotti unnitlohku, Bargiidbellodaga sámediggejoavkku (Bb) lahtut </em>Magnhild Mathisen, Sten Erling Jønsson, Willy Ørnebakk, Hilde Anita Nyvoll ja Wiebke Synnøve Slåtsveen <em type="italic">ja Finnmarkslista (FIN) lahttu Toril Bakken</em> ovddidit čuovvovaš evttohusa: </p>
<p>Evttohus 2</p>
<p>Sámediggi doarju Sámediggeráđi dieđáhusa sámi ásahusovddideami birra oktan mielddusin biddjojuvvon mearkkašumiiguin.</p>
<p>Mearkkašupmi 2, Guovddášbellodat v/Olaf Eliassen</p>
<p>Mearkkašumit Sámediggeráđi sámi ásahusovddidandieđáhussii</p>
<p>Vuođđoskuvla ja boarrásiidáimmahuššan lea maiddái oassi sámi ásahusain ja berre leat mielde ásahusdieđáhusas.</p>
<p>Sámediggi ferte váldit stuorát ovddasvástádusa vuođđoskuvlafálaldaga hábmemis sámi mánáide olles sámi guovllus. Erenoamážit ferte vuođđoskuvlafálaldagaid smávva sámi giliin sihkkarastit boahtteáiggis.</p>
<p>Sámediggi ferte fuolahit dan ahte boarráset sámi álbmogis lea dakkár fálaldat mii lea heivehuvvon iešguđege sámi guovlluid kultuvrii. Boarráset olbmuid ferte maid atnit resursan sámi kultuvrra oktavuođas.</p>
<p>Mearkkašupmi 3, Guovdageainnu Johttisámelisttu /Per A. Bæhr</p>
<p>ICR:a berrešii erenoamážit geahččat go dát guovddáš gullá Norgga davviguovllu vuoruhansuorgái masa maid eará eamiálbmogat čatnasit.</p>
<p>III  Jienasteapmi</p>
<p>43 áirasis ledje 39 čoahkis. Jienasteapmi dahkkojuvvui čuovvovaš vuogi mielde:</p>
<p>Plána- ja finánsalávdegotti evttohus 1 hilgojuvvui 21 jienain. 18 jienastedje beali.   Plána- ja finánsalávdegotti evttohus 2 mearriduvvui 23 jienain 16 jiena vuostá.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Willy Ørnebakk, áššejođiheaddji  Miriam Paulsen   Aili Keskitalo   Tor Mikalsen  Willy Ørnebakk    2  Lene Hansen Hilde Anita Nyvoll   Willy Ørnebakk   Magnhild Mathisen  Lene Hansen    3  Olaf Eliassen Terje Tretnes   Jarle Jonassen  Egil Olli, čoahkkinortnegii Susanne Amalie Andersen  Olaf Eliassen    4  Anders Urheim Egil Olli     Miriam Paulsen  Anders Urheim    5  Per Andersen Bæhr Bjarne Store-Jakobsen</p>
<p>Willy Ørnebakk   Hilde Anita Nyvoll   6  Jánoš Trosten Lene Hansen   Hilde Anita Nyvoll   Klemet Erland Hætta  Jánoš Trosten    7  Johan Mikkel Sara    8  Terje Tretnes   Hilde Anita Nyvoll, čoahkkinortnegii  Willy Ørnebakk, čoahkkinortnegii  Terje Tretnes, čoahkkinortnegii     9  Isak Mathis O. Hætta  10  Aili Keskitalo   Egil Olli, čoahkkinortnegii   Aili Keskitalo, čoahkkinortnegii    Klemet Erland Hætta, čoahkkinortnegii  Willy Ørnebakk, čoahkkinortnegii  Aili Keskitalo, čoahkkinortnegii   11  Tor Mikalsen  12  Lene Hansen  13  Ole Mathis Hætta  14  Magnhild Mathisen  15  Gunn-Britt Retter  16  Anders Urheim  17  Bjarne Store-Jakobsen  18  Klemet Erland Hætta  19  Sten Erling Jønsson  20  Ann-Mari Thomassen  21  Vibeke Larsen  22  Roger Pedersen  23  Hilde Anita Nyvoll  24  Willy Ørnebakk, áššejođiheaddji</p>
<p>VI  Sámedikki mearrádus</p>
<p>Sámediggi doarju Sámediggeráđi dieđáhusa sámi ásahusovddideami birra oktan mielddusin biddjojuvvon mearkkašumiiguin.</p>
<p>Ášši meannudeapmi loahpahuvvui 27.10.08 dii. 17.30.</p>
<p>Vuođđogiella: Dárogiella</p>
<p>Ášši 33/08 Gáibádus listaevttohusaid sohkabealjuogadeapmái 2009 sámediggeválggas</p>
<p>Arkiiva</p>
<p>SF-002.33 Arkiivaáššenr.</p>
<p xml:lang="vep">07/2424</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 21.08.08 R 068/08 Bajásšaddan- ja oahppolávdegoddi 22. - 25.09.08 010/08 Sámedikki dievasčoahkkin 27.10.08 33/08</p>
<p>Ášši meannudeapmi álggahuvvui 27.10.08 dii. 17.30</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>21.08.08 Sámediggeráđi Ášši 068/08</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggeválgga láhkaásahusa § 28 c vuoigatvuođa vuođul galget jagi 2009 sámediggeválgga listaevttohusat ollašuhttit dan gáibádusa ahte goappašat sohkabeali galget leat ovddastuvvon uhcimusat 40 proseanttain jus galget dohkkehuvvot.</p>
<p>Bajášaddan- ja oahppolávdegotti árvalus:</p>
<p>Álgu</p>
<p>Deaŧalaš lea ahte sihke nissonolbmuin ja almmáiolbmuin lea seammalágan vejolašvuohta searvat politihkalaš doibmii. Čájeha ahte dat maid Sámediggi dagai ovdal 2005 válgga dan ektui ahte buoridit nissonovddastusa Sámedikkis, lea buorre váikkuhangaskaoapmi.</p>
<p>Lávdegotti ráva:</p>
<p><em type="italic">Lávdegoddi, Norgga sámiid riikkasearvvi (NSR) lahtut Synnøve Solbakken-Härkönen, John Harald Skum, RitaAlise Porsanger, Tone Finnesen, Kjersti Myrnes Balto ja Jarle Jonassen, Bargiidbellodaga sámediggejoavkku (Bb) lahtut Tom Christer Sottinen, Ronny Wilhelmsen, Inger Jørstad, Vibeke Larsen, Marianne Balto  ja Per-Ivar Henriksen, Čielga sámi jiena (ČSJ) lahtu Jánoš Trosten, Sámit lulli-Norggas (SLN) lahttu Johan Mikkel Sara </em>eai leat mearkkašumit dahje evttohusat ja rávve Sámedikki mearridit čuovvovačča: </p>
<p>Sámediggi doarju muđui Sámediggeráđi árvalusevttohusa.</p>
<p>III  Jienasteapmi</p>
<p>43 áirasis ledje 41 čoahkis. Jienasteapmi dahkkojuvvui čuovvovaš vuogi mielde:</p>
<p>Bajásšaddan- ja oahppolávdegotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Inger Jørstad, áššejođiheaddji   Inger Jørstad</p>
<p>VI  Sámedikki mearrádus</p>
<p>Sámediggeválgga láhkaásahusa § 28 c vuoigatvuođa vuođul galget jagi 2009 sámediggeválgga listaevttohusat ollašuhttit dan gáibádusa ahte goappašat sohkabeali galget leat ovddastuvvon uhcimusat 40 proseanttain jus galget dohkkehuvvot.</p>
<p>Ášši meannudeapmi loahpahuvvui 27.10.08 dii. 17.35</p>
<p>Vuođđogiella: Dárogiella</p>
<p>Ášši 34/08 Sámedikki cealkámuš 2009/ 2010 boazodoallošiehtadussii</p>
<p>Arkiiva</p>
<p>SF-412 Arkiivaáššenr.</p>
<p xml:lang="vep">08/3630</p>
<p>Meannudeamit</p>
<p>Politihkalaš dássi Beaivi Áššenr. Sámediggeráđđi 21.08.08 R  Ealáhus- ja kulturlávdegoddi 22. - 25.09.08 EKL 008/08 Sámedikki dievasčoahkkin 27.10.08 34/08</p>
<p>Ášši meannudeapmi álggahuvvui 27.10.08 dii. 17.35</p>
<p>I  Mildosat</p>
<p>Nr.  Beaivi Geas/Geasa Namahus</p>
<p>II  Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi áigu ovddabealde boazodoallošiehtadallamiid 2009/2010 buktit árvalusaid čuovvovaš osiide:</p>
<p>Boazodoalu ovddidanfoanda – ekonomalaš rámma   Vuorddekeahtes vahágat   Boazodoalu eatnamiid sihkkarastin   Siidaosiid eaktodáhtolaš lonisteapmi   Márkanfievrrideapmi    Oahppostipeanda   Dásseárvu sohkabeliid gaskka boazodoalus   Miessedoarjja   Buvttadanvuoitu   Buohtalas álggahanoassi   Fievrrideamit Boazodoalu ovddidanfoanddas Sámediggái   Boazodoalu divadat</p>
<p>Álggahus</p>
<p>Sámediggi ráhkada jahkásaččat cealkámušaid maid Sámedikki dievasčoahkkin meannuda čakčat ja dat sáddejuvvojit bealálaččaide ovdal boazodoallošiehtadallamiid. Sámediggi áigu maiddái dán jagi deaivvadit bealálaččaiguin maŋimuštá juovlamánus 2008 ja ovdal go šiehtadallamat álggahuvvojit ođđajagis 2009. Sámedikkis lea áicisadji boazodoallošiehtadallamiin.</p>
<p>Sámediggi lea ráhkadeamen ođđa boazodoallopolitihkalaš dieđáhusa ja áigumuššan lea gárvvistit dan vuosttaš jahkebealis 2009. Dán proseassas áigu Sámediggi earret eará guorahallat iežas saji boazodoallošiehtadallamiid ektui, ja dasto árvvoštallat movt Sámediggi nannoseappot sáhtášii váikkuhit dan ahte sámi boazodoallu oččošii buriid rámmaeavttuid, ovttasráđiid boazodoaluin ja eiseválddiiguin. Dat  ođđa dieđáhus váldá vuolggasaji Sámedikki jagi 2001 gustovaš boazodoallopolitihkas.</p>
<p>Sámediggi oaidná ja lea movtta dan geažil go Boazodoalu ovddidanfoanda/BOF dál sáhttá buorebut go ovdal vuhtii váldit daid ohcamiid mat gusket guođohanbarta ja ealihanbohccuid doarjagiidda. Dát lea hui buorre ja das lea stuorra mearkkašupmi rekrutteremii boazodoalus.</p>
<p>Sámedikki árvvoštallama mielde dávistit vuoruheamit Boazodoalu ovddidanfoanddas hui bures daid dárbbuide mat leat boazodoalus. Ekonomalaš rámma ii leat dattetge dohkálaš ja dat mearkkaša dan ahte ollu buorit boazodoalloprošeavttat eai ollašuhttojuvvo ja ahte orohatdoarjaga ja njuolgga doarjaga mearit eai ovddiduvvo dárbbuid mielde.</p>
<p>  <em type="bold">Sámediggi áigu evttohit ahte bealálaččat lasihit juolludemiid BOF:ii ja buoridit foandda vejolašvuođaid dustet daid hástalusaid mat leat boazodoalus </em></p>
<p>Boazodoallu lea dakkár ealáhus masa čuhcet luonddudilit ja nu gártáge eanet go eará ealáhusat gillát vuorddekeahtes vahágiid geažil nugo guohtonroasuid ja lihkuhisvuođaid geažil. Dán vuođul oaivvilda Sámediggi ahte lea hui deaŧalaš ahte BOF ortnegiid ulbmilin lea sihkkarastit boazodoalu luonddu dagahan eavttuid vuostá nu ahte eai šattaše nu stuorra ekonomalaš váikkuhusat. Sámediggi diehtá ahte einnostuvvon dálkkádatrievdamat maŋimuš jagiin leat čuohcan boazodollui dainna lágiin go jogat ja jávrrit leat jikŋon maŋŋit dahje eai leat oppa jikŋonge, mat leat johtolagaid alde, ja ealát lea lohkkašuvvan. Danne lea Sámediggi duhtavaš go lea biddjojuvvon ođđa cáhcučuokkis  <em type="italic">” Boazodoallšiehtadusa njuolggadusain j.e. 2008/2009</em>” goalmmát čuoggá vuollái Ovdánahttin- ja investerendoaibmabijut mat eaktudit ahte foandda ruđaid earret eará sáhttá geavahit <em type="italic"><span type="quote">”– doarjjan boazodoalloealáhusa doaimmaide mat čuvvot dálkkádatrievdamiid”</span>.</em> Dán lágan doaibmabidju sáhttá dattetge čuohcat ollu buriid ovddidan- ja investerendoaimmaide ja danne berre dat regulerejuvvot maiddái Boazodoalu ovddidanfoandda láhkaásahusas 4. kapihttalis Doarjja mearkkašahtti boazovahágiid oktavuođas lihkohisvuođaid geažil. <em type="italic"> </em></p>
<p>  <em type="bold">Sámediggi áigu rávvet ahte dálkkádatrievdamat ja lohkkašuvvan guohtumat meroštallojuvvojit lihkuhisvuohtan Boazodoallošiehtadusa njuolggadusain, njealját kapihttalis.</em>  </p>
<p>Boazodoalus lea dál stuorra hástalussan bargan dan ala ahte bisuhit doarvái areálaid vai boazodoaluin ain sáhttá bargat ja ovdánahttit dan. Areáladilli lea leamaš hui váttis máŋgga logijagi ja danne lea dárbu guorahallat dan erenoamážit jahkásaš šiehtadallamiin. Ollu almmolaš ja priváhta beroštumit nugo earret eará; bartaguovlluid huksen, eanet johtaleapmi meahcis suodjalanguovlluid ásaheami geažil, suodjalusa doaimmat, ruvke- ja energiijahuksemat maid čuovvu infrastruktuvra, ođđa eanabargu ja oppalaš servodatovddidandoaibmabijut, mat gáibidit osiid boazodoalu areálain. Boazodoallu vásiha ahte fysálaš sisabahkkemiid lassin guohtoneatnamiin, leat laskan boraspirenállit ja dálkkádatrievdamat mielde gáržžideamen areálaid geavaheami. Sámediggi oaivvilda ahte lea dárbu njulget dan resurssaid dáfus eahpedeattu boazodoalu ja huksendoaimma gaskka, ja sihkkarastit dan ahte boazodoalus leat resurssat meannudit gulaskuddamiid areálaáššiin dohkálaš vugiin. Boazodoalloorohagat maiddái Trollheimen ožžot vuođđodoarjaga 20 000 ruvnno orohaga nammii. Ovttastahttima oktavuođas bajiduvvo vuođđosubmi orohatlogu ektui mat ovttastahttojuvvojit. Dasa lassin addojuvvo 12 000 ruvnno siidaoasi nammii. Doarjaga ulbmilin lea addit stuorát ovddasvástádusa orohagaide ceavzilis boazodoalu ovdánahttimis, boazologu ja guohtoneatnamiid gaskasaš dássedeattus, areálaid sihkkarastimis ja buoret gánnáhahttivuođas ja dasto roassoválmmasvuođas. Doarjaga sáhttá geavahit dasto sadjásašortnegii buozalmasvuođa ja áhpehisvuođa oktavuođas álbmotoaju oppalaš ortnegiidda lassin. Sámediggi oaivvilda ahte orohagat fertejit oažžut eanet ruđaid dáid gáibádusaid dustemii, ja erenoamážit daid ollu areálaáššiid dustemii, ja dasto boazodoallolága gáibádusaid čuovvoleapmái dan ektui ahte ráhkadit deavdda geavahanplánaid. Boazodoallolágas leat ođđa gáibádusaid orohagaide ja gulaskuddanáššit lassánit ja lassánit. Dan dihte oaivvilda Sámediggi ahte gaskadilis ii berre orohatdoarjja čatnot eavttuide mat gusket mearriduvvon boazologu reguleremii. Fertešii baicca láhččet dili nu ahte orohagain leat resurššat čuovvovaš bargguide; boazologu heivehit guohtuneatnamiid ektui, meannudit areálaáššiid dohkálaččat ja muđui čuovvolit boazodoallolága eará gáibádusaid.</p>
<p>Ii leat govttolaš vuordit ahte buot orohagaide ja siiddaide galget čuohcat omd. areálaáššit dan geažil go orohagas leat liiggás bohccot mearriduvvon boazologu ektui. Hui deaŧalaš lea ahte boazodolliid vejolašvuohta suodjalit boazodoalu areálaid ii fuoniduvvo boazolohkoheivehan proseassa geažil. Sámediggi oaivvilda ahte doarjja mii galgá geavahuvvot dárbbašlaš doaibmabijuide oppalaš rámmaeavttuid nannema ektui orohagas, berre addojuvvot ollislaččat beroškeahttá boasttu dahje váilevaš siskkáldas reguleremiin orohagas.</p>
<p>  <em type="bold">Sámediggi evttoha ahte orohatdoarjja bajiduvvo </em></p>
<p>  <em type="bold">Dasto evttoha Sámediggi ahte álggahuvvojit proseassat maid bokte orohatdoarjaga eavttut rievdaduvvojit gaskaboddosaččat vealtan dihte dan dili ahte doppe gos lea alla boazolohku eai oaččo doarjaga </em></p>
<p>Sámediggi lea vuolggasajis duhtavaš siidaosiid eaktodáhtolaš lonistanortnegiin ja oaidná dan positiivvalaš doaibmabidjun boazologu heiveheami ektui juste danne go dat lea dakkár doaibmabidju mii lea eaktodáhtolaš. Sámedikki mielas lea dattetge fuotni dat jos dát ortnet bisuhuvvo nugo dat ortnet dál lea. Siidaoasit mat háliidit loahpahit doaimmaset geavahit dávjá eaktodáhtolaš lonistanortnegiid danne go sii dán ortnega bokte ožžot 450 000 ruvnno, molssaeaktun livččii lean iežas konsešuvnna sirdin eará siidii. Nugo diehtit de leat ollu nuorat geat eai sáhte oažžut siidaoasi danne go dan ođđa boazodoallolága mielde sáhttá dušše okta siidaoasi mánáin váldit badjelasas guoskevaš doaimma. Ollugat geat dál vuvdet siidaoasi dahket dan dearvvašvuođa sivaid geažil dahje boarisvuođa geažil, eatnašiin sis eai leat árbbolaččat geat háliidivčče váldit badjelasaset doaimma. Áiggi mielde sáhttá dát ortnet eastadit siiddaid ovdáneami, ja vearrámusat goaridit siidda oalát, dan bokte go siidaoasi oamasteaddjit geahppánit. Boazodoallu lea dakkár ealáhus mas ii leat vejolašvuohta mekaniseret eanet ja danne dat dárbbaša ollu olmmošlaš bargonávccaid. Lea maid mearkkašahtti ahte dán lonistanortnega ulbmil lea ee. boazologu geahpedit, muhto boazodoalu ollislaš rehketdoallu čájeha ahte siidaosiid lohku lea geahppánan 2005 rájes 2006 rádjai 15 osiin, ja boazolohku fal lea unnánan dušše 100 bohccuin seamma áigodagas. Sámediggi presisere dattetge ahte guovlluin gos leat ollu bohccot, ferte ain leat fálaldat eaktodáhtolaččat beassat lonistit siidaosiid.</p>
<p>  <em type="bold">Sámediggi váillaha siidaosiid eaktodáhtolaš lonistanortnega ollislaš ja boahtteáigái čujuheaddji árvvoštallama. </em></p>
<p>Boazodoalloealáhus lea positiivvalaččat ovdáneamen go guoská buvttavuđot dietnasiidda ja dat boahtá earret eará buoret biergohattiin ja go eanet njuvvet. Sámediggi oaivvilda ahte lea deaŧalaš várret ruđaid bohccobierggu márkanfievrrideapmái ja alimus njuovvankapasitehta sihkkarastimii. Ollislaš rehketdoalus oidno maiddái ahte poasta lassidietnasat lea sturron. Sámediggi oaivvilda ahte márkanfievrridandoaibmabijut eará buktagiid ektui go bohccobierggu ektui, omd. duodjebuktagiid ektui lasihit positiivvalaččat lassidietnasa. Eanaš duojárat leat nissonolbmot ja dákkár doaibmabidju livččii buorre dan ektui ahte oažžut eanet nissonolbmuid ealáhussii, ja dasto bisuhit nissonolbmuid boazodoalus, seammás go sihkkarastojuvvošii árbemáhttu bohcco ráhkadanávdnasiid birra ja duodjemáhttu gozihuvvošii ja das adnojuvvošii ávki.</p>
<p>  <em type="bold">Sámediggi evttoha ahte bealit bisuhit dáláš bohccobierggu márkanfievrridandoaibmabijuid, ja álggahit márkanastindoaimmaid eará boazobuktagiid ektui. </em></p>
<p>Sámediggi oaidná maiddái ahte oahppostipeandaortnet bisuhuvvo ain 2009:s, dat lea hui buorre danne go lea deaŧalaš movttiidahttit nuoraid váldit oahpu ja dađistaga bajidit gelbbolašvuođa boazodoalus. Sámedikki mielas lea oahpahalliortnet hui buorre ja dat lea doaibman dohkálaččat ja lea váikkuhan dan ahte arvat eanet nuorain go ovdal lea leamaš vejolašvuohta váldit reála- ja formálagelbbolašvuođa boazodoalus.</p>
<p>  <em type="bold">Sámediggi rávve ahte oahppostipeanda bisuhuvvošii ja ahte oahpahalliortnet nannejuvvošii. </em></p>
<p>Boazodoallošiehtadusas várrejuvvojit jahkásaččat ruđat doaibmabijuide mat galget buoridit nissonolbmuid searvama boazodoalus, doaibmabijut leat nugo; eanet doarjja siidaosiid oamasteddjiide geat leat nissonolbmot, náittosguoibmedoarjja, sierra ruđat doaibmabijuide nissonolbmuid várás ohcama vuođul, dutkanruđat boazodoalu nissoniid árbemáhtu kártemii ja duođašteapmái. Dát ortnegat eai leat mearkkašahtti veara buoridan nissonolbmuid searvama boazodoalus ja danne vuordá Sámediggi ahte bealit guorahallet doaibmabijuid mat buorebut searvadahtášedje boazodoalu nissonolbmuid ealáhusas.</p>
<p>  <em type="bold">Sámediggi váillaha doaibmabijuid maiguin buorebut searvadahttit nissonolbmuid boazodoalus </em></p>
<p>Sámediggi lea ovdal cuiggodan ahte ii leat dohkálaš go juolludusat boazodoallošiehtadusa bokte eai čuovo bušeahttajagi eaige boazodoallojagi nugo ovdal. Dát lea dagahan dan ahte boazodoallit eai oaččo miessedoarjaga daid misiid ovddas mat njuvvojuvvojit olles njuovvanáigodagas. Boazodoalus leat dábálaččat golbma njuovvanáiggi, ovdal ragátáiggi njuovvan, ovdal juovllaid njuovvan ja dálvenjuovvan, eanemusat njuvvojuvvo čakčat. Miessedoarjja addojuvvo dušše daid misiid ovddas mat njuvvojuvvojit áigodagas 15.08. – 31.-12. Dát mearkkaša dan ahte daid misiid ovddas mat njuvvojuvvojit dálvit eai oaččo doarjaga. Dán vuođul ávžžuha Sámediggi beliid rievdadit ortnega nu ahte maiddái dálvenjuovvama ovddas addojuvvo doarjja.</p>
<p>Sámediggi áigu fas čujuhit ahte bohccuid massin maid berre leat mielde vuođđun buvttadandoarjagii. Buvttadandoarjaga rehkenastin čuohcá ain hui eahperievttalaččat daid boazodolliide geat jahkásaččat masset ollu bohccuid go dat vuddjojit, ja luondduvahágiid ja eará sivaid geažil. Ortnet geahnohuhttá boazodoallošiehtadusa dienasdássema váikkuhusa ja unnuda boazodolliid dietnasiid dakkár guovlluin gos leat stuorra vahátlogut.</p>
<p>  <em type="bold">Sámediggi áigu rávvet ahte šiehtadusas sihkkarastojuvvo dat ahte buot njuovvamat ja boazomassimat biddjojuvvojit vuođđun doarjagii </em></p>
<p>Buvttadanvuoittu áigumuššan lea movttiidahttit buvttadeami. Maŋŋá go kaleanddarjahki biddjojuvvui vuođđun buvttadanvuoittu rehkenastimii leat ovttaskas boazodoallit gártan dan dillái ahte sii eai oaččo buvttadanvuoittu dan buvttadeami ovddas mii lea eanet go 400 000 ruvnno. Nu láve geavvat dalle jos váldonjuovvama ferte sierralágan sivaid geažil čađahit maŋŋá juovllaid ja jos čuovvovaš váldonjuovvan čađahuvvo seamma jagi čakčat. Bohcco deaddu ja biergu lea buoremus ovdal ragátáiggi ja ovdal johtima čakča- ja dálveguohtoneatnamiidda, danne lea buoremus njuovvat eanaš oasi árrat čakčat. Muhtumin sáhttá leat guohton- ja doaibmadilli sivvan dasa go ferte maŋidit njuovvama ja njuovvat easkka maŋŋá juovllaid. Dát lea iešalddis fuotni doibmii ja go boazodoallit dasa lassin masset buvttadanvuoitovuođu, ja dan geažil adnojuvvo dat hui eahpegovttolažžan. Eará vuođđoealáhusaid ektui lea boazodoallu luonddu hálddus birra jagi, dán berrejit bealit vuhtii váldit šiehtadallamiin ja sihkkarastit ahte 400 000 ruvnno rádji ii galgga gustot dalle jos guovtti buvttadanjagi buvttadus šaddá seamma kaleanddarjahkái.</p>
<p>  <em type="bold">Sámediggi ávžžuha beliid rievdadit buvttadanvuoitoortnega dainna lágiin ahte dalle go guovtti doaibmajagi njuovvan gártá seamma kaleanddarjahkái, de berre buvttadanvuoittu 400 000,- ruvdnosaš rádji heivehuvvot dan ektui </em>Sámedikkis lea beroštupmi ahte boazodoallošiehtadusa ortnegat heivehuvvojit dan ođđa boazodoallolága áigumušaide. Sámediggi lea behtohallan go proseassat mat váikkuhit dan eai lean fáddán jagi 2008 šiehtadallamiin. Lágas lea ođđa mearrádus, §12, mii addá vejolašvuođa ásahit buohtalas álggahanoasi dábálaš siidaoasi oktavuhtii. Buohtalas álggahanoasi sáhttá addit dušše ovtta mánnái ja dat sáhttá bistit gitta čieža jagi, oaivil lea ahte dan maŋŋá váldá buohtalasálggahanoassi badjelasas siidaoasi. Dán mearrádusa ulbmilin lea ásahit dávgasis rekrutterenortnega. Buohtalasálggahanoasi oamasteaddjis leat seamma vuoigatvuođat ja geatnegasvuođat go siidaoasi oamasteaddjis, ja danne oaivvilda Sámediggi ahte dán buohtalas álggahanoassi ortnega várás berrejit biddjojuvvot sierra ortnegat boazodoallošiehtadusa bokte.  </p>
<p>  <em type="bold">Sámediggi rávve ahte ásahuvvojit sierra ortnegat buohtalas álggahanoasi várás boazodoallošiehtadusa bokte. </em></p>
<p>Jahkásaččat várrejuvvo 2,0 miljon ruvnno BOF:s Sámediggái. Ruđat galget geavahuvvot boazodoalu lassiealáhusaide. Sámediggi lea ollu jagiid geavahan mearkkašahtti supmiid sierralágan ealáhusdoaimmaid nannemii, boazodoalu oktavuođas. Sierralágan duodjebuktagiid buvttadeapmi ja vuovdin leat deaŧalaš oasit árvoháhkanprográmmas boazodoalu siskkobealde ja Sámedikki barggus duoji ealáhusšiehtadusain lea eahpitkeahttá stuorra mearkkašupmi boazodoalu bearrašiidda. Geahčastagas Sámedikki váikkuhangaskaomiid geavaheamis 2007:s oidno ahte 2,8 miljon ruvnno lea juolluduvvon boazodoalu lassiealáhusaide. Dás lea juolluduvvon 1,3 miljon ruvnno duodjeprošeavttaide ja 1,5 miljon ruvnno leat juolluduvvon eará ealáhusdoibmii boazodoalu oktavuođas.</p>
<p>  <em type="bold">Deaŧalaš lea bisuhit juolludusa Sámediggái sihkkarastin dihte oktilašvuođa ja einnostahttivuođa Sámedikki váikkuhangaskaomiin  </em></p>
<p>Sámediggái lea deaŧalaš ahte dárbbašlaš mohtorfievrruid oastin- ja doaibmagoluin boazodoalus lea seamma divatordnen go eanandoalus. Konkrehtalaččat mearkkaša dát divatgeahpádusa boazoealáhussii ja ahte boazodoallu regulerejuvvo ealáhussan divat oktavuođas. Sámediggi lea ságastallan dán ášši birra Ruhtadandepartemeantain, ja áigu čuovvulit dan barggu ásahan dihte vuoiggalaš divatnjuolggadusaid boazoealáhussii.</p>
<p>Ealáhus- ja kulturlávdegotti evttohus:</p>
<p>Álggahus:</p>
<p>Ealáhus- ja kulturlávdegoddi lea meannudan <em type="italic">Sámedikki cealkámuševttohusa 2009/2010 boazodoallošiehtadussii.</em> Cealkámuš ovddiduvvo šiehtadallanbeliide čoahkkimis ovdalgo šiehtadallamat álggahuvvojit 2009 ođđajagi álggus. </p>
<p>Mearkkašumit:</p>
<p><em type="italic">Lávdegoddi, Norgga sámiid riikkasearvvi (NSR) lahtut Lene Hansen, Per-Bjørn Lakselvnes, Klemet Erland Hætta ja Tor Mikalsen, Bargiidbellodaga sámediggejoavkku (Bb) lahtut Berit Oskal Eira, Knut Store, Jørn Are Gaski, Bjarne Store-Jakobsen, Marie Therese N. Aslaksen ja Per Edvind Varsi, Sáme sosialdemokráhtalasj belludaka</em> <em type="italic">(SSB) lahttu Anders Urheim, Guovddášbellodaga (SP) lahttu Olaf Eliassen,</em> <em type="italic">Guovdageainnu johttisámelistu (JSL) lahttu Per A. Bæhr, </em> </p>
<p>doarju sámediggeráđi cealkámuša 2009/ 2010 bozodoallošiehtadussii. Sámediggeráđi ákkat mearkkašit ollu dasa ahte boazodoallu galgá oažžut buriid rámmaeavttuid ja ovdánanvejolašvuođaid.</p>
<p>Ealáhus- ja kulturlávdegoddi  deattuha erenoamážit dan ahte lea dárbu várret ruđaid bohccobierggu vuovdaleapmái ja buoremus njuovvankapasitehta sihkkarastimii vai joatkašuvvá sihke biergohattiid ja biergohivvodaga buori ovdáneami. Ealáhus- ja kulturlávdegoddi  doarju maiddái eará bohccobuktagiid vuovdalandoaibmabijuid go bohccobierggu, ja dan ahte nannet árvoháhkanprográmma bohccuid várás, mii buoridivččii lasseealáhusekonomiija. Dát nannešii boazodoallobearrašiid eknomiija ja attášii nissonolbmuide buoret vejolašvuođa oassálastit boazodollui.</p>
<p>Ealáhus- ja kulturlávdegoddi deattuha ahte stuorámus hástalussan lea bargat dan ala ahte bisuhit doarvái boazodoalloeatnamiid. Dán ášši ferte digaštallat sierra jahkásaš boazodoallošiehtadallamiin.</p>
<p>Ealáhus- ja kulturlávdegoddi berošta sámmaláhkai go sámediggeráđđi das ahte ásahuvvojit sierra ortnegat boazodoallošiehtadusa bokte daid buohtalas álggahanosiid várás, mat sáhttet ásahuvvot boazodoallolága § 12 vuođul.</p>
<p>Evttohus:</p>
<p><em type="italic">Lávdegoddi, Norgga sámiid riikkasearvvi (NSR) lahtut Lene Hansen, Per-Bjørn Lakselvnes, Klemet Erland Hætta ja Tor Mikalsen, Bargiidbellodaga sámediggejoavkku (Bb) lahtut Berit Oskal Eira, Knut Store, Jørn Are Gaski, Bjarne Store-Jakobsen, Marie Therese N. Aslaksen ja Per Edvind Varsi, Sáme sosialdemokráhtalasj belludaka</em> <em type="italic">(SSB) lahttu Anders Urheim, Guovddášbellodaga (SP) lahttu Olaf Eliassen,</em> <em type="italic">Guovdageainnu johttisámelistu (JSL) lahttu Per A. Bæhr ja Dáloniid Listtu lahttu Isak Mathis O. Hætta, </em>evttohit čuovvovačča: </p>
<p>Evttohus 1:</p>
<p>Oasis <em type="italic">doarvái areálaid</em> birra sihkkojuvvo gasku vuosttaš teakstaoasi cealkka mii čuodjá ná: <em type="italic">Boazodoalloorohagat maiddái Trollheimen</em>….ja dat guokte čuovvovaš cealkaga. Maŋit cealkaga álgu rievdaduvvo dánin: Orohat<em type="italic">doarjaga</em> ulbmilin lea…. </p>
<p>Evttohus 2:</p>
<p>Oasis <em type="italic">doarvái areálaid</em> birra, lasihuvvojit dát guokte cealkaga, maŋábeallái cealkaga mii loahppá ná: <em type="italic">"..ahte ráhkadit deavdda geavahanplánaid.": </em>Dan lassin ahte orohagat fertejit oažžut resurssaid nu ahte sáhttet váldit oasiset ovddasvástádusas dustet dáid hástalusaid, berre maiddái árvvoštallat mii gáibiduvvo vai boazodoalu areálat suodjaluvvojit beaktileappot. Ferte leat maiddái vejolaš doarjut fágalaš veahki boazodollui ruđalaččat. </p>
<p>Evttohus 3:</p>
<p>Oasis <em type="italic">miessedoarjagiid</em> birra, lasihuvvo vuosttaš teakstaoasi lohppii:  Daidda orohagaide mat eai sáhte njuovvat ovdal 31.12. </p>
<p>Evttohus 4:</p>
<p>Oasis <em type="italic">buoridit nissonolbmuid</em> <em type="italic">searvama boazodoalus, </em>sihkkojuvvo maŋimus cealkka teakstaoasis, ja dan sadjái biddjojuvvo cealkka: Sámediggi bivdá šiehtadallanbeliid árvvoštallat doaibmabijuid mat ain buorebut searvvahit boazodoallonissoniid ealáhussii. </p>
<p>Evttohus 5:</p>
<p>Ođđa teakstaoassi lasihuvvo maŋimuš teakstaoassin oassái <em type="italic">buvttadanvuoittu</em> birra: Sámediggi oaivvilda ahte lea deaŧalaš movttiidahttit árra njuovvama, ja danne ferte árranjuovvandoarjja fas addojuvvot uhcimusat seamma máksomeriiguin go ovdalge. </p>
<p>Evttohus 6:</p>
<p>Ođđa teakstaoassi lasihuvvo maŋŋá <em type="italic">rekrutterenortnega:</em> Vuogas buolvamolsumat gáibidit maiddái ahte boarráset buolvvas lea ekonomalaš vejolašvuohta geahpedit doaimma. Sámediggi oaivvilda maiddái ahte šiehtadusbealit fertejit árvvoštallat lea go menddo garas dat gáibádus ahte fertejit leat uhcimusat 100 bohcco ovdalgo oažžu juolluduvvot loana oastit sagahusealániid. </p>
<p>Evttohus 7:</p>
<p>Ođđa teakstaoassi lasihuvvo boraspiriid birra:  Boazodoallit leat guhká čuoččuhan ahte boraspirevahágat leat mihá stuorát go dat mii buhtaduvvo maŋŋelgo Fylkamánni lea meannudan buhtadanohcamiid bohccovahágiid ovddas maid ráfáiduhtton boraspiret leat dagahan.</p>
<p>ScandLynx-Nord albbasprošeakta almmuhii aitto bohtosiid mat čájehit ahte albbas goddá ja borrá olu eanet bohccuid go dan maid almmolaš eiseválddit Norggas ovdal doivo. Go leat ee. čuvvon radiomerkejuvvon varis albasa, gohčoduvvon M222,  de sáhttet dutkit dál duođaštit stuora boraspirevahágiid. Dutkan čájeha ahte albbas goddá olu eanet bohccuid go navdojuvvon, ja dan leat ge boazodoallit čađat čuoččuhan.</p>
<p>Sámediggi lea fuolastuvvan boazoguovlluid boraspiredili dihte, danne go dat dagaha buvttadanvahága ja čuohcá boazodoalu rámmaeavttuide. Sámediggi oaivvilda ahte šiehtadallit fertejit digaštallat dan čuolmma boazodoallošiehtadallamiid oktavuođas.</p>
<p>Evttohus 8:</p>
<p>Olles teakstaoassi Sámediggeráđi árvalusas, mohtorfievrruid oastin- ja <em type="italic">doibmagoluin boazodoalus lea seamma divatortnet go eanandaolus</em> sihkkojuvvo, ja dan sadjái boahtá čuovvovaš teaksta mii šaddá vuosttaš oassin álggaheami maŋŋá: </p>
<p>Daid maŋemus jagiid leat gažaldagat divadiid birra boazodoalus nuppát geardde leamaš fáddán boazodoallošiehtadallamiin ja eará oktavuođain, muhto eai leat gávdnan čovdosiid mat oččošedje boazodoalu seamma dássái go eará vuođđoealáhusat.  Lea váttis ipmirdit manne stáhta ii sáhte dohkkehit boazodoalu gáibádusa oažžut seamma divatortnegiid go eanandoalus lea investeremiid ja doaibmabiergasiid doaimmahemiid oktavuođas. Doaibmagolut boazodoalus leat badjelmeare stuorrát, ja doaibmagolut leat hirbmadit sturron boazoguovlluid sisabahkkemiid dihte ja boraspirenáli lávdama dihte.</p>
<p>Sámediggi bivdá ráđđehusa čájehit beroštumi čoavdit divatváttisvuođa. Ii leat dohkálaš ahte ná dehálaš ášši ii čovdojuvvo ja dása ferte ásahit konsultašuvnnaid Sámedikki ja ráđđehusa gaskkas vai divatášši investeremiid oktavuođas ja dárbbašlaš doaibmabiergasiid doaimmaheami oktavuođas boazodoalus jođánit čovdojuvvojit.</p>
<p><em type="italic">Dáloniid listtu (DL) </em>lahtus<em type="italic"> Isak Mathis O. Hætta </em>lea čuovvovaš rievdadusevttohus<em type="italic">: </em></p>
<p>Evttohus 9:</p>
<p>Ovdal sámediggeráđi áššesuorgeevttohusa, Reivdaduvvo kuvlačuokkis:  <em type="italic">Boazodoalloeatnamiid sihkkarastin </em>dánin: <em type="italic">Boazo</em>guohtun<em type="italic">eatnamiid sihkkarastiin</em> </p>
<p>Evttohus 10:</p>
<p>Teakstaoasis <em type="italic">doarvái areálaid</em> birra<em type="italic">: </em>- rievdaduvvo <em type="italic">areálaid</em>-sátni guovlluid-sátnin 1. cealkagis. - 2. cealkagis rievdaduvvo <em type="italic">Areáladilli</em>-sátni guohtundilli-sátnin. - 3. cealkagis rievdaduvvo <em type="italic">areálain</em>-sátni boazoguohtunguovlluin-sátnin. </p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui Sámediggeráđi árvalusevttohusa.</p>
<p>III  Jienasteapmi</p>
<p>43 áirasis ledje 38 čoahkis. Jienasteapmi dahkkojuvvui čuovvovaš vuogi mielde:</p>
<p>Ealáhus- ja kulturlávdegotti evttohus 9-10 hilgojuvvui 37 jienain. 1 jienastii beali.   Ealáhus- ja kulturlávdegotti evttohus 1-8 mearriduvvui ovttajienalaččat.   Sámediggeráđi ráva mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Per Andersen Bæhr, áššejođiheaddji   2  Isak Mathis O. Hætta Bjarne Store-Jakobsen     Marianne Balto  Isak Mathis O. Hætta    3  Berit Oskal Eira    4  Anders Urheim Bjarne Store-Jakobsen   Berit Oskal Eira   Per Andersen Bæhr  Anders Urheim    5  Egil Olli    6  Kirsten Appfjell-Eira    7  Jarle Jonassen    8  Klemet Erland Hætta    9  Egil Olli   Per Andersen Bæhr, áššejođiheaddji</p>
<p>VI  Sámedikki mearrádus</p>
<p>Sámediggi áigu ovddabealde boazodoallošiehtadallamiid 2009/2010 buktit cealkámušaid čuovvovaš osiide:</p>
<p>Boazodoalu divadat   Boazodoalu ovddidanfoanda – ekonomalaš rámma   Vuorddekeahtes vahágat   Boazodoalu eatnamiid sihkkarastin   Siidaosiid eaktodáhtolaš lonisteapmi   Márkanfievrrideapmi    Oahppostipeanda   Dásseárvu sohkabeliid gaskka boazodoalus   Miessedoarjja   Buvttadanvuoitu   Buohtalas álggahanoassi   Fievrrideamit Boazodoalu ovddidanfoanddas Sámediggái   Boraspirevahágat</p>
<p>Álggahus</p>
<p>Sámediggi ráhkada jahkásaččat cealkámušaid maid Sámedikki dievasčoahkkin meannuda čakčat ja dat sáddejuvvojit bealálaččaide ovdal boazodoallošiehtadallamiid. Sámediggi áigu maiddái dán jagi deaivvadit bealálaččaiguin maŋimuštá juovlamánus 2008 ja ovdal go šiehtadallamat álggahuvvojit ođđajagis 2009. Sámedikkis lea áicisadji boazodoallošiehtadallamiin.</p>
<p>Sámediggi lea ráhkadeamen ođđa boazodoallopolitihkalaš dieđáhusa ja áigumuššan lea gárvvistit dan vuosttaš jahkebealis 2009. Dán proseassas áigu Sámediggi earret eará guorahallat iežas saji boazodoallošiehtadallamiid ektui, ja dasto árvvoštallat movt Sámediggi nannoseappot sáhtášii váikkuhit dan ahte sámi boazodoallu oččošii buriid rámmaeavttuid, ovttasráđiid boazodoaluin ja eiseválddiiguin. Dat  ođđa dieđáhus váldá vuolggasaji Sámedikki jagi 2001 gustovaš boazodoallopolitihkas.</p>
<p>Daid maŋemus jagiid leat gažaldagat divadiid birra boazodoalus nuppát geardde leamaš fáddán boazodoallošiehtadallamiin ja eará oktavuođain, muhto eai leat gávdnan čovdosiid mat oččošedje boazodoalu seamma dássái go eará vuođđoealáhusat.  Lea váttis ipmirdit manne stáhta ii sáhte dohkkehit boazodoalu gáibádusa oažžut seamma divatortnegiid go eanandoalus lea investeremiid ja doaibmabiergasiid doaimmahemiid oktavuođas. Doaibmagolut boazodoalus leat badjelmeare stuorrát, ja doaibmagolut leat hirbmadit sturron boazoguovlluid sisabahkkemiid dihte ja boraspirenáli lávdama dihte.</p>
<p>Sámediggi bivdá ráđđehusa čájehit beroštumi čoavdit divatváttisvuođa. Ii leat dohkálaš ahte ná dehálaš ášši ii čovdojuvvo ja dása ferte ásahit konsultašuvnnaid Sámedikki ja ráđđehusa gaskkas vai divatášši investeremiid oktavuođas ja dárbbašlaš doaibmabiergasiid doaimmaheami oktavuođas boazodoalus jođánit čovdojuvvojit.</p>
<p>Sámediggi oaidná ja lea movtta dan geažil go Boazodoalu ovddidanfoanda/BOF dál sáhttá buorebut go ovdal vuhtii váldit daid ohcamiid mat gusket guođohanbarta ja ealihanbohccuid doarjagiidda. Dát lea hui buorre ja das lea stuorra mearkkašupmi rekrutteremii boazodoalus.</p>
<p>Sámedikki árvvoštallama mielde dávistit vuoruheamit Boazodoalu ovddidanfoanddas hui bures daid dárbbuide mat leat boazodoalus. Ekonomalaš rámma ii leat dattetge dohkálaš ja dat mearkkaša dan ahte ollu buorit boazodoalloprošeavttat eai ollašuhttojuvvo ja ahte orohatdoarjaga ja njuolgga doarjaga mearit eai ovddiduvvo dárbbuid mielde.</p>
<p>  <em type="bold">Sámediggi áigu evttohit ahte bealálaččat lasihit juolludemiid BOF:ii ja buoridit foandda vejolašvuođaid dustet daid hástalusaid mat leat boazodoalus </em></p>
<p>Boazodoallu lea dakkár ealáhus masa čuhcet luonddudilit ja nu gártáge eanet go eará ealáhusat gillát vuorddekeahtes vahágiid geažil nugo guohtonroasuid ja lihkuhisvuođaid geažil. Dán vuođul oaivvilda Sámediggi ahte lea hui deaŧalaš ahte BOF ortnegiid ulbmilin lea sihkkarastit boazodoalu luonddu dagahan eavttuid vuostá nu ahte eai šattaše nu stuorra ekonomalaš váikkuhusat. Sámediggi diehtá ahte einnostuvvon dálkkádatrievdamat maŋimuš jagiin leat čuohcan boazodollui dainna lágiin go jogat ja jávrrit leat jikŋon maŋŋit dahje eai leat oppa jikŋonge, mat leat johtolagaid alde, ja ealát lea lohkkašuvvan. Danne lea Sámediggi duhtavaš go lea biddjojuvvon ođđa cáhcučuokkis  <em type="italic">” Boazodoallšiehtadusa njuolggadusain j.e. 2008/2009</em>” goalmmát čuoggá vuollái Ovdánahttin- ja investerendoaibmabijut mat eaktudit ahte foandda ruđaid earret eará sáhttá geavahit <em type="italic"><span type="quote">”– doarjjan boazodoalloealáhusa doaimmaide mat čuvvot dálkkádatrievdamiid”</span>.</em> Dán lágan doaibmabidju sáhttá dattetge čuohcat ollu buriid ovddidan- ja investerendoaimmaide ja danne berre dat regulerejuvvot maiddái Boazodoalu ovddidanfoandda láhkaásahusas 4. kapihttalis Doarjja mearkkašahtti boazovahágiid oktavuođas lihkohisvuođaid geažil. <em type="italic"> </em></p>
<p>  <em type="bold">Sámediggi áigu rávvet ahte dálkkádatrievdamat ja lohkkašuvvan guohtumat meroštallojuvvojit lihkuhisvuohtan Boazodoallošiehtadusa njuolggadusain, njealját kapihttalis.</em>  </p>
<p>Boazodoalus lea dál stuorra hástalussan bargan dan ala ahte bisuhit doarvái areálaid vai boazodoaluin ain sáhttá bargat ja ovdánahttit dan. Areáladilli lea leamaš hui váttis máŋgga logijagi ja danne lea dárbu guorahallat dan erenoamážit jahkásaš šiehtadallamiin. Ollu almmolaš ja priváhta beroštumit nugo earret eará; bartaguovlluid huksen, eanet johtaleapmi meahcis suodjalanguovlluid ásaheami geažil, suodjalusa doaimmat, ruvke- ja energiijahuksemat maid čuovvu infrastruktuvra, ođđa eanabargu ja oppalaš servodatovddidandoaibmabijut, mat váldet osiid boazodoalu areálain. Boazodoallu vásiha ahte fysálaš sisabahkkemiid lassin guohtoneatnamiin, leat laskan boraspirenállit ja dálkkádatrievdamat mielde gáržžideamen areálaid geavaheami. Sámediggi oaivvilda ahte lea dárbu njulget dan resurssaid dáfus eahpedeattu boazodoalu ja huksendoaimma gaskka, ja sihkkarastit dan ahte boazodoalus leat resurssat meannudit gulaskuddamiid areálaáššiin dohkálaš vugiin. Orohatdoarjaga ulbmilin lea addit stuorát ovddasvástádusa orohagaide ceavzilis boazodoalu ovdánahttimis, boazologu ja guohtoneatnamiid gaskasaš dássedeattus, areálaid sihkkarastimis ja buoret gánnáhahttivuođas ja dasto roassoválmmasvuođas. Doarjaga sáhttá geavahit dasto sadjásašortnegii buozalmasvuođa ja áhpehisvuođa oktavuođas álbmotoaju oppalaš ortnegiidda lassin. Sámediggi oaivvilda ahte orohagat fertejit oažžut eanet ruđaid dáid gáibádusaid dustemii, ja erenoamážit daid ollu areálaáššiid dustemii, ja dasto boazodoallolága gáibádusaid čuovvoleapmái dan ektui ahte ráhkadit deavdda geavahanplánaid. Dan lassin ahte orohagat fertejit oažžut resurssaid nu ahte sáhttet váldit oasiset ovddasvástádusas dustet dáid hástalusaid, berre maiddái árvvoštallat mii gáibiduvvo vai boazodoalu areálat suodjaluvvojit beaktileappot. Ferte leat maiddái vejolaš doarjut fágalaš veahki boazodollui ruđalaččat. Boazodoallolágas leat ođđa gáibádusaid orohagaide ja gulaskuddanáššit lassánit ja lassánit. Dan dihte  oaivvilda Sámediggi ahte gaskadilis ii berre orohatdoarjja čatnot eavttuide mat gusket mearriduvvon  boazologu reguleremii. Fertešii baicca láhččet dili nu ahte orohagain leat resurššat čuovvovaš  bargguide; boazologu heivehit guohtuneatnamiid ektui, meannudit areálaáššiid dohkálaččat ja muđui  čuovvolit boazodoallolága eará gáibádusaid.</p>
<p>Ii leat govttolaš vuordit ahte buot orohagaide ja siiddaide galget čuohcat omd. areálaáššit dan geažil go orohagas leat liiggás bohccot mearriduvvon boazologu ektui. Hui deaŧalaš lea ahte boazodolliid vejolašvuohta suodjalit boazodoalu areálaid ii fuoniduvvo boazolohkoheivehan proseassa geažil. Sámediggi oaivvilda ahte doarjja mii galgá geavahuvvot dárbbašlaš doaibmabijuide oppalaš rámmaeavttuid nannema ektui orohagas, berre addojuvvot ollislaččat beroškeahttá boasttu dahje váilevaš siskkáldas reguleremiin orohagas.</p>
<p>  <em type="bold">Sámediggi evttoha ahte orohatdoarjja bajiduvvo </em></p>
<p>  <em type="bold">Dasto evttoha Sámediggi ahte álggahuvvojit proseassat maid bokte orohatdoarjaga eavttut rievdaduvvojit gaskaboddosaččat vealtan dihte dan dili ahte doppe gos lea alla boazolohku eai oaččo doarjaga </em></p>
<p>Sámediggi lea vuolggasajis duhtavaš siidaosiid eaktodáhtolaš lonistanortnegiin ja oaidná dan positiivvalaš doaibmabidjun boazologu heiveheami ektui juste danne go dat lea dakkár doaibmabidju mii lea eaktodáhtolaš. Sámedikki mielas lea dattetge fuotni dat jos dát ortnet bisuhuvvo nugo dat ortnet dál lea. Siidaoasit mat háliidit loahpahit doaimmaset geavahit dávjá eaktodáhtolaš lonistanortnegiid danne go sii dán ortnega bokte ožžot 450 000 ruvnno, molssaeaktun livččii lean iežas konsešuvnna sirdin eará siidii. Nugo diehtit de leat ollu nuorat geat eai sáhte oažžut siidaoasi danne go dan ođđa boazodoallolága mielde sáhttá dušše okta siidaoasi mánáin váldit badjelasas guoskevaš doaimma. Ollugat geat dál vuvdet siidaoasi dahket dan dearvvašvuođa sivaid geažil dahje boarisvuođa geažil, eatnašiin sis eai leat árbbolaččat geat háliidivčče váldit badjelasaset doaimma. Áiggi mielde sáhttá dát ortnet eastadit siiddaid ovdáneami, ja vearrámusat goaridit siidda oalát, dan bokte go siidaoasi oamasteaddjit geahppánit. Boazodoallu lea dakkár ealáhus mas ii leat vejolašvuohta mekaniseret eanet ja danne dat dárbbaša ollu olmmošlaš bargonávccaid. Lea maid mearkkašahtti ahte dán lonistanortnega ulbmil lea ee. boazologu geahpedit, muhto boazodoalu ollislaš rehketdoallu čájeha ahte siidaosiid lohku lea geahppánan 2005 rájes 2006 rádjai 15 osiin, ja boazolohku fal lea unnánan dušše 100 bohccuin seamma áigodagas. Sámediggi presisere dattetge ahte guovlluin gos leat ollu bohccot, ferte ain leat fálaldat eaktodáhtolaččat beassat lonistit siidaosiid.</p>
<p>  <em type="bold">Sámediggi váillaha siidaosiid eaktodáhtolaš lonistanortnega ollislaš ja boahtteáigái čujuheaddji árvvoštallama. </em></p>
<p>Boazodoalloealáhus lea positiivvalaččat ovdáneamen go guoská buvttavuđot dietnasiidda ja dat boahtá earret eará buoret biergohattiin ja go eanet njuvvet. Sámediggi oaivvilda ahte lea deaŧalaš várret ruđaid bohccobierggu márkanfievrrideapmái ja alimus njuovvankapasitehta sihkkarastimii. Ollislaš rehketdoalus oidno maiddái ahte poasta oalgedietnasat lea sturron. Sámediggi oaivvilda ahte márkanfievrridandoaibmabijut eará buktagiid ektui go bohccobierggu ektui, omd. duodjebuktagiid ektui lasihit positiivvalaččat oalgedietnasa. Eanaš duojárat leat nissonolbmot ja dákkár doaibmabidju livččii buorre dan ektui ahte oažžut eanet nissonolbmuid ealáhussii, ja dasto bisuhit nissonolbmuid boazodoalus, seammás go sihkkarastojuvvošii árbemáhttu bohcco ráhkadanávdnasiid birra ja duodjemáhttu gozihuvvošii ja das adnojuvvošii ávki.</p>
<p>  <em type="bold">Sámediggi evttoha ahte bealit bisuhit dáláš bohccobierggu márkanfievrridandoaibmabijuid, ja álggahit márkanastindoaimmaid eará boazobuktagiid ektui. </em></p>
<p>Sámediggi oaidná maiddái ahte oahppostipeandaortnet bisuhuvvo ain 2009:s, dat lea hui buorre danne go lea deaŧalaš movttiidahttit nuoraid váldit oahpu ja dađistaga bajidit gelbbolašvuođa boazodoalus. Sámedikki mielas lea oahpahalliortnet hui buorre ja dat lea doaibman dohkálaččat ja lea váikkuhan dan ahte arvat eanet nuorain go ovdal lea leamaš vejolašvuohta váldit reála- ja formálagelbbolašvuođa boazodoalus.</p>
<p>  <em type="bold">Sámediggi rávve ahte oahppostipeanda bisuhuvvošii ja ahte oahpahalliortnet nannejuvvošii. </em></p>
<p>Boazodoallošiehtadusas várrejuvvojit jahkásaččat ruđat doaibmabijuide mat galget buoridit nissonolbmuid searvama boazodoalus, doaibmabijut leat nugo; eanet doarjja siidaosiid oamasteddjiide geat leat nissonolbmot, náittosguoibmedoarjja, sierra ruđat doaibmabijuide nissonolbmuid várás ohcama vuođul, dutkanruđat boazodoalu nissoniid árbemáhtu kártemii ja duođašteapmái. Sámediggi bivdá šiehtadallanbeliid árvvoštallat doaibmabijuid mat ain buorebut searvvahit boazodoallonissoniid ealáhussii.</p>
<p>  <em type="bold">Sámediggi váillaha doaibmabijuid maiguin buorebut searvadahttit nissonolbmuid boazodoalus </em></p>
<p>Sámediggi lea ovdal cuiggodan ahte ii leat dohkálaš go juolludusat boazodoallošiehtadusa bokte eai čuovo bušeahttajagi eaige boazodoallojagi nugo ovdal. Dát lea dagahan dan ahte boazodoallit eai oaččo miessedoarjaga daid misiid ovddas mat njuvvojuvvojit olles njuovvanáigodagas. Boazodoalus leat dábálaččat golbma njuovvanáiggi, ovdal ragátáiggi njuovvan, ovdal juovllaid njuovvan ja dálvenjuovvan, eanemusat njuvvojuvvo čakčat. Miessedoarjja addojuvvo dušše daid misiid ovddas mat njuvvojuvvojit áigodagas 15.08. – 31.-12. Dát mearkkaša dan ahte daid misiid ovddas mat njuvvojuvvojit dálvit eai oaččo doarjaga. Dán vuođul ávžžuha Sámediggi beliid rievdadit ortnega nu ahte maiddái dálvenjuovvama ovddas addojuvvo doarjja. Daidda orohagaide mat eai sáhte njuovvat ovdal 31.12.</p>
<p>Sámediggi áigu fas čujuhit ahte bohccuid massin maid berre leat mielde vuođđun buvttadandoarjagii. Buvttadandoarjaga rehkenastin čuohcá ain hui eahperievttalaččat daid boazodolliide geat jahkásaččat masset ollu bohccuid go dat vuddjojit, ja luondduvahágiid ja eará sivaid geažil. Ortnet geahnohuhttá boazodoallošiehtadusa dienasdássema váikkuhusa ja unnuda boazodolliid dietnasiid dakkár guovlluin gos leat stuorra vahátlogut.</p>
<p>  <em type="bold">Sámediggi áigu rávvet ahte šiehtadusas sihkkarastojuvvo dat ahte buot njuovvamat ja boazomassimat biddjojuvvojit vuođđun doarjagii </em></p>
<p>Buvttadanvuoittu áigumuššan lea movttiidahttit buvttadeami. Maŋŋá go kaleanddarjahki biddjojuvvui vuođđun buvttadanvuoittu rehkenastimii leat ovttaskas boazodoallit gártan dan dillái ahte sii eai oaččo buvttadanvuoittu dan buvttadeami ovddas mii lea eanet go 400 000 ruvnno. Nu láve geavvat dalle jos váldonjuovvama ferte sierralágan sivaid geažil čađahit maŋŋá juovllaid ja jos čuovvovaš váldonjuovvan čađahuvvo seamma jagi čakčat. Bohcco deaddu ja biergu lea buoremus ovdal ragátáiggi ja ovdal johtima čakča- ja dálveguohtoneatnamiidda, danne lea buoremus njuovvat eanaš oasi árrat čakčat. Muhtumin sáhttá leat guohton- ja doaibmadilli sivvan dasa go ferte maŋidit njuovvama ja njuovvat easkka maŋŋá juovllaid. Dát lea iešalddis fuotni doibmii ja go boazodoallit dasa lassin masset buvttadanvuoitovuođu, ja dan geažil adnojuvvo dat hui eahpegovttolažžan. Eará vuođđoealáhusaid ektui lea boazodoallu luonddu hálddus birra jagi, dán berrejit bealit vuhtii váldit šiehtadallamiin ja sihkkarastit ahte 400 000 ruvnno rádji ii galgga gustot dalle jos guovtti buvttadanjagi buvttadus šaddá seamma kaleanddarjahkái.</p>
<p>Sámediggi oaivvilda ahte lea deaŧalaš movttiidahttit árra njuovvama, ja danne ferte árranjuovvandoarjja fas addojuvvot uhcimusat seamma máksomeriiguin go ovdalge.</p>
<p>  <em type="bold">Sámediggi ávžžuha beliid rievdadit buvttadanvuoitoortnega dainna lágiin ahte dalle go guovtti doaibmajagi njuovvan gártá seamma kaleanddarjahkái, de berre buvttadanvuoittu 400 000,- ruvdnosaš rádji heivehuvvot dan ektui </em></p>
<p>Sámedikkis lea beroštupmi ahte boazodoallošiehtadusa ortnegat heivehuvvojit dan ođđa boazodoallolága áigumušaide. Sámediggi lea behtohallan go proseassat mat váikkuhit dan eai lean fáddán jagi 2008 šiehtadallamiin. Lágas lea ođđa mearrádus, §12, mii addá vejolašvuođa ásahit buohtalas siidaoasi dábálaš siidaoasi oktavuhtii. Buohtalas siidaoasi sáhttá addit dušše ovtta mánnái ja dat sáhttá bistit gitta čieža jagi, oaivil lea ahte dan maŋŋá váldá buohtalasoassi badjelasas siidaoasi. Dán mearrádusa ulbmilin lea ásahit dávgasis rekrutterenortnega. Buohtalasoasi oamasteaddjis leat seamma vuoigatvuođat ja geatnegasvuođat go siidaoasi oamasteaddjis, ja danne oaivvilda Sámediggi ahte dán buohtalas ortnega várás berrejit biddjojuvvot sierra ortnegat boazodoallošiehtadusa bokte.</p>
<p>Vuogas buolvamolsumat gáibidit maiddái ahte boarráset buolvvas lea ekonomalaš vejolašvuohta geahpedit doaimma. Lávdegoddi oaivvilda maiddái ahte šiehtadusbealit fertejit árvvoštallat lea go menddo garas dat gáibádus ahte fertejit leat uhcimusat 100 bohcco ovdalgo oažžu juolluduvvot loana oastit sagahusealániid.</p>
<p>  <em type="bold">Sámediggi rávve ahte ásahuvvojit sierra ortnegat buohtalas siidaoasi várás boazodoallošiehtadusa bokte. </em></p>
<p>Jahkásaččat várrejuvvo 2,0 miljon ruvnno BOF:s Sámediggái. Ruđat galget geavahuvvot boazodoalu oalgeealáhusaide. Sámediggi lea ollu jagiid geavahan mearkkašahtti supmiid sierralágan ealáhusdoaimmaid nannemii, boazodoalu oktavuođas. Sierralágan duodjebuktagiid buvttadeapmi ja vuovdin leat deaŧalaš oasit árvoháhkanprográmmas boazodoalu siskkobealde ja Sámedikki barggus duoji ealáhusšiehtadusain lea eahpitkeahttá stuorra mearkkašupmi boazodoalu bearrašiidda. Geahčastagas Sámedikki váikkuhangaskaomiid geavaheamis 2007:s oidno ahte 2,8 miljon ruvnno lea juolluduvvon boazodoalu oalgeealáhusaide. Dás lea juolluduvvon 1,3 miljon ruvnno duodjeprošeavttaide ja 1,5 miljon ruvnno leat juolluduvvon eará ealáhusdoibmii boazodoalu oktavuođas.</p>
<p>  <em type="bold">Deaŧalaš lea bisuhit juolludusa Sámediggái sihkkarastin dihte oktilašvuođa ja einnostahttivuođa Sámedikki váikkuhangaskaomiin  </em>Boazodoallit leat guhká čuoččuhan ahte boraspirevahágat leat mihá stuorát go dat mii buhtaduvvo maŋŋelgo Fylkamánni lea meannudan buhtadanohcamiid bohccovahágiid ovddas maid ráfáiduhtton boraspiret leat dagahan.   </p>
<p>ScandLynx-Nord albbasprošeakta almmuhii aitto bohtosiid mat čájehit ahte albbas goddá ja borrá olu eanet bohccuid go dan maid almmolaš eiseválddit Norggas ovdal doivo. Go leat ee. čuvvon radiomerkejuvvon varis albasa, gohčoduvvon M222,  de sáhttet dutkit dál duođaštit stuora boraspirevahágiid. Dutkan čájeha ahte albbas goddá olu eanet bohccuid go navdojuvvon, ja dan leat ge boazodoallit čađat čuoččuhan.</p>
<p>Sámediggi lea fuolastuvvan boazoguovlluid boraspiredili dihte, danne go dat dagaha buvttadanvahága ja čuohcá boazodoalu rámmaeavttuide. Sámediggi oaivvilda ahte šiehtadallit fertejit digaštallat dan čuolmma boazodoallošiehtadallamiid oktavuođas.</p>
<p>Ášši meannudeapmi loahpahuvvui 27.10.08 dii. 18.40.</p>
<p>Vuođđogiella: Dárogiella</p>
<p>Ášši 35/08 Gažaldagat Sámedikkeráđđái Sámedikki čoahkkinortnega § 11 vuođul</p>
<p>Arkiiva</p>
<p>SF- Arkiiváššenr.</p>
<p xml:lang="vep">08/4300</p>
<p>Ášši meannudeapmi álggahuvvui 27.10.08 dii.14.20</p>
<p>I  Mildosat</p>
<p>Nr  Beaivi Geas/Geasa Namahus</p>
<p>20.10.08 Áirras Miriam Paulsen, NSR sámediggejoavku guovttegielalašvuođaruđat</p>
<p>II  Gažaldat ja vástádus</p>
<p>Gažaldat 1, áirras Miriam Paulsen, NSR sámediggejoavku</p>
<p>Geavahuvvojit go dat guovttegielalašvuođaruđat, mat juolluduvvojit gielddaide, guovttegielalašvuođadoarjagiid ulbmiliid mielde?</p>
<p>Čujuhit dan oktavuođas áigodagaid 2007-2008 ja 2009-2011 plánaide mo sámegiella galgá hálddašuvvot Divttasvuona suohkanis. Nannejit go dát ruđat giellabarggu ja lassegoluid go suohkan lea mielde sámegiela hálddašanguovllus, vai gokčet go dát ruđat dan doaibmabušeahta mii suohkanis juo livččii?</p>
<p>Omd. Museum Nord/ Rørvik gård Duodje-/dáiddabádji skuvllain Duodjekoaffar/-čájáhus Astoáiggiklubba/klubbajođihangoddi Moskkis Prošeaktabargi/ ráđđeaddi sámegielas ja sámi kultuvrras. Giellabargit dearvvašvuođaguovddážis ja dikšun/fuolahus nuorta, dikšun/fuolahus oarji</p>
<p>Sámediggeráđi vástádus gažaldahkii Sámedikki čoahkkinortnega § 11 vuođul  – Miriam Paulsen NSR:a sámediggejoavku</p>
<p>Sámediggeráđđi oaidná dehálažžan ahte suohkanat ja fylkasuohkanat mat gullet sámegiela hálddašanguvlui, ja mat jahkásaččat ožžot guovttegielalašvuođadoarjaga Sámedikkis, geahččalit ollašuhttit suohkaniid/fylkasuohkaniid váldoovddasvástádusa dan oktavuođas, namalassii bálvalit álbmoga guovtti gillii, sámegillii ja dárogillii.</p>
<p>Sámediggeráđđi lea vuoruhan gulahallat suohkaniiguin/fylkasuohkaniiguin digaštallan dihte makkár hástalusat ja vejolašvuođat sis leat ollašuhttimiin iežaset geatnegasvuođaid guovttegielat suohkanin/fylkasuohkanin. Dan vuođul lea várrepresideanta Marianne Balto jagi mielde doallan čoahkkimiid suohkaniiguin ja fylkasuohkaniiguin mat gullet sámegiela hálddašanguvlui. Dat čoahkkimat leat leamaš ávkkálaččat, ja ráđđi lea ožžon buori gova dan barggus maid suohkanat ja fylkasuohkanat dahket dán suorggis, ja das ahte makkár oktasaš hástalusat Sámedikkis ja suohkaniin/fylkasuohkaniin leat go guoská guovttegielalaš fálaldahkii ja guovttegielalašvuođa doarjaga geavaheapmái. Hástalusat leat stuorrát, ja dat eai leat seammaláganat suohkanis suohkanii.</p>
<p>Ráđđi doalai čoahkkima Divttasvuona suohkana sátnejođiheddjiin ja ráđđeaddiin 03.04.08 gos lei fáddá Divttasvuona suohkana searvan sámegiela hálddašanguvlui. Suohkan muitalii maid leat bargan, ja makkár bargguid suohkan lea álggahan dan oktavuođas. Dan diehtojuohkima ja čoahkkima digaštallama vuođđu lei earret eará Divttasvuona suohkana giellaplána masa áirras Miriam Paulsen čujuha iežas gažaldagas. Dan čoahkkima maŋŋel oaidná ráđđi makkár hástalusat suohkanis leat ollašuhttit iežaset geatnegasvuođaid bálvalit álbmoga maiddái sámegillii, muhto ráđis lea goit dál dat ipmárdus ahte Divttasvuona suohkan váldá dán ášši duođalaččat. Go guoská suohkana guovttegielalašvuođadoarjaga konkrehta geavaheapmái, de čujuha ráđđi daidda gáibádusaide maid Sámediggi bidjá jahkásaš juolludanreivves raporterema ja rehketdoalu ektui. Dat čuovvoluvvojit Sámedikkis dábálaš vuogi mielde.</p>
<p>Sámediggeráđđi oaidná makkár oktasaš hástalusat Sámedikkis ja suohkaniin/fylkasuohkaniin leat oažžut nu ulbmillaš geavaheami guovttegielalašvuođaruđain go vejolaš. Dan oktavuođas lea ráđđi čuovvolan dan jagi Sámedikki bušeahta áigumušaid ja álggahan guovttegielalašvuođadoarjaga evaluerema. Evaluerenraporta gárvvistuvvo álggus 2009:s. Raportta vuođul galget guovttegielalašvuođadoarjaga juolludaneavttut bušeahttajagi 2010 rájes dárkkistuvvot ja konkretiserejuvvot.</p>
<p>III  Jienasteapmi</p>
<p>43 áirasis ledje 41 čoahkis. Dán áššis ii jienastuvvon</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka   1  Miriam Paulsen   Marianne Balto     Miriam Paulsen   Marianne Balto     Johan Mikkel Sara, čoahkkinortnegii  Egil Olli, čoahkkinortnegii   Miriam Paulsen, čoahkkinortnegii</p>
<p>Ášši meannudeapmi loahpahuvvui 27.10.08 dii. 14.30.</p>
<p>Vuollaičállit leat lohkan čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Roavvenjárggas 27.10. 2008</p>
<p>Čoahkkinjođihangoddi</p>
<p>Jarle Jonassen        Inger Jørstad jođiheaddji</p>
<p xml:lang="nno">Tone Finnesen       Per Edvind Varsi</p>
</body></document>