<document xml:lang="sme" id="no_id"><header><title>Sámedikki dievasčoahkkin Čoahkkingirji 01/11</title><genre code="admin"/><author><unknown/></author><translator><unknown/></translator><translated_from xml:lang="nob"/><year>2011</year><wordcount>93449</wordcount><conversion_status type="standard"/><availability><free/></availability><submitter name="Márjá Eira" email="marja.eira@uit.no"/><multilingual><language xml:lang="nob"/></multilingual><origFileName>http://innsyn.e-kommune.no/innsyn_sametinget_samisk/wfdocument.aspx?journalpostid=2011007521&amp;dokid=310429&amp;versjon=1&amp;variant=P&amp;ct=RA-PDF</origFileName><parallel_text xml:lang="nob" location="sp2011-1.pdf"/><metadata><uncomplete/></metadata><version>XSLtemplate $Revision: 48460 $; file-specific xsl  Revision; common.xsl  $Revision$; </version></header><body><p>Ávjuvárgeaidnu 50, N-9730 Kárášjohka</p>
<p xml:lang="nob">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
<p>Sámedikki dievasčoahkkin</p>
<p>Čoahkkingirji 01/11</p>
<p>Áigi: 08.03.11 - 11.03.11 Báiki: Kárášjogas</p>
<p>Áššelistu Saksnr.</p>
<p xml:lang="nob">Sakstittel 001/11</p>
<p>Vuođđudeapmi 002/11</p>
<p>Sámediggeráđđi doaibmađiedahus 003/11</p>
<p>Gažaldagat Sámediggeráđđái 004/11</p>
<p>Ođđa áššiid dieđiheapmi 005/11</p>
<p>Čilgehus ealáhusovddideami birra 006/11</p>
<p>Čilgehus regionála ja báikkálaš ovttasbarggu birra 2011 007/11</p>
<p>Čilgehus ovttasdoaibmanreforpma birra 008/11</p>
<p>Sámedikki 2010 jahkedieđáhus 009/11</p>
<p>Luvven ámmáhis várreáirrasin Sámedikkis - Ann Helen Guttorm Johansen 010/11</p>
<p>Evttohus 2011 eanadoallošiehtadallamiidda 011/11</p>
<p>Ođđa meroštallannjuolggadusat guovttegielalašvuođadoarjagiid juolludeapmái 012/11</p>
<p>Njuolggadusat Sámedikki joavko- ja opposišuvdnaruđaide - revideren 013/11</p>
<p>Bearráigeahččanlávdegotti jahkedieđáhus 014/11</p>
<p>Sámedikki čoahkkinstruktuvrra ođđasis organiseren – lávdegotti válljen 015/11</p>
<p>Váiddaorgána ásaheapmi doarjjaáššiid várás 016/11</p>
<p>Mielahtuid ja várrelahtuid nammadeapmi Sámedikki váiddalávdegoddái</p>
<p>Čoahkkináiggit Áigi</p>
<p>Ášši</p>
<p>Siidu 08.03.11 dii. 09.00 - 09.20 001/11 4 dii. 09.20 - 12.05 002/11 7 dii. 13.35 - 14.20 003/11 43 dii. 14.20 - 16.05 004/11 48 dii. 16.05 - 16.25 005/11 54 dii. 16.25 - 16.40 006/11 69 dii. 16.40 - 16.55 007/11 82 09.03.11 dii. 13.35 - 16.15 008/11 97 dii. 16.15 - 16.25 009/11 219 10.03.11 dii. 09.05 - 10.30 010/11 221 dii. 11.00 - 14.10 011/11 234 dii. 14.10 - 14.35 012/11 244 dii. 14.35 - 15.35 005/11 joaŧká 54 dii. 15.35 - 16.15 006/11 joaŧká 69 dii. 16.15 - 17.00 013/11 249 11.03.11 dii. 09.00 - 10.05 007/11 joŧktá 82 dii. 10.15 - 10.10 014/11 263 dii. 10.10 - 11.25 015/11 265 dii. 11.25 - 016/11 269</p>
<p>Vuođđogiella: Norsk</p>
<p xml:lang="nob">Ášši/Sak DC 001/11</p>
<p>Čoahkkima vuođđudeapmi Ášši meannudeapmi álggahuvvui njukčamánu 8. b. 2011 dii. 09.00</p>
<p>Áirasat</p>
<p>Čuovvovaš áirasat ledje vuođđudeamis: 1.</p>
<p>Mariann Wollmann Magga 21.</p>
<p xml:lang="nob">Odd Iver Sara 2.</p>
<p xml:lang="nob">Gunn-Britt Retter 22.</p>
<p xml:lang="nob">Geir Tommy Pedersen 3.</p>
<p xml:lang="nob">Jon Arild Aslaksen <em type="italic">(Knut Inge </em></p>
<p><em type="italic">Store ovddas) Ii lean sajis ovdal </em><em type="italic">09.03.11 </em>23. </p>
<p>Willy Ørnebakk 4.</p>
<p xml:lang="nob">Elin Kristin Henriksen <em type="italic">(Trond </em></p>
<p><em type="italic">Are Anti ovddas) </em>24. </p>
<p>Randi A. Skum <em type="italic">(ii lean sájis) </em>5. </p>
<p>Ragnhild M. Aslaksen 25.</p>
<p>Bjørn Inge Mo <em type="italic">(Margit Eli </em></p>
<p><em type="italic">Anti Oskal ovddas) </em>6. </p>
<p xml:lang="nob">Hans J. Eriksen 26.</p>
<p xml:lang="nob">Aud Marthinsen 7.</p>
<p><em type="italic">Ii várrelahttu Alf </em></p>
<p><em type="italic">Isaksena ovddas </em>27. </p>
<p xml:lang="nob">Rolf Johansen 8.</p>
<p>Aili Keskitalo 28.</p>
<p><em type="italic">Ii várrelahttu Ann-Mari </em></p>
<p><em type="italic">Thomassen ovddas </em>9. </p>
<p>Marit Kirsten Anti Gaup <em type="italic">(Ronny Wilhelmsen ovddas) </em>29. </p>
<p>Inga-Lill Sundset 10.</p>
<p xml:lang="nob">Per Andersen Bæhr 30.</p>
<p xml:lang="nob">Miriam Paulsen 11.</p>
<p>Olaf Eliassen 31.</p>
<p>Åge Nordkild 12.</p>
<p>Mathis Nilsen Eira</p>
<p><em type="italic">Ii lean </em><em type="italic">sajis ovdal 09.03.11 </em>32. </p>
<p>Geir Johnsen 13.</p>
<p xml:lang="nob">Anne Helene Saari 33.</p>
<p>Jarle Jonassen 14.</p>
<p>Berit Marie P E Eira, ( <em type="italic">ii lean </em><em type="italic">sáijis ovdal og dii. 11.00, Anders </em></p>
<p><em type="italic">Somby jr. ovddas) </em>34. </p>
<p xml:lang="nob">John Kappfjell <em type="italic">(Sten Eling </em></p>
<p><em type="italic">Jønsson ovddas) </em>15 </p>
<p>Anne-Marit Eira (</p>
<p xml:lang="nob"><em type="italic">Knut Roger </em></p>
<p><em type="italic">Hanssen ovddas) </em>35. </p>
<p>Ida Marie Bransfjell 16.</p>
<p>Cecilie Helen E. Johansen <em type="italic">(Hilde Anita Nyvoll ovddas) </em>36. </p>
<p>Jørn Are Gaski 17.</p>
<p xml:lang="nob">Arthur Johan Tørfoss 37.</p>
<p>Kirsti Guvsám 18.</p>
<p xml:lang="nob">Rolf Wilhelmsen <em type="italic">(Toril </em></p>
<p><em type="italic">Bakken Kåven ovddas) </em>38. </p>
<p xml:lang="nob">Marie Therese N. Aslaksen 19.</p>
<p>Silje Karine Muotka 39.</p>
<p xml:lang="nob">Heidi P. Greiner Haaker 20.</p>
<p xml:lang="nob">Skjalg Asbjørn Jensen</p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p>Áirras nr. 4 Trond Are Anti</p>
<p>Áirras nr. 7 Alf Isaksen</p>
<p>Áirras nr. 9 Ronny Wilhelmsen</p>
<p xml:lang="nob">Áirras nr. 14 Anders Somby jr. Áirras nr. 15 Knut Roger Hanssen</p>
<p>Áirras nr. 16 Hilde Anita Nyvoll</p>
<p xml:lang="nob">Áirras nr. 18 Toril Bakken Kåven</p>
<p>Áirras nr. 25 Margit Eli Anti Oskal</p>
<p>Áirras nr. 28 Ann-Mari Thomassen</p>
<p xml:lang="nob">Áirras nr. 34 Sten Erling Jønsson</p>
<p>Permišuvnnat osiid dievasčoahkkimis</p>
<p>Áirras nr. 3 Knut Inge Store 09.03.11 - 11.03.11</p>
<p>Áirras nr. 12 Mathis Nilsen Eira 07. - 08.03.11</p>
<p>Áirras nr. 6 Hans J. Eriksen 10.03.11 dii. 10.30 rájes Várrelahttu Berit Marie P E Eira 09.03.11</p>
<p>Várrelahtut</p>
<p>Jon Arild Aslaksen lei čoahkkimis áirasa nr. 3 Knut Inge Store ovddas 09.-11.03.11</p>
<p>Elin Kristin Henriksen lei čoahkkimis áirasa nr. 4 Trond Are Anti ovddas</p>
<p>Marit Kirsten A. Gaup lei čoahkkimis áirasa nr. 9 Ronny Wilhelmsen ovddas</p>
<p>Berit Marie P E Eira lei čoahkkimis áirasa nr. 14 Anders Somby jr. ovddas</p>
<p>Anne-Marit Eira lei čoahkkimis áirasa nr. 15 Knut Roger Hanssen ovddas</p>
<p>Cecilie Helen E. Johansen lei čoahkkimis áirasa nr. 16 Hilde Anita Nyvoll ovddas</p>
<p>Rolf Wilhelmsen lei čoahkkimis áirasa nr. 18 Toril Bakken Kåven ovddas</p>
<p>Bjørn Inge Mo lei čoahkkimis áirasa nr. 25 Margit Eli Anti Oskal ovddas 07. - 10.03.11 Kjell Erland Pedersen lei čoahkkimis áirasa nr. 28 Ann-Mari Thomassen ovddas 07.03.11</p>
<p>John Kappfjell lei čoahkkimis áirasa nr. 34 Sten Erling Jønsson ovddas</p>
<p>Ii lean várrelahttu áirasa nr. 12 Mathis Nilsen Eira ovddas 08.03.11</p>
<p>Ii lean várrelahttu Berit Marie P E Eira ovddas 09.03.11</p>
<p>I Áššebáhpirat 11.02.11 beaiváduvvon gohččun ja áššelistu.</p>
<p>II Evttohusat ja mearkkašumit Dievasčoahkkinjođihangotti árvalus Sámediggái 11.02.11 beaiváduvvon gohččun ja áššelistu dohkkehuvvo.</p>
<p>III Jienasteapmi 39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti árvalus mearriduvvui ovttajienalaččat</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Trine Guttorm Anti/Roy Amundsen 6 siidu 272 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jarle Jonassen</p>
<p>VI Sámedikki mearrádus 11.02.11 beaiváduvvon gohččun oktan áššelisttuin dohkkehuvvo.</p>
<p>Ášši meannudeapmi loahpahuvvui 08.03.11 dii. 09.20.</p>
<p>Vuođđogiella: Dárogiella</p>
<p xml:lang="nob">Ášši/Sak DC 002/11</p>
<p>Sámediggeráđi doaibmadieđáhus</p>
<p>Arkiiva SF-</p>
<p>Arkiiváššenr. 11/955</p>
<p>Ášši meannudeapmi álggahuvvui 08.03.11 dii. 09.00.</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit Sámediggeráđi árvalus Sámediggái:</p>
<p>Sámediggi váldá Sámediggeráđi doaibmadieđáhusa áigodagas 18.11. 2011 - 18.02. 2011 diehtun. 1 Álggahus Dát dieđáhus válddaha áigodaga 18.11.2010 - 18.2.2011 ja čatnasa Sámedikki 2011 bušehttii. Dieđáhusain raporterejuvvo bušeahta strategiijaid ektui.</p>
<p>Sámediggeráđđi lea dán áigodagas doallan 6 čoahkkima ja lea meannudan 66 ášši. Čujuhit čoahkkingirjjiide 18/10 - 20/10 ja 01/11 - 03/11.</p>
<p>Nugo oidno geahčastagas www.samediggi.no de lea ráđđi searvan ollu čoahkkimiidda ja ovddastemiide.</p>
<p>Sámediggeráđđi háliida eanet geavahišgoahtit dieđáhusaid vuođđun Sámedikki politihkkaovddideapmái. Danne lea sámediggeráđđi hábmegoahtán bargovugiid dieđáhusbargui, ja vuoruhan makkár dieđáhusat galget ráhkaduvvot. Dieđáhusbarggu oassin ráhkaduvvojit čilgehusat ja lágiduvvojit seminárat dievasčoahkkimii. Muhtun oktavuođas lea dárbu ráhkadit čielggadusaid buoridan dihte máhtolašvuođa dan áššesuorggis man birra dieđáhus lea.</p>
<p>Sámediggeráđis leat leamaš čoahkkimat iešguđet departemeanttaid stáhtačálliiguin 2012 bušeahta birra. 2 Oahpahus Sámi servodagaid ovddideami ja nannema vuođđun lea máhtolašvuohta ja gelbbolašvuohta.</p>
<p>Váldomihttomearri</p>
<p>Sámi álbmogis galgá leat máhtolašvuohta, gelbbolašvuohta ja gálggat mat dárbbašuvvojit sámiservodaga ovddideamis.</p>
<p>Oassemihttomearri </p>
<p>Sámi mánáin ja nuorain lea nana sámi identitehta ja oktavuohta sámi gillii, kultuvrii ja servodateallimii </p>
<p>Sámi álbmogis galgá leat duohta vuoigatvuohta kvalitatiivalaččat buori oahpahussii sámegielas ja sámegillii </p>
<p>Alit oahpus ja dutkamis fuolahuvvo álohii sámi perspektiiva </p>
<p>Strategiijat </p>
<p>Gulahallama bokte guovddáš, regionála ja báikkálaš eiseválddiiguin ja eará guoskevaš aktevrraiguin sihkkarastit buriid rámmaeavttuid sámi mánáidgárddiid, vuođđooahpahusa, alit oahpu ja dutkama váste </p>
<p>Sámediggeráđis leat njeallje fásta ovttasbargočoahkkima Máhttodepartemeanttain jagis vuođđooahpahusa ja alit oahpu birra. Čoahkkimis galgá leat guovttebealat diehtojuohkin ja digaštallan áigeguovdilis áššiid birra oahpahusa ja oahpu dáfus. Goalmmát ovttasbargočoahkkin dollui 24.11.2010 Oslos.</p>
<p>Máhttodepartemeanta lea álggahan barggu stuoradiggedieđáhusain nuoraidceahki birra. Sámediggeráđđi gulahallá departemeanttain sihkkarastin dihte ahte sámi hástalusat fuolahuvvojit dieđáhusbarggus.</p>
<p>Dieđáhusa doaibmabijuid birra galget leat konsultašuvnnat 15.3.11.</p>
<p>Sámediggeráđis lei čoahkkin Finnmárkku fylkasuohkaniin 22.11.2010 ovttasbargošiehtadusa čuovvoleami birra oahpahussuorggis. Čuovvovaš ovttasbargosuorggit válljejuvvoje: Ovttasbargu duodjefágaid oahpahusfitnodagaid birra rastá riikarájiid davvin, ja ođđa meroštallanmodealla refušuvdnaortnegii ohppiide geat lohket sámegiela. Lassin áigot árvvoštallat guokte ođđa fáttá maŋŋel go leat čađahan gulaskuddama fága- ja diibmologu birra ohppiid várás geain lea sámegiella fágasuorggis.</p>
<p>Sámediggeráđđi lea oassálasttán čoahkkimis viđa davimus fylkkaid fylkkamánniiguin mánáidgárddiid birra.</p>
<p>Čoahkkin lei Oslos 2.2.11. Čoahkkimis ovddidii juohke ámmát ovtta ášši guhtenai. Sámediggi čielggadii iskkadeami birra sámi mánáidgárdedoarjaga evalueremis maid Asplan viak čađahii.</p>
<p>Sámediggeráđis lea leamaš ovttasbargočoahkkin Sámi allaskuvllain Guovdageainnus 7.1.11. Čoahkkin dollui dan geažil go galge digaštallat rekruterendoaimmaid ovdaskuvlaoahpaheaddjibargui ja gelbbolašvuođabajideami sámi mánáidgárddiid bargiide. Bealit šihtte ahte Sámediggi ja Sámi allaskuvla galget dahkat searvevuođašiehtadusa viidásit barggu várás.</p>
<p>Nationála rekruterenstrategiija sámi alit ohppui</p>
<p>Sámediggeráđđi lea konsulteren Máhttodepartemeanttain sámi alit oahpu nationála rekruterenstrategiija birra. Konsultašuvdnačoahkkimis 20.1.11:s sohpe sámediggeráđđi ja Máhttodepartemeanta strategiija.</p>
<p>Sámediggeráđđi lea hui duhtavaš loahpalaš strategiijain. Ovdalaš dáruiduhttinpolitihkka lea dagahan ahte dál leat unnán olbmot geain lea sámegielgelbbolašvuohta Norggas. Danne lea čielga dárbu oččodit eanet olbmuid hálddašit sámegiela sihke čálalaččat ja njálmmálaččat. Dát lea dehálaš máŋgga siva geažil, earret eará ođđasis ealáskahttit, seailluhit ja ovddidit sámegiela ja sámi kultuvrra, muhto maiddái sihkkarastit buori hálddašeami, álbmoga vuoigatvuođasihkarvuođa ja bajidit álbmoga oppalaš gelbbolašvuođa sámegielas ja sámi kultuvrras.</p>
<p>Sohpe maiddái ahte Máhttodepartemeanta galgá bovdet čoahkkimii sámediggeráđiin gos strategiijajagi 2011 doaibmabijut galget digaštallot.</p>
<p>Lassi- ja joatkkaoahppu oahpaheddjiide</p>
<p>Sámediggeráđđi diŋgui 2008:s lassi-/joatkkaoahpu Sámi allaskuvllas oahpaheddjiide, skuvlajođiheddjiide ja skuvlaeaiggádiidda, maid Oahpahusdirektoráhta liige gelbbolašvuođaloktenruđat gokčet. Sámi allaskuvla lea dieđihan ahte ii čađahuvvo lassioahppu sámegielas nubbingiellan oahpaheddjiide. Danne mákso doarjja ruovttoluotta Sámediggái. Lotnolas lassi-/joatkkaoahppu sámi oahpahusprinsihpaid birra čađahuvvo, muhto allaskuvla lea maŋŋonan čađahemiin.</p>
<p>Akkreditereneavttut ođđa doavttergrádaoahpuid álggaheapmái</p>
<p>Máhttodepartemeanta ja sámediggeráđđi leat konsulteren akkreditereneavttuid birra ođđa doavttergrádaoahpu álggaheami oktavuođas. Konsultašuvdnačoahkkimiin 7. ja 16.2.11 sohpe bealit čuovvovačča:</p>
<p><em type="italic">Láhkaásahusrievdadeamis váldo čuovvovaš teaksta mielde departemeantta mearkkašupmái ođđa láhkaásahustekstii: </em></p>
<p><em type="italic">Máhttodepartemeanta diehtá ahte dát gáibádus sáhttá mielddisbuktit stuora hástalusaid Sámi allaskuvlii go allaskuvlla ulbmil lea sorjavaš das ahte sáhttá go rekruteret bargiid ja doavttergrádakandidáhtaid geain lea sámegielgelbbolašvuohta. Dál lea stuorát čielggadusbargu jođus sámi dutkama ja alit oahpu birra, mii earret eará galgá </em><em type="italic">čielggadit mot Sámi allaskuvlla sáhttá ovdánahttit. Dán čielggadusa čuovvoleami oktavuođas áigu Máhttodepartemeanta ovttas Sámedikkiin ja Sámi allaskuvllain árvvoštallat lea go dárbu erenoamážit heivehallat </em><em type="italic">njuolggadusaid sihkkarastin dihte allaskuvlii buori ovdánahttima. </em></p>
<p>Jus 2011 mielde boahtá ođđa doavttergrádaoahpu akkrediterenohcan Sámi allaskuvllas, de áigu</p>
<p>Máhttodepartemeanta váldit oktavuođa lávdegottiin mii čielggada sámi dutkama ja alit oahpu, gullan dihte movt lávdegoddi árvvoštallá ahte Sámi allaskuvla sáhttá ovdánahttojuvvot buoremusat. Dasto áigot departemeanttas gulahallat Sámedikkiin ja Sámi allaskuvllain ja geahčadit lea go dárbu rievdadit láhkaásahusa mii lea čadnon Sámi allaskuvlii. </p>
<p>Ođasmahttit Sámedikki dohkkehan oahppoplánaid</p>
<p>Oahpahusdirektoráhtta lea Máhttodepartemeantta gohččuma vuođul evttohan dárkilastima luonddufága-sámegielfága ja servodatfága-sámegielfága oahppoplánain joatkkaskuvladásis, ja sádden evttohusa</p>
<p>Sámediggái. Sámediggi sáddii dárkilastinevttohusaid gulaskuddamii sámi joatkkaskuvllaide, ja lea ožžon gulaskuddanvástádusaid. Sámediggeráđđi galgá meannudit ášši ja mearrádus sáddejuvvo Oahpahusdirektoráhttii. Máhttodepartemeanta mearrida daid oahppoplánaid dárkilastimiid.</p>
<p>Váikkuhit dan ahte oahpahusláhka, rávesolbmuidoahpahusláhka, priváhtaskuvlaláhka ja eará gullevaš láhkaásahusat mat gusket sámi oahpahussii, dárkkistuvvojit</p>
<p>Fága- ja diibmojuohkima bargojoavku lea juovlamánus 2010 gárven iežas raportta. Raporta lea almmuhuvvon ođđajagimánus ja sáddejuvvon Máhttodepartementii ja Sámediggái. Bargojoavkku evttohus galgá hábmet vuođu konsultašuvnnaide ja vejolaččat sáddejuvvot gulaskuddamii. </p>
<p>Sámediggeráđđi lea bivdán konsultašuvnnaid oahpahuslága ja priváhttaskuvlalága rievdademiid birra. Sámediggeráđđi oaivvilda ahte go doaba sámegiella geavahuvvo láhkateavsttas, de dat mearkkaša sihke sámegiela vuosttašgiellan ja sámegiela nubbingiellan. Sámegiela ja dárogiela oahpaheddjiid gelbbolašvuođagáibádusat fertejit dahkkot ovttadássásažžan.</p>
<p>Váikkuhangaskaomiid aktiivvalaš geavaheami bokte nannet máhtolašvuođa ja gelbbolašvuođa sámi servodagas</p>
<p>Bargat dan ala ahte boarráset sámiid máhtolašvuohta dohkkehuvvo ja oainnusin boahtá go bálkáhuvvojit máhttogaskkusteaddjin mánáidgárddiin ja vuođđooahpahusas</p>
<p>Váikkuhit sámi oahpponeavvuid ja pedagogalaš ávdnasiid beaktilis ovdáneami Bargat dan ala ahte mánáidgárddi, vuođđooahpahusa, alit oahpu ja dutkama nationála politihkas fuolahuvvo sámi perspektiiva</p>
<p>Ođđa rámmaplána ovdaskuvlaohppui</p>
<p>Máhttodepartemeanttas (MD) ja sámediggeráđis ledje konsultašuvnnat 29.12.2010 nationála lávdegotti birra mii galgá dárkkistit ovdaskuvlaoahpaheaddjioahpu ođđa rámmaplána, ja sii sohpe čuovvovačča: - Sámediggi bovdejuvvo konsultašuvnnaide ovdaskuvlaoahpaheaddjioahpu rámmaplána láhkaásahusa rievdadusevttohusa birra ovdal go dat sáddejuvvo oktasaš gulaskuddamii ja ovdal go loahpalaš láhkaásahusat mearriduvvojit maŋŋel gulaskuddama. - Sámediggi bovdejuvvo konsultašuvnnaide nationála njuolggadusaid birra ovdal go rámmaplánalávdegoddi mearrida daid. - Máhttodepartemeanta nammada Sámedikki seniorráđđeaddi Marianne Helene Storjord lahttun dárkkistuvvon ovdaskuvlaoahpaheaddjioahpu nationála rámmaplánalávdegoddái. Nammadeapmi dahkko Sámedikki evttohusa vuođul. - Rámmaplánalávdegottis leat 17 lahtu ja sis lei vuosttaš čoahkkin 3.- 4.2.11 Oslos. Lávdegotti mandáhtta lea mearriduvvon ja áigeplána lea biddjon. Sii áigot doallat čoahkkimiid juohke mánu ovddasguvlui sihke giđđajahkebeali ja čakčajahkebeali. Lávdegottis lea biddjon áigemearri 15.10.2011 sáddet rámmaplánaevttohusa MD:i ja 20.1.2012 sáddet nationála njuolggadusaid ja indikáhtorraportta MD:i. Muhto bargu ođđa rámmaplánain sámi ovdaskuvlaoahpaheaddjiohppui ii leat vel boahtán johtui.</p>
<p>Oččodit eanet ohppiid čađahit joatkkaoahpahusa Váikkuhit dan ahte mánáidgárddiin gos leat sámi mánát, lea kvalitatiivalaš sámi sisdoallu Váikkuhit kvalitatiiva sámi sisdollui mánáidgárddiin main leat sámi mánát</p>
<p>Sámediggeráđđi lágidii fierpmádatčoahkkima sámi mánáidgárddiid bargiide 25.-26.11.11 Álttás. Doppe ledje 39 oasseváldi. Čoahkkima fáddá lei dievdoolbmot mánáidgárddis, ja dásseárvu ja giellabargu mánáidgárddis.</p>
<p>Addit dárbbašlaš dieđuid ja bagadusa sámi oahpahusa birra mánáidgárddiin ja vuođđooahpahusas</p>
<p>Norgga Sámedikkis, Suoma skuvlaeiseválddiin ja Suoma Sámedikkis lei hálddahusčoahkkin gos Sámediggi muitalii Sámedikki rolla ja válddi birra ja earenoamážit sámi oahpponeavvoráhkadeami, sámi oahpponeavvoportála ja davviriikkalaš ovttasbarggu birra.</p>
<p>Sámi mánáidgárddit</p>
<p>Sihke ođđa ja ovdalaš ohcciide leat juohkán dieđuid ja bagadallan sámi mánáidgárdedoarjaga birra.</p>
<p>Áigeguovdilis áššit: diehtojuohkin doarjaga birra, gažaldagat váhnemiin sámi mánáid vuoigatvuođaid birra ja sámi mánáidgárdefálaldaga birra, oahpponeavvut, prošeavttat, sámegielat bargit ja mot galget raporteret ruđaid geavaheami birra.</p>
<p>Sámediggi lea almmuhan ovtta <span type="quote">"Stullán"</span> mánáidgárdeáigečállaga.</p>
<p>Sámediggi lea ráhkadan diehtojuohkingihppaga sámi mánáid mánáidgárdefálaldaga birra.</p>
<p>Diehtojuohkingihpa lea juhkkojuvvon sámi mánáidgárddiide ja eará mánáidgárddiide gos leat sámi mánát.</p>
<p>Sámediggi lea ovttas Máhttodepartemeanttain ráhkadan bagadusa mánáidgárddi rámmaplána sámi oassái.</p>
<p>Bagadus lea juhkkojuvvon sámi mánáidgárddiide ja mánáidgárddiide gos leat sámi mánát.</p>
<p>Sámediggeráđđi lea álggahan barggu dárkkistit sámediggedieđáhusa sámi mánáidgárddiid várás mii ráhkaduvvui 2005:s. Plána mielde galgá dieđáhus ovddiduvvot dievasčoahkkimii 2012:s.</p>
<p>Sámediggi oassálasttii KS mánáidgárdekonferánssas mii lágiduvvui 31.1.11 ja 1.2.11 Oslos. Konferánssa fáddá lei <span type="quote" xml:lang="nob">”Endelig stor – videre visjoner for barnehagesektoren”</span> (Viimmat stuoris - viidásit višuvnnat mánáidgárdesuorggis).</p>
<p>Sámediggeráđđi lea álggahan prošeavtta sámi stoahkanhearvvaid ja pedagogalaš ávdnasiid birra mánáidgárddiide. Vuosttaš vuorus galget kártet makkár stoahkanhearvvat ja pedagogalaš ávdnasat mánáidgárddiin gávdnojit dál. Kárten galgá maiddái čuvget makkár stoahkanhearvvaid ja pedagogalaš ávdnasiid mánáidgárddit dárbbašit mat vástidit sámi servodaga šláddjivuođa. Dássážii lea sámediggeráđđi kárten 3 sámi mánáidgárddi.</p>
<p>Sámediggeráđđi lágidii minisemináraža raportta <span type="quote">"Doarjja sámi mánáidgárddiide"</span> almmuheami oktavuođas.</p>
<p>Raporta deaddiluvvo dál.</p>
<p>Váikkuhit dan ahte ásahuvvošii bistevaš sámi dulkaoahppofálaldat </p>
<p>Váikkuhangaskaoamit - ohcanvuđot</p>
<p>Oahpponeavvut</p>
<p>Dábálaš oahpponeavvut vuođđooahpahussii Bušeahtta 9 775 000 ru.</p>
<p>Erenoamážit heivehuvvon oahpponeavvut Bušeahtta 1 900 000 ru.</p>
<p>Oahpponeavvut mánáidgárddiide Bušeahtta 1 500 000 ru.</p>
<p>Gelbbolašvuođa bajideapmi</p>
<p>Stipeanda ohppiide geain lea sámegiella joatkkaskuvlla fágasuorggis Bušeahtta 2 400 000 ru.</p>
<p>Stipeanddat alit ohppui Bušeahtta 2 350 000 ru.</p>
<p>Mánáidgárddit</p>
<p>Bušeahtta 9 405 000 ru.</p>
<p>Doaibmabijut oahpponeavvoráhkadeami nannemii</p>
<p>Oahpponeavvuid jorgaleapmi ja heiveheapmi</p>
<p>Bušeahtta 4 000 000 ru.</p>
<p>Ovddasmanniprošeakta – resursaskuvla julevsámeguovllus</p>
<p>Ruđat mat eai leat geavahuvvon jagis 2010 leat sirdojuvvon jahkái 2011.</p>
<p>Sámi oahpponeavvoportála</p>
<p>Bušeahtta 3 500 000 ru. 3 Giella Sámi álbmogis galgá leat vejolašvuohta ja vuoigatvuohta geavahit gielas. Sámegiela suodjaleapmi ja ovddideapmi lea deaŧalaš sámi kultuvrra boahtteáigái.</p>
<p>Váldomihttomearri</p>
<p>Sámegiella galgá geavahuvvot árjjalaččat ja galgá leat oidnosis almmolašvuođas </p>
<p>Oassemihttomearri </p>
<p>Birgenvejolaš ja árjjalaš arenat sámegiela váste Sámegiella galgá geavahuvvot guovlluin gos giella lea rašis dilis Guovlluin gos sámegiella lea beaivválaš giella lea nana dihtomielalašvuohta geavahit sámegiela</p>
<p>Sámediggeráđđi lea álggahan barggu ráhkadit dieđáhusa sámegielaid birra. Dieđáhus galgá guoskkahit iešguđet servodatsurggiid gielladili ja giellahástalusaid, ja ulbmil dieđáhusain lea hábmet bajimus politihka ja strategiijaid dáidda guovlluide. Dieđáhus galgá gárvvistuvvot vuosttaš jahkebeale 2012:s.</p>
<p>Strategiijat</p>
<p>Gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat buriid rámmaeavttuid sámegiela várás</p>
<p>Romssa suohkana mearrádusa oktavuođas čielggadit vejolašvuođa ohcat sámegiela hálddašanguvlui, lei ráđđelahtu Ellinor Jåmas kronihkka Nordlys aviissas 18.2.11, gos son čilgii maid sámegiela hálddašanguvlui searvan mielddisbuktá.</p>
<p>Sámediggeráđđi ovttasbargá Ruoŧa Sámedikkiin julevsámegiela nannemiin. Dan oktavuođas dollui čoahkkin gos giellabarggu organiseren riikarájiid rastá digaštallojuvvui, ja julevsámi giellakonferánssa Ruoŧa bealde plánejuvvui.</p>
<p>Nannet ja ovddidit sámegiela sámi terminologiija ovddideami bokte</p>
<p>Tearbmabargu</p>
<p>Sámediggeráđđi vástidan dađistaga gažaldagaide sámegiela birra, ležžet go gažaldagat sámegiel sániid birra, báikenamaid birra, diehtošilttaid jorgaleami birra ja eará gažaldagat sámegiela birra, maid geavaheaddjit jerret. Lea čielggas ahte servodat dárbbaša bagadallama sámegiela birra Sámedikkis maiddái boahtteáiggis.</p>
<p>Danne fállá Sámediggi ráđiid ja veahki davvi- ja julevsámegiela jorgalemiin, sihke siskkáldasat ja earáide, muhto dađi bahábut váilu lullisámegiela gelbbolašvuohta.</p>
<p>Sámediggeráđis leat dán áigodagas leamaš mánnosaš ovttasbargočoahkkimat Sámi giellalávdegottiin gos fáttát leat tearbmalisttut ja eará giellagažaldagat, ja tearbmalisttuid gárvvisteapmi Davviriikkalaš tearbmajovkui loahpalaš dohkkeheapmái.</p>
<p>Sámediggeráđđi lea doaibman ráđđeaddin Sámi giellalávdegotti tearbmajovkui, ovdal go loahpalaččat árvaledje tearbmalisttuid mat galget geavahuvvot Riikaantikvára ohcanprográmmas kulturmuittuid ohcamis, Askeladden.</p>
<p>Tearbmabarggus lea sámediggeráđđi geahčadan ja sádden máŋga lullisámi tearbmalisttu servodatfágas 5.-7. ceahki várás Sámi giellalávdegoddái loahpalaš dohkkeheapmái. Listtut leat ráhkaduvvon Elgå skuvllas.</p>
<p>Dasto lea sámediggeráđđi ožžon bátnedikšuntearbmalisttu ja kulturtearbmalisttu SEG:s (Sámi Ealáhus- ja guorahallanguovddáš) Deanus. Daid galgat geahčadit ja gárvvistit ovdal go sáddet loahpalaš dohkkeheapmái Sámi giellalávdegotti tearbmajovkui.</p>
<p>Mii leat álgán ráhkadit gilvalanvuođu jorgalanbálvalusa oastimii davvisámegiela tearbmalisttuid jorgalit julev- ja lullisámegillii.</p>
<p>Nannet, suodjalit ja buktit oidnosii sámegiela sámi báikenammabarggu bokte</p>
<p>Sámediggeráđđi lea ilus go Hábmera suohkan lea ožžon dohkkehuvvot suohkana sámi nama, Hábmera suohkan. Sámediggeráđđi lea ávžžuhan dán nama čállinvuogi.</p>
<p>Sámediggeráđđi lea maiddái váldán oktavuođa eará suohkaniiguin sámi báikenamaid galbema hárrái.</p>
<p>Danne lea sámediggeráđđi ilus go Bådåddjo suohkan lea válljen geavahit sámi nama gávpotšilttas.</p>
<p>Álggahit barggu ođđa sátnebáŋkkuin sámegiela várás</p>
<p>Sámediggeráđđi joatká bargguin ásahit ođđa digitála sátne- ja tearbmabáŋkku. Mii árvvoštallat ovttasbargat</p>
<p>Romssa Universitehta Giellateknoin.</p>
<p>Gulahallama bokte relevánta aktevrraiguin oainnusmahttit sámegielaid áitojuvvon dili</p>
<p>Guovttegielalašvuođa ođđa juolludaneavttuid hábmema oktavuođas lea ášši leamaš gulaskuddamis, gulaskuddanáigemearri lei 01.12.2010. 14 gulaskuddancealkámuša bohte sisa. Sámediggeráđđi meannudii ášši ođđajagimánu ja ášši sáddejuvvui dasto lávdegoddái ja dievasčoahkkimii meannudeapmái.</p>
<p>Regionála konferánsa sámi áššiid birra lágiduvvui Skániin 10.2.2011, gos Ođasmahttin-, hálddahus- ja girkodepartemeanta ovddidii sámegielaid doaibmaplána 2010 stáhtusa ja viidásit áŋgiruššama 2011:s.</p>
<p>Sámediggeráđis lei sáhkavuorru Sámedikki giellavuoruheami birra sámegiela hálddašanguovllu siskkobealde ja olggobealde.</p>
<p>Sámediggeráđis lei ovttasbargočoahkkin Ođasmahttin-, hálddahus- ja girkodepartemeanttain ja</p>
<p>Máhttodepartemeanttain stuorát giellaiskkadeami čađaheami birra. Čoahkkin lei Oslos 16.12.11. Sámediggeráđđi lea ráhkadan gilvalanvuođu evttohusa giellaiskkadeapmái. Dat lea sáddejuvvon departemeanttaide, ja bealit áigot oažžut gilvalanvuođu Doffinii - almmolaš oastima diehtovuođđu, njukčamánus.</p>
<p>Sámediggeráđđi lea pláneme giellakonferánssa, mii galgá lágiduvvot Romssas 11.-12.5. dán jagi.</p>
<p>Konferánssa fáddá lea sámegiela čalmmusteapmi ja geavaheapmi.</p>
<p>Sámediggeráđis lea leamaš čoahkkin julevsámi-dáru/dáru-julevsámi sátnegirjji mánusa redaktevrrain. Čoahkkimis ledje ovttamielas šiehtadit ahte sámediggeráđđi oažžu vuoigatvuođaid mánusa digitála veršuvdnii. De sáhttá mánus publiserejuvvot nehttii, nu ahte lea vejolaš buktit oaiviliid ovdal go báberveršuvdna almmuhuvvo 2012:s.</p>
<p>Ovttasráđiid Ráđđehusain čađahit sámegiela doaibmabijuid mat leat Ráđđehusa doaibmaplánas sámegielaid várás</p>
<p>Ráđđehusa doaibmaplána sámegielaid várás</p>
<p>Sámegielaid doaibmaplána ođastuvvo jahkásaččat. Ođasmahttin-, hálddahus ja girkodepartemeanta čájehii doaibmaplána guovvamánus. Departemeanta deattuhii ahte dehálaš boađus dán rádjái lea buoret dihtomielalašvuohta sámegielaid birra, sihke almmolaš eiseválddiin ja muđui servodagas.</p>
<p>Doaibmaplána lea juhkkon golmma váldokapihttalii; OAIDNIT, OAHPPAT, GEAVAHIT, maidda iešguđet dási doaibmabijut leat juhkkojuvvon. Sámediggeráđđi álgá dál čuovvolit daid ođđa doaibmabijuid main Sámedikkis lea ovddasvástádus ja bargá viidásit doaibmabijuiguin mat leat juo álggahuvvon.</p>
<p>Sámedikkis lea ovddasvástádus čađahit čuovvovaš doaibmabijuid:</p>
<p>Doaibmabidju 8 <span type="quote">"Diehtojuohkin joatkevaš oahppo- ja bargovejolašvuođaid birra nuoraide"</span>, doaibmabidju 16 <span type="quote">"Sámegielalaš oahpponeavvut - daid buvttadeapmi, fuolaheapmi geavaheddjiide ja jorgaleapmi"</span>, doaibmabidju 18 <span type="quote">"Rávesolbmuid 5-jahkásaš oahpahusprográmma sámegielas"</span>, doaibmabidju 71 <span type="quote">"Oarjelsámi mediaguovddáš"</span>, doaibmabidju 72 <span type="quote">"Sámi girjjálašvuođa oastinortnet"</span>, doaibmabidju 73 <span type="quote">"Girjjálašvuođastipeanddat sámi nuoraide"</span> ja doaibmabidju 77 <span type="quote">"Fága ja resursaguovddáš"</span>.</p>
<p>Sámedikkis lea ovttas eará departemeanttaiguin ja ásahusaiguin ovddasvástádus čuovvovaš doaibmabijuin:</p>
<p>Doaibmabidju 1 <span type="quote">"Diehtojuohkin mánáidgárdefálaldagaid ásaheami birra sámi mánáid várás"</span>, doaibmabidju 2 <span type="quote">"Máhttobuorideapmi mii deattuha giela"</span>, doaibmabidju 3 <span type="quote">"Giellamovttiidahttinseminárat"</span>, doaibmabidju 4 <span type="quote">"Pedagogalaš ávdnasiid ráhkadeapmi"</span>, doaibmabidju 7 <span type="quote">"Oahppoplánaid láidestusat"</span>, doaibmabidju 9 <span type="quote">"Ráhkadit statistihka joatkkaskuvlla sámegieloahpahusa birra"</span>, doaibmabidju 12 <span type="quote">"Fága- ja diibmojuogu heivehallan"</span>, doaibmabidju 17 " Sámegiela oahpahusa vuoigatvuođa ja geatnegasvuođa diehtojuohkindoaibmabijut", doaibmabidju 34 " Rávven joatkkaskuvllain oarjelsámi guovlluin", doaibmabidju 67 " Mánáid ja nuoraid sámegielalaš deaivvadanbáikkit", doaibmabidju 69 " Diehtojuohkin nuoraide sámegillii", doaibmabidju 76 " Sámegielaid geavaheami kárten".</p>
<p>Doaibmabidju 69 doaibmaplánas guoskkaha diehtojuohkima sámi nuoraide sámegillii. Infonuorra.no bálvalusa lea Nordlándda fylkasuohkan jođihan 2001 rájes, neahttabáikin nuoraide. Fylkasuohkan heaittihii bálvalusa 1.10.2010. Ođasmahttin-, hálddahus- ja girkodepartemeanta (OHD), Mánáid-, dásseárvo- ja searvadahttindepartemeanta (MDD) ja sámediggeráđđi leat geahččaleame gávdnat čovdosa boahtteáigái.</p>
<p>Leat ovttamielas ahte sámi nuorat fertejit váldot fárrui dán barggus. Dan geažil lágidedje Sámediggi, OHD ja MDD minisemináraža 13.12.10 sámi nuoraid dárbbu birra diehtojuohkimii ja neahttadeaivvadanbáikái.</p>
<p>Dán seminárii ledje sámi nuoraidorganisašuvnnat bovdejuvvon, ja sii besse buktit oaiviliid, dárbbu ja sávaldagaid boahttevaš organiseremii.</p>
<p>Váikkuhangaskaomiid aktiivvalaš geavaheami bokte ovdánahttit sámegiela geavaheami, ja earenoamážit deattuhit lullisámegiela</p>
<p>Sámediggeráđis lei čoahkkin Aajege sámi giella- ja gelbbolašvuođaguovddážiin 29.11.11 sin plánaid birra ásahit lullisámi giellafierpmádaga. Lullisámi guovllu gielladili dihte lea sámediggeráđi mielas buorre go diekkár doaibmabijut ihtet, mat árvvus ge leat veahkkin hábmet ođđa arenaid lullisámegiela geavaheapmái.</p>
<p>Bargat dan ala vai ásahuvvošii nationála sámi giellaorgána sámi giellabarggu nannema várás</p>
<p>Sámi Parlamentáralaš Ráđđi (SPR) lea mearridan ahte dat golbma sámedikki ovttas galget ohcat Interreg-ruđa čielggadit vejolašvuođa ásahit nationála sámi giellaorgána. SPR lea ásahan stivrenjoavkku, mas lei čoahkkin 18.1.11. Stivrenjoavku mearridii almmuhit prošeaktabargivirggi. Son gii biddjo virgái galgá čielggadit orgána/guovddáža organiserema, ja čállit Interreg-ohcama álggaheami ruhtadeapmái. Dat ovdaprošeakta galgá plána mielde loahpahuvvot borgemánu 2011.</p>
<p>Bisuhit ja viidáseappot ovddidit dáláš arenaid, ja ásahit ođđa arenaid sámegiela várás Váikkuhit sámi sisdoallu ovddideami skuvlaasttoáigeortnegiin ja kulturskuvllain</p>
<p>Váikkuhangaskaoamit – njuolga doarjagat</p>
<p>Guovttegielalašvuođadoarjja suohkaniidda</p>
<p>Bušeahtta 40 829 000 ru.</p>
<p>Guovttegielalašvuođadoarjja fylkasuohkaniidda</p>
<p>Bušeahtta 5 100 000 ru.</p>
<p>Sámi giellaguovddážat</p>
<p>Bušeahtta 5 670 000 ru.</p>
<p>Sámediggeráđđi lea máksán vuosttaš oasi 2011 guovttegielalašvuođadoarjagis suohkaniidda ja fylkasuohkaniidda ja doaibmadoarjaga sámi giellaguovddážiidda.</p>
<p>Váikkuhangaskaoamit - ohcanvuđot</p>
<p>Giellaprošeavttat sámegiela hálddašanguovllu siskkobealde</p>
<p>Bušeahtta 3 450 000 ru.</p>
<p>Giellaprošeavttat sámegiela hálddašanguovllu olggobealde</p>
<p>Bušeahtta 4 160 000 ru. 4 Kultuvra Máŋggabealat kultureallin nanne sámi gullevašvuođa ja identitehta, ja váikkuha ealli báikegottiid gos olbmot háliidit ássat.</p>
<p>Váldomihttomearri</p>
<p>Ealli ja máŋggabealat sámi dáidda- ja kultureallin</p>
<p>Oassemihttomearri</p>
<p>Nanu ja aktiivvalaš sámi deaivvadanbáikkit, kulturásahusat ja museat Sámi dáiddalaš ja kultuvrralaš ovdanbuktimiid girjáivuohta mat gaskkustuvvojit servodagas Máŋggabealat valáštallandoaimmat sámi álbmogii Viiddes kulturdoaibmafálaldat sámi mánáide ja nuoraide Buorre girjerádjofálaldat sámi geavaheddjiide</p>
<p>Strategiijat</p>
<p>Gulahallama bokte báikkálaš, regionála ja guovddáš eiseválddiiguin ja earáiguin nannet sámikulturovddideami rámmaeavttuid</p>
<p>Hálddahuslaš oktavuohtačoahkkin Kulturdepartemeanttain, mii dollojuvvo guktii jagis lei Oslos 12.1.11.</p>
<p>Čoahkkima fáddán ledje earret eará Kulturlokten II – juolludusat sámi kultuvrii, norgalaš- ruoššalaš kulturovttasbargu, boahttevaš stuorradiggedieđáhus kultuvrra ja searvvaheami birra, doarjja sámi valáštallanulbmiliidda – speallanruđaid juohkin, čanastagat Kulturdepartemeantta barggahanreivves</p>
<p>Norgga kulturráđđái sámi museaid, sámi čálamearkkaid Primusis – ekonomalaš dárbbu, fásta jahkásaš čoahkkimiid kulturministariin/ Kulturdepartemeantta politihkalaš jođiheddjiiguin, huksenáššiid stáhtusa ovddasvástádusa ektui; konsultašuvdna viessoláigoruhtadanortnega birra, Nuortasámi musea – museavisti/fásta čájáhusa birra.</p>
<p>Kulturdepartemeanta lea bivdán Sámedikkis rávvagiid norgalaš-ruoššalaš kulturbeivviide 2011, mat galget lágiduvvot Festspillene oktavuođas Harstadas geassemánus 2011. Kulturbeivviin leat kulturdoalut, ságastallamat norgalaš-ruoššalaš kulturovttasbarggu birra ja dat leat deaivvadansadjin Norgga ja Ruošša beale kulturaktevrraide. Kulturbeivviin čuldojuvvojit fáddásuorggit golmma jagáš ovttasbargoprográmmas</p>
<p>Norgga ja Ruošša gaskka, masa earret eará gullá álgoálbmotkultuvra. Sámediggeráđđi lea buktán rávvagiid aktevrraid ja oktavuohtaásahusaid, kulturčájehemiid ja fáttáid ektui mat sáhtášedje leat áigeguovdilat.</p>
<p>Prošeaktajođiheaddji ja Sámediggeráđi gaskka jotkojuvvo gulahallan viidáseappot.</p>
<p>ABM-utvikling šattai 01.01.11 Norgga kulturráđi vuollásažžan. Sámedikki hálddahusas lei 12.1.11 čoahkkin direktevrrain Anne Aasheimain gos guorahallojuvvui makkár ovddasvástádus Norgga kulturráđis lea sámi museain. Norgga kulturráđis lea ain dat ovddasvástádus, ja háliida doallat jeavddalaččat oktavuohtačoahkkimiid Sámedikkiin. Doppe ságastallojuvvui maiddái sámi veršuvnna ovddideami birra dávvirdiehtovuođu Primusa ektui. RiddoDuottarMuseat bargá dáinna, ja dál gávdno Primusis geahččalanveršuvdna davvisámegillii. Ruhtadeapmi ii leat vel ordnašuvvan, ja dan danne ferte čoavdit</p>
<p>Norgga kulturráđi ohcanvuđot doarjagiid bokte. Norgga kulturráđis lea maiddái beroštupmi čuovvut</p>
<p>Sámediggeráđi barggu ođđa kulturdieđáhusain.</p>
<p>Váikkuhit dan sámi mediafálaldaga nannema, mii buori vuogi mielde fuolahit mátta-, julev- ja davvisámegielaid giellaguovlluid</p>
<p>Sámedikkis lea leamaš čoahkkin Kulturdepartemeantta mediaossodagain 12.01.11. Dán čoahkkimis ságastallojuvvui áššiid birra nugo Riikkaidgaskasaš sámi filbmaguovddáš (ISF), sámi mánáid-TV julev- ja máttasámegillii, TV-prográmmaid teksten sámegillii, nuorra sámi mediaolbmuid rekrutteremiin áŋgiruššan, sámi filmmaid dubben ja speallofilmmaid teksten sámegillii.</p>
<p>Sámediggi ja Kulturdepartemeanta leat soahpan ain gulahallat dáid áššiid birra. Sámediggi áigu maiddái bivdit čoahkkima NRK:in sámi mánáid-TV birra, erenoamážit julev- ja máttasámegillii. Departemeanta ja</p>
<p>Sámediggi soabaiga ahte prošeakta <span type="quote" xml:lang="nob">“Nuoraj-tv”</span> berre bisuhuvvot ja geavahuvvot ovdamearkan čuovvoleapmái go guoská sámegiela geavaheapmái medias. Deaŧalaš lea doarjut nuorra sámi mediaolbmuid sihke viidáseappot fievrrideami ja rekrutterema ektui. Eanet fálaldagat mánáide ja nuoraide julev- ja máttasámegillii lea deaŧalaš gielaid stáhtusii ja oainnusmahttimii servodagas.</p>
<p>Váikkuhit sámi teáhterdoaimma viidodaga nannema</p>
<p>Bargat sámi valáštallama viidodaga sihkkarastimiin</p>
<p>Oassin sámi nuoraid movttiidahttimis áŋgiruššat valáštallamiin, geigii sámediggeráđđi juovlamánus 2010 guokte 50 000 ruvdnosaš stipeandda guovtti nuorra valáštallái. Jagi 2010 valáštallanstipeanddat addojuvvojedje heargevuoddjái Elle Risten Sara ja friijavaláštallái Henning Dahl Holti.</p>
<p>Sámediggi deaivvadii Sámi spábbačiekčanlihtuin (SSL) 30.11.10. SSL lei bivdán čoahkkima čilgen dihte</p>
<p>SSL dili ja lihtu doaimmaid, dan vuođul go Sámediggi lei reivve bokte váillahan raporteremiid. SSL lea maŋŋá sádden dan mii váillui raporteremiin.</p>
<p>Árjjalaš váikkuhangaskaomiid geavaheami bokte váikkuhit sámi dáidda- ja kultureallima bisuheami ja viidáset ovddideami</p>
<p>Sámedikki ja fylkkagielddaid gaskasaš ovttasbargošiehtadusaid bokte vel eanet geatnegahttit ovttas ovddidit sámi dáidda- ja kultureallima</p>
<p>Dáiddáršiehtadusa bokte láhčit dili sámi dáidaga dahkamii ja gaskkusteapmái Bargat vuoruhuvvon sámi kulturviesuid huksehemiin sámi ásahusdieđáhusa mielde</p>
<p>Sámedikki, Statsbygg ja Beaivváš sámi našunálateáhtera gaskka dollojuvvui čoahkkin teáhtervistti birra.</p>
<p>Geahča muđui kapihttala 15 prošeavtta stáhtusa birra.</p>
<p>Čuovvolit sámi ásahusdieđáhusa vuoruhuvvon doaibmabijuid</p>
<p>Sámediggeráđis lei 2.12.2010 čoahkkin Guovdageainnu musihkkafestiválain dan organiserema birra.</p>
<p>Guovdageainnu musihkkafestivála áigu ohcat Kulturdepartemeanttas guovddášfestivála stáhtusa. Go lea guovddášfestivála stáhtus de mearkkaša dat dan ahte stáhta, fylkkagielda ja isitgielda ruhtadit dan ovttas. Sámediggi maŋida gáibádusas mii guoská festivála ođđasis organiseremii ásahusdieđáhusa ektui dassážii go</p>
<p>Guovdageainnu musihkkafestivála ohcan guovddášfestiválan lea meannuduvvon.</p>
<p>Sámediggeráđđi lágidii seminára 01.02.11 Romssas stivralahtuide maid Sámediggi lea nammadan sierra kulturásahusaid stivrraide. Semináras biddjojuvvui guovddážii stivralahtuid bargu ja Sámediggeráđi vuordámušat daidda. Advokáhta Vibeke Resch-Knudsen logaldalai sierra fáttáid birra nugo eaiggátvuođa, fitnodathámiid, servviid stivrema ja jođiheami birra, ovddasvástádusa ja bearráigeahččama birra ja gáibádusaid birra.</p>
<p>Váikkuhit ahte sámi museat ožžot buriid rámmaeavttuid doaibmamii ja fágalaš ovddideapmái</p>
<p>Sámi dávviriid ruovttoluotta fievrrideapmi</p>
<p>Norgga Álbmotmusea lea mearridan addit vejolašvuođa fievrridit sámi dávviriid ruovttoluotta sámi museaide. Sámediggi lea ásahan bargojoavkku mas leat ovddasteaddjit Norgga álbmotmuseas, Sámedikkis ja Sámi museasearvvis. Bargojoavku galgá evttohit málliid movt ruovttoluotta fievrridit dávviriid ja makkár ekonomalaš váikkuhusat das šaddet. Joavku doalai vuosttaš čoahkkima 11.01.11 gos sohppojuvvui proseassa viidáseappot. Vurdojuvvo ahte raporta gárvánivčče jagi 2012 álggus.</p>
<p>Viidáseappot bargat sámi čoahkkananbáikkiid ja kulturásahusaid realiseremiin</p>
<p>Sámediggeráđđi lei 22.11.10 čoahkkimis Sámi viesu ásaheami birra Romsii. Sámediggeráđđi lea mielas Sámi viesu ásaheapmái ja doaimma ruhtadeapmái. Romssa fylkkasuohkanis lea ovddasvástádus sámiin Romssa gávpogis, ja Sámediggeráđđi áigu bivdit čoahkkima fylkkagielddain ságastallat <span type="quote">“Romssa sámi viesu”</span> vuođđudusa ásaheamis ja <span type="quote">“Romssa sámi viesu”</span> doaimmas boahtteáiggis.</p>
<p>Váikkuhangaskaoamit kultuvrii – njuolga doarjagat</p>
<p>Sámi kulturviesut ja kulturgaskkustanásahusat</p>
<p>Bušeahtta 9 588 000 ru.</p>
<p>Vuosttaš oassi njuolga doarjagis lea máksojuvvon daid ásahusaide mat devdet máksineavttuid.</p>
<p>Sámi festiválat</p>
<p>Bušeahtta 3 034 000 ru.</p>
<p>Vuosttaš oassi njuolga doarjagis lea máksojuvvon daid festiválaide mat devdet máksineavttuid.</p>
<p>Sámi valáštallan</p>
<p>Bušeahtta 1 847 000 ru.</p>
<p>Vuosttaš oassi njuolga doarjagis lea máksojuvvon daid servviide/organisašuvnnaide mat devdet máksineavttuid.</p>
<p>Sámi teáhterat</p>
<p>Bušeahtta 17 740 000 ru.</p>
<p>Vuosttaš oassi njuolga doarjagis lea máksojuvvon daid teáhteriidda mat devdet máksineavttuid.</p>
<p>Sámi publikašuvnnat</p>
<p>Bušeahtta 3 106 000 ru.</p>
<p>Vuosttaš oassi njuolga doarjagis lea máksojuvvon daid publikašuvnnaide mat devdet máksineavttuid.</p>
<p>Girjebusset</p>
<p>Bušeahtta 6 975 000 ru.</p>
<p>Museat</p>
<p>Bušeahtta 23 167 000 ru.</p>
<p>Vuosttaš oassi njuolga doarjagis lea máksojuvvon daid museaide mat devdet máksineavttuid.</p>
<p>Váikkuhangaskaoamit kultuvrii – ohcanvuđot doarjagat</p>
<p>Girjjálašvuohta</p>
<p>Bušeahtta 2 586 000 ru.</p>
<p>Musihkkaovddideapmi</p>
<p>Bušeahtta 1 900 000 ru.</p>
<p>Kulturdoaibmabijut mánáid ja nuoraid várás</p>
<p>Bušeahtta 1 900 000 ru.</p>
<p>Eará kulturdoaibmabijut</p>
<p>Bušeahtta 2 678 000 ru.</p>
<p>Sámegielat govvasárggusráiddut</p>
<p>Bušeahtta 460 000 ru.</p>
<p>Sámi lágádusat</p>
<p>Bušeahtta 2 750 000 ru.</p>
<p>Investerendoarjja sámi girjebussiide</p>
<p>Bušeahtta 2 500 000 ru.</p>
<p>Sámi deaivvadansajit</p>
<p>Bušeahtta 1 175 000 ru.</p>
<p>Sámi dáiddáršiehtadus</p>
<p>Bušeahtta 5 915 000 ru. 5 Ealáhusat Nana ja ealli servodagat juohkelágan ealáhusaiguin lea deaŧalaš eaktun bisuhit ássama sámi guovlluin.</p>
<p>Dárbbašuvvojit eanet nissonolbmot mat vuođđudit ealáhusaid. Dat nannešii ealáhuseallima, ja bijašiivuođu máŋggabealat ealáhuseallimii.</p>
<p>Váldomihttomearri</p>
<p>Nana ja máŋggabealat ealáhuseallin mii fuolaha sámi kultuvrra, luonddu ja birrasa sámi guovlluin</p>
<p>Oassemihttomearri</p>
<p>Máŋggabealat ealáhuseallima bargodilálašvuohta bisuhuvvo ja ovddiduvvo Eanedit nissonolbmuid logu fitnodateaiggádiid ja fitnodatbargiid gaskkas</p>
<p>Strategiijat:</p>
<p>Gulahallama bokte guovddáš, regionála ja báikkálaš eiseválddiiguin, ja earáiguin nannet buriid rámmaeavttuid sámi ealáhusovddideapmái</p>
<p>Sámediggeráđđi lea čuovvolan Sámedikki árvalusaid stuorradiggedieđáhussii ođđa eanadoallo- ja biebmopolitihka birra. Čoahkkimis 25.11.10 oaččui Sámediggeráđđi čilgehusa Eanadoallo- ja biebmodepartemeanttas dieđáhusbarggu jođu ja dieđáhusa váldokapihttaliid birra. Dát bargu čuovvoluvvui ođđa čoahkkimiin 17.02.11 gos Eanadoallo- ja biebmodepartemeanta čilgii dárkileappot muhtun fáttáid birra dieđáhusas. Dieđáhusas lea mielde maiddái boazodoallu eana- ja meahccedoalu lassin.</p>
<p>Sámediggeráđđi áigu čuovvolit dán barggu ovdal go dat sáddejuvvo Stuorradiggái giđđat.</p>
<p>Láhkaásahus guolástusa ja guliid báikkálaš hálddašeami birra Deanučázádagas</p>
<p>Sámediggeráđđi lea ožžon reivve Birasgáhttendepartemeanttas mas lea gonagaslaš resolušuvdnaárvalus guolástusa báikkálaš hálddašeami láhkaásahusa birra Deanučázádagas. Sámediggeráđđi lea áššis SR 205/10 miehtan dán láhkaásahusevttohussii. Ráđđehus mearridii 04.02.11 láhkaásahusa guliid ja guollebivddu báikkálaš hálddašeami birra Deanučázádagas. Dát ođđa láhkaásahus čuovvola Finnmárkkulága, gos lea mearriduvvon ahte báikegottiid olbmuin Deatnogáttis leat sierra guolástanvuoigatvuođat lága, historjjálaš geavaheami ja báikkálaš boares vieruid mielde. Láhkaásahusa mielde ásahuvvo báikkálaš hálddašanorgána</p>
<p>Deanučázádaga várás. Doaimmat nugo guolástusa láhčin, guolástusa bearráigeahččan, bivdoraporteren ja bivdokoarttaid vuovdin sirdojuvvo stáhta eiseválddiin báikkálaš hálddašanorgánii.</p>
<p>Šiehtadallamat Norgga ja Suoma gaskka ođđa Deanusoahpamuša birra</p>
<p>Jagi 2010 skábmamánu loahpas lei Sámediggeráđđi áicin Birasgáhttendepartemeantta ráhkkanan-čoahkkimis Norgga ja Suoma gaskasaš šiehtadallamiid ektui Deanusoahpamuša birra. Dán čoahkkimis oaččuimet diehtit gaskaboddosaš stáhtusa birra go guoská oktavuhtii Norgga ja Suoma eiseválddiid gaskka.</p>
<p>Norgga luonddudutkaninstituhtta čalmmustii maŋimuš dutkanbohtosiid Deanujoga luosa birra, oktasaš norgalaš ruoššalaš dutkanjoavkku ovddas. Dutkanjoavkku bargun lea kártet ja bearráigeahččat luossanálledili čázádagas. Luossareivesearvi čilgii gieskat čađahuvvon iskkadeami birra mii čájeha ahte giddes doaluid lohku Deatnogáttis lea njiedjan go buohtastahttá dili mii lei 1984:s, dalle go ovddit iskkadeapmi dahkkojuvvui.</p>
<p>Birasgáhttendepartemeanta doarjjui čoahkkimis šiehtadallamiidda ráhkkaneami Suoma eiseválddiiguin.</p>
<p>Formálalaš šiehtadallamat várra álggahuvvojit čakčamánus 2011. Departemeanta lea bovden</p>
<p>Sámediggeráđi searvat politihkalaš álggahančoahkkimii mii dollojuvvo stáhtaráđi Erik Solheim ja vásttolaš stáhtaráđi gaskka Suoma ráđđehusas. Álggahančoahkkin dollojuvvo ovdal šiehtadallamiid ođđa Deanujoga soahpamuša birra. Áigemearri ministtarčoahkkimii ii mearriduvvo ovdal go maŋŋá válggaid Suomas 17.04.11, muhto jáhku mielde dollojuvvo čoahkkin geassemánu álggus Deanus.</p>
<p>Innovašuvdna Norga</p>
<p>Sámediggeráđđi lei ovttasbargoforuma čakčačoahkkimis 25.11.2010 Innovašuvdna Norggain. Forumis leat mielde politihkalaš jođiheaddjit eaiggádiid beales (Stáhta ja fylkkagielda) ja barggaheaddji departemeanttaid beales. Dasa lassin lea Sámediggi bovdejuvvon searvat. Čakčačoahkkimis guorahallojuvvo strategalaš hálti, áŋgiruššamat ja vuoruheamit Innovašuvdna Norgga doaimma oktavuođas čuovvovaš jagi.</p>
<p>Vuođđudeaddjit máttasámi guovllus</p>
<p>Bargu vuođđudeddjiid čuovvolemiin máttasámi guovllus lea ruvttos. VINN ja Norges Vel leat Sámedikki ovddas plánen golbma čoagganeami. Vuosttaš dollojuvvo 28.02. ja 01.03.11. Norlándda fylkkasuohkan lea ovttasbargobealli dán barggus. Sámediggeráđđi áigu álggahit sullasaš čuovvoleami Mátta- ja Gaska-</p>
<p>Romssas geassejahkebealis. Goappašagat čuovvolandoaibmabijut leat oassi lotnolasealáhusaid árvoháhkanprográmmas ja sámi mátkeealáhusain.</p>
<p>Boazodoallošiehtadus 2011/12</p>
<p>Sámediggeráđđi lea ovddidan árvalusaidis boazodoallošiehtadussii čoahkkimis Eanadoallo- ja biebmodepartemeanttain juovlamánus 2010, ja lea searvan šiehtadallamiidda áicin. Dán jagáš šiehtadallamat ledje hui lossat dan geažil go boazodoalus leat stuorra hástalusat ovddabealde.</p>
<p>Guovvamánus dán jagi válljii Norgga boazosápmelaččaid riikasearvi botket šiehtadallamiid. 17.02.11 beaiváduvvon boatkaprotokollas čuožžu:</p>
<p xml:lang="nob"><em type="italic">I møte 17.02.11 kl. 15.00 meddelte NRL at statens sonderingsskisse ikke ga grunnlag for en avtaleløsning for avtaleåret 2011/2012. Bakgrunnen var knyttet til uenighet omkring markedsregulerende tiltak, herunder oppfølging og avvikling av det reguleringslageret som ble etablert i slaktesesongen 2010/2011. (17.02.11 dii. </em><em type="italic">15.00 dollojuvvon čoahkkimis dieđihii NBR ahte stáhta guorahallanárvalus ii addán vuođu soahpat šiehtadusa šiehtadusjahkái 2011/2012. Duogážiin lei soahpameahttunvuohta márkanreguleren doaibmabijuin, masa gullá earret eará dan regulerenráju čuovvoleapmi ja loahpaheapmi mii ásahuvvui njuovvanáigodahkii 2010/2011.) </em></p>
<p>Stáhta 17.02.11 fálaldat lei vuolggasadjin jagi 2011/2012 boazodoallošiehtadussii, ja dat ovddiduvvo</p>
<p>Stuorradiggái meannudeapmái. Rámma ekonomalaš fálaldat lea 102 miljon ru jahkái 2011/12. Dat lea seamma rámma mii lei 2010/11 šiehtadusas. Regulerenrádju, mii ásahuvvui bohccobierggu čoagganeami geažil rájuide maid eai jođihan vuovdimassii, evttohuvvo heaittihuvvot nu johtilit go lea vejolaš. Mihttomearrin lea gurret rájuid ovdal go njuovvanáigodat čakčat 2011 álgá.</p>
<p>Buhtadusortnegat boazodoalu boraspirevahágiid ovddas</p>
<p>Birasgáhttendepartemeanta (BD) lea ásahan prošeavtta man ulbmilin lea árvvoštallat ja vejolaččat evttohit rievdadusaid boazodoalu dáláš boraspirebuhtadusortnegis. Prošeavtta mandáhtan lea čielggadit galggašii go otnáš boraspirebuhtadusortnet boazovahágiin rievdaduvvot ja movt. Prošeaktajoavku galgá sierra čielggadit riskavuđot boraspirebuhtadusmálle boazovahágiid ovddas. Sámediggi lea doaisttážii addán gaskaboddosaš rávvagiid prošeaktajovkui, ja áigu čuovvolit dán ášši viidáseappot konsultašuvnnaid bokte</p>
<p>Birasgáhttendepartemeanttain.</p>
<p>Ovttasbargu guolástusorganisašuvnnaiguin</p>
<p>Sámedikkis lea áigodagas leamaš jeavddalaš oktavuohta guolástusorganisašuvnnaiguin Bivdi,</p>
<p>Fjordfiskernes forening ja Norges Kystfiskarlag nammasaš servviiguin go lea meannudan reguleremiid ja guollebivddu mearrasámi guovlluin.</p>
<p>Váikkuhangaskaomiid aktiivvalaš geavaheami bokte bisuhit ja ovdánahttit máŋggabealat ealáhuseallima doarjjaruđaid buriin juogademiin sohkabeliid gaskka</p>
<p>Searvválaš doaimmaid bokte oččodit máŋggalágan ealáhusaid</p>
<p>Sámediggeráđđi lea ráhkadahttán analysa 22 gieldda ovdáneamis sámi guovlluin. Dát lea oassi dieđáhusbarggu oktavuođas ealáhusovddideami birra. Sámediggeráđđi áigu čuovvolit dán sierra seminára bokte 09.03.11.</p>
<p>Sámediggeráđđi lea áŋgiruššan strategiijaid ovddidemiin davvinorgga mátkeealáhusaid várás. Ráđi vuolggasadji lea ahte mátkeealáhusaid ovddideapmi galgá vuođđuduvvot eaktivuhtii ja jáhkehahttivuhtii.</p>
<p>Dán barggu oktavuođas leat dollojuvvon guokte čoagganeami.</p>
<p>Movttiidahttit nissonolbmuid álggahit ja viidáseappot ovddidit iežaset doaimma Movttiidahttit nuorra álggaheddjiid álggahit iežaset doaimma Searvat sámi kulturealáhusaid ovddideapmái Veahkehit bisuhit ja ovddidit mariidnaealáhusaid, boazodoalu ja eanadoalu deaŧalaš kulturguoddin sámi guovlluin.</p>
<p>Mariidnaealáhusat</p>
<p>Areála- ja gieldaplána ođasteami oktavuođas Álttás lea Sámediggeráđđi sádden vuosteákkaid areálageavahusnákkuide mat leat árbevirolaš vuotnabivdiid ja guollebiebmanealáhusa gaskka. Sámediggeráđđi háliida ahte gielddat plána- ja huksenlága ektui láhčet diliid nu ahte mearrasámi ássan, ealáhusat ja kultuvra suodjaluvvojit buoret vuogi mielde go ovdal gielddalaš plánadokumeanttain.</p>
<p>Mearranjiččehasráđđi masa Sámediggi lea searvan, heaittihuvvui 2010:s. Dál lea ásahuvvon áššedovdijoavku mii buktá hálddašanrávvagiid. Láhkaásahusa mearrideami oktavuođas riddonjurjuid bivdui ja hálddašeapmái 2011:s eai čađahuvvon gulaskuddanvuorut geavaheddjiid gaskkas. Sámediggi maid ii konsulterejuvvon áššis. Sámediggeráđđi lea 02.02.11 reivve bokte bivdán Guolástusdirektoráhta čilget manne Sámediggi ii konsulterejuvvon áššis. Vástádus Guolástusdepartemeanttas ii leat vel boahtán.</p>
<p>Guolástusreguleremat</p>
<p>Norgga árktalaš dorski, divssu, sáiddi ja báldá nálledilli davábealde 62 gráda D lea buorre. Dát dagaha earret eará dan ahte unnimus fatnasat mat leat vuollel 11 mehtera 2011:s dadjat dal juo sáhttet bivdit friija.</p>
<p>Čoahkkimis guolástus- ja riddoministariin 08.12.10 válddii Sámedikki presideanta Egil Olli ovdan gažaldaga ahte bissehit stuorra ja mearrafatnasiiguin bivddu Davvi Norgga vuonain. Stáhtaráđđi dajai ahte departemeanta áigu čuovvut direktoráhta evttohusa ahte ii addit šákšabivdolobi 2011:s siskkobealde 4 nautalaš miilla. Dasto čujuhii stáhtaráđđi ahte bivdogildosa birra vuotnalinjá siskkobealde, fatnasiidda mat leat dihto sturrodagas, ságaškuššo proseassas Riddoguolástuslávdegotti barggu oktavuođas. Sámedikki presideanta Egil Olli válddii maiddái ovdan dorskebivdoeriid vuovdima Riddoguolástuslávdegotti árvalusa čuovvoleamis 2011:s. Stáhtaráđđi dieđihii ahte Guolástus- ja riddodepartemeanta áigu bidjat 3 000 tonna dorski dán ulbmilii.</p>
<p>Sámedikki presideanta ohcalii maiddái sámi ovddastusa bargojoavkkus mii dál lea biddjojuvvon geahčadit njuoskaguollelága. Stáhtaráđđi konkluderii ahte Sámediggi, iežas konsultašuvdnašiehtadusa ektui, ii sáhte gáibidit searvama bargojovkui. Sámediggi sáhttá konsulteret ášši birra maŋŋá go bargojoavku lea loahpahan barggus. Stáhtaráđđi deattuhii ahte dat lea dušše teknihkalaš geahčadeapmi ja ahte njuoskaguolleláhka galgá bisuhuvvot.</p>
<p>Bargojoavku anadromalaš luossabivddu regulerema birra Finnmárkkus ja Davvi-Romssas</p>
<p>Rámmašiehtadus konsultašuvnnaid čađaheamis anadromalaš luossabivddu regulerema ektui Davvi-</p>
<p>Romssas ja Finnmárkkus vuolláičállojuvvui skábmamánu loahpas diibmá. Maŋŋá lea Sámediggeráđđi čuovvolan šiehtadusat prosedyraid ja lea nammadan guokte ovddasteaddji bargolávdegoddái (seniorráđđeaddi Inge Arne Eriksen ja ráđđeaddi Liss-Ellen Ramstad), ja nammadan árbedieđuid áššedovdi (Rektor/dr. philos. Steinar Pedersen, Deanus) ja lea čađahan guokte hálddahuslaš konsultašuvnna</p>
<p>Luondduhálddašan direktoráhtain. Davvi-Romssa ja Finnmárkku guolástusmuddemiid bargolávdegotti vuođđudančoahkkin dollojuvvui Girkonjárggas 02.02.11. Lávdegottis lea ovdánanplána. Boahtte čoahkkin dollojuvvo cuoŋománu álggus.</p>
<p>Eanadoallu</p>
<p>Sámediggeráđis leat leamaš čoahkkimat Romssa boanddaidservviin 13.01.11, ja Finnmárkku boanddaidservviin ja Finnmárkku boanddaid- ja smávvadálolaččaid servviin 24.01.11 árvalusaid birra jagi 2011 eanadoallošiehtadussii. Sámediggeráđđi lei duhtavaš go ollu árvalusat dávistit politihkkii mii</p>
<p>Sámedikkis lea eanadoalus.</p>
<p>Sámediggeráđđi lea ovttas Fylkkamánni eanadoalloossodagain ja Innovašuvdna Norggain láhčán diliid optimismma oažžumii eanadoalus Ávjovári-álgoálbmotguovllus. Porsáŋggu, Kárášjoga ja Guovdageainnu gielddat lea joatkán dainna ja ráhkadan ovdaprošeavtta dán áŋgiruššama várás. Finnmárkku fylkkagielda lea maŋŋá searvvahuvvon dán bargui. Hástalussan lea kvalitehta dáfus sihkkarastit váldoprošeavtta ja oažžut dasa ruhtadeami.</p>
<p>Veahkehit ovddidit ealáhuslaš duoji mas lea gánnáhahttivuohta ja mii vuovdá iešráhkaduvvon gálvvuid</p>
<p>Veahkehit bisuhit ekologalaččat, ekonomalaččat ja kultuvrralaččat ceavzilis boazodoalu ja meahcásteami</p>
<p>Boazodoalu riektesihkarvuohta</p>
<p>Sámediggeráđđi lea fuolas siskkáldas guohtonnákkuid geažil mat leat erenoamážit muhtun guovlluin</p>
<p>Finnmárkkus. Sámediggeráđđi háliida ahte galgá ásahuvvot orgána mii gozihivččii boazodoalu riektesihkarvuođa go guoská sin areálageavaheapmái/-dárbui. Sámediggi lea ovdal gáibidan sierra boazodoallosámi kommišuvnna. Molssaeaktun berre Finnmárkkukommišuvdna nannejuvvot nu ahte dat sáhttá meannudit boazodoalu areálaáššiid. Nubbi molssaeaktu lea nannet eanamolsunrievtti nu ahte das livččii kapasitehta ja resurssat meannudit boazodoalloáššiid. Viežžan dihte máhtolašvuohta dán birra áigu</p>
<p>Sámediggeráđđi ásahit oktavuođa guoskevaš juridihkalaš birrasiiguin. 27.01.11 lei danne Sámediggeráđis čoahkkin boazodoalu sihkarvuođa birra post doktoriin Øyvind Ravnain Romssa universitehtas.</p>
<p>Váikkuhit dan ahte ásahuvvojit buorit buolvamolsunortnegat vuođđoealáhusain</p>
<p>Váikkuhangaskaoamit ealáhusaide - njuolga doarjagat</p>
<p>Duodjeásahusat</p>
<p>Bušeahtta 3 102 000 ru.</p>
<p>Váikkuhangaskaoamit ealáhusaide - ohcanvuđot doarjagat</p>
<p>Máŋggabealat ealáhuseallin</p>
<p>Bušeahtta 7 947 000.</p>
<p>Mariidnaealáhusat</p>
<p>Bušeahtta 4 165 000.</p>
<p>Eanadoallu</p>
<p>Bušeahtta 4 799 000.</p>
<p>Lotnolasealáhusaid árvoháhkanprográmma ja sámi mátkeealáhusat</p>
<p>Lotnolasealáhusat</p>
<p>Bušeahtta 3 150 000 ru.</p>
<p>Duodji</p>
<p>Bušeahtta 1 500 000 ru.</p>
<p>Čielggadanprošeavttat ja eará doaibmabijut</p>
<p>Bušeahtta 850 000 ru.</p>
<p>Fága- ja ovddidanforum</p>
<p>Bušeahtta 150 000 ru.</p>
<p>Duoji ealáhusšiehtadus</p>
<p>Doaibmadoarjja</p>
<p>Bušeahtta 4 000 000 ru.</p>
<p>Investeren- ja ovddidandoarjja</p>
<p>Bušeahtta 3 140 000 ru. Rámmas várrejuvvo 600 000 ru álggahanstipendii.</p>
<p>Čálgoortnegat</p>
<p>Bušeahtta 50 000 ru.</p>
<p>Fága- ja ekonomalaš lávdegoddi</p>
<p>Bušeahtta 100 000 ru.</p>
<p>Duodjegávppit – ohcanvuđot doarjja</p>
<p>Bušeahtta 550 000 ru.</p>
<p>Sámi duodjeorganisašuvnnat – njuolga doarjja</p>
<p>Bušeahtta 1 560 000 ru. 6 Areálat, birasgáhtten ja kultursuodjaleapmi Areálat ja resurssat leat vuođđun ássamii ja ealáhusbargui, ja leat eaktun sámi kultuvrra, ealáhusaid ja servodateallima ovddideapmái. Sámi luonddu- ja kulturárbbi, mas mielde maiddái earret eará árbevierut, kulturmuittut, báikenamat ja máhtolašvuohta ceavzilis geavaheami birra, lea deaŧalaš suodjalit boahttevaš buolvvaide. Kulturmuittut čájehit makkár mearkkašupmi areálain ja luonddus áiggi mielde lea leamaš ekonomalaš, sosiála ja oskkodat diliide. Danne lea sámi kultureanadaga suodjaleapmi deaŧalaš maiddái sámi oktavuođaid bajásdoallamii máttuid eanadahkii. Sámit ja eará álgoálbmogat leat lávga sorjavaččat luonddus ja lea dasa oktavuohta, ja danne sii leat rašibut dálkkádatrievdamiidda ja dat čuhcet sidjiide garraseappot go earáide.</p>
<p>Váldomihttomearri</p>
<p>Areálaiguin ja resurssaiguin ceavzilis ávkkástallan sámi guovlluin sámi historjjá ja sámi árvvuid vuođul.</p>
<p>Oassemihttomearit</p>
<p>Sámi kulturmuittut geavahuvvojit sámi ássama duođašteapmái Sámi guovlluin deattuhuvvo ceavzilis ja guhkes áiggi perspektiiva buot areála- ja resursaávkkástallamiin</p>
<p>Sámiid vuoigatvuođat gozihuvvojit areálaid suodjaleamis ja geavaheamis sámi guovlluin</p>
<p>Strategiijat</p>
<p>Háhkat buriid rámmaeavttuid sámi areála-, biras- ja kultursuodjaleapmái gulahallama ja ovttasbarggu bokte guovddáš, guovlulaš ja báikkálaš eiseválddiiguin, ja eará relevánta aktevrraiguin</p>
<p>Politihkalaš oktavuohtačoahkkin Finnmárkkuopmodaga stivrrain ja Finnmárkku fylkkagielddain 25.01.11 lei Finnmárkkuopmodaga (FeFo) stivrras, Finnmárkku fylkkagielddas ja Sámedikkis nubbi 2010 politihkalaš oktavuohtačoahkkin. Go bealit sohpe de sirdojuvvui dát čoahkkin ođđajagimánnui danne go beliin lei dárbu oažžut áiggi politihkalaččat meannudit FeFo 2011 strategalaš plána gulaskuddanárvalusa.</p>
<p>Jagis 2011 dollojuvvojit dieđusge vel guokte politihkalaš oktavuohtačoahkkima; okta gasku jagi ja nubbi jagi loahpas. Maŋimuš oktavuohtačoahkkimis meannuduvvui FeFo strategalaš plána ja golmma jagáš prošeavtta, Finnmárku minerálafylkan oktasaš ruhtadeapmi.</p>
<p>FeFo stivra čilgii strategalaš plána viidáset proseassa birra. Finnmárkku fylkkagielda ja Sámediggi ožžot vejolašvuođaid buktit árvalusaid ođastuvvon evttohussii gitta dassážii go strategalaš plána loahpalaččat mearriduvvo maŋŋá 31.03.11. Fylkkasátnejođiheaddji bovdii Sámedikki ja FeFo mielde ruhtadit ja hábmet golmma jagáš ovttasbargoprošeavtta mineráladoaimma birra Finnmárkkus. FeFo lei mielas plánaide.</p>
<p>Finnmárkku fylkkagielda áigu čohkket hálddahuslaš bargojoavkku ovddasteddjiiguin Sámedikkis, FeFos ja</p>
<p>Finnmárkku fylkkagielddas ságaškuššat minerálaprošeavttaid sisdoalu ja rámmaid.</p>
<p>Sámi vuoigatvuođalávdegoddi II</p>
<p>Presideanta Egil Olli ja stáhtaráđđi Rigmor Aasrud čađaheigga álggahančoahkkima sámi vuoigatvuođaid birra Hedmárkku rájes Romsii 07.02.11 Rørosas. Čoahkkimis ságaškuššui konsultašuvdnaproseassa birra.</p>
<p>Bealit sohpe ahte álggahit barggu vuos kártenlágain, bálddalaga konsultašuvdnalágain. Bargu stivren- ja hálddašanlágain boahtá loahpas. Bealit leat gergosat geavahit dan áiggi maid dárbbašit vai oččošedje dohkálaš bohtosiid. Sámediggi deattuhii ahte jođánepmosit ferte álgit konsultašuvdnaproseassain, ja ahte proseassa ferte ovdánit jeavddalaččat bisánkeahttá.</p>
<p>Proseassa Sámedikki ja stáhta gaskka čuovvu konsultašuvdnašiehtadusa. Dasa lassin oktiiordnejuvvojit konsultašuvnnat eará guoskevaš sámi beroštumiiguin. Bealit sohpe ahte konsultašuvdnaproseassa ain galgá čađahuvvot hálddahuslaš dásis. Vuosttaš lávki lea lágidit álggahanseminára gos Sámediggi ja buot guoskevaš departemeanttat deaivvadit. Seminára mihttomearrin lea háhkat oktasaš vuolggasaji bargui viidáseappot.</p>
<p>Riddoguolástuslávdegoddi</p>
<p>Sámediggeráđđi lea vuoruhan barggu sámiid guolástanvuoigatvuođaid sihkkarastimiin, mariidna resurssaiguin ja riddo- ja vuotnaguovlluid geavahemiin. 08.12.10 čoahkkimis guolástus- ja riddoministariin válddii Sámedikki presideanta Riddoguolástuslávdegotti barggu jođu ovdan. Stáhtaráđđi čujuhii ahte son dál lea čuovvolan hálddahuslaš konsultašuvnnaid konklušuvnnaid ráđđehusas. Guolástus- ja riddoministtar doaivvui čoavdáseami ođđajagis, ja ahte politihkalaš proseassaid departemeantta ja Sámedikki gaskka livččii sáhttán loahpahit ođđajagimánus/ guovvamánus 2011.</p>
<p>Konsultašuvdna giljobačča birra</p>
<p>Sámediggeráđis lea leamaš politihkalaš konsultašuvdnačoahkkin 07.01.11 láhkaásahusevttohusa birra vuoruhuvvon šlájaid ektui luondduvalljodatlágas. Konsultašuvdna lei giljobačča láhkaásahusevttohusa birra vuoruhuvvon šládjan gullevaš doaibmaguovlluin. Giljobašnálli lea unni. Sávahahtti lea ráhkadit mearrádusaid mat regulerejit muosehuhttimiid šlája bessenguovlluin, lámeguovlluin ja bisánanguovlluin</p>
<p>Finnmárkku fylkkas.</p>
<p>Bealit sohpe ahte bessen- ja lámeguovlu Iešjávrri guovllus ii galgga leat mielde evttohusas. Baicce galgá álggahuvvot proseassa dainna áigumušain ahte dievasmahttit evttohuvvon guovllusuodjaleami jeagge- ja njuoskaeatnamiid suodjalanplána evttohusas Finnmárkkus evttohusain biotohpasuodjalanguovllu hárrái. Oassin dán suodjalanproseassas kártejuvvojit geavaheaddji beroštumit guovllus ja njuolga guoskevaš sámi beroštumit searvvahuvvojit konsultašuvdnašiehtadusas stáhta eiseválddiid ja Sámedikki gaskka.</p>
<p>Giđđalodden</p>
<p>Konsultašuvdnačoahkkima maŋŋá giljobačča hárrái, ságaškušše bealit maiddái čovdosa birra boahtteáiggis bissovaš giđđaloddema hárrái Guovdageainnus. Departemeanta bijai vuođđun ahte giđđalodden ferte árvvoštallojuvvot luondduvalljodatlága kapihttala ektui, ceavzilis geavaheapmi ja šládjahálddašeapmi. Dasa lassin váldet konsultašuvnnat áiggi sihke guoskevaš sámi beroštumiiguin ja Sámedikkiin dainna ulbmilin ahte soahpat čovdosa. Danne lea geahččalanortnet giđđaloddemis guhkiduvvon jahkái 2011. Sohppojuvvui ahte čađahuvvo konsultašuvdnaproseassa dainna ulbmilin ahte soahpat mearrádusa 2012:s.</p>
<p>Čoahkkin NHO:in</p>
<p>Sámediggeráđđi lea 18.02.11 čilgen Næringslivets Hovedorganisasjon (NHO) nammasaš ásahussii</p>
<p>Sámedikki oainnu birra areálageavaheapmái Finnmárkkus. Sámediggeráđđi čilgii Sámedikki politihka birra mineráladoaimma, bieggafámu ja boazodoalu ja eanadoalu areálageavaheami birra Finnmárkkus.</p>
<p>Bargu oažžut Ceavccageađggi/Mortensnes kulturmuitoguovllu Unesco máilmmiárbelistui lea ovdánan veaháš. Galgá ásahuvvot áššedovdijoavku, mii ovttasráđiid Sámedikkiin, Unjárgga gielddain ja Várjjat sámi museain, galgá bargat viidáseappot áššiin.</p>
<p>Boraspiret</p>
<p>Sámediggi lea konsulteremiin Birasgáhttendepartemeanttain raportta birra maid bargojoavku mii bargá nággodili unnidemiin boraspiriid ja boazodoalu oktavuođas Davvi –Trøndelágas, čakčamánu 7. b. 2009.</p>
<p>Konsultašuvnnaide servet maiddái Ođasmahttin- ja hálddahusdepartemeanta ja Eanadoallo- ja biebmodepartemeanta. Dán rádjai leat dollojuvvon guokte konsultašuvdnačoahkkima politihkalaš dásis juovlamánus 2010 ja guovvamánus 2011. Boahtte konsultašuvdnačoahkkin dollojuvvo 04.03.11.</p>
<p>Birasgáhttendepartemeanta evttoha rievdadit boraspireláhkaásahusa mearrádusaid mat gusket ráfáidahttojuvvon boraspiriid dagahan vahágiidda. Departemeanta evttoha ahte gaskaboddosaš ortnet buhtadusa hárrái go geahččala báhčit daid boraspiriid mat vahágahttet, rievdaduvvo veaháš ja biddjojuvvo fásta ortnegin. Departemeanta evttoha rievdadusaid boraspireláhkaásahusa § 9. Fylkkamánni váldi álggahit eaktuduvvon vahátelliid báhčima ja § 9a Buhtadus go geahččala báhčit boraspiriid mat vahkágahttet.</p>
<p>Sámediggi lea addán gulaskuddancealkámuša mas doarjut departemeantta evttohusa rievdadusaid birra. Sámediggi evttoha 31.12.10 cealkámušas:</p>
<p xml:lang="nob"><em type="italic">Skadefellingsordningen er et gode for beitedyrsnæringer som reindriften og </em><em type="italic">jordbruket. For reindriftens del vil det imidlertid kunne oppstå konflikter dersom fellingslagene oppholder seg i lengre tid i utmark. Dette kan blant annet medføre utilsiktede negative situasjoner tamreinflokkene, som spredning og sammenblandinger, samt forstyrrelser av beiteroen og reproduksjon. (Ortnet ahte báhčit daid boraspiriid mat vahkágahttet, lea buorre guohtonealáhusaide nugo boazodollui ja eanadollui. Boazodoalu oktavuođas soitet dattetge čuožžilit nákkut jos bivdosearvvit orrot guhkit áiggi meahcis. Dat sáhttá earret eará dagahit vuorddekeahtes </em><em type="italic">negatiivvalaš dili ealuide, nugo ahte ealut hágganit ja masttadit, ja guohtonráfi guottetáigi muosehuhttojuvvo.) På bakgrunn av dette vil Sametinget foreslå at det innføres en sats per uke (syv dager) på kroner 15 000, i stede for døgnsats. Det innebærer at deltakerne i fellingslagene får ukesatsen på kroner 15 000, uavhengig av hvor mange døgn lagene bruker på skadefellingen. En slik ordning vil kunne ha god effekt på skadefellingen. Den stimulerer lisensjegere til å ta ut fridager fra jobb, ved at det legges til rette for forutsigbare økonomiske rammer for disse. For kommunene og </em><em type="italic">fylkesmannsetatene vil denne typen ordning medfører mindre administrering, både med hensyn til å opprette fellingslag, samt i forhold til beregning og utbetaling av godtgjørelse. (Dán vuođul evttoha Sámediggi ahte biddjojuvvo máksomearri vahkku nammii (7 beaivái) 15 000 ru, beaivemáksomeari sadjái. Dát mearkkaša dan ahte bivdosearvvit ožžošedje vahkkui 15 000 ru, sorjjakeahttá das man galle beaivvi searvvit geavahit vahátelliid báhčimii. Dán lágan ortnegis livččii buorre beaktu vahátelliid báhčimii. Dat movttiidahtášii liseansabivdiid váldit friija barggus, go sidjiide </em><em type="italic">láhččojuvvošedje einnostahtti ekonomalaš rámmat. Dán lágan ortnegis ii livččii nu ollu gielddaide ja fylkkagielddaide maid administreret, sihke bivdosearvvi ásaheami, ja dasto buhtadusa rehkenastima ja máksima ektui.) </em></p>
<p>Bievlavuodjin Finnmárkkus</p>
<p>Birasgáhttendepartemeantta prošeakta bievlavuodjimis Finnmárkkus loahpahuvvui juovlamánus 2010.</p>
<p>Sámediggeráđđi lea lágidan sierra seminára dán birra 23.02.11. Sámediggeráđđi čuovvola daid doaibmabijuid maid prošeaktajoavku evttoha. Dat dahkkojuvvo konsultašuvnnaid bokte</p>
<p>Luondduhálddašan direktoráhtain ja Birasgáhttendepartemeanttain.</p>
<p>Suodjalanguovllut</p>
<p>Sámediggeráđđi lea soahpan Birasgáhttendepartemeanttain Ráisa álbmotmeahci ja Ráisduottarháldi eanadatsuodjalanguovllu álbmotmeahccestivrraid čoahkkádusas. Sámediggeráđđi lea nammadan guokte viđa lahtu gaskkas, ja Ráissa suohkan lea nammadan guokte lahtu ja Romssa fylkkasuohkan ovtta lahtu.</p>
<p>Sámediggeráđđi lea soahpan Birasgáhttendepartemeanttain Nordkvaløy- Rebbenesøy eanadatsuodjalanguovllu álbmotmeahccestivrra čoahkkádusas. Sámediggeráđđi lea nammadan ovtta lahtu 4 lahtu gaskkas, ja Gálssa suohkan lea nammadan guokte lahtu ja Romssa fylkkasuohkan ovtta lahtu.</p>
<p>Sámediggeráđđi lea soahpan Birasgáhttendepartemeanttain Ånderdalen álbmotmeahci álbmotmeahccestivrra čoahkkádusas. Sámediggeráđđi lea nammadan ovtta lahtu 4 lahtu gaskkas, ja Tranøy og Torsken suohkanat leat nammadan ovtta lahtu ja Romssa fylkkasuohkan ovtta lahtu.</p>
<p>Sámediggeráđđi lea soahpan Birasgáhttendepartemeanttain Lomsdal-Visten álbmotmeahci/Njaarken vaarjelimmiedajve ja Strauman eanadatsuodjalanguovllu álbmotmeahccestivrra čoahkkádusas.</p>
<p>Sámediggeráđđi lea nammadan 2 lahtu 7 lahtu gaskkas, ja Brønnøy, Grane, Vefsn ja Vevelstad suohkanat ja Romssa fylkkasuohkan leat nammadan ovtta lahtu guhtege. 02.03.11 lea šihttojuvvon konsultašuvdnačoahkkin Sámedikki ja Birasgáhttendepartemeantta gaskka sámi ovddastusa nammadeamis loahppa suodjalanguovlluid álbmotmeahccestivrraide Finnmárkkus, Romssas,</p>
<p>Norlánddas, Davvi-Trøndelágas, Mátta-Trøndelágas ja Hedmárkkus. - Návetvuomi ja Njemenjáiku eatnadatsuodjalanguovlu Návuona suohkanis: Ráđđehus lea dahkan mearrádusa 18.02.11. - Rohkunborri álbmotmeahcci Bearddu suohkanis, Ráđđehus dahkan mearrádusa 25.02.11. - Suodjalanguovlu Goahteluobbalis Guovdageainnu suohkanis lea sáddejuvvon</p>
<p>Birasgáhttendepartementii, Sámediggi lea vuordimin konsultašuvnnaid - Anárjoga álbmotmeahci viiddideapmi Kárášjoga gielddas ja Guovdageainnu suohkanis lea sáddejuvvon Birasgáhttendepartementii, Sámediggi lea vuordimin konsultašuvnnaid - Sundsfjordfjellet álbmotmeahcci Nordlánddas lea sáddejuvvon Birasgáhttendepartementii,</p>
<p>Sámediggi lea vuordimin konsultašuvnnaid</p>
<p>Energiijahuksen</p>
<p>Sámediggeráđđi lea konsulteremin hálddahuslaš dásis Norgga čázádat- ja energiijadirektoráhtain váikkuhanguorahallanprográmmaid hábmemis Čorgasa, Fálesrášša ja Fálesnuori bieggafápmo-doaimmahagaid ektui Finnmárkkus ja Sjonfjellet I ja II, Seiskallåfjellet, Kvalhovudet, Kovfjellet ja Stortuva bieggafápmodoaimmahagaid ektui Norlánddas. Dasa lassin konsulterejuvvo Norgga čázádat- ja energiijadirektoráhtain Dønnesfjord bieggafápmodoaimmahaga huksenkonsešuvdnaohcamiid ektui Hasvik gielddas ja Hamnefjell bieggafápmodoaimmahaga ektui Báhcavuona gielddas Finnmárkkus. Oktage dáin konsultašuvnnain ii leat loahpahuvvon.</p>
<p>Dasto lea Sámediggeráđđi geargamin konsultašuvnnaiguin Norgga čázádat- ja energiijadirektoráhtain konsešuvdnaguorahallanprográmma hábmemis plánejuvvon 420 kV el-fápmolinjá ektui Skáiddi ja</p>
<p>Vuonnabađa gaskka Finnmárkkus.</p>
<p>Sámediggeráđđi lea buot konsešuvdnaguorahallanprográmmaid oktavuođas dadjan ahte árbediehtu ferte deattuhuvvot ja árvvoštallojuvvot seamma dásis ođđaáiggi dutkamiin. Sámi beroštumiide ja báikegottiide galgá addojuvvot vejolašvuohta searvat árjjalaččat analysa- ja čielggadanbargui. Sámediggeráđđi lea maiddái čujuhan ahte konsešuvdnaguorahallanprográmmaid čuokkis boazodoalu birra berre sisttisdoallat gáibádusa ahte ollislaččat árvvoštallat váikkuhusaid boazodollui, ja ahte čielggadusas berre árvvoštallat man ollu dat plánejuvvon el-fápmolinjá Skáiddi ja Vuonnabađa gaskka váikkuha mearriduvvon boazolohkui dain orohagain maidda el-fápmolinjá guoská. Dasto leat mii maiddái čujuhan ahte meahccevuđot ealáhusdoaibma ferte maiddái čielggaduvvot seamma dásis go eará fáttát.</p>
<p>Hamnefjell ja Dønnesfjord konsešuvdnaohcamiid oktavuođas leat doaibmabijuid oamasteaddjit dahkan eaktodáhtolaš šiehtadusaid huksemis guoskevaš boazodoalloorohagaiguin. Go guoská Sámediggái, de háliida dat kulturmuitováldin lassičielggadusa Dønnesfjord bieggafápmodoaimmahaga ektui. Dat galgá čájehit movt plánejuvvon doaibmabijut váikkuhit dovddus kulturmuittuide lahkosis. Hamnefjell bieggafápmodoaimmahaga ektui lea čielggaduvvon movt huksen váikkuha sámi kulturmuittuide ja kulturbirrasii. Eai leat identifiserejuvvon eará sámi beroštumit maidda dat plánejuvvon huksemat sáhttet váikkuhit.</p>
<p>Bálddalagaid dieđáhusaiguin ja bieggafápmokonsešuvdnaohcamiid hárrái Finnmárkkus mat leat ovddiduvvon, lea Finnmárkku fylkkagielda ráhkadeamen regionála bieggafápmoplána Finnmárkku fylkka várás. Sámediggi lea buktán cealkámuša plánaprográmmii.</p>
<p>Mii áddet nu ahte ealáhusovddidanplána vuosttažettiin galgá leat bagadeaddji huksejeddjiid, gielddaid ja guovddáš eiseválddiid ektui. Sámediggi lea ovdal ollu oktavuođain čujuhan ahte lea dárbu nannet regionála plánema ja geavahit regionála plánaid gaskaoapmin sámi váikkuhanfámu sihkkarastimis.</p>
<p>Ođđa rusttegiid huksema ja lokaliserema el-fámu buvttadeami várás stivre hui dávjá odne guoros kapasitehta fievrridanneahtas. Dát, ovttas dainna go stáhtas lea geatnegasvuohta meannudit buot áigeguovdilis huksenohcamiid, dagaha ahte dán lágan el-fápmobuvttadeami máŋgga láhkai stivre <span type="quote">“Vuosttamužžan millui prinsihppa”</span>. Dán lágan vuohki boahtá álkidit vuostálaga sávaldagain ahte ollislaččat hálddašit guovlluid, ja dat sáhttá rihkkut maiddái álbmotrievttálaš prinsihpa sámi kultuvrra suodjaleamis. Danne lea min mielas buorre go dán lágan plána ráhkaduvvo.</p>
<p>Sámediggi maid ii vuostálastte oppalaččat ođasmuvvi, nu gohčoduvvon ruoná energiijain ávkkástallama.</p>
<p>Muhto bieggafápmohuksen oktiibuot sáhttá vuolggahit ollu ođđa infrastruktuvrra gos ovddežis eai leat lossa teknihkalaš lihkahallamat. Dasto sáhttá dát boahtit vuostálaga sámi ealáhusaiguin mat juo leat doppe, mat bealistis gáibidit maiddái stuorra areálaid. Dát sáhttá dasto vel dagahit ain eanet lihkahallamiid rašis luonddus. Paradoksan lea maiddái dat go álgoálbmotguovlluide davvin čuhcet dálkkádatrievdamat ovddimusat, ja seammás orrot gártamin guoddit stuorámus nođiid dalle go váidudeaddji doaibmabijut plánejuvvojit. Danne lea Sámediggi čujuhan ahte molssaektosaš energiijagáldut bieggafápmui, árvvoštallamiiguin CO2 luoitimiid ektui berrejit guorahallojuvvot bieggafápmoplánain.</p>
<p>Jinjevaerie sámečearru</p>
<p>Sámediggeráđđi lea áŋgiruššan Statkraft doaimma ektui boazodoalloguovlluin Ruoŧa bealde maŋŋá go Jinjevaerie sámečearru lea bivdán. Dát lea váldojuvvon ovdan čoahkkimis Olgoriikadepartemeanttain ja dál lea sáddejuvvon Statskraft:ii diehtu čoahkkima birra Sámedikki direktevrra ja Statskraft konsearna jođiheaddji gaskka.</p>
<p>Minerálaáššit</p>
<p>Sámediggi searvá hálddahusa bokte Finnmárkku minerálaforumii. Forum háliida ahte Fefo, fylkkagielda ja</p>
<p>Sámediggi ásahivčče ja ovttas ruhtadivčče minerálaprošeavtta ja dasa gullevaš prošeaktavirggi. Várra biddjojuvvošii dát prošeaktavirgi Finnmárkku fylkkagildii. Sámediggeráđđi ii leat doaisttážii addán positiivvalaš vástádusa dása, muhto áigu mearridit oainnus dán áššái lagaš boahtteáiggis.</p>
<p>Viežžan dihte máhtolašvuođa riikkaidgaskasaš mineráladoaimmas áigu Sámediggeráđđi vuolgit minerálakonferánsii PDAC 2011 mii dollojuvvo Kanadas njukčamánus. Dán jagi konferánssas lea sierra sešuvdna mineráladoaimma birra álgoálbmotguovlluin. Sámediggeráđđi addá maiddái doarjaga boazodolliide guovlluin gos Sámediggi lea dahkan šiehtadusa minerálaservviiguin.</p>
<p>Árjjalaš váikkuhangaskaoapmegeavaheami bokte nannet máhtolašvuođa sámi árbedieđuin ja historjjás, ja dasto sámi kulturmuittuid suodjalan- ja gáhttenvuđđosa</p>
<p>Hálddašit sámi kulturmuittuid iežas historjjá ja árvvuid vuođul</p>
<p>Riikkaantikvára (RA) lea dohkkehan Sámedikki prošeavtta sámi visttiid registrerema ja identifiserema ektui.</p>
<p>Riikaantikvára bušeahtas lea várrejuvvon 2 miljon ru dasa. Álggahančoahkkin lea dollojuvvon ja Sámediggi almmuha dál prošeaktavirggiid.</p>
<p>Bargu oktasaš regionála kulturmuitoplánain Finnmárkku várás lea álggahuvvon ja prošeaktajoavku lea doallan ovtta čoahkkima. Finnmárkku fylkkagielddas lea bargoaddiovddasvástádus prošeaktajođiheaddji ektui.</p>
<p>Fylkkageainnu 98 divvuma oktavuođas Idjavuonduoddara badjel lea Stáhta geaidnodoaimmahat ohcan dispensašuvnna kulturmuitolágas luvven dihte automáhtalaččat ráfáidahttojuvvon sámi kulturmuittuid, biergovuorká ja geađgeboazoáidi. Bealit leat soahpan váidudeaddji doaibmabijuid ektui golmma eará kulturmuitui. Sámediggi lea giđđat rávvagiin Riikaantikvárii evttohan luvvet dan guokte ohccojuvvon kulturmuittu gáibádusain eaŋkalit duođaštit. Romssa museas/universitehta museas lea ovddasvástádus dispensašuvdnaáššiid duođaštanbarggus. Rusttetbarggut álggahuvvojit várra maŋŋelis go lei plánejuvvon.</p>
<p>Dat sorjá dattetge Romssa museas, universitehta museas, mas kulturmuitolága mielde lea ovddasvástádus dispensašuvdnaáššiid duođaštanbarggus.</p>
<p>Duođaštit ja gaskkustit máhtolašvuođa sámi kulturmuittuid ja kulturbirrasa birra</p>
<p>Sámi álbmotbeaivvi ávvudeami oktavuođas Raavrhvijke gielddas, lea Sámediggi doallan sáhkavuoru registreremiid birra mat leat čađahuvvon gielddas, ovttas Saemien Sijtein ja prošeavttain Samiska rummet.</p>
<p>Gozihit sohkabealperspektiivva sámi kulturmuittuid duođašteami ja registrerema oktavuođas Čuovvolit barggu árbedieđuid kártemiin ja hálddašemiin, maiddái duođaštit ja oainnusmahttit sámi árbedieđuid registreren- ja ođastusprošeavttaid oktavuođas Ovddidit positiivvalaš dálkkádatdoaibmabijuid ja heivehanstrategiijaid maidda sámiid árbedieđut searvvahuvvojit, dain mearrádusain mat čatnasit dálkkádatpolitihkkii</p>
<p>ON dálkkádatkonvenšuvdna</p>
<p>Sámediggi searvvai Norgga delegašuvnna mielde oasálaščoahkkimii ON dálkkádatkonvenšuvnna vuolde,</p>
<p>Cancumis Mexicos 06. - 10.12.10. Delegašuvnna jođihii biras- ja ovddidanministtar Erik Solheim.</p>
<p>Loahppajulggaštussii bohte mearrádusat sihkkarastinmekanismmaid birra go guoská álgoálbmotvuoigatvuođaide, árbedieđuide ja ollesárvosaš álgoálbmotsearvamii.</p>
<p>Ollu jagiid šiehtadallamiid maŋŋá mearriduvvojedje njuolggadusat doaibmabijuid várás vuovddehuhttima vuostá ovddidanriikkain. Norga álggahii meahcceálgaga, REDD+ 2008:s, ja jođihii šiehtadallamiid dán suorggis Cancumis. Ođđa njuolggadusat bidjet vuođu buoret oktiiordnemii ja bidjet unnimus standárddaid ollu prošeavttaide mat juo leat álggahuvvon suodjalit arvevuvddiid ja eanet bargat boahtteáiggis hehttet luonddu vuvddiid jalgema ja boaldima. Šiehtadusa ulbmilin lea ahte REDD+ ferte sihkkarastit biologalaš girjáivuođa meahcis.</p>
<p>Riikkaidgaskasaš álgoálbmotorganisašuvnnat ja álgoálbmogat stáhtaid delegašuvnnain leat máŋggaid jagiid vuogádatlaččat bargan ja leat geahččalan oažžut sadjái paragráfaid sihkkarastinmekanismmaid hárrái vai álgoálbmogiid vuoigatvuođat ja árbedieđut adnojuvvošedje árvvus, dasa gullet maiddái referánssat ON álgoálbmotvuoigatvuođaid julggaštussii, ja árjjalaš álgoálbmotsearvamii. Dálkkádatnjunuščoahkkin adnojuvvo deaŧaleamosin álgoálbmotdimenšuvnna oažžumis dálkkádatšiehtadallamiidda.</p>
<p>Searvvahit sohkabealperspektiivva Sámedikki biras- ja areálapolitihkas</p>
<p>Váikkuhangaskaoamit – birasgáhtten ja kultursuodjaleapmi – ohcanvuđot doarjagat</p>
<p>Sámi kulturmuitosuodjaleapmi</p>
<p>Bušeahtta 2 000 000 ru. 27 ohcama leat boahtán ortnegii kulturmuitosuodjaleapmi masa ohcanáigemearrin lei 01.02.11. Ohcamiid submi lei oktiibuot 2 871 547 ru. Stuorámus oassi ohcamiin guoská ođastemiide ja sámi kulturmuittuid registreremiidda. 7 Dearvvašvuohta, sosiála ja fuolahus Sámedikki dearvvašvuođa- ja sosiálapolitihkka vuođđuduvvo dásseárvosaš dearvvašvuođa ja sosiálabálvalusaide sámi álbmoga várás seamma dásis go muđui álbmogis leat. Vuođđun dásseárvosaš mihttomeari sihkkarastimii lea máhtolašvuohta máŋggakultuvrralaš áddejumi birra ja sámi gielas ja kultuvrras buot dásiin ja gelbbolašvuohta dain.</p>
<p>Váldomihttomearri</p>
<p>Dásseárvosaš dearvvašvuođa-, sosiála- ja fuolahusbálvalusat sámi álbmogii mat váldet vuolggasaji sámi gielas ja kultuvrras</p>
<p>Oassemihttomearri</p>
<p>Nannejuvvon dearvvašvuođa-, sosiála- ja fuolahusbálvalus mii lea heivehuvvon sámi álbmoga dárbbuide</p>
<p>Dearvvašvuođa-, sosiála ja fuolahusbargiide miehtá riikka addojuvvo oahpahus sámi giella- ja kulturgelbbolašvuođas</p>
<p>Strategiijat</p>
<p>Gulahallamiin ja ovttasbargguin eiseválddiiguin ja gullevaš oassálastiiguin sihkkarastit Sámediggái váikkuhanfámu sámi álbmoga dearvvašvuođa- ja sosiálafálaldaga hábmemis ja čađaheamis</p>
<p>Sámediggeráđđi lea álggahan konsultašuvnnaid Justiisadepartemeanttain dan birra ahte váldit badjelasas sámi geavaheddjiid ođđa heahtefierpmádaga oktavuođas. Maŋŋágo Heahtegulahallandirektoráhta čađahii bearráigeahču gielddain vástidanáigemeriin16.8.10 gielddaide, galge konsultašuvnnat jotkojuvvot. Áigemearrin biddjojuvvui ođđajagimánnu/guovvamánnu 2011. Muhto Justiisadepartemeanta lea dan maŋidan, ja Sámediggi lea ain vuordimin viidáset dieđuid konsultašuvnnaid birra.</p>
<p>Sámediggeráđđi lea konsulteren Dearvvašvuođa- ja fuolahusdepartemeantta fuolaheami birra sámi buhcciid dárbbuid ja vuoigatvuođaid bargamušdokumeanttain regionála dearvvašvuođalágádusaide 2011 várás. Sámediggái lea deaŧalaš oažžut mielde ahte sámi buhcciid vuoigatvuođat ja dárbbut oažžut láhččojuvvon bálvalusaid, galget jearahallojuvvot ja oainnusindahkkojuvvot plánema rájes jo, čielggadanmuttu čađa, ja go mearrádusat dahkkojuvvojit, ja lea vuođđun Sámedikki evttohusaide bargamušdokumeanttain. 2011 bargamušdokumeanttaide lea Sámediggi ožžon mielde čuovvovaš bargamušaid: - Gárrendikšuma erenoamáš áŋgiruššamis fertejit doaibmabijut sámi buhcciid várás váldit vuođu sámi buhcciid vuoigatvuođas oažžut láhččojuvvot bálvalusaid sámi giela ja kultuvrra vuođul - Dearvvašvuođabargiid oahpaheamis galget dearvvašvuođalágádusat sihkkarastit gelbbolašvuođa sámi gielas ja kultuvrras - Minoritehtagielalaččain ja sámi álbmogis galgá leat dásseárvosaš vejolašvuohta geavahit heahtedieđihanbálvalusa, ja ahte lágádusat galget čađahit doaibmabijuid mat sihkkarastet dárbbašlaš giella- ja kulturgelbbolašvuođa AMK-guovddážiin</p>
<p>Davvi dearvvašvuohta lea ožžon bargamuššan álggahit dulkaprošeavtta buoridan dihtii dulkabálvalusa sámi álbmogii, mas Sámediggi galgá leat mielde hábmemin mandáhta. Prošeakta lea maŋŋonan ja bargamuš geardduhuvvo 2011 bargamušdokumeanttas.</p>
<p>Sámediggi lea maid jearahan stuorát deattu gillii ja gulahallamii sihke kvalitatiiva perspektiivvas ja sihkkarvuođa perspektiivvas. Danne lea 2011 bargamušdokumeanttas kvalitehta ja buhcciidsihkkarvuođa suorggis čujuhuvvon dasa ahte váilevaš gulahallan lea riskafáktor ja deaŧalaš sivva boasttugieđahallamii.</p>
<p>Ovttasbargoođastusa čuovvoleamis lea Ráđđehus evttohan ođđa nationála dearvvašvuođa- ja fuolahusplána, ođđa álbmot dearvvašvuođalága ja ođđa lága gielddalaš dearvvašvuođa- ja fuolahusbálvalusaid. Sámediggeráđis leat konsultašuvnnat Dearvvašvuođa- ja fuolahusdepartemeanttain (DFD) dan birra. Sámedikki oaidnu lea fuolahit sámi buhcciid vuoigatvuođaid ja dárbbuid goappašiid lágain. Sámedikki áigumuš lea maid ahte Nationála dearvvašvuođa- ja fuolahusplána galgá gieđahallat hástalusaid, strategiijaid ja doaibmabijuid vai sámi buohccit ožžot dakkár dearvvašvuođabálvalusa mas sámi giella ja kultuvra lea lunddolaš.</p>
<p>Sámediggeráđđi oassálasttii 24.-25.11.10 seminárii Stjørdalas maid lullisámi dearvvašvuođa- ja sosiálafágalaš fierpmádat lágidii. Seminára fáddán lei sámi kulturáddejupmi dearvvašvuođa- ja sosiálabálvalusas lullisámi guovllus. Ráđđelahtus Ellinor Marita Jåmas lei sáhkavuorru man fáddán lei</p>
<p>Sámedikki dearvvašvuođa- ja sosiálapolitihkka.</p>
<p>Sámediggeráđis lei čoahkkin Davvi dearvvašvuođa RHF:in dulkaprošeavtta birra buoridan dihtii dulkabálvalusa sámi álbmogii. Departemeantta bargamušdokumeanttas dearvvašvuođalágádussii lea</p>
<p>Dearvvašvuođa- ja fuolahusdepartemeanta mearridan ahte Sámediggi galgá beassat mielde hábmemin prošeavtta mandáhta. Boahtte čoahkkin Davvi dearvvašvuođain galgá leat 8.3.2011.</p>
<p>Sámediggeráđđi oassálastá referánsajovkui mii lea čállimin Stuorradiggedieđáhusa čálgobálvalusaid oahpu birra. Referánsajoavku doalai vuosttaš čoahkkima 13.12.10. Ođđa čoahkkin dollojuvvo 28.1.2011.</p>
<p>Sámediggeráđđi lea addán čálalaš cealkámuša dieđáhusbarggu prošeaktajovkui. 2010 čavčča álggahii Sámediggi konsultašuvnnaid DFD:in vuođđudeami birra nationála oahpahusbuohcceviesu sámi álbmogii ja plána 3-jagi demeansaprográmma buhcciid várás geain lea sámi gielalaš ja kultuvrralaš identitehta. 14.12.10 dollojuvvui ođđa konsultašuvdnačoahkkin mas sohppojuvvui barggu viidáset proseassa.</p>
<p>Sámediggeráđis lei politihkalaš čoahkkin dearvvašvuođa- ja fuolahusministariin Anne Grete Strøm Eriksen ja sámediggeráđiin Ellinor Marita Jåma ásahit Snoasai ráđđeaddibálvalusa dearvvašvuođa- ja sosiálasuorggis lullisámi álbmoga várás. Dearvvašvuođa- ja fuolahusdepartemeanta ii sáhte dál dáhkidit goas dan sáhtášii álggahit. Dearvvašvuođa- ja fuolahusdepartemeanta atná prošeavtta positiivan, ja áigu gulahallat Snoasa suohkaniin ja Sámedikkiin. Sámediggi áigu ain doarjut dán bálvalusa ásaheami.</p>
<p>Sámi doavttersearvvi dáhtu vuođul lei Sámediggeráđis čoahkkin 17.1.11 čoahkkin Sámi doavtterservviin nationála oahppan- ja hálddašanguovddáža birra sámi álbmoga várás. Sámi doavttersearvi bargá dákkár guovddáža ásahemiin, mii galgá leat mielde nannemin spesialistadearvvašvuođafálaldaga sámi álbmogii.</p>
<p>Sámediggeráđđi oassálasttii 25.1.11 konferánsii bioteknologiija nationála strategiija birra. Konferánssa lágidii Máhttodepartemeanta ovttas Bioteknologiijanammagottiin ja Norgga dutkanráđiin.</p>
<p>Sámediggeráđđi oassálasttii politihkalaš ráđđeaddi bokte oassin Norgga sáttagottis Árktalaš ráđi dearvvašvuođačoahkkimii Nuukas, Ruonáeatnamis 16.2.11. Čoahkkin lea vuosttaš Árktalaš ráđi riikkaid dearvvašvuođaministtarčoahkkin. Fáttát mat gieđahallojuvvojedje ledje árktalaš guovlluid dearvvašvuođabálvalusat ja dearvvašvuođahástalusat, earret eará dearvvašvuohta rievdamin, iešsorbmema eastadeapmi, fágaolbmuid háhkan, telemedisiinna geavaheapmi, kultuvrralaččat heivehuvvon dearvvašvuođabálvalus. Loahpas vuolláičállojuvvui julggaštus viidáset dearvvašvuođabarggu birra davvin.</p>
<p>Bargat dan ala vai sámi mánáid vuoigatvuođat mánáidsuodjalusa ektui gozihuvvojit</p>
<p>Sámediggi lea čađahan konsultašuvnnaid Mánáid-, dásseárvo- ja searvadahttindepartemeanttain (MDD) goziheami birra ahte sámi mánáid vuoigatvuohta oažžut fuolahuvvot giela ja kultuvrra, čuovvoluvvo sadjásašruovttuin ja mánáidsuodjalusásahusain. Evttohus rievdadit láhkaásahusa sadjásašruovttuid birra ja láhkaásahusa mánáid bearráigeahču birra mánáidsuodjalusásahusain fuolahusa ja divššu várás, sáddejuvvui gulaskuddamii áigemeriin 11.1.11. Evttohusa lea dál MDD meannudeamen, ja Sámediggeráđđi lea dieđihan ahte mii leat gergosat joatkit konsultašuvnnaid áššis.</p>
<p>Sámediggi lea ovtta Davvi-Norgga fylkkamánniiguin ja Trøndelága fylkkaiguin plánegoahtán mánáidsuodjaluskonferánssa fáttáin mánáidsuodjalus álgoálbmogiid oainnu vuođul. Vuosttaš čoahkkin dollojuvvui 21.1.11. Nammaduvvui plánenjoavku mii galgá bargat viidáseappot konferánssain.</p>
<p>Bargat dan ala vai kriminálafuolahus heivehuvvo sámi fáŋggaid dárbbuide Váikkuhangaskaomiid aktiivvalaš geavaheami bokte veahkkin ovddidit ja heivehit dakkár dearvvašvuođa- ja sosiálabálvalusa mii lea vuođđuduvvon sámi giella- ja kulturáddejupmái buot dásiin</p>
<p>Váikkuhangaskaoamit, dearvvašvuohta, sosiála ja fuolahus – ohcanvuđot doarjagat</p>
<p>Dearvvašvuođa-, sosiála- ja fuolahusprošeavttat</p>
<p>Bušeahtta 2 850 000 ru.</p>
<p>Ohcanáigemearis 1.2.2011 leat boahtán 30 doarjjaohcama dearvvašvuođa-, sosiála- ja fuolahusprošektii.</p>
<p>Ohcansubmi lea buohkanassii 7 242 625 ru. Ohcamat leat dál meannuduvvomin.</p>
<p>Fálaldagat boarráset sámiid geavahussii</p>
<p>Bušeahtta 500 000 ru. 8 Regionálaovddideapmi Geatnegahtti ovttasbargu Sámedikki ja stáhta ja regionála eiseválddiid gaskka váikkuha sámi giela, kultuvrra ja servodateallima nannema ja oainnusin dahkama.</p>
<p>Váldoulbmil</p>
<p>Ealli sámi kultuvra, giella ja servodateallin dain guovlluin maidda ovttasbargošiehtadusat gusket</p>
<p>Strategiijat</p>
<p>Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu bokte regionála eiseválddiiguin ja eará relevánta aktevrraiguin</p>
<p>Sámediggeráđđi lea bargagoahtán regionálapolitihkalaš dieđáhusain. Oassin dieđáhusbarggus ovddida sámediggeráđđi čielggadeami báikkálaš ja regionála ovttasbarggu birra dán dievasčoahkkimii.</p>
<p>Regionálapolitihkalaš dieđáhus galgá plána mielde ovddiduvvot dievasčoahkkimii 2012:s.</p>
<p>Raporta Finnmárkku fylkkagieldda ja Sámedikki gaskasaš ovttasbargošiehtadussii lea gárvvis hálddahusa bealis. Politihkalaš čoahkkin šiehtadusa birra dollojuvvui ovddit vahkus. Raporta guorahallojuvvui ja dohkkehuvvui, ja bealit sohpe čuovvoleami 2011 várás.</p>
<p>Romssa fylkkamánni doalai jahkásaš čoahkkima gielddaiguin 11.-13.1.11. Okta fáttáin lei hálddašeami ja sámi kultuvrra deaivvadeapmi. Sámedikki presideanta lei bovdejuvvon doallat sáhkavuoru dán fáttá birra.</p>
<p>Sáhkavuorus váldojuvvui ovdan Sámedikki rolla ja bargamušat ovttasbarggu oktavuođas fylkkamánniiguin ja Romssa suohkaniiguin. Eará fáttát čatnasedje sámi ja dáža kultuvrra gaskasaš ovttasbargui, boazodollui ja ealáhusberoštusaide, areálariidduide, orohatstivrraid rollii ja vásáhusaide. Sáhkavuoruid vuođul ságaškuššojuvvui mo fylkkamánni ja suohkanat boahtteáiggis galget láhčit dilálašvuođaid ovttasbargui fuolahan dihtii sámi beali sámi beroštusaid gieđahallamis báikkálaččat Romssa fylkkas. Sámedikki bealis deattuhuvvojedje hástalusat mat čatnasit ealáhusovddideapmái, sámegillii, mánáid- ja nuoraidbargui, birrasii, vuoigatvuođaide ja kulturmuittuide. 2008:s lei Sámedikkis čoahkkin Oslo gielddain árvvoštallat ovttasbargošiehtadusa beliid gaskkas. 24.11.11 lei Sámediggeráđis čoahkkin Oslo gieldda kultuvra- ja oahpposuorggi gávpotráđiin, Torger Ødegaard. Das čujuhuvvui mo ovttasbargošiehtadus galggašii leat ja mo galggašii bargat viidáseappot vejolaš ovttasbargošiehtadusain. Bealit sohpe deaivvadit fas 2011:s.</p>
<p>Okta Sámediggeráđi fáttáin álbmotčoahkkimis Oslos juovlamánus lei ovttasbargošiehtadus Oslo gielddain.</p>
<p>Nannet regionála ovddidanbarggu ovttasbargošiehtadusaid bokte fylkkagielddaiguin ja regionála ovddidanprográmmaiguin – Guovllu ovddidansearvevuohta</p>
<p>Aktiivvalaččat váikkuhangaskaomiid geavaheami bokte nannet sámi giela, kultuvrra ja servodateallima</p>
<p>Váikkuhangaskaoamit, regionálaovddideapmi</p>
<p>Bušeahtta 4 987 000 ru. 9 Riikkaidgaskasaš ja sámi ovttasbargu Sámediggi hálddaša prinsihpalaš beliid ja beroštusaid mat ovddiduvvojit ja bealuštuvvojit riikkaidgaskasaš arenain. Deaŧalaš lea ahte álgoálbmotdimenšuvdna nationála ja riikkaidgaskasaš forain gozihuvvo, ja ahte áššit main lea mearkkašupmi álgoálbmogiidda ovddiduvvojit sihke nationálalaččat ja riikkaidgaskasaččat. Rájáid rastá bargu dahkkojuvvo earret eará nationála ja riikkaidgaskasaš foraid ja arenaid ektui mat gusket</p>
<p>ON:ii, Davveguovlopolitihkkii, Sámi parlamentáralaš ráđđái, Barentsovttasbargui, Davviriikkalaš ovttasbargui, Árktalaš ovttasbargui, Interreg:ii ja EO:ii.</p>
<p>Váldomihttomearri</p>
<p>Álgoálbmogat mearridit iežaset ahtanuššama ja sis lea vejolašvuohta gozihit iežaset beroštusaid riikkaidgaskasaččat</p>
<p>Oassemihttomearri</p>
<p>Viiddis ovttasbargu sámiid gaskka rastá riikarájáid Sámediggi lea iešheanalis aktevra ovttasráđiid eará riikkaidgaskasaš bargguin Riikkaidgaskasaš álgoálbmotriekteovdáneapmi lea buorránan</p>
<p>Strategiijat</p>
<p>Gulahallama bokte guovddáš, regionála ja báikkálaš eiseválddiiguin ja eará guoskevaš aktevrraiguin nannet rámmaeavttuid riikkaidgaskasaš barggu ja ovttasbarggu várás</p>
<p>Riikkaidgaskasaš dieđáhus</p>
<p>Sámediggi áigu ođasmahttit riikkaidgaskasaš dieđáhusa, mii plána mielde galgá gárvvistuvvot 2012:s.</p>
<p>Oassin dán dieđáhusa ráhkkanahttinbarggus, háliida Sámediggeráđđi doallat seminára Sámedikki riikkaidgaskasaš barggu birra. Gáldu lea bovdejuvvon plánet ja čađahit seminára. Plána mielde galggašii dát seminára dollojuvvot Sámedikki dievasčoahkkinvahkus geassemánus dán jagi.</p>
<p>Politihkalaš oktavuohtačoahkkin Olgoriikadepartemeanttain</p>
<p>Sámediggeráđis lei jahkebeallásaš politihkalaš oktavuohtačoahkkin Olgoriikadepartemeanttain (OD) 16.12.10 Oslos. Dán politihkalaš oktavuohtačoahkkima fáddán ledje davviguovlopolitihkka, Barentsovttasbargu ja Árktalaš ráđđi.</p>
<p>Čoahkkimis juovlamánus váldojuvvojedje ovdan earret eará čuovvovaš áššit: ealáhusdoaimmat sámi guovlluin, Statnett bieggamillopárka Jijnevaerie sámečearu dálveguohtoneatnamiin Ruoŧa bealde, álgoálbmotdoaibmabijut <span type="quote" xml:lang="nob">"Nye byggesteiner i nord"</span>, Stuorradiggedieđáhus davviguovlluid birra, šiehtadus</p>
<p>Ruoššain rádjalagaš ovttasbarggus, dálkkádatčoahkkin Cancúmis, ON álgoálbmotáššit, olmmošvuoigatvuođaid nationála ásahus ja Guarani-Kaiowa-indiánaid eanarahčamušat Brasilias.</p>
<p>Áššiid čuovvoleami birra lea namuhuvvon daid áššesurggiin gos lea lunddolaš.</p>
<p>Bilaterála gulahallančoahkkin Norgga ja Canada gaskka davviguovlluid birra</p>
<p>Sámediggi searvvai Norgga delegašuvnna mielde fásta bilaterála gulahallančoahkkimii Norgga ja Canáda gaskka davviguovlluid birra. Čoahkkin dollojuvvui Ottawas 08. - 09.02.11. Čoahkkima fáddán ledje ekovuogádatvuđot mearrahálddašeapmi ja olju ja gássa Árktisis.</p>
<p>Vuosttaš beaivvi dievasčoahkkimis ledje goappašiin riikkain sierralágan sáhkavuorut mearrahálddašeami ja petroleumdoaimmaid birra Árktisis. Sámediggi ii lean sáhkavuorrodolliid searvvis, muhto gažaldatvuorus maŋŋá sáhkavuoruid oaččui Sámediggi vejolašvuođa čilget movt konsultašuvdnaprosedyrat Sámedikki ja stáhta eiseválddiid gaskka doibmet geavahusas.</p>
<p>Nuppi beaivvi ledje sešuvnnat buohtalaga ja Sámediggi searvvai sešuvdnii oljju ja gássa birra. Dalle oaččui Sámediggi vejolašvuođa čilget Sámedikki oainnu birra Goliathuksemii, maiddái Sámedikki konkrehta meannudeami birra ja mearrádusa birra Sámedikki dievasčoahkkimis. Dát váldojuvvui bures vuostá oasseváldiid beales. Sámediggi lea duhtavaš searvamiin bilaterála gulahallančoahkkimii Norgga ja Kanada gaskka davviguovlluid birra.</p>
<p>Háhkat buriid rámmaeavttuid riikkaidgaskasaš ovttasbarggu várás gulahallama ja ovttasbarggu bokte sámiiguin rastá riikkarájáid ja eará álgoálbmogiiguin</p>
<p>Sámi parlamentáralaš ráđi stivra doalai čoahkkima Romssas 26.01.11. Dalle mearriduvvui ahte parlamentarihkkárkonferánsa ja Sámi parlamentáralaš ráđi čoahkkin dollojuvvojit Girkonjárggas 09. - 11.11.11. Konferánsa álggahuvvo miniseminárain 10.11. Dasto mearriduvvui ahte okta fáddá parlamentarihkkárkonferánssas lea árbedieđut. Sámi parlamentáralaš ráđđi doallá dievasčoahkkima 09.11.11. Dalle váldá Sámediggi Norgga bealde badjelasas SPR jođihandoaimma.</p>
<p>Sámediggi lea čakčat 2009 addán rávvagiid Norgga raportii ON nállevealahanlávdegoddái (CERD). Mánáid- ja dásseárvodepartemeanta lei bovden Sámedikki guovvamánu álggus searvat áicin dalle go</p>
<p>CERD lávdegoddi jearahallá Norgga stáhta 21. - 22.02.11 Genèvas. Sámedikki beales searvvai hálddahus departemeantta ovdačoahkkimii CERD gulaskuddamii 16.02.11.</p>
<p>Šiehtadallanbargu Davviriikkaid sámekonvenšuvnnas álggahuvvo ja vuosttaš čoahkkin dollojuvvo 14. - 15.03.11 Stockholmas. Norgga delegašuvdna nammaduvvo formálalaččat ovdal dan.</p>
<p>Presideanta Egil Olli searvvai norgalaš-ruoŧŧilaš boazoguohtonkonvenšuvnna oktiiordnen čoahkkimii sámedikkiid gaskka Gironis 11.02.11.</p>
<p>Presideanta Egil Olli doalai sáhkavuoru Arctic Frontiers konferánssa rahpamis 24.01.11 Romssas.</p>
<p>Konferánssa oktavuođas ledje presideanttas čoahkkimat USA ambassadevrrain Barry B. White ja</p>
<p>Olgoriikadepartemeantta stáhtačálliin Erik Lahnstein. Doppe ságaškuššui erenoamážit álgoálbmotperspektiiva birra resursa- ja energiijaáššiid oktavuođas Árktisis, ja dasto dálkkádat- ja birasdutkama guovddáža, FRAM ovdáneami birra.</p>
<p>Aktiivvalaččat váikkuhangaskaomiid geavaheami bokte váikkuhit dan ahte Barents álgoálbmotkantuvra Lujávrris bisuhuvvošii ja ovddiduvvošii viidáseappot</p>
<p>Aktiivvalaččat váikkuhangaskaomiid bokte váikkuhit dan ahte sámi kultuvra ja servodateallin bisuhuvvošii ja ovddiduvvošii viidáseappot</p>
<p>Bargat dan ala vai máhtolašvuohta riikkaidgaskasaš konvenšuvnnaid birra mat gusket álgoálbmogiidda, dás mielde maiddái ON álgoálbmotjulggaštus, buoriduvvošii</p>
<p>Presideanta Egil Olli lei mielde dalle go ON álgoálbmogiid erenoamášdieđiheaddji, Dr. James Anaya, ovddidii raporttas sámiid olmmošvuoigatvuođadili birra Norggas, Ruoŧas ja Suomas. Son ovddidii dan videokonferánssa bokte 13.01.11 Romssa universitehtas. Presideanta deattuhii sáhkavuorustis erenoamášdieđiheaddjái dan ahte dát lea historjjálaš beaivi sámiide go ON vuosttaš gearddi giddii fuomášumi sámiid oppalaš olmmošvuoigatvuođadillái ollislaččat. Olli dajai ahte erenoamášdieđiheaddji lea čujuhan máŋga áššesuorggi mat gáibidit čuovvoleami ja lea buktán máŋga konkrehta rávvaga mat leat deaŧalaččat ja maid ferte čuovvolit, dasa gullá maiddái dilli sámi oahpahusas ja sámegielaid nannemis.</p>
<p>Dasto sámi vuoigatvuođalávdegotti čuovvoleapmi guovlluin olggobealde Finnmárkku, šiehtadallamat</p>
<p>Davviriikkaid sámekonvenšuvnnas ja Riddoguolástuslávdegotti evttohus leat eará áššit maid ferte čuovvolit. Sámediggi áigu jorgalahttit ON raportta dáro- ja sámegillii.</p>
<p>Váikkuhangaskaoamit, riikkaidgaskasaš ja sámi ovttasbargu – njuolga doarjagat</p>
<p>Barents álgoálbmotkantuvra Lujávrris</p>
<p>Bušeahtta 250 000 ru.</p>
<p>Eará váikkuhangaskaoamit, riikkaidgaskasaš ja sámi ovttasbargu</p>
<p>Riikkaidgaskasaš doaibmabijut</p>
<p>Bušeahtta 100 000 ru.</p>
<p>Interreg- regionálaoassi</p>
<p>Bušeahtta 1 000 000 ru, mas 600 000 ru várrejuvvo álggahuvvon máŋgga jagáš prošeavttaide. 10 Sámi organisašuvnnat Demokráhtalaš servodat lea sorjavaš aktiivvalaš ja girjás organisašuvdnaeallimis. Sámi organisašuvnnat leat deaŧalaš oasálaččat sámi servodaga ovddideamis.</p>
<p>Váldomihttomearri</p>
<p>Girjás sámi organisašuvdnaeallima bisuheapmi</p>
<p>Strategiija</p>
<p>Váikkuhangaskaomiid aktiivvalaš geavaheami bokte láhčit diliid girjás organisašuvdnaeallimii</p>
<p>Váikkuhangaskaoamit, sámi organisašuvnnat – ohcanvuđot doarjagat</p>
<p>Bušeahta 4 201 000 ru. 11 Eará váikkuhangaskaoamit Váikkuhangaskaoamit Sámediggeráđi geavahussii</p>
<p>Friija váikkuhangaskaoamit</p>
<p>Bušeahtta 300 000 ru.</p>
<p>Dásseárvodoaibmabijut</p>
<p>Bušeahtta 300 000 ru.</p>
<p>Ásahusdieđáhusa čuovvoleapmi</p>
<p>Bušeahtta 350 000 ru.</p>
<p>Sámi lohkanguovddáš</p>
<p>Bušeahtta 500 000 ru.</p>
<p>Verdde-prošeakta</p>
<p>Bušeahtta 250 000 ru.</p>
<p>Čállin- ja lohkanveahkki boarráset sápmelaččaide</p>
<p>Bušeahtta 250 000 ru.</p>
<p>Prošeavttat mánáidgárddiid sámi duhkorasaid ja pedagogalaš ávdnasiid ektui</p>
<p>Bušeahtta 500 000 ru.</p>
<p>Váikkuhangaskaoamit dievasčoahkkinjođiheaddji geavahussii</p>
<p>Sámedikki politihkalaš joavkkut</p>
<p>Bušeahtta 3 219 000 ru.</p>
<p>Opposišuvnna bargoeavttut</p>
<p>Bušeahtta 1 013 000 ru. 12 Sámeálbmotfoanda Ohcanvuđot doarjagat - sámeálbmotfoanda</p>
<p>Giellaovddideapmi</p>
<p>Bušeahtta 1 200 000 ru.</p>
<p>Árbediehtu – duođašteapmi ja gaskkusteapmi</p>
<p>Bušeahtta 1 300 000 ru.</p>
<p>Girjjálašvuohta - Sámeálbmotfoanda</p>
<p>Bušeahtas 2 000 000 ru.</p>
<p>Ovddidan-, čielggadan- ja duođaštanruđat</p>
<p>Giellaprográmma</p>
<p>Bušeahtta 800 000 ru.</p>
<p>Árbedieđuid duođašteapmi ja gaskkusteapmi</p>
<p>Árbedieđuid vuogádatlaš kárten</p>
<p>Bušeahtta 200 000 ru. 13 Eará doaibmabijut mat eai leat váikkuhangaskaoamit</p>
<p>Konferánssat Sámedikki oktavuođas</p>
<p>Bušeahtta 1 350 000 ru.</p>
<p>Sámi guoski statistihkka Norggas</p>
<p>Bušeahtta 375 000 ru.</p>
<p>Bálkkašumiid ja stipeanddaid juohkin Kultur- ja valáštallanstipeanda nuoraide</p>
<p>Bušeahtta 100 000 ru.</p>
<p>Ruđat dutkamii ja ovddideapmái, čielggadusaide ja duođaštanprošeavttaide</p>
<p>Bušeahtta 1 300 000 ru.</p>
<p xml:lang="nob">Evalueremat</p>
<p>Bušeahtta 900 000 ru. 14 Politihkalaš dási doaibmagolut Bušeahtta 21 774 000 ru.</p>
<p>Sámedikki nuoraidpolitihkalaš lávdegoddi</p>
<p>SNPL lágidii diehtojuohkima Sálas-spábbačiekčancupa oktavuođas Romssas 21.-23.1.11. Diehtojuohkin lea SNPL, Sámedikki, Sámedikki jienastuslohkui čáliheami ja Sámedikki nuoraidstipeandaortnegiid birra.</p>
<p>SNPL oassálasttii lullisámi oahpahuskonferánsii 9.-10.2.11 Troandimis.</p>
<p>SNPL jođiheaddji Johan Vasara oassálasttii konferánsii buolvvaid birra Nordlánddas 11.-13.2.11 ja doalai sáhkavuoru doppe. Konferánssa fáddán lei máŋggabealatvuohta ja searvadahttin. 15 Hálddahusdási doaibmagolut Hálddahusa doaibmagolut</p>
<p>Bušeahtas 89 300 000 ru.</p>
<p>Erenoamáš prošeavttat Buoret bálvalus geavaheddjiide</p>
<p>Prošeakta lea veaháš maŋŋonan dan ektui go lei plánejuvvon. Ruđat mat báhcet 2010:s sirdojuvvojit jahkái 2011.</p>
<p>Nuortasámi kulturbiras nuortalaš gilis</p>
<p>Bušeahtta 600 000 ru.</p>
<p>Dási buorideapmi sámi mánáidgárddiin</p>
<p>Bušeahtta 300 000 ru.</p>
<p>Beaivváš Sámi Našunálateáhter teáhtervistti ovdaprošeakta</p>
<p>Bušeahtta 500 000 ru.</p>
<p>Beaivváš Sámi Našunálateáhtera stivra lea evttohan ahte Statsbygg váldá badjelasas ovddasvástádusa hukset teáhtervistti ja lea ávžžuhan Sámedikki sáddet bargamušreivve Statsbyggii.</p>
<p>Bargamušreivve sáddemiin 3.2.11 lea Sámediggeráđđi addán Statsbyggii bargun plánet ođđa teáhtervistti</p>
<p>Beaivváš Sámi Našunálateáhterii. Bargu lea vuos ráddjejuvvon dasa ahte čađahit programmerenbarggu.</p>
<p>Sámedikki áigumuš lea ahte Statsbyggas galgá leat ovddasvástádus barggu viidáset čađaheamis dassážiigo ođđa visti lea gárvvis ja maŋŋá jođihit ođđavistti. Dat lea dan duohken ahte Sámediggi ja</p>
<p>Kulturdepartemeanta soahpaba dan ahte prošeakta lea mielde viessoláigoruhtadanortnegis ja ahte dat ruhtaduvvo dan bokte.</p>
<p>Ođđa áššiid dieđiheapmi Evttohus 1: Ekologalaš ja ceavzilis guollebiebmanealáhus</p>
<p>Sámediggeráđđi lea ovttaoaivilis áirasiin Toril Bakken Kåven das ahte fertejit leat garra njuolggadusat dálkkasgeavaheapmái, areálageavaheapmái ja luoitimiidda rusttegiin. Maiddái ferte biebmanealáhus geatnegahttojuvvot čađahit dakkár doaibmabijuid mat hehttejit guliid gárgideames rusttegiin, ja ahte das galgá leat ovddasvástádus bivdit bajás gárgidan guliid.</p>
<p>Sámediggeráđđi bidjá vuođđun ahte mearradoalloealáhus, nu go eará ge ealáhusat, galgá doaimmahuvvot dakkár ceavzilis ja birasseasti vugiin, mii ii leat hehttehussan eará árbevirolaš ealáhusaide, dahje dakkár vugiin mii áitá biologalaš šláddjivuođa.</p>
<p>Biebmanealáhusas leat stuorra hástalusat gárgideami, dávdaleavvama ja eará birasváikkuheaddji sivaid geažil. Lea deaŧalaš ahte ealáhus ja eiseválddit ovttas ásahit ortnegiid mat guhkit áiggi vuollái čovdet dáid hástalusaid. Fuolahan dihtii biologalaš šláddjivuođa dárbbašuvvo ovttasbargu ođđa ja árbevirolaš ealáhusaid gaskkas.</p>
<p>Sámediggeráđđi háliida ahte mearradoalloealáhus váldá duođas daid hástalusaid, mat čatnasit dávddaide, gárgideapmái ja eará negatiiva birasváikkuhusaide ja vuoruha dutkama ja teknologiijaovddideami mii guhkit áiggi vuollái sáhttá čoavdit dáid hástalusaid, vai ollašuhttojuvvo ekologalaš ja ceavzilis biebmanealáhus buot osiin Norggas.</p>
<p>Evttohus 2: Revišuvdnagáibádus eret smávva oasusservviin</p>
<p>Áirras Toril Bakken Kåven ovddida ođđa áššin sihkkut revišuvdnagáibádusa smávva oasusservviin. Ášši meannuduvvo Stuorradikkis. Dokumeanttas 8:19 S (2010–2011) ovddiduvvui čuovvovaš evttohus golggotmánu 21. b. 2010: 1. Stuorradiggi bivdán ráđđehusa ovddidit evttohusa ahte loahpahit revisorgáibádusa smávva fitnodagaide main lea gávpejorru vuollel 5 miljon ruvnnu. 2. Stuorradiggi bivdán ráđđehusa vuolidit rehketdoalloávdnasiid rádjangeatnegasvuođa 10 jagis 5 jahkái.</p>
<p>Finánsadepartemeanta ovddidii rávvaga juovlamánu 17. b. 2010 Ráđđehussii, ja ráva dohkkehuvvui stáhtaráđis seamma beaivvi. Stuorradiggeproposišuvnnas (Prop. 51 L (2010–2011)) Rievdadusaid birra revisorlágas ja muhtun eará lágain (spiehkasta revišuvdnageatnegasvuođas smávva oasusfitnodagaide), boahtá ovdan ahte láhkarievdadus mearkkaša ahte oasussearvvit main leat doaibmaboađut vuollet vihtta miljon ruvnnu, sáhttet spiehkastit revišuvdnageatnegasvuođas, nu guhká go dain ii leat balánsasubmi mii lea badjel 20 miljon ruvnnu dahje gaskamearálaš bargiidlohku mat eai čađat eanet go 10 jahkebarggu.</p>
<p>Danne rievdadusat vuosttažettiin mearkkašit hálddahuslaš ja ekonomalaš geahpádusaid smávva fitnodagaide.</p>
<p>Stuorradikki finánsalávdegoddi lea čuovvolan ášši 3.2.2011, ja rávve Stuorradikki rievdadit revišuvdnageatnegasvuođa.</p>
<p>Sámediggeráđđi atná dán ášši leat čovdojuvvon.</p>
<p>Evttohus 3: Rievdadit sáibmamearrádusaid Finnmárkkus</p>
<p>Sámediggeráđđái lea deaŧalaš ahte lea buoremus lági mielde guolleresursahálddašeapmi sámi guovlluin. Árbediehtu earret eará bivddusgeavaheami ja guollejávrriid ceavzilis hálddašeami birra lea dagahan ahte dat jávrriin mat geavahuvvojit, lea leamaš dohkálaš ávkkástallan.</p>
<p>Hálddašanođastusa geažil válddii fylkkagielda 1.1.10 rájes badjelasas fylkkamánni hálddašit daid sáivaguollešlájaid mat eai leat áitojuvvon. Dát hálddašeapmi dáhpáhuvvá ovttas gielddaiguin ja FeFo:in.</p>
<p>Finnmárkku sáivaguliid sáibmabivdin muddejuvvo lága vuođul Finnmárkku fylkka eatnamiid ja luondduriggodagaid riektediliid ja hálddašeami birra (finnmárkkuláhka). § 22 dadjá earret eará: <span type="quote">”Dán kapihttala njuolggadusaid mielde ja daid rámaid siskkobealde, mat čuvvot eará láhkamearrádusain, lea sis geat ásset gielddas Finnmárkku fylkkas, Finnmárkkuopmodaga eatnamiin vuoigatvuohta bivdit sáivaguliid firpmiiguin”</span></p>
<p>Jus oppalaš mearrádusat hehttejit sáimmasteami dáhtu ja dárbbu mielde, de sáhttá dat gielda mas lea sáhka, spiehkastit njuolggadusain § 7 vuođul láhkaásahusas sáivaguliid sáibmabivdima birra jna., Finnmárkkus: ”Kommunen kan etter søknad gi utvisning for fiske med garn, not, ruser og teine i garnforbuds- og garnbegrensingsområder på statsgrunn når det anses biologisk forsvarlig. Utvisning gis i antall garn-, ruse- eller teinedøgn, antall nottrekk eller i form av et fangstkvantum (kg), sammen med en spesifisering av hvilke redskaper som tillates benyttet.” (Gielda sáhttá ohcama vuođul addit lobi bivdit sáimmaiguin, nuhtiin, merddiiguin dakkár sajiin stáhtaeatnamis gos lea sáibmagielddus- ja sáibmagáržžideamit go adnojuvvo leat biologalaččat dohkálaš. Lohpi addojuvvo sáibma- dahje meardejándoriidda, gallii lea lohpi nuohttut dahje earrehivvodahkan (kg), ovttas dárkilis čujuhemiin guđe bivdosiid lea lohpi geavahit.)</p>
<p>Nu njuolggadusat leat dál, de sáhttet buohkat geat ásset Finnmárkkus, bivdit sáimmaiguin iežaset atnui dakkár guovlluin gos lea lohpi bivdit sáimmaiguin. Dat guovllut gos lea lohpi bivdit sáimmaiguin, leat muddejuvvon 1 – sáibmaavádahkan, 3 sáibmaavádahkan dahje friddja sáibmabivdin. Dálá njuolggadusat geahččalit nu guhkás go lea vejolaš, oččodit buori balánssa bivdojuvvon guollehivvodaga ja biologalaš kapasitehta gaskkas ja gaskal iešguđet geavaheaddjiberoštusaid.</p>
<p>Dat ahte dáhttut ollislaččat geahčadit sáimmastanmearrádusaid olles Finnmárkui gávdnan dihtii buoret heiveheami iešguđet jávrri biologiijii, gal lea hui resursagáibideaddji. Sámediggeráđis eai leat dakkár resurssat. Jus ležžet dakkár guovllut gos sáivaguolleávkkástallan ii leat nu buorre go galggašii leat, de lea gielddaid ovddasvástádus rievdadit guollejávrriid bivdinlobi.</p>
<p>Evttohus 4: Sámi oahppofálaldaga ásaheapmi Finnmárkku allaskuvlii</p>
<p>Sámediggeráđđi oaidná ahte oahpaheaddjit ja ovdaskuvlaoahpaheaddjit dárbbašit gelbbolašvuođa sámi gielas, kultuvrras ja historjjás, maiddái Finnmárkku mearrasámi guovlluin. Lea áibbas čielggas ahte Finnmárkku allaskuvllas berre leat erenoamáš ovddasvástádus viidáseappot gaskkustit mearrasámi geahččanguovllu.</p>
<p>Finnmárkku allaskuvllas ii leat dál mihkkege oahppofálaldagaid sámegielas. Ii ge leat sierra oahppofálaldat sámi historjjás, kulturáddejumis ja kulturgaskkusteamis.</p>
<p>Finnmárkku allaskuvla lea plánen álggahit giellaoahpu 2011 čavčča davvisámegielas, mii addá 30 oahppočuoggá. Fálaldat sámi kultuvrras ja historjjás sáhttet leat dakkár fáttát mat leat oassin iešguđet fágain, earret eará servodatfágas. Sisdoallu sorjá dattetge gaskkusteaddjis. Muđui lea oahppu mii gohčoduvvo boazodoallu ja meahcci, mii addá 10 oahppočuoggá.</p>
<p>Sámediggeráđđi lea váldán oktavuođa Finnmárkku allaskuvllain ja bovden gulahallančoahkkimii dán áššis.</p>
<p>Finnmárkku allaskuvla lea mielas gulahallat Sámedikki alit oahpu birra mearrasámi guovlluin ja dakkár guovlluin gos dáža kultuvra lea badjelfámolaš.</p>
<p>Evttohus 5: Sámi oahpaheddjiid bargodilli</p>
<p><em type="bold">Sámi oahpaheaddjifierpmádaga ásaheapmi </em>Sámediggeráđđi lea bálkáhan Sámi allaskuvlla čielggadit sámi oahpaheaddjifierpmádaga. Čielggadeapmi galgá leat gárvvis ovdal guovvamánu loahpa 2011, ja galgá evttohit mo sámi oahpaheaddjifierpmádaga sáhttá čađahit ja čuvgehit oahpaheaddjifierpmádaga ulbmila, bargamušaid ja sisdoalu, organiserema, ruhtadeami ja raportema. Čielggadeapmi galgá maiddái válddahit sámi skuvllaid hástalusaid maŋŋá </p>
<p>Máhttoloktema – Sámi ásaheami, deattuin gealbudeapmái.</p>
<p>Sámediggeráđđi áigu árvvoštallat čielggadusa čuovvoleami ja máhccá áššái maŋŋeleappos.</p>
<p><em type="bold">Konverteren ja eanet bálká daid oahpaheddjiid várás, geat oahpahit sámegielas ja sámegillii </em>KS ja Oahppolihttu leat dahkan bargošiehtadusa 2009:s vuođđoskuvlla, joatkkaoahpahusa ja rávesolbmuidoahpahusa oahpahusvirggiid oktavuođas. Šiehtadus lea guhkiduvvon 2012 rádjai. Šiehtadussii gullet earret eará resurssat daidda oahpaheddjiide, geain lea lossa bargodilli. Resurssaid juogadeapmi digaštallojuvvo iešguđet skuvllas/ovttadagas. Sámediggi ii leat bealli dán áššis. </p>
<p>Resursa lossa bargodillái boahtá ovddeš konverterenortnega sadjái.</p>
<p><em type="bold">Daid oahpaheddjiid bargodili kárten ja árvvoštallan, geat oahpahit sámegielas ja sámegillii </em></p>
<p>Lea vuođđuduvvon bargojoavku lahtuiguin Ođasmahttin-, hálddahus- ja girkodepartemeanttas, KS:s ja Sámedikkis mii galgá geahčadit guđe hástalusat sámegiela hálddašanguovllu gielddain leat fuolaheamis sámi álbmoga.</p>
<p>Sámediggeráđđi áigu árvvoštallá mo ášši galgá čuovvolit stáhta eiseválddiid ektui ja vejolaš eará beliid ektui.</p>
<p>Evttohus 6: Máinnasteapmi skuvllas</p>
<p>Sámediggeráđi mielas lea deaŧalaš ahte sámi oahppit ožžot buori sámegieloahpahusa. Sámi muitalanárbevierru lea deaŧalaš sámi kultuvrra ja máhtu gaskkusteamis, muhto muitaleapmi lea maid deaŧalaš oahpahusvuohki buot máhtu gaskkusteamis. Máhttoloktema - Sámi oahppoplánadahkosis čuožžu vuosttaš čuoggán sámi oahppoplakáhtas: <span type="quote">“Sámi skuvla ja oahppofitnodat galgá: láhčit dili nu ahte oahppit ja fidnooahppit ožžot kvalitehtalaččat buori oahpahusa mas vuođđun lea sámegiella, sámi kultuvra ja servodateallin”</span></p>
<p>Kapihttalis <span type="quote">“Oahppama ja oahppanstrategiijaid movttiidahttin”</span> čuožžu: Skuvla galgá hukset oadjebas ja fátmmasteaddji skuvlabirrasa gos oahppit galget vásihit dásseárvvu iežaset giela ja kultuvrra hárrái ja gos ohppiid bearaš, fuolkkit ja earát lagasbirrasis leat aktiivvalaš doarjjan. Máhttoloktema vuođul galgá leat metodafriddjavuohta skuvllas, nu ahte oahppoplánat eai sáhttet geatnegahttit oahpaheddjiid geavahit dihto metoda. Muhto prinsihppaoasi kapihttalis <span type="quote">“Oahpaheddjiid ja bagadeddjiid gelbbolašvuohta ja rolla”</span> daddjojuvvo ahte lea deaŧalaš ahte oahpaheddjiin lea máhttu sosialiserenvugiin ja vugiin mo gaskkustit máhtu sámi kultuvrras. Máhttolokten deattuha vuođđo gálggaid, ja muitaleapmi lea deaŧalaš ovdanbuktinvuohki buot fágain sihke njálmmálaččat ja čálalaččat.</p>
<p>Muitaladdan ja njálmmálaš giellageavaheapmi leat deaŧalaš máhttooasit sihke sámegiela vuosttašgiela oahppoplánas ja sámegiela nubbigiela oahppoplánas. Sámegiela nubbigiela oahppoplánas lea váldosuorgi mii gohčoduvvo <span type="quote">“Giella- ja kulturdiđolašvuohta”</span>, ja dán váldosuorggi válddaheamis čuožžu ná: Dán váldooasis lea sáhka das ahte oaidnit čanastaga gaskkal giela ja kultuvrra. Árbevirolaš máhtu fievrredeapmi buolvvas bulvii lea deaŧalaš. Sámi máinnasteapmi, luođit, lávlagat ja sálmmat, diiddat ja sátnevádjasat, čáppagirjjálašvuohta, govva, filbma ja teáhter leat oasit kultuvrras mat gaskkustit máhtu ja árvvuid.</p>
<p>Dán váldosuorggis leat máŋga gelbbolašvuođaulbmilat, ja maiddái oahppoplána eará váldosurggiin, mat muitalit maid oahppit galget máhttit fáttás muitaleapmi. Sámegiela nubbigiela oahppoplánii lea ráhkaduvvon bagadus, mas muitaleapmi skuvllas máinnašuvvo.</p>
<p>Sámegiela vuosttašgiela oahppoplánas čuožžu váldosuorggis Árbevirolaš máhttu: <span type="quote">“Árbevirolaš máhtu váldooasis deattuhuvvo ovdánahttit giela mii guoská árbevirolaš doabageavaheapmái ja dadjanvugiide. Árbevirolaš máhtu fievrredeapmi buolvvas bulvii lea guovddážis. Sámi máinnasteapmi, luođit, lávlagat ja sálmmat, sátnevádjasat ja diiddat leat oasit árbevirolaš máhtus. Váldooassái gullá maid dat makkár doaimmat árvvuin nugo fuolkevuođagullevašvuohta, birgejupmi ja barggu čađa oahppan ledje ja leat dálá áiggis ja ovdalaš áiggis ja movt dát heivehuvvojit ja ain ovdánahttojit.”</span> Maiddái dán oahppoplánas boahtá ovdan máŋgga gelbbolašvuođaulbmilis maid oahppit galget máhttit muitaleamis. Ovttas dain gelbbolašvuođaulbmiliin čuožžu ovdamearkka dihtii ahte oahppit galget sáhttit geavahit árbevirolaš muitalusaid iežaset barggus.</p>
<p>Sámediggeráđđi ii oainne ahte livččii dárbu bargat dan ala ahte sámi máinnasteapmi galgá leat sierra fága skuvllas, go dat leat mielde sihke Máhttoloktema – Sámi oahpaheami prinsihpain ja sámegiel fága oahppoplánain.</p>
<p>Lea deaŧalaš ahte dain oahpaheddjiin geat oahpahit sámi skuvllas, lea dárbbašlaš gelbbolašvuohta.</p>
<p>Sámediggeráđđi lea addán ruđaid Sámi allaskuvlii vai dat ráhkadit lassioahppokurssa Oahppoloktema –</p>
<p>Sámi atnui váldima oktavuođas. Sámediggeráđđi luohttá ollislaččat Sámi allaskuvlii, mii oahpaha sámi oahpaheddjiid, ja oaidná ahte muitaleapmi skuvllas lea deaŧalaš suorgi. Oahpaheddjiid lassi- ja joatkkaohppui leat várrejuvvon ruđat 2011 várás, ja gelbbolašvuođadárbbu kárten sámi skuvllas lea álggahuvvon.</p>
<p>Evttohus 7: Sámediggeválggaid čađaheapmi oktanis</p>
<p>Sámediggeráđđi lea árvvoštallan lea go ulbmillaš buohtalastit válgaáigodagaid ja válgaáiggi goas čađahit</p>
<p>Sámedikki válggaid Norggas, Ruoŧas ja Suomas.</p>
<p>Norgga bealde Sámediggi lea hui guovddážis das ahte hábmet iežas válgaortnega, sihke lágaid ja láhkaásahusaid bokte ja válgga čađaheami oktavuođas. Sámediggi nammadii earret eará fágalávdegotti mii galggai ođasmahttit iežas válgaortnega. Rievdadusat bohte fápmui jagi 2009 sámediggeválgga oktavuođas.</p>
<p>Dát leat hui sierralágan válgaortnegat sámediggeválggaide namalassii Norggas, Ruoŧas ja Suomas. Ruoŧas sáddejuvvojit buot jienastanlihput ruoktot olbmuide, buot jienasteamit dahkkojuvvojit ovddalgihtii, ja lohkan dáhpáhuvvá easkka vahku maŋŋá válgabeaivvi. Suomas čađahuvvo poastajienasteapmi dainna lágiin ahte válgaávdnasat sáddejuvvojit jienasteddjiide, ja jienasteaddjit sáddejit jienastaga ruovttoluotta áigemearis. Lohkan dáhpáhuvvá maŋit vahkus. Lea maid erohus válgajagis dien golmma riikkas. Norggas lea boahtte sámediggeválga 2013:s, Ruoŧas 2014:s ja Suomas 2011:s.</p>
<p>Nu mo válgaortnet lea dál, de lea Norggas stuorra vuogádat mii biddjojuvvo johtui miehtá riikka, ja buot jienasteddjiin galgá leat vejolašvuohta jienastit iežaset gielddain. Válgaortnet Norggas lea áibbas sorjavaš gielddaid almmuhemiin iežaset jienasteddjiide, dainna lágiin ahte sii lágidit Sámedikki jienastuslogu almmolaš geahčadeapmái ja ahte sii vuostáiváldet ja lohket jienastagaid. Vuogádat lea lágiduvvon nu ahte galgá sáhttit jienastit miehtá riikka ja ahte válgaboađus galgá leat gárvvis nu johtilit go vejolaš.</p>
<p>Nappo mii oaidnit ahte leat sierranas vierut válgačađahemiin dien golmma riikkas, seammás go leat áibbas sierra áiggit goas sámediggeválggat čađahuvvojit.</p>
<p>Dás duohko lea Sámediggeráđđi oččodeamen láhkaásahusgelbbolašvuođa sámediggeválgii. Bargu lea álggahuvvon oažžut oktasaš válgahálddašanreaidduid buot válggaide Norggas, earret eará sámediggeválgii, gielddaid, listaceggejeddjiide ja Sámediggái alccesis. Dasto galgá maid ráhkaduvvot diehtojuohkinuskkádat, mas dieđut buot válggaid birra galgá álkit leat gávdnamis. Sámediggeráđđi čuovvu maid bures mielde daid geahččalemiid mat čađahuvvojit e-válgga oktavuođas, dainna áigumušain ahte maiddái dát vuogádat galgá boahtteáiggis heivehuvvot sámediggeválgii.</p>
<p>Sámediggeráđđi oaivvilda dán vuođul ahte dál ii leat ulbmillaš ovttastahttit sámediggeválggaid.</p>
<p>Sámediggeráđđi oaivvilda dattetge ahte mii sáhttit loktet ášši ságaškuššanáššin SPR:i, dainna jurdagiin ahte bohtteáiggis sáhtášii ovttastahttit válggaid, erenoamážit jus teknihkalaš ovdáneapmi dan dahká vejolažžan.</p>
<p>Evttohus 8: Geainnu ja ruovdemáđii geidnosa válljen</p>
<p>Maŋŋágo Voengel Njarke orohat válddii oktavuođa, sáddii Sámediggeráđđi 26.8.09 reivve</p>
<p>Johtolatdepartementii mas celkkii ahte berre árvvoštallojuvvot rievdadit E6 Májájávrris Brennai Gála suohkanis nu ahte geaidnu čuovvu Nordlandsbanena geidnosa. 10.2.10 beaiváduvvon reivvestis vástida departemeanta ahte dálá divodeapmi čuovvu 2010-2019 Nationála johtolatplána ja ahte doaibmabijut leat dušše dál geidnosa divodeapmi. Dan lassin vuoruhuvvo hukset ruovdemáđiid geainnovuoli Májájávrris.</p>
<p>Evttohusa ahte hukset ođđa Májájávrri – Brenna geidnosa máksá Stáhta geaidnodoaimmahaga gollomeroštallamiid vuođul sullii 1 miljárdda ru. Danne ii gávnnahan Johtolatdepartemeanta ulbmillažžan doalvut evttohusa viidáseappot go dat ii leat mielde Nationála johtolatplánas.</p>
<p>Evttohus 9: Mobiila- ja govdabáddegeavahanvejolašvuohta sámi ássanguovlluin</p>
<p>NSR áirras Åge Nordkild bivdá Sámedikki gieđahallat heajos mobiila- ja govdabáddegeavahanvejolašvuođa sámi ássanguovlluin dakko bokte ahte váldit oktavuođa gielddaiguin, fylkkagielddaiguin ja stáhtain. Stáhta lea fylkkagielddaid bokte juolludan ruđaid govdabátti ja mobiilafierpmádaga huksemii. Eaktun lea dattetge ahte gielddat gokčet 50 % goluin. Danne berre Sámediggi bivdit stáhta máksit stuorát oasi goluin ja ahte gielddat váldet iežaset oasi.</p>
<p>Áirras dadjá viidáseappot ahte leat máŋga (sámi) guovllu main ii leat dohkálaš vejolašvuohta geavahit interneahta ja mobiltelefovnna. Viidáseappot ahte mobiilla geavahanvejolašvuohta ja govdabáddi leat deaŧalaš reaiddut infrastruktuvrras vai sáhttá bisuhit ássama, vuođđudit fitnodagaid olggobealde čoahkkebáikkiid ja láhčit vejolašvuođa geavahit ruovttukantuvrra. Dan lassin fállojuvvo maiddái sámegieloahpahus dál dávjá interneahta ja jiena/gova bokte.</p>
<p>Sámediggeráđđi lea ovttaoaivilis das ahte mobiila- ja govdabáddegeavahanvejolašvuohta sáhttet leat deaŧalaččat dasa ahte bisuhit ássama sámi guovlluin. Mobiilageavahanvejolašvuohta lea maid deaŧalaš dasa ahte fuolahit sihkkarvuođa ollu dáhpáhusain. Muhto mii čujuhit seammás maiddái dasa ahte mobiila- ja interneahttageavahanvejolašvuohta ii leat dat áidna mii stivre ássama, leat maid eará deaŧalaš fáktorat.</p>
<p>Mobiilamárkanis leat dál vuosttažettiin guokte mobiilafierpmádaga, Telenor ja Netcom. Dat mearkkaša ahte buot fitnodagat mat doibmet mobiltelefoniija vehkiin mas ii leat sierra neahtta, fertejit láigohit saji ovtta dáin fierpmádagain. Muhto mobiilafierpmádagat leat maid ođasmahttojuvvomin. Netcom lea ođasmahttimin iežas mobilfierpmádaga nu ahte 95 % álbmogis besset geavahit 3G (goalmmát buolvva mobilfierpmádaga) ja 89 % álbmogis besset geavahit 4G. Dát ođđa mobilfierpmádat mearkkaša geavadit allaleaktosaš mobiila govdabáddi stuorra osiide riikkas. Dan lassin lea Tele 2 ja Network Norway huksemin sierra, goalmmát mobilfierpmádaga, mii dálá plána mielde galgá gokčat 75 % bearragottiin. 2009 ja 2010 loguid mielde lea 99,8 % Norgga álbmogis vejolašvuohta geavahit mobiltelefovnna. Muhto ain leat sullii 200 smávva gilážat ja 10 000 bearragotti main ii leat vejolašvuohta geavahit mobiltelefovnna.</p>
<p>Telenor meroštallamiid mielde mávssášii sullii 3 miljárdda ru hukset mobilfierpmádaga mii govččašii olles</p>
<p>Norgga eanaareála. Muhto nu guhkás go Sámediggeráđđi diehtá, de eai leat meroštallamat dahje visogovva mii čájeha aiddo dan ahte sámi guovlluin dat lea heajumus geavahanvejolašvuohta, vaikke vel mii diehtit ge ahte oassi sámi álbmogis ásset olggobealde čoahkkebáikkiid.</p>
<p>Sámediggeráđđi oaivvilda ahte dákkár infrastruktuvrrahuksen lea juoga maid almmolaš vuogádat čađaha, erenoamážit dain guovlluin gos doaibmi fitnodagaid dinenvejolašvuohta vurdojuvvo leat uhcit. Danne vuordit ahte stáhta ovttas gielddaiguin ja fylkkagielddaiguin váldet ovddasvástádusa ja váikkuhit dasa ahte mobilfierpmádaga ja govdabátti huksen duhtada buot Norgga bearragottiid. Danne áigut čuovvolit dán ášši vuosttaš vejolašvuođas go lea čoahkkin rivttes departemeanttain.</p>
<p>Evttohus 10: Heahtedilli máttasámiin – boraspiret áittan ealáhusaide ja kultuvrii</p>
<p>Sámediggeráđđi diehtá dan balahahtti dili birra mas lullisámi boazodoallu dál lea stuorra boraspirevahágiid geažil ja daid hástalusaid geažil maid iešguđetlágan eanaduohtadeamit dagahit guovllu boazodollui.</p>
<p>Sámediggeráđđi oaidná maiddái ahte dát hástalusat dagahit olmmošlaš nođiid.</p>
<p>Sámediggeráđđi lágidii boraspireseminára skábmamánu 10. ja 11.b. 2010 Stjørdalas, gos boazodoallu,</p>
<p>Eanandoallo- ja biebmodepartemeanta, Birasgáhttendepartemeanta ja dutkansuorgi ledje bovdejuvvon oassálastin. Dat dieđut mat bohte ovdan doppe, leat addán buori diehtovuođu Sámediggeráđi viidáset bargui.</p>
<p>Sámediggeráđđi lea konsulteremin BD, OHD ja EBD doaibmabijuid birra dan bargojoavkku raportta čuovvoleami oktavuođas mii lea bargan riidodási vuolideamen gaskal boraspiriid ja boazodoalu Davvi-</p>
<p>Trøndelágas.</p>
<p>Sámediggeráđi vuolggasadji lea ahte dát konsultašuvnnat galget boahtit buot buorrin buot daid orohagaide gos boraspiret leat áittan. Sámediggeráđi mihttomearri lea oažžut BD dievaslaččat áddet daid hástalusaid mat boazodoalus lea dain guovlluin gos boraspiret leat áittan, ja bearráigeahččat ahte</p>
<p>Birasgáhttendepartemeanttas lea geatnegasvuohta sámi ealáhusaid ektui, ja erenoamáš ovddasvástádus lullisámi boazodoalu ektui, mii dál lea garrasit áitojuvvon.</p>
<p>Sámediggeráđi mihttomearri lea ahte boraspiremáddodaga uhcideapmi galgá dagahit ahte máddodatmihtut juksojuvvojit fargga, ja ahte boraspirehálddašeapmi dáhpáhuvvá dainna lágiin ahte boazodoallu ovdána ceavzilis vugiin. Olggobealde deaddu, nu go sisabahkkemat ja boraspirevahágat, mielddisetbuktet olmmošlaš nođiid.</p>
<p>Sámediggeráđđi lea álggahan ovttasbarggu Sámi našuvnnalaš gealboguovddáža – psykalaš dearvvašvuođasuddjemiin háhkan dihtii eanet máhtu. Sámediggeráđđi oaidná iežas bargamuššan doaibmat gulahallin guovddáš jietnaguoddin guovddáš eiseválddiid ektui. Lea deaŧalaš ahte dát ášši váldojuvvo ovdan, ja ahte ráđđehus lea mielde čađaheamen doaibmabijuid vai boazodoallu dilli buorrána.</p>
<p>Sámediggeráđđi bargá jeavddalaččat čalmmustahttimin ja doarjumin boazodoalu dárbbuid ja vuoigatvuođaid areálaplánaproseassas. Sámediggi lea ožžon viiddiduvvon rolla plána- ja huksenlágas, vuosttaldanválddi bokte dan ektui ahte sihkkarastit sámi kultuvrra ja ealáhusaid luondduvuđđosa.</p>
<p>Sámediggeráđđi čađaha máŋga proseassa bearráigeahččan dihtii ahte dat plánat mat váikkuhit boazodoalu dárbbuid ja maidda resursalágat (minerálaláhka, energiijaláhka) ja plána- ja huksenláhka gusket, galget vuhtii váldit ealáhusa dárbbuid viidáset doaibmamii ja ovdáneapmái. Sámediggeráđđi čuovvola gielddaid areálaplánaid buorebut go ovdal.</p>
<p>Sámediggeráđđi galgá čuovvolit hástalusaid boraspirepolitihkas ođđa seminárain 2011:s, mas olles boraspirepolitihkka buot ealáhusain galgá leat guovddážis. Ráđđi mearkkaša maiddái ahte Sámediggi lea nammadan áirasiid davimus boraspireregiovnnain. Dan láhkai sihkkarastá ráđđi ahte Sámedikki boraspirepolitihkka čađahuvvo regionála dásis.</p>
<p>Evttohus 11: Ráđđeaddibálvalus sámi nuoraide lulli- sámi guovllus</p>
<p>Sámediggeráđđi lea juo evttohan álggahit doaibmabiju ásahit ráđđeaddibálvalusa sámi nuoraide lullisámi guovllus. Dat lea jurddašuvvon Sámedikki ja lullisámi guovllu fylkkasuohkaniid gaskasaš ovttasbargun.</p>
<p>Dát lea sámegiela doaibmaplána doaibmabidju 34 <span type="quote">“Ráđđeaddin lullisámi guovlluid joatkkaskuvllain”</span> – stáhtus 2010 ja viidáset áŋgiruššan 2011.</p>
<p>Doaibmabidju 34. Ráđđeaddin lullisámi guovlluid joatkkaskuvllain</p>
<p>Sámediggi áigu váldit oktavuođa guoskevaš fylkkamánniiguin vái álggahan dihtii ovttasbargoprošeavtta ráđđeaddibálvalusas lullisámi guovlluid joatkkaskuvllain.</p>
<p>Ovddasvástideaddji: Sámediggi ja guoskevaš fylkkasuohkanat</p>
<p>Evttohus 12: Jorgalit girjji Jakob Dærga birra</p>
<p>Lullisámegiella lea hui rašis dilis. Danne lea Sámediggeráđđái deaŧalaš doarjut dakkár doaibmabijuid mat leat mielde oainnusin dahkamin ja ovddideamen lullisámegiela. Girjji Jakob Dærga birra jorgaleapmi lullisámegillii lea okta dain doaibmabijuin.</p>
<p>Dnne lea Sámediggeráđđi positiiva dasa ahte árvvoštallat doarjaga doaibmabidjui lágádusa/almmuheaddji ohcama vuođul go dat de boahtá. Ráđi mielas dat nanne prošeavtta duohtan dahkama jus okta dahje eanet áigeguovdilis fylkkasuohkaniin leat mielde ruhtadeamen prošeavtta.</p>
<p>Evttohus 13: Elektrovnnalaš dearvvašvuođabálvalusat sámi oainnu mielde</p>
<p>Sámi buhcciide mearkkaša hui ollu deaivvadit dakkár dearvvašvuođalágádusain mas lea gielalaš ja kultuvrralaš gelbbolašvuohta. Sámediggeráđđi bargá árjjalaččat dearvvašvuođabálvalusa guovddáš oassálastiid ektui ollašuhttin dihtii mihttomeari ahte galgá leat ovttaárvosaš dearvvašvuođa- ja sosiálabálvalusat sámi buhcciide. Ovttasbargoođastusas leat oainnut mo boahtteáiggi dearvvašvuođabálvalusa galgá hábmet. Boahtteáiggi dearvvašvuođabálvalus ferte sáhttit geavahit ođđaáiggi digitála reaidduid buhcciiddivššus. Dan oktavuođas lea eDearvvašvuođa-áŋgiruššan dakkár vejolašvuohta mii sáhttá addit sámi buhcciide dásseárvosaš dearvvašvuođa- ja sosiálabálvalusa. Sámediggeráđđi lea čađaheamen konsultašuvnnaid Dearvvašvuođa- ja fuolahusdepartemeanttain sámi buhcciid fuolaheami oktavuođas Ovttasbargoođastusas. Dat vejolašvuohta ahte ovddidit eDearvvašvuođa-fálaldaga sámi buhcciide, lea danne evttohus maid Sámediggeráđđi áigu váldit mielde viidáset konsultašuvnnaide.</p>
<p>III Jienasteapmi 39 áirasis ledje 32 čoahkis. Dán áššis ii jienastuvvon.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Egil Olli, áššejođiheaddji</p>
<p>Åge Nordkild</p>
<p xml:lang="nob">Miriam Paulsen</p>
<p xml:lang="nob">Geir Tommy Pedersen</p>
<p>Egil Olli 2 Aili Keskitalo</p>
<p>Jørn Are Gaski</p>
<p>Egil Olli</p>
<p xml:lang="nob">Marie Therese Nordsletta Aslaksen</p>
<p>Aili Keskitalo 3</p>
<p>Willy Ørnebakk</p>
<p xml:lang="nob">Geir Tommy Pedersen</p>
<p>Silje Karine Muotka</p>
<p>Åge Nordkild</p>
<p>Willy Ørnebakk 4</p>
<p xml:lang="nob">Geir Tommy Pedersen</p>
<p>Willy Ørnebakk</p>
<p>Jørn Are Gaski</p>
<p xml:lang="nob">Geir Tommy Pedersen 5</p>
<p>Marit Kirsten Anti Gaup 6</p>
<p>Olaf Eliassen</p>
<p xml:lang="nob">Gunn-Britt Retter</p>
<p>Olaf Eliassen 7</p>
<p xml:lang="nob">Per Andersen Bæhr 8</p>
<p>Inga-Lill Sundset</p>
<p>Mariann Wollmann Magga 9</p>
<p>Elin Kristine Henriksen 10 Heidi Persdatter Greiner Haaker 11 Gunn-Britt Retter 12 Mariann Wollmann Magga 13 Ellinor Marita Jåma 14 Vibeke Larsen 15 Aili Keskitalo 16 Kirsti Guvsám</p>
<p>Jørn Are Gaski</p>
<p>Willy Ørnebakk</p>
<p>Kirsti Guvsám 17 Geir Tommy Pedersen 18 Marianne Balto</p>
<p>Egil Olli, áššejođiheaddji</p>
<p>VI Sámedikki mearrádus</p>
<p>Sámediggeráđi doaibmadieđáhus 18.11.2010 - 18.02.2011 áigodagas váldojuvvo diehtun.</p>
<p>Ášši meannudeapmi loahpahuvvui 08.03.11 dii. 12.05.</p>
<p>Vuođđogiella: Dárogiella</p>
<p xml:lang="nob">Ášši/Sak DC 003/11</p>
<p>Gažaldagat Sámedikkeráđđái Sámedikki čoahkkinortnega § 11 vuođul</p>
<p>Arkiiva SF-</p>
<p>Arkiiváššenr. 11/956</p>
<p>Ášši meannudeapmi álggahuvvui 08.03.11 dii. 13.35.</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus 1 28.02.2011</p>
<p>Áirras Åge Nordkild, NSR:a sámediggejoavku</p>
<p>Sámi kulturbeaivvit Ráhkás 2 28.02.2011</p>
<p>Áirras Aili Keskitalo, NSR:a sámediggejoavku</p>
<p>Stuoradikki meannudeapmi 2001 gielddaproposišuvnnas 3 28.02.2011</p>
<p>Áirras Silje Karine Muotka, NSR:a sámediggejoavku</p>
<p>Sámediggepresideantta mátki Lulli-Amerihkás 4 01.03.2011</p>
<p>Áirras Kirsti Guvsám, NSR:a sámediggejoavku</p>
<p>Oslo Sámi viesu 5 01.03.2011</p>
<p>Áirras Miriam Paulsen, NSR:a sámediggejoavku</p>
<p>Julevsámi oahpponeavvut</p>
<p>II Gažaldat ja vástadus Gažaldat 1 áirras Åge Nordkild, NSR:a sámediggejoavku</p>
<p>Sámi kulturbeaivvit Ráhkás</p>
<p>Sámi kulturbeaivvit Ráhkás <span type="quote">"Beaivveálgu"</span>, lea lágiduvvon jahkásaččat 12 jagi guovvamánu 6. b. čalmmusteapmin. Doalut lávejit bistit 3 - 4 beaivvi. Beaivvealgu doaluid láve sámesearvvi</p>
<p>Nissolbmojoavku Áravuomis/Ráhkás lágidit.</p>
<p>Oasseváldiin stuorra oassi lea leamaš mánát ja nuorat mánáidgárddi rájes skuvlii Ráhkás ja Rivttáin. Ja maiddái ollu rávisolbmot leat fitnan dán 12 jagis doaluin. Beaivveálgu lea leamaš hui stuorra veahkkin sámi kultuvrra oainnusmahttima oktavuođas Siskkit Ofuohtas ja Lulli-Romssas.</p>
<p>Muhto dán jagi eai lágiduvvon Beaivveálgu, sámi kulturbeaivvit Ráhkás. Sivvan dasa lea nissonolbmojoavkku jođiheaddji mielde, dat go Sámediggi nu njozet meannuda áššiid. Ohcanáigemearrin dán lea doaluide lea guovvamánu 1. b. Ja Nissonolbmojoavkku jođiheaddji dadjá ahte lea leamaš nu ahte juolluduvvon ruđat eai láve boahtit ovdal go čakčat, 7-8 mánu maŋŋá doaluid. Jođiheaddji láve fertet váldit priváhta vealggi báŋkkus vai lea vejolaš čađahit doaluid dassážii go ruđat máksojuvvojit searvái. Muhto dál bisseha. Nissolbmojoavku ii sáhte joatkit Beaivveálggu lágideami dáinna lágiin.</p>
<p>Dalle lea mu gažaldat Sámediggeráđđái:</p>
<p>Diehtá go ráđđi ahte ná lea dilli? Leago Ráđis makkárge strategiija boahtteáigái dasa ahte sámi kulturbeivviid Beaivveálggu, Ráhkás sáhttá čađahit nugo ovdal?</p>
<p>Sámedikkeráđi vástadus 1. gažaldahkii</p>
<p>Sámediggi ii leat 2011:s ožžon doarjjaohcama Beaivveálggus sámi kulturbeivviid čađaheami várás Ráhkás, ja Sámediggeráđđi šálloša dan sakka.</p>
<p>Beaivveálgu lea ožžon áššis DSK 200/10 doarjaga gitta 150 000 ru rádjai sámi kulturbeivviid čađaheapmái</p>
<p>Ráhkás sámi álbmotbeaivvi guovvamánu 6. b. 2010 ávvudeami oktavuođas. Prošeavtta ollislaš gollorámma lei 229 600 ru, ja eaktun lei ahte doarjaga juolludit maiddái 3 eará aktevrra.</p>
<p>Proseassa doarjaga máksimiin lea ádjánan, danne go ášši ii meannuduvvon ovdal go doarjjastivrra vuosttaš čoahkkimis, ja šállošit go dat ii dollojuvvon ovdal go cuoŋománu gasku 2010:s. Vuosttaš oassi juolludusas máksojuvvui dalán maŋŋá go ášši lei meannuduvvon doarjjastivrras. Dasto daddjojuvvo eavttuin ahte nubbi oassi (50 %) doarjagis ii máksojuvvo ovdal go prošeakta lea gárvvistuvvon, mii mearkkaša dan ahte prošeaktarehketdoallu ja guoskevaš raporta galgá leat sáddejuvvon Sámediggái maid dat galgá dohkkehit.</p>
<p>Nu leage ohcci duohken buktit prošeaktarehketdoalu ja raportta vai oažžu máksojuvvot nuppi oasi doarjagis. Raporta ja rehketdoallu sáddejuvvui Sámediggái borgemánus 2010 ja dan maŋŋá máksojuvvui nubbi oassi doarjagis.</p>
<p>Beaiveálggu konkrehta ohcama ektui leat danne dagaldumit čuvvojuvvon máksima ektui ja dat lea dahkkojuvvon daid eavttuid mielde mat leat mearriduvvon Sámedikki 2010 bušeahtas, maid Sámedikki dievasčoahkkin mearridii áššis 45/09.</p>
<p>Dasto lea Sámedikki dievasčoahkkin áššis 49/10 heaittihan Sámedikki doarjjastivrra 31.12.2010 rájes gustomiin. Mearrádusas oidno ahte doarjjahálddašeami galgá Sámediggeráđđi hálddašit dahje dat masa</p>
<p>Sámediggeráđđi fápmuda válddi. Danne lea Sámediggeráđđi mearridan ahte doarjjaáššiid sáhttá meannudit vahkkosaččat, jos lea dárbu. Sámediggeráđđi deattuha ahte máksineavttut ja dagaldumit leat mearriduvvon Sámedikki bušeahtas mii bidjá čanastagaid dasa movt dat galgá dahkkojuvvot. Dainna vuolggasajiin oaivvilda Sámediggeráđđi ahte ovttaskas ohcamiid meannudanáigi oatnu. Maŋimuš oassi doarjagis 50 % máksojuvvo dattetge easkka dalle go prošeakta lea čađahuvvon, golut duođaštuvvon ja go prošeaktaraporta lea buktojuvvon.</p>
<p>Go guoská boahtteáiggi strategiijaide, de lea Sámediggeráđđi ovdal ásahusdieđáhusas guorahallan festivála</p>
<p>Beaivveálggu, mas árvvoštallojuvvo ahte festiválas boahtteáiggis livččii vejolašvuohta oažžut njuolgga doarjaga jos dat oktiiordnejuvvošii Várdobáikkiin. Dieđáhusas evttohuvvojit sierralágan doaibmabijut mat gusket ovttaskas ásahusaide njuolga nugo stivranammademiide, organisašuvdnavuohkái, ovttastahttimii, ja ahte doaibmabijut galget čuovvoluvvot ovttaskas ásahusaid ja Sámedikki gaskka gulahallamiin. Dán oktavuođas leat várrejuvvon ruđat 2011 bušeahtas ásahusdieđáhusa čuovvoleapmái.</p>
<p>Gažaldat 2 áirras Aili Keskitalo, NSR:a sámediggejoavku</p>
<p>Dan oktavuođas go Stuorradiggi meannudii gielddaproposišuvnna 2011 celkkii Stuorradikki gielda- ja hálddašanlávdegoddi ahte Eanetlohku bivdá dán vuođul departemeantta stáhtabušeahta 2011 oktavuođas árvvoštallat mo buorebut sáhttá addit gielddaide main lea sámi álbmot, buoret rámmaeavttuid vai sáhttet fuolahit iežaset nationála ja riikkaidgaskasaš geatnegasvuođaid, erenoamážit dan ektui mo gielalaš ja kultuvrralaš dárbbut fuolahuvvojit čálgofálaldagas.</p>
<p>Dát gažaldat lea šaddan áigeguovdilin Sámedikki guovttegielalašvuođaruđaid meannudeami oktavuođas, muhto guoská maiddái gielddaide mat dál eai leat mielde sámegiela hálddašanguovllus, muhto main ovdamearkka dihtii leat ollu oahppit geat ožžot sámegieloahpahusa. Sámi suohkaniid ekonomiija lei maid fáddán Sámedikki raportta oktavuođas ILO:i 2008:s, aiddo dannego suohkanat eai nagot čuovvolit nationála ja riikkaidgaskasaš geatnegasvuođaid sápmelaččaid ektui.</p>
<p>Mii oaidnit ahte Finnmárkku KS lea bargan árjjalaččat dán ášši čuovvolemiin. Maid lea Sámediggeráđđi dahkan vai stáhtabušeahta bokte gokčojuvvojit daid suohkaniid golut, main lea sámi álbmot?</p>
<p>Sámedikkeráđi vástadus 2. gažaldahkii</p>
<p>Gielddat ja fylkkagielddat ožžot guovttegielatvuođa liigegoluide doarjaga Sámedikkis ja doarjaga sámi vuođđooahpahussii fylkkamannis ja Oahpahusdirektoráhtas.</p>
<p>Sámedikki rámma maid oažžu Ođasmahttin-, hálddahus- ja girkodepartemeanttas lea menddo unni. Danne leat Sámedikkis unnán vejolašvuođat lasihit doarjaga sámegiela hálddašanguovllu gielddaide ja fylkkagielddaide. Sámedikki presideanttas Egil Ollis lei guovvamánus 2011 čoahkkin finánsaministariin</p>
<p>Sigbjørn Johnseniin ja Ođasmahttin-, hálddahus- ja girkoministariin Rigmor Aasrudain. Čoahkkima fáddán lei 2012 bušeahttadárbbut, ja presideanta deattuhii ahte lea dárbu bajidit guovttegielatvuođa doarjaga.</p>
<p>Bušeahttadárbbut váldojuvvojedje maiddái ovdan Sámediggeráđi čoahkkimis stáhtačálliiguin ođđajagimánus 2011, ja Stuorradikki gielda- ja hálddašanlávdegottiin skábmamánus 2010.</p>
<p>Oahpahusdirektoráhta lea evalueren sámi vuođđooahpahusa doarjjaortnega. Evalueren konkluderii dainna lágiin ahte otnáš ortnega bokte ii addojuvvo gielddaide doarvái ruhta goluide. Sámediggeráđđi lea dán evaluerema vuođul bivdán Máhttodepartemeantta rievdadit ortnega.</p>
<p>Bargojoavku, mas mielde Sámedikki, Máhttodepartemeantta ja Oahpahusdirektoráhta lahtut ovddidii ođđajagimánus 2011 raportta fága- ja diibmojuohkima birra ohppiide geain lea sámegieloahpahus.</p>
<p>Sámediggeráđđi áigu čuovvolit dán raportta, ja doarjja sámi vuođđooahpahussii árvvoštallojuvvo fága- ja diibmojuohkima oktavuođas.</p>
<p>Lea biddjojuvvon bargojoavku mas leat lahtut Gielddaid guovddášlihtus, fágadepartemeanttain ja</p>
<p>Sámedikkis. Bargojoavku galgá geahčadit sámi diliid gielddain. Sámediggeráđđái lea lunddolaš ahte bargojoavku árvvoštallá guovttegielat doarjaga gielddaide ja doarjaga sámi vuođđooahpahussii.</p>
<p>Sámedikki presideanta ja Finnmárkku fylkkasátnejođiheaddji Runar Sjåstad leaba oktasaš 28.02.11 beaiváduvvon reivves Máhttodepartementii, ovddidan evttohusa ahte rievdadit sámegieloahpahusa refušuvdnaortnega joatkkaskuvllaide. Refušuvdnamálle evttohuvvo rievdaduvvot nu ahte juohke doaibma lohkkojuvvo iešheanalis ovttadahkan.</p>
<p>Gažaldat 3 áirras Silje Karine Muotka, NSR:a sámediggejoavku</p>
<p>Sámedikki presideanta lei guhkes mátkkis Lulli-Amerihkás ovttas Stuorradikki sáttagottiin, ja galledii earret eará Amazonasa. Sámedikki presideanta sáhtii maŋŋá muitalit man ollu son lei oahppan, ja erenoamážit álgoálbmogiid rašis dili birra dáin guovlluin.</p>
<p>Mii oažžut ohpihii raporttaid veahkaváldegeavaheami birra Amazonasa álgoálbmogiid vuostá sihke eiseválddiid ja industriijafitnodagaid bealis, maŋimusat Belo Monte-huksema oktavuođas, mii guoská ollu álgoálbmotjoavkkuide guovllus.</p>
<p>Mo lea Sámedikki presideanta dán rádjai dahkan geavahan ja jurddašan geavahit dan máhtu maid son lea háhkan dán mátkkis vai guovllu álgoálbmogat guldaluvvojit, ja mo váikkuha Sámedikki presideanta dasa ahte Stuorradikki presideanta čuovvola daid signálaid maid son buvttii, maŋimusat go galledii Sámedikki?</p>
<p>Sámedikkeráđi vástadus 3. gažaldahkii</p>
<p>Lea riekta ahte sámediggepresideanta galledii earret eará Diauarum, indiánagilli Xingu-guovllus, Brasila mátkki vuosttaš beivviid. Doppe deaivvadii sáttagoddi Xingu-guovllu indiánaid váldoorganisašuvnna</p>
<p>ATIX áirasiiguin. Fáddán čoahkkimis dáid áirasiiguin lei dat stuorra váikkuhusat maid Xingu-joga buođđun mielddisbuvttášii. Danne váldojuvvui dát fáddá maŋŋá ovdan čoahkkimiin Brasila parlamentarihkkáriiguin. Min fuomášahttin ja beroštupmi ii leat dattetge váikkuhan olus bohtosii. Dalá maŋŋá mátkki oaččuimet diehtit ahte Brasila álbmotválljen áirasat ledje mearridan buođđuma. Dát lei goalmmát geardi go parlameanta meannudii ášši. Dat mii lea mearridan ášši bohtosa lea industriija fápmodárbu dan ovdáneapmái, mii dáhpáhuvvá miehtá riikka. Brasila ekonomiija lea dat ekonomiija Lulli-</p>
<p>Amerihkás mii stuorru eanemusat, gosa maiddái olgoriikkaid kapitála šávvá ja gáibida vuoittu.</p>
<p>Dat maid mii leat oaidnán dáhpáhuvvamin, lea guovddážis Sámedikki barggus váikkuheamen industriija etihkalaš njuolggadusaid (corporative resposibility) sihke min riikkas, Davviriikkain ja riikkaidgaskasaččat.</p>
<p>Min mihttomearri lea sáhttit vuosttaldit dan ahte álgoálbmogiid beroštusat oaffaruššojuvvojit stuorra kapitála- ja industriija beroštusaid geažil. Danne ii sáhttán Sámediggi dohkkehit ođđa minerálalága. Danne lea Sámediggi, direktevrra bokte, bivdán čoahkkima Statkraft konsearnadirektevrrain vai beassat deattuhit daid negatiiva váikkuhusaid mat čuožžilit Jiengevári čerrui Jämtlandas Ruoŧas bieggafápmorusttegiid geažil.</p>
<p>Dál leat proseassat jođus oččodit riikkaidgaskasaš njuolggadusaid industriija etihkalaš ovddasvástádusaid várás ON olmmošvuoigatvuođaráđis mas olgoriikaministtar, daid dieđuid vuođul maid Stuorradiggi lea addán guokte vahku dás ovdal, muitala ahte Norggas lea aktiiva rolla. Seammalágan proseassa lea maiddái</p>
<p>OECD čađaheamen. Sámediggi áigu ovttas eará álgoálbmogiiguin geahččalit váikkuhit dán prosessii dainna áigumušain ahte nannet álgoálbmogiid olmmošvuoigatvuođaid, vuoigatvuođaid iežaset árbevirolaš guovlluide ja vuoigatvuođa doaimmahit iežas váikkuhanfámu dákkár áššiin árvvusanedettiin dan prinsihpa ahte álgoálbmogiin galgá leat vuoigatvuohta beassat mearridit iežaset ovdáneami, dás maiddái dan eavttu ahte dat galgá sáhttit dáhpáhuvvat friddja ja ovddalgihtii dieđihuvvon mieđiheami vuođul (free prior and informed consent).</p>
<p>Gažaldat 4 áirras Kirsti Guvsám, NSR:a sámediggejoavku</p>
<p>Ásahus dieđáhusas čuoččui ná Oslo Sámi viesu birra: " Sámediggeráđi mielas livččii vuogas 2009 bušeahttabarggus árvvoštallat čujuhit daid ásahusaid sierra nannejuvvon ohcanortnegiidda."</p>
<p>Dán rádjai in oainne ahte dát lea čuovvoluvvon, muhto orru go sámediggeráđi mielas ahte dát ain lea ulbmillaš čoavddus Oslo Sámi viesu ektui? Árvvoštallá go sámediggeráđđi eará molssaeavttuid Oslo Sáme viesu ektui?</p>
<p>Sámedikkeráđi vástadus 4. gažaldahkii</p>
<p>Oslo Sámi viessu lea maŋemus jagiid ožžon njuolggojuolludeami Sámedikki bušeahtas, ja 2011 bušeahtas lea mearriduvvon ahte juolludeapmi galgá addot njuolggojuolludeapmin.</p>
<p>Oslo Sámi viessu lea dál organiserejuvvon searvin. Ásahusdieđáhusas dovddahuvvo ahte sámi kulturviesuin berre nannoseabbo organiseren, vuosttažettiin vuođđudussan, ovdal go sáhttet oažžut fásta njuolggojuolludemiid.</p>
<p>Oslo Sámi viesus leat leamaš olu doaimmat ja danne eat leat árvvoštallan sirdit sin ohcanvuđot ortnegii. Sii leat maiddái dieđihan ahte leat bargame ođđasisorganiseremiin, maid Oslo Sámi viessu ieža leat vuolggahan, ja jurdda lea organiseret searvvis fitnodahkii. Dat dahkko maiddái ásahusdieđáhusa mielde.</p>
<p>Sámediggeráđđi áigu čuovvut Oslo sámi viesu ođđasisorganiserema, mas earret eará Sámediggi gáibida stivralahttosaji organisašuvnna stivrras.</p>
<p>Gažaldat 5 áirras Miriam Paulsen, NSR:a sámediggejoavku 2009:s dahkkojuvvui šiehtadus Sámedikki ja máŋgga sámi lágádusa gaskkas ahte addit oahpponeavvuid nuvttá mánáidgárddiide ja skuvllaide. Dát guoská vuosttažettiin lágádusaide</p>
<p>ČálliidLágádus, DAT , Iđut ja Davvi Girji</p>
<p>Manne leat julevsámi oahpponeavvut vuoruhuvvon vulos?</p>
<p>Sámedikkeráđi vástadus 5. gažaldahkii</p>
<p>Ii leat nu ahte Sámediggi ii vuorut julevsámi oahpponeavvuid. Sámedikki bušeahtas deattuhuvvo ahte julevsámi ja lullisámi oahpponeavvut vuoruhuvvojit. Stuorámus hástalus julevsámi oahpponeavvuiguin, lea ahte váilot oahpponeavvočállit.</p>
<p>Sámi lágádusat maiguin Sámediggi lea šiehtadan, leat buvttadan julevsámi oahpponeavvuid ja dat leat nuvttá oažžumis skuvllaide gos lea sámegieloahpahus, ja mánáidgárddiide gos leat sámegielat mánát. Dat leat oktiibuot 34 oahpponeavvu. Buvttaduvvojit maiddái julevsámi oahpponeavvut mat galget leat nuvttá oažžumis neahtas.</p>
<p>Sámediggi álggahii 2009:s ovddasmanniprošeavtta Ájluovtta skuvla resursaskuvlan julevsámi oahpponeavvuid ráhkadeami várás. Skuvla lea bargame oahpponeavvoráhkademiin.</p>
<p>Ovddasmanniprošeakta galgá evaluerejuvvot dán jagi. Sámediggi lea ráhkadan fálaldaga Báhkoi nuvttá oahpponeavvuid ektui, muhto šiehtadus ii leat vel gárvvis.</p>
<p>Giđa mielde galgá dollot čoahkkin Báhkoin. Čoahkkimis áigut fas digaštallat oahpponeavvuid oastima birra mat Báhkos leat vuorkkás. Muđui áigu Sámediggi digaštallat Báhko hástalusaid boares oahpponeavvoprošeavttaid gárvvisteami ektui.</p>
<p>III Jienasteapmi 39 áirasis ledje 27 čoahkis. Dán áššis ii jienastuvvon.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1</p>
<p>Åge Nordkild</p>
<p>Egil Olli</p>
<p>Åge Nordkild</p>
<p>Egil Olli 2</p>
<p>Aili Keskitalo</p>
<p xml:lang="nob">Vibeke Larsen</p>
<p>Aili Keskitalo</p>
<p xml:lang="nob">Vibeke Larsen 3</p>
<p>Silje Karine Muotka</p>
<p>Egil Olli</p>
<p>Silje Karine Muotka</p>
<p>Egil Olli 4</p>
<p>Kirsti Guvsám</p>
<p xml:lang="nob">Vibeke Larsen</p>
<p>Kirsti Guvsám</p>
<p xml:lang="nob">Vibeke Larsen 5</p>
<p xml:lang="nob">Miriam Paulsen</p>
<p>Láilá Susanne Vars</p>
<p>Jørn Are Gaski</p>
<p xml:lang="nob">Miriam Paulsen</p>
<p>Láilá Susanne Vars</p>
<p>Ášši meannudeapmi loahpahuvvui 08.03.11 dii. 14.20.</p>
<p>Vuođđogiella: Dárogiella</p>
<p xml:lang="nob">Ášši/Sak DC 004/11</p>
<p>Ođđa áššiid dieđiheapmi</p>
<p>Arkiiva SF-</p>
<p>Arkiiváššenr. 11/957</p>
<p>Ášši meannudeapmi álggahuvvui 08.03.11 dii. 14.20.</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus 1 07.03.2011</p>
<p>Áirras Silje Karine Muotka, NSR:a sámediggejoavku</p>
<p>Dárbu rievdadit oahpahuslága láhkaásahusa 2 07.03.2011</p>
<p>Áirras Geir Tommy Pedersen, NSR:a sámediggejoavku</p>
<p>Fievrridandoarjja mariidna bivdui 3 07.03.2011</p>
<p>Áirras Miriam Paulsen, NSR:a sámediggejoavku</p>
<p>Stipeandaortnet studeanttaide geat váldet oahpu duojis 4 07.03.2011</p>
<p>Áirras Silje Karine Muotka, NSR:a sámediggejoavku</p>
<p>Sámegiela geavahanisskadeapmi 5 07.03.2011</p>
<p>Áirras Rolf Johansen, NSR:a sámediggejoavku</p>
<p>Sámedikki ohcanvuođot doarjjaortnega rievdadeapmi 6 07.03.2011</p>
<p>Áirras Anne Helene Saari, Bb:a sámediggejoavku</p>
<p>Sámi kulturhistorjá – vuđolet hámis – oassin vuođđoskuvlla oahppomearreplánii 7 07.03.2011</p>
<p>Áirras Ragnhild Melleby Aslaksen, Bb:a sámediggejoavku</p>
<p>Sámegiella - sámi mánáid ja nuoraid oahpaheapmi 8 07.03.2011</p>
<p>Áirras Mariann W. Magga, Bb:a sámediggejoavku</p>
<p>Boraspiret 9 07.03.2011</p>
<p>Áirras Olaf Eliassen, Árja</p>
<p>Sámediggi berre doarjut álbmotviesu huksema Guovdageidnui 10 07.03.2011</p>
<p>Áirras John Kappfjell, Bb:a sámediggejoavku</p>
<p>Sámi vuoigatvuođalávdegotti II lahttun oainnán čuovvovaš darbbuid 11 07.03.2011</p>
<p>Áirras Inga-Lill Sundset, Bb:a sámediggejoavku</p>
<p>Lágádusdoarjja sámi ja ođđadárogiela lágádusaide seamma dássái 12 23.02.2011</p>
<p>Áirras Hans J. Eriksen,</p>
<p>Ovddádusbellodat</p>
<p>Jienastanvuoigaduvvon olbmot sámediggeválgii</p>
<p>II Evttohusat ja mearkkašumit Evttohus 1, Áirras Silje Karine Muotka, NSR:a sámediggejoavku</p>
<p>Dárbu rievdadit oahpahuslága láhkaásahusa</p>
<p>Oahpahuslága láhkaásahusa 17 kápihttalis boahtá ovdan čuovvovaččat:</p>
<p>Ohppiin vuođđo- ja joatkkaskuvlaoahpahusas lea riekti oažžut oahpponeavvuid sihke dárogillii ja ođđadárogillii, dát gusto geahča láhkaásahusa §17-1 gáibádus gielalaš bálddalasvuhtii <span type="quote">«oahpponeavvu mii geavahuvvo jeavddalaččat oahpahusas ja gokčá mearkkašahtti osiid gelbbolašvuođamihttomeriin dege lea dehálaš guovddáš gálggaide oahppoplána fágain Máhtoloktema Oahppoplánas»</span>. Vástideaddji gáibádus gielalaš bálddalasvuhtii ii gusto sámegielat oahpponeavvuide.</p>
<p>Láhkaásahusa paragráfas 17-3 nannejuvvo skuvlaeaiggáda ovddasvástádus sihkarastit vuoigatvuođa oažžut oahpponeavvu iežas gillii. Oahpahuslága §9-4 sisttisdoallá maid gáibádusa oahpponevvui ja gillii.</p>
<p>Sámediggi ferte čielggadit vástideaddji gáibádusa gielalaš bálddalasvuhtii mii maid guoská sámegillii.</p>
<p>Skuvlaeaiggáda ovddasvástádus sihkarastit sámegielat oahpponeavvuid oahpahussii sámegielas ja sámegillii berrešii čadnot láhkii.</p>
<p>Evttohus 2, Áirras Geir Tommy Pedersen, NSR:a sámediggejoavku</p>
<p>Fievrridandoarjja mariidna bivdui</p>
<p>NSR diehtá ahte muhtin guollebivdiin ain leat váttisvuođat beassat vuovdit sállaša. Eará guollebivdiide ges lea heivemeahttun guhkes fievrrideapmi mii mielddisbuktá liigegoluid ja liigeáiggi geavaheami ovttaskas guollebivdái. NSR dáhttu Sámediggeráđi jođánepmosit áŋgiruššat áššiin. Sámedikkeráđđi ferte veahkehit dasa ahte sihkarastit dohkálaš fievrridandoarjaga mariidna sállaša fievrrideapmái.</p>
<p>Evttohus 3, Áirras Miriam Paulsen, NSR:a sámediggejoavku</p>
<p>Stipeandaortnet studeanttaide geat váldet oahpu duojis.</p>
<p>Sámedikkis lea odne stipeandaortnet ohppiide geat váldet oahpu duojis jaotkkaskuvlla dásis, muhto ii gávdno stipeandaortnet studeanttaide geat váldet lohket duoji allaskuvlla dásis. Sámediggi berre ásahit stipeandaortnega studeanttaide geat váldet duodjeoahpu bachelorgráda allaskuvllas vai eambbogat váldet oahpu duojis.</p>
<p>Evttohus 4, Áirras Silje Karine Muotka, NSR:a sámediggejoavku</p>
<p>Sámi geavahanisskadeapmi</p>
<p>Dál lea dárbu čađahit sámi geavahaniskkadeami sihke bálvalusaid ektui maid gielddat ja fylkkagielddat addet, ja maid stáhtalaš bálvalusaid ektui. Iskkadeapmi ferte čađahuvvot farggamusat háhkan dihtii máhtu das movt almmolaš bálvalusaid sámi geavaheaddjit vásihit bálvalusaid ja daid láhčima sámi perspektiivvas.</p>
<p>Iskkadeapmi berre čađahuvvot ovttasbarggus almmolaš eiseválddiiguin, ja sihke siskkobealde ja olggobealde sámegiela hálddašanguovllu.</p>
<p>Evttohus 5, Áirras Rolf Johansen, NSR:a sámediggejoavku</p>
<p>Sámedikki ohcanvuđot doarjjaortnega rievdadeapmi</p>
<p>NSR bivdá Sámediggeráđi árvvoštallat rievdadit ohcanvuđot doarjagiid njuolggadusaid ealáhusdoibmii, dainna áigumušain ahte unnidit iežas kapitála dárbbu.</p>
<p>Sámedikki ohcanvuđot doarjjaortnet lea dán rádjai doaibman EEO-guovllu mearrádusaid vuođul mii bidjá bajimuš ráji proseanttaid dáfus almmolaš doarjagii ealáhusprošeavttaide.</p>
<p>Sámi ássanguovllus leat ollu smávva fitnodagat ealáhuseallimis, mat leat deaŧalaččat ássanvuđđui, ja leat deaŧalaččat sámi kultuvrra bisuheapmái. Seammás oaidnit ahte olmmošlogu njiedjan sámi guovlluin eaktuda doaibmabijuid jos galggaš jorgalahttit dan ovdáneami.</p>
<p>Go váldá vuhtii ahte ealáhuseallimis dáin guovlluin váilu hui ollu kapitála, nugo muđuige Davvi-Norgga ealáhuseallimis, de livčče doaibmabijut iežas kapitála dárbbu vuolideamis hui mávssolaččat. Doarjaga</p>
<p>Sámedikkis berrešii árvvoštallat bajidit unna ollislaš gollorámma siskkobealde. Ortnet berre čielggaduvvot</p>
<p>Innovašuvdna Norggain, sihkkarastin dihte ahte ulbmil bisuhuvvošii.</p>
<p>Evttohus 6, Áirras Anne Helene Saari, Bargiidbellodaga sámediggejoavku</p>
<p>Sámi kulturhistorjá – vuđolet hámis – oassin vuođđoskuvlla oahppomearreplánii</p>
<p>Min servodagas lea uhccán dábálaš máhttu sámi kulturhistorjjás, dan oaidná čielgasit maŋimus áiggi meidiadieđuin. Ollu dán boasttuáddejumis ii livččii dárbbašan gávdnot jus servodagas livččii buoret vejolašvuohta háhkat dieđuid mái kultuvrra birra skuvlaagis juo, mas sihke boarráset sámi kulturhistorjá ja dálá dilli čiekŋuduvvo ja válddahuvvo nu mo dat dál lea.</p>
<p>Servodagas livččii dalle lunddolaš dohkkehus ja áddejupmi das ahte sámi giella ja kultuvra lea oassin</p>
<p>Norgga kulturárbbis, ja mainna sáhtášii leat rámis ja sáhtášii atnit sápmelašvuođa riggodahkan Norgga servodagas oassin Norgga historjjás ja kulturárbbis.</p>
<p>Sámediggi ferte áŋgiruššat oažžut sámi kulturhistorjjá – vuđolet hámis boarráset historjjá ja ođđaset dutkama vuođul – vuođđoskuvlla oahppomearreplánii, fágaplánaide ja oahpponeavvuide. Dát máhttu – sámi kulturgelbbolašvuohta – ferte maid mielde oassin dábálašoahpaheaddjiohppui.</p>
<p>Mii bivdit ahte Sámediggeráđđi vuolggaha dan barggu ahte fágaplána sámi kulturhistorjjás ráhkaduvvo, mii dá galgá mielde vuođđoskuvlla oahppomearreplána iešguđet fágasurggiide, ja dábálašoahpaheaddjiohppui.</p>
<p>Sámediggi bargá sámi giela ja kultuvrra oddidemiin, ja oaidná man deaŧalaš dat lea ahte máhttu sápmelašvuođa birra šaddá dábálašoahppun mas lea diehttalas ahte sápmelašvuohta lea oassin Norgga kulturárbbis.</p>
<p>Evttohus 7, Áirras Ragnhild Melleby Aslaksen, Bargiidbellodaga sámediggejoavku</p>
<p>Sámegiella – sámi mánáid ja nuoraid oahpaheapmi,</p>
<p>Sámediggi lea fuolastuvvan go dáid mánáid lohku, geat ožžot sámegieloahpahusa vuođđoskuvllas, lea njiedjan nu garrasit ja duođalaččat ja go sámi mánáidgárdemánáid lohku lea njiedjan. Sámediggi oaidná ahte ain lea stuorra dárbu sámegielat bargiide iešguđet fágasurggiin nu ahte sáhttit dustet boahtteáiggi hástalusaid dan ektui ahte: - sihkkarastit rievttálaš oahpahusa sámi mánáide ja nuoraide sihke mánáidgárddis, vuođđo- ja joatkkaskuvllas.</p>
<p>Sámediggi bivdá Sámediggeráđi áŋgiruššat dáinna surggiin dakko bokte ahte ovddidit/nannet dakkár doaibmabijuid ja váikkuhangaskaoapmegeavaheami go buoridit earret eará vuođđoskuvlla ja joatkkaskuvlla sámegieloahpahusa ruhtadeami ja vejolašvuođaid geavahit ja seammás nannet sámegiela mánáidgárddiin.</p>
<p>Evttohus 8, Áirras Mariann W. Magga, Bargiidbellodaga sámediggejoavku</p>
<p>Boraspiret</p>
<p>Olu guovlluin lea duođaštuvvon badjel beali stuorát boraspirenálli go Stuoradikki dohkkehuvvon nállelohku. Dál ferte jođáneamos lágiin bidjat johtui dárbbašlaš doaimmaid unnidan dihte boraspirenáli dohkkehuvvon dássái.</p>
<p>Ođđaseamos dutkan duođašta ahte albbas goddá mihá eambbo bohccuid go goassege ovdal lea duođaštuvvon. Lulde albbas goddá eanaš vuovderuigguid, muhto boazoguovlluin dat goddá bohccuid. Leat duođaštan ahte okta albbas sáhttá speadjat bohccuid dávjjit go juohke nuppi beaivvi.</p>
<p>Lea hirbmat váttis duođaštit vahágiid, ja buhtadusortnegiid birra leat stuora giččit.</p>
<p>Norgga albbashálddašeami ferte rievdadit, ja dat fertešii heivehuvvot gumpehálddašeami ektui, namalassii lulábealde boazoguovlluid.</p>
<p>Maiddái goaskinhálddašeami galggašii oažžut johtui, dat ii gávdno dál.</p>
<p>Evttohus 9, Áirras Olaf Eliassen, Árja</p>
<p>Sámediggi berre doarjut álbmotviesu huksema Guovdageidnui</p>
<p>Árja Sámediggejoavkku mielas lea dehálaš ahte Sámediggi doarju plánaid hukset álbmotviesu</p>
<p>Guovdageidnui.</p>
<p>Midjiide lea oahpis ahte leat konkrehta plánat hukset álbmotviesu maid sáhttá geavahit omd. ristejaččaide, heajaide, konfirmašundoaluide jna. Guovdageainnus váilu dákkár viessu ja lea stuora dárbu dakkár vissui gos sáhttet leat iešguđetlágan kulturdoalut lassin doaluide mat badjelis leat namuhuvvon. Kulturviessu mii dál gávdno Guovdageainnus, ii heive iešguđetlágan kulturdoaluide, dálá viesus Guovdageainnus ii leat gievkkan eai ge eará fálaldagat mat gáibiduvvojit jus galgá sáhttit čađahit iešguđetlágan doaluid.</p>
<p>Árja Sámediggejoavku ávžžuha Sámediggeráđi čoahkkinastit Guovdageainnu suohkaniin ja álbmotviesu stivrrain vai oažžu prošeavtta ovdanbuktojuvvot. Min mielas lea lunddolaš ahte Sámediggi doarju ruđalaččat dákkár álbmotviesu, go Guovdageainnu álbmot lea logiid jagiid bargan oažžut áigái dákkár viesu báikái.</p>
<p>Evttohus 10, Áirras John Kappfjell, Bargiidbellodaga sámediggejoavku</p>
<p>Sámi vuoigatvuođalávdegotti II lahttun oainnán čuovvovaš darbbuid:</p>
<p>Geahčadit ahte sohpet go Norgga lágat oktii Norgga geatnegasvuođaide iežaset álgoálbmogiid ektui. 1. Sámi vuoigatvuođalávdegoddi II deattuhii vuosttažettiin eananvuoigatvuođaid. Eará lágat mat guoskkahit servodatáššiid main lea stuora dahje njuolggo váikkuhus sámiide, eai meannuduvvon.</p>
<p>Sámediggi berre nammadit áššedovdilávdegotti mas lea mandáhtta geahčadit Norgga lágaid, maid Sámi vuoigatvuođalávdegottit eai geahčadan, ja ovddidit dárbbašlaš rievdadanevttohusaid. 2. Árvvoštallat dárbbu ođđa lágaide jus leažžá dárbbašlaš; - árvvoštallon sámi gielalaš, kultuvrralaš dahje servodatlaš váikkuhusaid ektui, - dahje gozihan ja várjalan dihte sámi vuoigatvuođaid sihke ávnnaslaš ja eahpeávnnaslaš hámis, mat leat ásahuvvon boaresvieruid dahje dološáiggi geavaheami bokte, - dahje mii orru dárbu siskálastit Norgga lágaide sihkkarastin dihte vuoigatvuođaid mat gullet sámiide álgoálbmogin, ja mat dávistit riikkaidgaskasaš rivttiin nugo dat ovdanboahtá riikkaidgaskasaš konvenšuvnnain maid Norga rievttálaččat lea geatnegahtton čuovvut, dahje riikkaidgaskasaš boaresvirot vuoigatvuođain. 3. Sámediggi ovddida dárbbašlaš láhkarievdadusevttohusa ovddasvástideaddji fágadepartementii, dahje njuolga Stuoradiggái.</p>
<p>Sámedikki mearrádus lea dárbbašlaš dan dihte vai Ráđđehussii čalmmustahttit dárbbu ain viidásit rievttálaš čielggademiide, ja eanemus dárbbašlaš ođđa lávdegotti nammadeami oktavuođas, mii galgá árvvoštallat ja ovddidit evttohusaid dan birra ahte mot dohkkehuvvon olmmošvuoigatvuođat ja álgoálbmogiid vuoigatvuođat galget gođđojuvvot sámi servodaga ja sámiid ektui norgalaš hálddašeapmái dain iešguđetge hálddašandásiin nugo stáhta, fylkasuohkan ja suohkan, ja maiddái Sámediggái.</p>
<p>Biddjo vuođđun ahte juristtat geat dovdet sámerievtti jođánit nákcejit hábmet dárbbašlaš vuođu Sámedikki čuovvoleapmái dán evttohusas.</p>
<p>Evttohus 11, Áirras Inga-Lill Sundset, Bargiidbellodaga sámediggejoavku</p>
<p>Lágádusdoarjja sámi ja ođđadárogiela lágádusaide seamma dássái</p>
<p>Ealli giella lea giella mii rievddada dađistaga. Sámegielaide fertešii sihkkarastit buori ovddideami buriid girjjálašvuođafálaldagaid bokte. Girjjálašvuohta speadjalastá dan servodaga mas mii eallit ja olmmoš galggašii girjjálašvuođas sáhttit iežas dovdat.</p>
<p>Girjjit leat maiddái dehálaččat buori giela ovddideamis ja dat buoridit mánáid ja nuoraid lohkangálgga.</p>
<p>Lágádusdoarjaga ortnet galgá sihkkarastit ahte gávdnojit sámegielalmmuhusat nu máŋgga šáŋrain go vejolaš, sihke mánáide ja rávisolbmuide. Jus sámegielat galget leat ealli gielat, de ferte leat vejolaš lohkat eanet go skuvlagirjjiid sámegillii.</p>
<p>Jus sámi lágádusaid lágádusdoarjja biddjošii seamma dássái go ođđadárogiela lágádusaide, de livččii dat váikkuhan ahte sámi girjjálašvuohta oččošii dárbbašlaš doarjaga ja seammás buoridan fálaldaga.</p>
<p>Earenoamážit e-girjjiid ovdáneami ektui sáhtášii áŋgiruššat sámi girjjálašvuođas eanet, dál lea álkibut go goassege ovdal buvttadit ja juogadit girjjálašvuođa, ja dat galggašii boahtit buorrin maiddái sámegielat álbmogii.</p>
<p>Sámediggi ávžžuhuvvo bargat dáinna áššiin.</p>
<p>Evttohus 12, Áirras Hans J. Eriksen, Ovddádusbellodat</p>
<p>Jienastanvuoigaduvvon olbmot sámediggeválgii</p>
<p>Sámediggi oaivvilda ahte buot válddálaš stáhtalahtuin galgá leat jienastanvuoigatvuohta mas lea seamma árvu ja mearkkašupmi politihkalaš orgánaid válljema oktavuođas.</p>
<p>Stuorradiggeválgii dat gusto buot válddálaš, Norgga stáhtalahtuide, ja eará válggain dat berre gustot buot válddálaš stáhtalahtuide dan geográfalaš guovllus gos guoskevaš orgánas galgá leat váldi. Sámediggi oaivvilda ahte Stuorradiggi ferte oččodit dakkár válgaortnega, mii sáhttá duohtandahkat dakkár mihttomeari go Sámediggi galgá válljejuvvot.</p>
<p>Sámediggi lea dakkár politihkalaš orgána mii ii čuovo demokráhtalaš prinsihpaid. Dat lea dakkár orgána mas jienastanvuoigatvuohta ja válgadohkálašvuohta lea vuođđuduvvon dušše etnihkalaš gullevašvuhtii.</p>
<p>Sámediggi evttoha Stuorradiggái ahte buot válddálaš stáhtalahtuin mat ásset sámi hálddašanguovllus, galgá leat jienastanvuoigatvuohta sámediggeválggas, danne ferte dábálaš jienastuslogu bidjat vuođđu.</p>
<p>Skjalg Jensen evttoha:</p>
<p>Ođđa ášši nr. 12 Hans J. Eriksenis, Ovddádusbellodat, hilgojuvvo</p>
<p>Dievasčoahkkinjođihangotti evttohus:</p>
<p>Ođđa áššit nr. 1 - 11 sáddejuvvojit sámediggeráđđái viidáset meannudeapmái</p>
<p>III Jienasteapmi 39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:</p>
<p>Skjalg Jensen evttohus mearriduvvui 32 jienain 3 jiena vuostá Dievasčoahkkinjođihangotti evttohus ovttajienálaččat dohkkehuvvon</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.(ups annen format)</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1</p>
<p>Silje Karine Muotka 2</p>
<p xml:lang="nob">Rolf Arthur Johansen</p>
<p xml:lang="nob">Bjørn Inge Mo</p>
<p xml:lang="nob">Rolf Arthur Johansen 3</p>
<p xml:lang="nob">Miriam Paulsen 4</p>
<p>Silje Karine Muotka</p>
<p>Mariann Wollmann Magga</p>
<p>Silje Karine Muotka 5</p>
<p xml:lang="nob">Rolf Arthur Johansen</p>
<p>Geir Johnsen</p>
<p xml:lang="nob">Rolf Arthur Johansen 6</p>
<p xml:lang="nob">Anne Helene Saari</p>
<p xml:lang="nob">Gunn-Britt Retter</p>
<p xml:lang="nob">Anne Helene Saari 7</p>
<p xml:lang="nob">Ragnhild Melleby Aslaksen</p>
<p>Kirsti Guvsám</p>
<p xml:lang="nob">Ragnhild Melleby Aslaksen 8</p>
<p>Mariann Wollmann Magga</p>
<p>Geir Johnsen</p>
<p>Jørn Are Gaski</p>
<p xml:lang="nob">Per Andersen Bæhr</p>
<p>Olaf Eliassen</p>
<p>Mariann Wollmann Magga 9</p>
<p>Olaf Eliassen</p>
<p>Berit Marie P. E. Eira</p>
<p>Aili Keskitalo</p>
<p xml:lang="nob">Anne Helene Saari</p>
<p>Willy Ørnebakk</p>
<p>Olaf Eliassen 10 John Kappfjell 11 Inga-Lill Sundset</p>
<p xml:lang="nob">Marit Kirsten Anti Gaup 12 Hans Eriksen</p>
<p>Willy Ørnebakk</p>
<p xml:lang="nob">Skjalg Jensen</p>
<p>Mariann Wollmann Magga</p>
<p>Geir Johnsen</p>
<p>Aili Keskitalo</p>
<p xml:lang="nob">Per Andersen Bæhr</p>
<p xml:lang="nob">Geir Tommy Pedersen</p>
<p xml:lang="nob">Hans Eriksen</p>
<p>VI Sámedikki mearrádus</p>
<p>Ođđa áššit nr. 1 - 11 sáddejuvvojit sámediggeráđđái viidáset meannudeapmái</p>
<p>Ášši meannudeapmi loahpahuvvui 08.03.11 dii. 16.05.</p>
<p>Vuođđogiella: Dárogiella</p>
<p xml:lang="nob">Ášši/Sak DC 005/11</p>
<p>Čilgehus ealáhusovddideami birra</p>
<p>Arkiivaáššenr.. 10/307106 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 28.01.11</p>
<p>SR 022/11</p>
<p>Sámedikki dievasčoahkkin 04. – 11.03.11</p>
<p xml:lang="nob">DC 005/11</p>
<p>Ášši meannudeapmi álggahuvvui 08.03.11 dii. 16.05.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 29.12.10</p>
<p xml:lang="nob">Telemarksforskning</p>
<p xml:lang="nob">Næringsutvikling og attraktivitet Samiske områder Álgodivodus juovlamánu 29. b. 2010</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea ságaškuššan ealáhusovddideami čilgehusa. Čilgehus čuovvu protokolla.</p>
<p>Čilgehus ealáhusovddideami birra Duogáš</p>
<p>Čilgehusa duogáš lea ahte Sámedikkis galgá leat bajimus ja ollislaš strategiija ealáhusovddideamis.</p>
<p>Dievasčoahkkin mearridii áššis 10/10 doaibmaguovllu viiddidanmeannudeami oktavuođas ahte galge ráhkaduvvot bajimus strategiijat ealáhusovddideapmái, ja ahte Sámediggi galgá árvvoštallat ođđa ohcangielddaid miessemánus 2011. Čilgehus galgá čilget vissis áššesuorggi ovdáneami, ja digaštallat áššesuorggi boahttevaš hástalusaid.</p>
<p>Sámediggeráđđi háliida oažžut dieđuid ruovttoluotta dievasčoahkkimis dan birra guđe bealit galget gieđahallojuvvot dieđáhusas ealáhusovddideami birra earret dan mii boahtá ovdan dán válddahusas. Čilgehus ovddiduvvo dievasčoahkkimii njukčamánus ja dan maŋŋá lágiduvvo seminára ealáhusovddideami birra. Ráđđi áigu ovddidit dieđáhus lávdegoddái ja dievasčoahkkimii dán giđa. Loahppameannudeapmi sáhttá dalle dáhpáhuvvat 2011 čavčča nu ahte vejolaš ođđa doaibmabijuid sáhttá váldit mielde 2012 bušehttii.</p>
<p>Sámediggi lea meannudan eanaš ealáhusaid dieđáhusaid, muhto dát eai leat nu bures čadnojuvvon oktasaš strategiijan sámi guovlluid ealáhusovddideami várás. Dáinna čilgehusain ja čuovvovaš dieđáhusain háliida Sámediggeráđđi ráhkadit ealáhusovddideami bajimus strategiija sámi guovlluid várás. Čilgehusas ja čuovvovaš dieđáhusas lea danne uhcit deaddu biddjojuvvon eaŋkil ealáhusaide ja</p>
<p>Čoahkkingirjji čállit: Trine Guttorm Anti/Roy Amundsen 55 siidu 272 siiddus eanet deaddu ealáhus- ja servodatovddideami bajimus hástalusaide ja strategiijaide. Viidáseappot lea áigumuš čatnat politihkkaovddideami ja váikkuhangaskaoapmegeavaheami oktii.</p>
<p>Máhttovuođđu</p>
<p>Sámediggi meannuda jeavddalaččat dakkár ealáhusáššiid main lea mearkkašupmi Sámedikki politihkkaovddideapmái – dain leat eatnašat meannuduvvon dievasčoahkkimis. Muhtumat dáin dieđáhusain ain leat áigeguovdilat ja geavahuvvojit politihkkaovddideamis. Earret dáid dieđáhusaid ja čilgehusaid, de bidjet jahkásaš bušeahtat láidestusaid váikkuhangaskaoapmegeavaheapmái. Das bohtet maid ovdan sihke politihkkaovddideapmái ja váikkuhangaskaoapmegeavaheapmái. Dat áššit ja dieđáhusat mat leat leamaš vuođđun Sámedikki ealáhuspolitihkkii, lea deaŧalaš máhttovuođđun dieđáhussii ja válddahallojuvvojit dieđáhusas.</p>
<p>Telemarksforskning lea Sámedikki ovddas guorahallan sámi guovlluid ealáhuseallima. Dat čájeha mo ovdáneapmi lea leamaš maŋimus logi jagi. Raporttas lea maid buohtastahttojuvvon eará guovlluiguin ja gielddaiguin riikkas. Raporta galgá leat deaŧalaš vuođđun dieđáhusbargui. Raporta lea ráddjejuvvon 22 gildii mat leat mielde Sámedikki ealáhusovddideami váikkuhangaskaomiid doaibmaguovllus.</p>
<p>Stáhtus</p>
<p>Veahkadatovdáneapmi ja bargosadjeovdáneapmi gullet oktii ja goappašagat leat deaŧalaš indikáhtorat ealáhusovddideapmái. Maŋimus áiggiid lea ássanbáiki šaddan deaŧalaš momeantan veahkadat- ja bargosadjeovddideamis. Ássama vuođđu sámi servodagain lea vuosttažettiin máŋggabealat bargosajit eatnašiidda, dasto ahte olbmot loktet bures ja háliidit orrut doppe, muhto válljejit bargat olggobealde sámi guovlluid. Danne áigu Sámediggeráđđi bidjat bajimus perspektiivva vuođđun čilgehussii ja čuovvovaš dieđáhussii ja bidjat eanet servodatlaš perspektiivva ealáhusdieđáhussii. Danne gullá stáhtus veahkadatovddideapmái.</p>
<p>Veahkadatovdáneapmi Telemarksforskninga raporta čájeha ahte dan ektui go olmmošlohku olles riikkas lea lassánan 1997 rájes 2010 rádjai, de dat lea njiedjan sámi guovlluin seamma áigodagas. Veahkadatlogu njiedjan sámi guovlluin lea maid leamaš stuorát go buot golmma davimus fylkkain 1997 rájes. Sihke negatiiva šaddanbadjebáza ja fárren leat sivat dán njiedjamii.</p>
<p>Válljejuvvon sámi gielddain lea veahkadatlohku njiedjan 55 442:s jagis 1985 44 684:ii jagis 2009. Dát lea measta 20 % njiedjan 25 jagis. Njiedjama sivvan lea vuosttažettiin netto fárren sisriikkas. <span type="quote">“Sámi logut muitalit”</span> čájeha ahte jagiin 2007 – 2009 lea maid nissonolbmuid netto fárren leamaš stuorát go almmáiolbmuid netto fárren váikkuhanguovllus.</p>
<p>Áidna gielddat sámi guovlluin main olmmošlohku lea lassánan, leat Ráisavuotna (1,9 %) ja Omasvuotna (0,7 %) áigodagas 2000 rájes 2010 rádjai. Gáŋgaviikkas ja Láhpis lea njiedjan leamaš badjel 20 %. Láhppi lea dat gielda riikkas gos veahkadatnjiedjan lea leamaš stuorámus maŋŋá 2000. Gáŋgaviikkas lea leamaš njealját stuorámus njiedjan.</p>
<p>Veahkadaga ahkečoahkádus sámi guovlluin rievdá ja bohciidahttá ođđa hástalusaid sihke servodahkii ja ealáhusovddideapmái. 2010 Sámi statistihka logut čájehit ahte 1990:s ledje 57 % veahkadagas vuollel 40 jagi. 2009:s dat lei njiedjan 46 prosentii. Dakkár veahkadat mas lea alla ahkečoahkádus, vásiha várra riegádusvuolláibáhcaga ja njieddji veahkadatlogu jus sisafárren ii eastat dán. Boarrásiidfuolahus gáibida stuorát oasi bargoveagas, mii erenoamážit váikkuha bargofámu fidnema.</p>
<p>Sámi guovlluin ásset guovtti geardde dan mađe olbmot boaittobeliin go guovlluin muđui davábealde</p>
<p>Sáltoduoddara. Sámi statistihka loguid vuođul ásset lagabui 70 % sámi guovlluid álbmogis boaittobeliin, dan ektui go 30 % guovlluin muđui davábealde Sáltoduoddara. Das lea stuorra mearkkašupmi dasa mo váikkuhangaskaoapmerámmat galget juogaduvvot. Hástalusat doaimmaid ásaheami oktavuođas boaittobeliide leat ollu stuorát go guovlluin gos ásset eanet olbmot ja gos earret eará márkan- ja vuovdinvejolašvuođat leat mealgat stuorát.</p>
<p>Čoahkkingirjji čállit: Trine Guttorm Anti/Roy Amundsen 56 siidu 272 siiddus</p>
<p>Bargosajit Bargosajiid lohku sámi guovlluin lea leamaš viehka dássit maŋimus logijagis. Priváhta ealáhusaid bargosadjelohku lea dattetge njiedjan veaháš badjel 400 bargosajiiguin. Almmolaš suorggis njiejai bargosadjelohku erenoamážit jagiid 2001 ja 2002, das maŋŋá dat lea leamaš oalle dássit.</p>
<p>Ealáhuseallima ovdáneamis leat leamaš hui stuorra erohusat suorggis suorgái sámi guovlluin. Ovdáneapmi čájeha čielga rievdadusa ealáhusčoahkádusas dainna lágiin ahte <span type="quote">“ođđa ealáhusat”</span> nu go gávppálaš bálvalusat, lágádusat, media ja kultuvra ja priváhta bálvalusat leat gorgŋon ollu. Suorggit mat leat massán bargosajiid leat fievrrideapmi, vuođđoealáhusat, hotealla ja restoráŋŋa ja industriija. Industriijas lea leamaš stuorámus njiedjan, badjel 20 proseantta.</p>
<p>Bargosajiid duođalaš logu rievdan čájeha eará gova go dan maid proseantarievdamat čájehit. Vaikke vel ođđa ealáhusat gorgŋo proseanttalaččat, de dat eai gorgŋon nu ollu logu dáfus, dannego dat álgoálggus jo ledje smávvát.</p>
<p>Industriijii ja vuođđoealáhusaide, mat álgoálggus jo ledje stuorrát, lei proseantta dáfus uhca njiedjamis stuorát mearkkašupmi bargosadjelohkui.</p>
<p>Govus 1: Bargosadjelogu rievdan sierranas surggiin sámi guovlluin, indeksejuvvon nu ahte 2000 dássi = 100. Gáldu: Telemarksforskning</p>
<p>Ealáhusstruktuvra Ollu vuođđoealáhusdoaimmat leat sámi guovlluid ealáhuseallima mihtilmasvuohta. Telemarksforskninga logut čájehit ahte vuođđoealáhusat dahket 19 % priváhta ealáhuseallimis sámi guovlluin ja riikkas muđui dat dahket 4 %. Danne lea vuođđoealáhusain stuorra mearkkašupmi sámi guovlluide.</p>
<p>Go eanaš oassi industriijas lea guollemuohkadeapmi, de šaddet vuođđoealáhusat ain deaŧaleabbo.</p>
<p>Vuođđoealáhusain lea positiiva váikkuhus buot eará surgiid barggolašvuhtii ja vuođđoealáhusat orrot leamen barggolašvuođa geađgejuolgin sámi guovlluid priváhta suorgái. Áigodagas 2000 rájes 2009 rádjai goarkŋui bargosadjelohku gávppašeamis, priváhta bálvalusain, huksemis ja rusttegiin, gávppálaš bálvalusain ja lágádusain, median ja kultuvrras. Seamma áigodagas lei njiedjan sihke vuođđoealáhusain ja industriijas.</p>
<p>Čoahkkingirjji čállit: Trine Guttorm Anti/Roy Amundsen 57 siidu 272 siiddus</p>
<p>Govus 2: Sámi guovlluid, Davvi-Norgga ja Norgga ealáhuseallima bargosadjelogu proseantaoassi juogaduvvon sierranas surggiide 2009:s. Telemarksforskning 2011</p>
<p>Ealáhuseallima sohkabealeperspektiiva Sámi guovlluid barggolašvuođas leat stuorra surggiid gaskasaš erohusat sohkabealjuogus.</p>
<p>Vuođđoealáhusain leat eanaš almmáiolbmot, 82 %, seamma dilli lea industriijas gos leat 78 % almmáiolbmot. Vuođđoealáhusas lea govva girjái go oalle ollu almmáiolbmot barget eanadoalus ja guolástusas, muhto boazodoalus leat measta seamma ollu nissonolbmot go almmáiolbmot. Gávppašan-, hotealla- ja restoráŋŋasuorggis lea sullii 50/50 juokáseapmi albmáide ja nissoniidda. Logut gustojit SDEsuorgái (Sámedikki doarjjaortnet ealáhusovddideami várás). Davvi-Norgga mátkeealáhus čájeha ahte dearvvašvuođa- ja sosiálabálvalussuorggis lea nissoniidoassi 80 %. (Gáldu: 15-74 jahkásaččat¹ barggus, sohkabeali ja ealáhusa vuođul. SDE-suorgi. 4. Kvartála 2008).</p>
<p>Ealáhuseallima stáhtus Sámediggái lea miellagiddevaš ovddidit dovdomearkkaid mat čájehit ovdáneami eará surggiid ealáhuseallimis go dain mat leat namuhuvvon ovddabealde. Raporttastis lea Telemarksforskning geahčadan daid ovdánansárgosiid ja dovdomearkkaid mat čatnasit ođđavuođđudemiide, gánnáhahttivuhtii, stuorrumii ja ealáhuseallima sturrodahkii sámi guovlluin. Buot suorggit lea deaŧalaččat politihka ovddideapmái ealáhuseallima várás, ja Sámediggeráđđi áigu sihke dieđáhusbarggus ja maŋit doaibmaplánain ja jahkásaš bušeahtain ovddidit dovdomearkkaid dáidda surggiide.</p>
<p>Ođđavuođđudeamit leat deaŧalaččat ealáhuseallima ođasmahttimii ja dan bargui ahte oččodit ođđa bargosajiid ja nu sihkkarastit sámi guovlluid ássama. Sámi guovlluin lea vuođđudemiid lohku leamaš uhcit go dat logut maiguin mii sáhttit buohtastahttit ja áigodagas 2002-2009 lea netto goargŋun rievddadan ja njiedjan maŋimus jagiid, muhto guovlu suorgestruktuvra sáhttá dan čilget. Áigodagas 1998-2009 lea sámi guovlluid fitnodagaid gánnáhahttivuohta leamaš oppalaččat buorre ja dat sorjájit uhcit konjunktuvrraiguin go eará guovlluin. Dat mielddisbuktá earret eará ahte sámi guovlluid ealáhuseallin birgii buorebut finánsakriissa čađa go eará guovlluin (Gáldu: Telemarksforskning).</p>
<p>Sámedikki sadji ealáhusovddideamis</p>
<p>Ruhtadeapmi</p>
<p>Dál lea oktasašruhtadeapmi eará ruhtadanorgánaiguin dábálaš. Máŋgga oktavuođas dahkkojuvvo duppalbargu, ja sáhttá ge eahpidit lea go Sámedikki rolla loahpparuhtadeaddjin dat mii buoremusat veahkeha min hálddašit iežamet váikkuhangaskaomiid. Sáhtašii go Sámediggi vuoruhit viissis ealáhusaid</p>
<p>Čoahkkingirjji čállit: Trine Guttorm Anti/Roy Amundsen 58 siidu 272 siiddus dahje geográfalaš guovlluid? Vaikke vel Sámediggi deattuha ge smávvilbuvttadeami ealáhusovddideamis, de ferte árvvoštallat galgá go Sámediggi vuoruhit stuorát prošeavttaid ovddabeallái uhcimus vuođđudemiid.</p>
<p>Okta dain beliin mat leat vuođđun dieđáhusbargui, lea dárbu árvvoštallat ealáhusovddideami geográfalaš doaibmaguovllu. Dálá ortnet váikkuhanguovlluiguin lea buvttihan máŋga hástalusa. Eai leat čielga eavttut ođđa gielddaid searvvaheapmái. Njeallje gieldda leat juo váldán oktavuođa Sámedikkiin ja háliidit ohcat beassat fárrui. Vaikke vel doaibmaguovlu viiddiduvvo ge, de dat ii mearkkaš ahte váikkuhangaskaoapmerámmat sturrot. Nubbi bealli lea ahte almmá ulbmillaš váikkuhangaskaoapmegeavaheami haga, de lea váttis oažžut háliiduvvon ovdáneami sámi guovlluin – ii sáhte doaibmaguovllu viiddidit geahčemeahttumit.</p>
<p>Jus doaibmaguovlu heaittihuvvo, de ferte čavga vuoruhit váikkuhangaskaomiid sihke nu ahte árvvoštallá guđe ealáhusat galget oažžut váikkuhangaskaomiid ja galgá go váikkuhangaskaomiid vuorihit regiovnnaid mielde. Dát válljen mearkkaša ahte muhtun ealáhusat ja guovllut/regiovnnat eai vuoruhuvvo nu bajás.</p>
<p>Ovddideaddji Sámedikkis lea uhccán mii dahkkojuvvo ealáhusovddideami oktavuođas. Árvoháhkanprográmma oktavuođas dáhpáhuvvá juoga. Jus galgá vuoruhit ovddideaddjirolla, de ferte Sámedikki resursageavaheami rievdadit.</p>
<p>Politihkalaččat</p>
<p>Sámediggi lea vuoruhan guolásteami ja boazodoalu rámmaeavttuid buorideami. Dat lea lihkostuvvan ja</p>
<p>Sámediggi lea leamaš mielde buorideamen dán guovtti ealáhusa rámmaeavttuid. Go bidjá eanet deattu eará ealáhusaid rámmaeavttuid buorideapmái, de sáhttá Sámediggi bidjat eavttuid ealáhusovddideapmái sámi guovlluin. Seamma láhkai go ovddideaddjirolla ektui, de eaktuda rámmaeavttuid vuoruheapmi ahte resurssat geavahuvvojit eará láhkai.</p>
<p>Geasuhananalysa reaidun ealáhusovddideamis</p>
<p>Boahttevaš ealáhusovddidanbarggus mearkkaša ollu manne muhtun regiovnnain dahje gielddain lea lassáneapmi ja earáin njiedjan sihke olmmošlogu ja ealáhuseallima dáfus. Telemarskforskninga lahkoneapmi dása heive maiddái Sámedikki ealáhuspolitihkkii. Das mii geasuha ássat ja vuođđudit fitnodagaid ja guosseealáhusaid, lea maid mearkkašeapmi lassáneapmái.</p>
<p>Geasuhananalysa reaidun lea maid ávkkálaš go galgá bidjat vuođu ođđa ealáhuspolitihkkii. Dakkár báikkiin mat geasuhit fitnodagaid ja gallededdjiid, lassánit bargosajit. Dat váikkuhit stuorruma eará ealáhusain ja surggiin.</p>
<p>Dakkár báikkiide main lea alla ássanbáikegeasuheapmi, fárrejit eanet olbmot go dan maid bargosajit dajašedje. Dat lasiha veahkadatvuođu ja mielddisbuktá báikkálaš bargosajiid lassáneami. Dat addá maiddái nuorat álbmoga ja buoret riegádusdássedeattu guhkit áiggi vuollái.</p>
<p>Hástalusat</p>
<p>Ealáhusdoaimmas leat ollu hástalusat maid ii sáhte čoavdit sámediggevuogádagas. Dát leat dakkár servodatovddideami bealit maid eará eiseválddit mearridit. Barggolašvuohta lea hárve áidna sivva manne olmmoš ásaiduvvá dan baikái. Go rievdada Sámedikki ealáhuspolitihka, de lea deaŧalaš jearrat guđe váikkuhusaid dat mielddisbukte sámi ealáhusaide ja sámi servodahkii.</p>
<p>Sámi guovlluin leat gávnnahuvvon čuovvovaš stuorra bajimus hástalusat:</p>
<p>Negatiiva veahkadatovdáneapmi ja guovdilastin</p>
<p>Stuorra rievdadusat ealáhusstruktuvrras</p>
<p>Birzzehis ealáhuseallin</p>
<p>Uhccán álggaheamit ja dárbu hutkamii</p>
<p>Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gelbbolašvuohta</p>
<p>Čoahkkingirjji čállit: Trine Guttorm Anti/Roy Amundsen 59 siidu 272 siiddus</p>
<p>Vuolábealde kommenterejuvvojit ja čiekŋuduvvojt hástalusat.</p>
<p>Negatiiva veahkadatovdáneapmi ja guovdilastin</p>
<p>Ollugat fárrejit árbevirolaš sámi guovlluin stuorát čoahkkebáikkiide. Dakkár gávpogiidda go Romsii, Áltá,</p>
<p>Osloi ja eará gávpogiidda lea viehka stuorra guovdilastin. Nuorat háliidit ovdal orrut gávpogiin go sámi guovlluin, mii fas boahtá sihke vuollegis ássangeasuheamis uhcit báikkiide/čoahkkebáikkiide ja das ahte ollu nuorat váldet alit oahpu, muhto eai gávnnat geasuheaddjin bargat sámi guovlluin. Seammás boarásmuvvet olbmot sámi guovlluin ja dat fas mielddisbuktá ahte uhcit olbmot leat buvttadeaddji agis ja ahte riegádusvuolláibáza lassána dađistaga ja eretfárren bistá. Dattetge lea erohusat ovdáneamis gieldda gildii ja regiovnnas regiovdnii sihke ássama ja ealáhuseallima dáfus.</p>
<p>Dát leat seamma sojut go muđui riikkas ja gávpogiid olggobealde, muhto sodju lea ollu stuorát sámi guovlluin go muđui riikkas guovdilastima ja veahkadatnjiedjama dáfus dan sivas go nuorat ja nissonolbmot fárrejit.</p>
<p>Stuorra rievdadusat ealáhusstruktuvrras</p>
<p>Sámi guovlluin lea barggolašvuohta njiedjan sakka dakkár ealáhusain go vuođđoealáhusain ja industriijas, mat fas leat vuođđun eará ealáhusaide. Seammás lea leamaš proseantavuđot stuorát lassáneapmi dakkár ealáhusain go gávppálaš bálvalusain, lágádusain, median ja kultuvrras ja priváhta bálvalusain. Ođđa ealáhusat leat hástalussan árbevirolaš sámi ealáhusaide. Lea stuorra vejolašvuohta ahte dát sodju nannejuvvo boahtteáiggis ja ahte sámi servodagas 10-20 jagi geahčen lea ealáhuseallin mas lea áibbas eará struktuvra ja máŋggabealatvuohta go dan maid mii oaidnit dál.</p>
<p>Birzzehis ealáhuseallin</p>
<p>Telemarksforskning čujuha dasa ahte sámi guovlluin leat ollu gielddain main leat uhccán ealáhusat, go mihtida priváhta ealáhuseallima bargosadjelogu proseantan olmmošlogus. 22 gieldda 18 gielddas leat bargosajit go riikka gielddaid gaskamearis. Dat mielddisbuktá ahte eavttuin ealáhusaid álggaheapmái ja doaimmaheapmái árbevirolaš sámi guovlluin leat eará hástalusat go stuorát čoahkkebáikkiin. Dat mearkkaša heajut biras gelbbolašvuođa lonohallamii, uhcit ovttasbargoguoimmit, uhcit vejolašvuohta ásahit lágideaddji-/gávpeoktavuođaid jna.</p>
<p>Resursavuođđu bidjá dábálaččat maiddái rájáid buvttadanovddideapmái. Dan lassin lea dábálaččat guhki márkanii. Dát lea dávjá gáržžidussan go doaimmat áigot viiddidit iežaset buvttadeami. Dát guoská erenoamážit mariidna ealáhusaide, boazodollui ja eanadollui. Sámi guovlluin lea geahččaluvvon dan buoridit dainna lágiin ahte ovttastahttit iešguđet ealáhusaid ja doaimmaid. Dakkár heiveheapmi dahká doaimmaid dávgaseabbon seammás go dát heiveheapmi sihkkarastá boađu eanet ealáhusain.</p>
<p>Uhccán álggaheamit ja dárbu hutkamii</p>
<p>Go ealáhusstruktuvra rievdá ja ealáhuseallin lea birzzas, de dat šaddet hástalusat ođasmahttit ealáhuseallima ja láhčit dilálašvuođaid eanet ođđaálggahemiide. Telemarksforskninga logut čájehit ahte álggahandávji sámi guovlluid gielddain lea uhcit go golmma davimus fylkkain ja riikkas muđui ge. Ođđaálggahemiid netto lassáneapmi čájeha ahte sámi guovlluin dat lea dadjat juo nulla, dat mearkkaša ahte seamma ollu fitnodagat heaittihuvvojit go dat mat álggahuvvojit.</p>
<p>Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gelbbolašvuohta.</p>
<p>Okta sámi guovlluid váldohástalus lea ahte ollu gielddat eai leat geasuheaddjin ássanbáikin.</p>
<p>Telemarksforskninga geasuhanbaromehter čájeha ahte ollugat fárrejit eret sámi gielddain, vaikke vel bargosadjeovdáneapmi lea nu mo riikkas muđui ge. Nappo njiedjá ge olmmošlohku garrasit ollu gielddain vaikke vel dain lea ge gaskamearálaš dahje buorre ealáhusovdáneapmi. Olmmošlogu njiedjamis leat negatiiva váikkuhus ealáhusovddideapmái boahtteáiggis. Dušše muhtun gielddain sámi guovlluin lea ássangeasuheapmi badjel gaskameari, nu go Ráisavuonas ja Loabágis.</p>
<p>Báikkiin sáhttet leat eanet ássit go dan maid ealáhusvuođđu attášii, jus dat leat geasuheaddjin ássamii.</p>
<p>Geasuheaddji ássanbáikkit váikkuhit positiiva ealáhusovddideapmái guhkit áiggi vuollái dainna lágiin ahte</p>
<p>Čoahkkingirjji čállit: Trine Guttorm Anti/Roy Amundsen 60 siidu 272 siiddus báikkálaš ealáhusat bajidit iežaset márkanvuođu ja dasto dakkár guosseealáhusaid go doaimmaid, gávppašeami ja dárjjodusa. Geasuheaddji ássanbáikkiid ovddideapmi gáibida dakkár politihka mii fátmmasta buot surggiid ja nanne dakkár fáktoriid go skuvllaid, mánáidgárddiid, boarrásiidfuolahusa, doaibmafálaldagaid, kulturfálaldagaid ja identitehta nannejeaddji doaibmabijuid. Dat fas gáibida ollislaš politihka Sámedikki bealis ja lagaš ovttasbarggu gielddaiguin.</p>
<p>Bargu ja oahppa leat guovddáš čoavddasánit daidda stuorra rievdadusaide maid mii vásihit sámi guovlluin.</p>
<p>Bargovátni ja eanebut mat váldet alit oahpu, leat váldosivaid gaskkas dasa ahte olbmot fárrejit eret sámi guovlluin. Oppalaš alla oahppadássi álbmogis lea buorre, muhto seammás diehtit ahte sámi guovlluid ealáhuseallin ii leat doarvái máŋggabealat dasa ahte sáhttit fállat buohkaide geasuheaddji barggu, geain lea alit oahppu. Bargovejolašvuođat mat dávistit du ohppui, lea hui deaŧalačča sámi guovlluide boahtteáiggis.</p>
<p>Mihttomearri</p>
<p>Sámediggi lea mearridan čuovvovaš mihttomeari ealáhusovddideapmái 2011 bušeahta: ” Nana ja máŋggabealat ealáhuseallin mii fuolaha sámi kultuvrra, luonddu ja birrasa sámi guovlluin”</p>
<p>Dan lassin leat biddjojuvvon oassemihttomearit bušeahtas eaŋkil ealáhusaide ja váikkuhangaskomiide. Go bidjá mihttomeriid, de lea deaŧalaš ahte mihttomearit leat kvantitatiivvat, realisttalaččat, álkit, boađusáŋgirat ja movttiidahttit. Jus Sámediggi vállje geahččat ealáhusovddideami oktan oppalaš servodatovddidemiin, de dat ferte boahtit ovdan mihttomeriid bidjamis.</p>
<p>Sámediggeráđđái leat deaŧalaš deattuhit čuovvovaš surggiid go mihttomearit biddjojuvvojit:</p>
<p>Bisuhit ássama sámi guovlluin</p>
<p>Sámi servodagat geasuheaddji ássanbáikin</p>
<p>Ealáhusovddideapmi mii lea vuođđuduvvon báikkálaš resursavuđđui</p>
<p>Ealáhusovddideapmi mii lea mielde nannemin ja ovddideamen sámi kultuvrra Gánnáhahtti kulturbargosajit – kulturealáhusat – ođđa ealáhusat</p>
<p>Vuođđudit máŋggabealat bargosajiid mat leat geasuheaddjit maiddái nuoraide</p>
<p>Jus bidjá dáid áŋgiruššansurggiid vuođđun, de lea mihttomeriid bidjamis lunddolaš deattuhit dan mearkkašumi mii ealáhusovddideamis ja ássanbáikegeasuheamis lea sámi guovlluide ja sámi kultuvrii.</p>
<p>Sámedikki mihttomearri ođđa ealáhuspolitihkkii šaddá de: ”Nana ja máŋggabealat ealáhuseallin sámi guovlluin mii lea vuođđuduvvon sámi kultuvrii, ja man vuođul šaddet geasuheaddji servodagat ássamii.”</p>
<p>Strategiijat</p>
<p>Strategiijat galget čájehit mo mii juksat ealáhuspolitihka mihttomeriid. Vuolábealde čájehuvvojit njeallje strategiija mat gustojit Sámediggái guhki áiggi vuollái. Sáhttet leat iešguđetlágan lahkonanvuogit ja doaibmabijut mat sáhttet molsašuddat áiggis áigái, ja daid ferte rievdadit ja heivehit iešguđet regiovnnaide.</p>
<p>Doaibmabijuid čađaheapmi lea čájehuvvon vuollečuoggán ja leat váldojuvvon mielde čájehan dihtii guđe reaiddut sáhttet leat áigeguovdilat bušeahttabarggu oktavuođas iešguđet jagiide.</p>
<p>Ovddidit geasuheaddji ássanbáikkiid nannen dihtii ássama</p>
<p>Eanet sisafárren addá eanet bargosajiid báikkálaš ealáhusain</p>
<p>Doarjut ealáhusaid ja doaibmabijuid mat dagahit ahte olbmot ásset guvlui Oktiiordnet Sámedikki áŋgiruššama gielddaid ja báikegottiid ektui</p>
<p>Movttiidahttit álggahemiid ođđa ealáhusain</p>
<p>Nannet ealáhusaid mat váikkuhit eanet galledeami guovllus, das mielde maiddái mátkeealáhusat, doaimmat, kultuvra ja guoimmuheapmi</p>
<p>Oktiiordnet ealáhus- ja kulturáŋgiruššamiid Sámedikkis</p>
<p>Eanet ásaheamit sámi guovlluin</p>
<p>Čoahkkingirjji čállit: Trine Guttorm Anti/Roy Amundsen 61 siidu 272 siiddus</p>
<p>Viiddis áŋgiruššan ealáhushutkamiin</p>
<p>Buoridit vuođđoealáhusaid rámmaeavttuid</p>
<p>Oažžut dakkár luondduvuđot doaimmaid rámmaeavttuid buoriduvvot go eanadoalu, boazodoalu, guolástusa ja industriija.</p>
<p>Nannet oktavuođa ja ovttasbarggu regionála ja guovddáš eiseválddiiguin ja oassálastiiguin</p>
<p>Váikkuhangaskaomiid regiovnnalaš heiveheapmi</p>
<p>Nannet regiovnnaid ovddu ja profiilla Regiovnnalaš heiveheapmi mas ássan, fitnan ja fitnodat deattuhuvvojit</p>
<p>Eaktun lea ahte mii bargat árjjalaččat gielddaiguin ja eará ovttasbargoguimmiiguin</p>
<p>III Jienasteapmi 39 áirasis ledje 30 čoahkis. Dán áššis ii jienastuvvon</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Marianne Balto, áššejođiheaddji 2 Gunn-Britt Retter</p>
<p xml:lang="nob">Rolf Johansen</p>
<p xml:lang="nob">Gunn-Britt Retter 3 Inga-Lill Sundset 4 Olaf Eliassen 5 Geir Tommy Pedersen 6 Per Andersen Bæhr 7 Rolf Johansen 8 Kirsti Guvsám 9 Mariann Wollmann Magga 10 Willy Ørnebakk 11 Anne Helene Saari 12 Heidi Persdatter Greiner Haaker</p>
<p>Marianne Balto, áššejođiheaddji</p>
<p>VI Sámedikki mearrádus Sámediggi lea ságaškuššan ealáhusovddideami čilgehusa. Čilgehus čuovvu protokolla.</p>
<p>Čilgehus ealáhusovddideami birra Duogáš</p>
<p>Čilgehusa duogáš lea ahte Sámedikkis galgá leat bajimus ja ollislaš strategiija ealáhusovddideamis.</p>
<p>Dievasčoahkkin mearridii áššis 10/10 doaibmaguovllu viiddidanmeannudeami oktavuođas ahte galge ráhkaduvvot bajimus strategiijat ealáhusovddideapmái, ja ahte Sámediggi galgá árvvoštallat ođđa ohcangielddaid miessemánus 2011.</p>
<p>Čilgehus galgá čilget vissis áššesuorggi ovdáneami, ja digaštallat áššesuorggi boahttevaš hástalusaid.</p>
<p>Sámediggeráđđi háliida oažžut dieđuid ruovttoluotta dievasčoahkkimis dan birra guđe bealit galget gieđahallojuvvot dieđáhusas ealáhusovddideami birra earret dan mii boahtá ovdan dán válddahusas.</p>
<p>Čilgehus ovddiduvvo dievasčoahkkimii njukčamánus ja dan maŋŋá lágiduvvo seminára ealáhusovddideami birra. Ráđđi áigu ovddidit dieđáhus lávdegoddái ja dievasčoahkkimii dán giđa. Loahppameannudeapmi</p>
<p>Čoahkkingirjji čállit: Trine Guttorm Anti/Roy Amundsen 62 siidu 272 siiddus sáhttá dalle dáhpáhuvvat 2011 čavčča nu ahte vejolaš ođđa doaibmabijuid sáhttá váldit mielde 2012 bušehttii.</p>
<p>Sámediggi lea meannudan eanaš ealáhusaid dieđáhusaid, muhto dát eai leat nu bures čadnojuvvon oktasaš strategiijan sámi guovlluid ealáhusovddideami várás. Dáinna čilgehusain ja čuovvovaš dieđáhusain háliida</p>
<p>Sámediggeráđđi ráhkadit ealáhusovddideami bajimus strategiija sámi guovlluid várás. Čilgehusas ja čuovvovaš dieđáhusas lea danne uhcit deaddu biddjojuvvon eaŋkil ealáhusaide ja eanet deaddu ealáhus- ja servodatovddideami bajimus hástalusaide ja strategiijaide. Viidáseappot lea áigumuš čatnat politihkkaovddideami ja váikkuhangaskaoapmegeavaheami oktii.</p>
<p>Máhttovuođđu</p>
<p>Sámediggi meannuda jeavddalaččat dakkár ealáhusáššiid main lea mearkkašupmi Sámedikki politihkkaovddideapmái – dain leat eatnašat meannuduvvon dievasčoahkkimis. Muhtumat dáin dieđáhusain ain leat áigeguovdilat ja geavahuvvojit politihkkaovddideamis. Earret dáid dieđáhusaid ja čilgehusaid, de bidjet jahkásaš bušeahtat láidestusaid váikkuhangaskaoapmegeavaheapmái. Das bohtet maid ovdan sihke politihkkaovddideapmái ja váikkuhangaskaoapmegeavaheapmái. Dat áššit ja dieđáhusat mat leat leamaš vuođđun Sámedikki ealáhuspolitihkkii, lea deaŧalaš máhttovuođđun dieđáhussii ja válddahallojuvvojit dieđáhusas.</p>
<p>Telemarksforskning lea Sámedikki ovddas guorahallan sámi guovlluid ealáhuseallima. Dat čájeha mo ovdáneapmi lea leamaš maŋimus logi jagi. Raporttas lea maid buohtastahttojuvvon eará guovlluiguin ja gielddaiguin riikkas. Raporta galgá leat deaŧalaš vuođđun dieđáhusbargui. Raporta lea ráddjejuvvon 22 gildii mat leat mielde Sámedikki ealáhusovddideami váikkuhangaskaomiid doaibmaguovllus.</p>
<p>Stáhtus</p>
<p>Veahkadatovdáneapmi ja bargosadjeovdáneapmi gullet oktii ja goappašagat leat deaŧalaš indikáhtorat ealáhusovddideapmái. Maŋimus áiggiid lea ássanbáiki šaddan deaŧalaš momeantan veahkadat- ja bargosadjeovddideamis. Ássama vuođđu sámi servodagain lea vuosttažettiin máŋggabealat bargosajit eatnašiidda, dasto ahte olbmot loktet bures ja háliidit orrut doppe, muhto válljejit bargat olggobealde sámi guovlluid. Danne áigu Sámediggeráđđi bidjat bajimus perspektiivva vuođđun čilgehussii ja čuovvovaš dieđáhussii ja bidjat eanet servodatlaš perspektiivva ealáhusdieđáhussii. Danne gullá stáhtus veahkadatovddideapmái.</p>
<p>Veahkadatovdáneapmi Telemarksforskninga raporta čájeha ahte dan ektui go olmmošlohku olles riikkas lea lassánan 1997 rájes 2010 rádjai, de dat lea njiedjan sámi guovlluin seamma áigodagas. Veahkadatlogu njiedjan sámi guovlluin lea maid leamaš stuorát go buot golmma davimus fylkkain 1997 rájes. Sihke negatiiva šaddanbadjebáza ja fárren leat sivat dán njiedjamii.</p>
<p>Válljejuvvon sámi gielddain lea veahkadatlohku njiedjan 55 442:s jagis 1985 44 684:ii jagis 2009. Dát lea measta 20 % njiedjan 25 jagis. Njiedjama sivvan lea vuosttažettiin netto fárren sisriikkas. <span type="quote">“Sámi logut muitalit”</span> čájeha ahte jagiin 2007 – 2009 lea maid nissonolbmuid netto fárren leamaš stuorát go almmáiolbmuid netto fárren váikkuhanguovllus.</p>
<p>Áidna gielddat sámi guovlluin main olmmošlohku lea lassánan, leat Ráisavuotna (1,9 %) ja Omasvuotna (0,7 %) áigodagas 2000 rájes 2010 rádjai. Gáŋgaviikkas ja Láhpis lea njiedjan leamaš badjel 20 %. Láhppi lea dat gielda riikkas gos veahkadatnjiedjan lea leamaš stuorámus maŋŋá 2000. Gáŋgaviikkas lea leamaš njealját stuorámus njiedjan.</p>
<p>Veahkadaga ahkečoahkádus sámi guovlluin rievdá ja bohciidahttá ođđa hástalusaid sihke servodahkii ja ealáhusovddideapmái. 2010 Sámi statistihka logut čájehit ahte 1990:s ledje 57 % veahkadagas vuollel 40 jagi. 2009:s dat lei njiedjan 46 prosentii. Dakkár veahkadat mas lea alla ahkečoahkádus, vásiha várra riegádusvuolláibáhcaga ja njieddji veahkadatlogu jus sisafárren ii eastat dán. Boarrásiidfuolahus gáibida stuorát oasi bargoveagas, mii erenoamážit váikkuha bargofámu fidnema.</p>
<p>Čoahkkingirjji čállit: Trine Guttorm Anti/Roy Amundsen 63 siidu 272 siiddus</p>
<p>Sámi guovlluin ásset guovtti geardde dan mađe olbmot boaittobeliin go guovlluin muđui davábealde Sáltoduoddara. Sámi statistihka loguid vuođul ásset lagabui 70 % sámi guovlluid álbmogis boaittobeliin, dan ektui go 30 % guovlluin muđui davábealde Sáltoduoddara. Das lea stuorra mearkkašupmi dasa mo váikkuhangaskaoapmerámmat galget juogaduvvot. Hástalusat doaimmaid ásaheami oktavuođas boaittobeliide leat ollu stuorát go guovlluin gos ásset eanet olbmot ja gos earret eará márkan- ja vuovdinvejolašvuođat leat mealgat stuorát.</p>
<p>Bargosajit Bargosajiid lohku sámi guovlluin lea leamaš viehka dássit maŋimus logijagis. Priváhta ealáhusaid bargosadjelohku lea dattetge njiedjan veaháš badjel 400 bargosajiiguin. Almmolaš suorggis njiejai bargosadjelohku erenoamážit jagiid 2001 ja 2002, das maŋŋá dat lea leamaš oalle dássit.</p>
<p>Ealáhuseallima ovdáneamis leat leamaš hui stuorra erohusat suorggis suorgái sámi guovlluin. Ovdáneapmi čájeha čielga rievdadusa ealáhusčoahkádusas dainna lágiin ahte <span type="quote">“ođđa ealáhusat”</span> nu go gávppálaš bálvalusat, lágádusat, media ja kultuvra ja priváhta bálvalusat leat gorgŋon ollu. Suorggit mat leat massán bargosajiid leat fievrrideapmi, vuođđoealáhusat, hotealla ja restoráŋŋa ja industriija. Industriijas lea leamaš stuorámus njiedjan, badjel 20 proseantta.</p>
<p>Bargosajiid duođalaš logu rievdan čájeha eará gova go dan maid proseantarievdamat čájehit. Vaikke vel ođđa ealáhusat gorgŋo proseanttalaččat, de dat eai gorgŋon nu ollu logu dáfus, dannego dat álgoálggus jo ledje smávvát.</p>
<p>Industriijii ja vuođđoealáhusaide, mat álgoálggus jo ledje stuorrát, lei proseantta dáfus uhca njiedjamis stuorát mearkkašupmi bargosadjelohkui.</p>
<p>Govus 1: Bargosadjelogu rievdan sierranas surggiin sámi guovlluin, indeksejuvvon nu ahte 2000 dássi = 100. Gáldu: Telemarksforskning</p>
<p>Ealáhusstruktuvra Ollu vuođđoealáhusdoaimmat leat sámi guovlluid ealáhuseallima mihtilmasvuohta. Telemarksforskninga logut čájehit ahte vuođđoealáhusat dahket 19 % priváhta ealáhuseallimis sámi guovlluin ja riikkas muđui dat dahket 4 %. Danne lea vuođđoealáhusain stuorra mearkkašupmi sámi guovlluide.</p>
<p>Go eanaš oassi industriijas lea guollemuohkadeapmi, de šaddet vuođđoealáhusat ain deaŧaleabbo.</p>
<p>Vuođđoealáhusain lea positiiva váikkuhus buot eará surgiid barggolašvuhtii ja vuođđoealáhusat orrot</p>
<p>Čoahkkingirjji čállit: Trine Guttorm Anti/Roy Amundsen 64 siidu 272 siiddus leamen barggolašvuođa geađgejuolgin sámi guovlluid priváhta suorgái. Áigodagas 2000 rájes 2009 rádjai goarkŋui bargosadjelohku gávppašeamis, priváhta bálvalusain, huksemis ja rusttegiin, gávppálaš bálvalusain ja lágádusain, median ja kultuvrras. Seamma áigodagas lei njiedjan sihke vuođđoealáhusain ja industriijas.</p>
<p>Govus 2: Sámi guovlluid, Davvi-Norgga ja Norgga ealáhuseallima bargosadjelogu proseantaoassi juogaduvvon sierranas surggiide 2009:s. Telemarksforskning 2011</p>
<p>Ealáhuseallima sohkabealeperspektiiva Sámi guovlluid barggolašvuođas leat stuorra surggiid gaskasaš erohusat sohkabealjuogus.</p>
<p>Vuođđoealáhusain leat eanaš almmáiolbmot, 82 %, seamma dilli lea industriijas gos leat 78 % almmáiolbmot. Vuođđoealáhusas lea govva girjái go oalle ollu almmáiolbmot barget eanadoalus ja guolástusas, muhto boazodoalus leat measta seamma ollu nissonolbmot go almmáiolbmot. Gávppašan-, hotealla- ja restoráŋŋasuorggis lea sullii 50/50 juokáseapmi albmáide ja nissoniidda. Logut gustojit SDE-suorgái (Sámedikki doarjjaortnet ealáhusovddideami várás). Davvi-Norgga mátkeealáhus čájeha ahte dearvvašvuođa- ja sosiálabálvalussuorggis lea nissoniidoassi 80 %. (Gáldu: 15-74 jahkásaččat¹ barggus, sohkabeali ja ealáhusa vuođul. SDE-suorgi. 4. Kvartála 2008).</p>
<p>Ealáhuseallima stáhtus Sámediggái lea miellagiddevaš ovddidit dovdomearkkaid mat čájehit ovdáneami eará surggiid ealáhuseallimis go dain mat leat namuhuvvon ovddabealde. Raporttastis lea Telemarksforskning geahčadan daid ovdánansárgosiid ja dovdomearkkaid mat čatnasit ođđavuođđudemiide, gánnáhahttivuhtii, stuorrumii ja ealáhuseallima sturrodahkii sámi guovlluin. Buot suorggit lea deaŧalaččat politihka ovddideapmái ealáhuseallima várás, ja Sámediggeráđđi áigu sihke dieđáhusbarggus ja maŋit doaibmaplánain ja jahkásaš bušeahtain ovddidit dovdomearkkaid dáidda surggiide.</p>
<p>Ođđavuođđudeamit leat deaŧalaččat ealáhuseallima ođasmahttimii ja dan bargui ahte oččodit ođđa bargosajiid ja nu sihkkarastit sámi guovlluid ássama. Sámi guovlluin lea vuođđudemiid lohku leamaš uhcit go dat logut maiguin mii sáhttit buohtastahttit ja áigodagas 2002-2009 lea netto goargŋun rievddadan ja njiedjan maŋimus jagiid, muhto guovlu suorgestruktuvra sáhttá dan čilget. Áigodagas 1998-2009 lea sámi guovlluid fitnodagaid gánnáhahttivuohta leamaš oppalaččat buorre ja dat sorjájit uhcit konjunktuvrraiguin go eará guovlluin. Dat mielddisbuktá earret eará ahte sámi guovlluid ealáhuseallin birgii buorebut finánsakriissa čađa go eará guovlluin (Gáldu: Telemarksforskning).</p>
<p>Sámedikki sadji ealáhusovddideamis</p>
<p>Ruhtadeapmi</p>
<p>Čoahkkingirjji čállit: Trine Guttorm Anti/Roy Amundsen 65 siidu 272 siiddus</p>
<p>Dál lea oktasašruhtadeapmi eará ruhtadanorgánaiguin dábálaš. Máŋgga oktavuođas dahkkojuvvo duppalbargu, ja sáhttá ge eahpidit lea go Sámedikki rolla loahpparuhtadeaddjin dat mii buoremusat veahkeha min hálddašit iežamet váikkuhangaskaomiid. Sáhtašii go Sámediggi vuoruhit viissis ealáhusaid dahje geográfalaš guovlluid? Vaikke vel Sámediggi deattuha ge smávvilbuvttadeami ealáhusovddideamis, de ferte árvvoštallat galgá go Sámediggi vuoruhit stuorát prošeavttaid ovddabeallái uhcimus vuođđudemiid.</p>
<p>Okta dain beliin mat leat vuođđun dieđáhusbargui, lea dárbu árvvoštallat ealáhusovddideami geográfalaš doaibmaguovllu. Dálá ortnet váikkuhanguovlluiguin lea buvttihan máŋga hástalusa. Eai leat čielga eavttut ođđa gielddaid searvvaheapmái. Njeallje gieldda leat juo váldán oktavuođa Sámedikkiin ja háliidit ohcat beassat fárrui. Vaikke vel doaibmaguovlu viiddiduvvo ge, de dat ii mearkkaš ahte váikkuhangaskaoapmerámmat sturrot. Nubbi bealli lea ahte almmá ulbmillaš váikkuhangaskaoapmegeavaheami haga, de lea váttis oažžut háliiduvvon ovdáneami sámi guovlluin – ii sáhte doaibmaguovllu viiddidit geahčemeahttumit.</p>
<p>Jus doaibmaguovlu heaittihuvvo, de ferte čavga vuoruhit váikkuhangaskaomiid sihke nu ahte árvvoštallá guđe ealáhusat galget oažžut váikkuhangaskaomiid ja galgá go váikkuhangaskaomiid vuorihit regiovnnaid mielde. Dát válljen mearkkaša ahte muhtun ealáhusat ja guovllut/regiovnnat eai vuoruhuvvo nu bajás.</p>
<p>Ovddideaddji</p>
<p>Sámedikkis lea uhccán mii dahkkojuvvo ealáhusovddideami oktavuođas. Árvoháhkanprográmma oktavuođas dáhpáhuvvá juoga. Jus galgá vuoruhit ovddideaddjirolla, de ferte Sámedikki resursageavaheami rievdadit.</p>
<p>Politihkalaččat Sámediggi lea vuoruhan guolásteami ja boazodoalu rámmaeavttuid buorideami. Dat lea lihkostuvvan ja</p>
<p>Sámediggi lea leamaš mielde buorideamen dán guovtti ealáhusa rámmaeavttuid. Go bidjá eanet deattu eará ealáhusaid rámmaeavttuid buorideapmái, de sáhttá Sámediggi bidjat eavttuid ealáhusovddideapmái sámi guovlluin. Seamma láhkai go ovddideaddjirolla ektui, de eaktuda rámmaeavttuid vuoruheapmi ahte resurssat geavahuvvojit eará láhkai.</p>
<p>Geasuhananalysa reaidun ealáhusovddideamis</p>
<p>Boahttevaš ealáhusovddidanbarggus mearkkaša ollu manne muhtun regiovnnain dahje gielddain lea lassáneapmi ja earáin njiedjan sihke olmmošlogu ja ealáhuseallima dáfus. Telemarskforskninga lahkoneapmi dása heive maiddái Sámedikki ealáhuspolitihkkii. Das mii geasuha ássat ja vuođđudit fitnodagaid ja guosseealáhusaid, lea maid mearkkašeapmi lassáneapmái.</p>
<p>Geasuhananalysa reaidun lea maid ávkkálaš go galgá bidjat vuođu ođđa ealáhuspolitihkkii. Dakkár báikkiin mat geasuhit fitnodagaid ja gallededdjiid, lassánit bargosajit. Dat váikkuhit stuorruma eará ealáhusain ja surggiin.</p>
<p>Dakkár báikkiide main lea alla ássanbáikegeasuheapmi, fárrejit eanet olbmot go dan maid bargosajit dajašedje. Dat lasiha veahkadatvuođu ja mielddisbuktá báikkálaš bargosajiid lassáneami. Dat addá maiddái nuorat álbmoga ja buoret riegádusdássedeattu guhkit áiggi vuollái.</p>
<p>Hástalusat</p>
<p>Ealáhusdoaimmas leat ollu hástalusat maid ii sáhte čoavdit sámediggevuogádagas. Dát leat dakkár servodatovddideami bealit maid eará eiseválddit mearridit. Barggolašvuohta lea hárve áidna sivva manne olmmoš ásaiduvvá dan baikái. Go rievdada Sámedikki ealáhuspolitihka, de lea deaŧalaš jearrat guđe váikkuhusaid dat mielddisbukte sámi ealáhusaide ja sámi servodahkii.</p>
<p>Sámi guovlluin leat gávnnahuvvon čuovvovaš stuorra bajimus hástalusat:</p>
<p>Negatiiva veahkadatovdáneapmi ja guovdilastin</p>
<p>Stuorra rievdadusat ealáhusstruktuvrras</p>
<p>Birzzehis ealáhuseallin</p>
<p>Čoahkkingirjji čállit: Trine Guttorm Anti/Roy Amundsen 66 siidu 272 siiddus</p>
<p>Uhccán álggaheamit ja dárbu hutkamii Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gelbbolašvuohta</p>
<p>Vuolábealde kommenterejuvvojit ja čiekŋuduvvojt hástalusat.</p>
<p>Negatiiva veahkadatovdáneapmi ja guovdilastin</p>
<p>Ollugat fárrejit árbevirolaš sámi guovlluin stuorát čoahkkebáikkiide. Dakkár gávpogiidda go Romsii, Áltá,</p>
<p>Osloi ja eará gávpogiidda lea viehka stuorra guovdilastin. Nuorat háliidit ovdal orrut gávpogiin go sámi guovlluin, mii fas boahtá sihke vuollegis ássangeasuheamis uhcit báikkiide/čoahkkebáikkiide ja das ahte ollu nuorat váldet alit oahpu, muhto eai gávnnat geasuheaddjin bargat sámi guovlluin. Seammás boarásmuvvet olbmot sámi guovlluin ja dat fas mielddisbuktá ahte uhcit olbmot leat buvttadeaddji agis ja ahte riegádusvuolláibáza lassána dađistaga ja eretfárren bistá. Dattetge lea erohusat ovdáneamis gieldda gildii ja regiovnnas regiovdnii sihke ássama ja ealáhuseallima dáfus.</p>
<p>Dát leat seamma sojut go muđui riikkas ja gávpogiid olggobealde, muhto sodju lea ollu stuorát sámi guovlluin go muđui riikkas guovdilastima ja veahkadatnjiedjama dáfus dan sivas go nuorat ja nissonolbmot fárrejit.</p>
<p>Stuorra rievdadusat ealáhusstruktuvrras</p>
<p>Sámi guovlluin lea barggolašvuohta njiedjan sakka dakkár ealáhusain go vuođđoealáhusain ja industriijas, mat fas leat vuođđun eará ealáhusaide. Seammás lea leamaš proseantavuđot stuorát lassáneapmi dakkár ealáhusain go gávppálaš bálvalusain, lágádusain, median ja kultuvrras ja priváhta bálvalusain. Ođđa ealáhusat leat hástalussan árbevirolaš sámi ealáhusaide. Lea stuorra vejolašvuohta ahte dát sodju nannejuvvo boahtteáiggis ja ahte sámi servodagas 10-20 jagi geahčen lea ealáhuseallin mas lea áibbas eará struktuvra ja máŋggabealatvuohta go dan maid mii oaidnit dál.</p>
<p>Birzzehis ealáhuseallin</p>
<p>Telemarksforskning čujuha dasa ahte sámi guovlluin leat ollu gielddain main leat uhccán ealáhusat, go mihtida priváhta ealáhuseallima bargosadjelogu proseantan olmmošlogus. 22 gieldda 18 gielddas leat bargosajit go riikka gielddaid gaskamearis. Dat mielddisbuktá ahte eavttuin ealáhusaid álggaheapmái ja doaimmaheapmái árbevirolaš sámi guovlluin leat eará hástalusat go stuorát čoahkkebáikkiin. Dat mearkkaša heajut biras gelbbolašvuođa lonohallamii, uhcit ovttasbargoguoimmit, uhcit vejolašvuohta ásahit lágideaddji-/gávpeoktavuođaid jna.</p>
<p>Resursavuođđu bidjá dábálaččat maiddái rájáid buvttadanovddideapmái. Dan lassin lea dábálaččat guhki márkanii. Dát lea dávjá gáržžidussan go doaimmat áigot viiddidit iežaset buvttadeami. Dát guoská erenoamážit mariidna ealáhusaide, boazodollui ja eanadollui. Sámi guovlluin lea geahččaluvvon dan buoridit dainna lágiin ahte ovttastahttit iešguđet ealáhusaid ja doaimmaid. Dakkár heiveheapmi dahká doaimmaid dávgaseabbon seammás go dát heiveheapmi sihkkarastá boađu eanet ealáhusain.</p>
<p>Uhccán álggaheamit ja dárbu hutkamii Go ealáhusstruktuvra rievdá ja ealáhuseallin lea birzzas, de dat šaddet hástalusat ođasmahttit ealáhuseallima ja láhčit dilálašvuođaid eanet ođđaálggahemiide. Telemarksforskninga logut čájehit ahte álggahandávji sámi guovlluid gielddain lea uhcit go golmma davimus fylkkain ja riikkas muđui ge.</p>
<p>Ođđaálggahemiid netto lassáneapmi čájeha ahte sámi guovlluin dat lea dadjat juo nulla, dat mearkkaša ahte seamma ollu fitnodagat heaittihuvvojit go dat mat álggahuvvojit.</p>
<p>Ovddidit geasuheaddji báikegottiid/ássanbáikkiid mat geasuhit nuoraid ja olbmuid geain lea alla gelbbolašvuohta. Okta sámi guovlluid váldohástalus lea ahte ollu gielddat eai leat geasuheaddjin ássanbáikin.</p>
<p>Telemarksforskninga geasuhanbaromehter čájeha ahte ollugat fárrejit eret sámi gielddain, vaikke vel bargosadjeovdáneapmi lea nu mo riikkas muđui ge. Nappo njiedjá ge olmmošlohku garrasit ollu gielddain vaikke vel dain lea ge gaskamearálaš dahje buorre ealáhusovdáneapmi. Olmmošlogu njiedjamis leat negatiiva váikkuhus ealáhusovddideapmái boahtteáiggis. Dušše muhtun gielddain sámi guovlluin lea ássangeasuheapmi badjel gaskameari, nu go Ráisavuonas ja Loabágis.</p>
<p>Čoahkkingirjji čállit: Trine Guttorm Anti/Roy Amundsen 67 siidu 272 siiddus</p>
<p>Báikkiin sáhttet leat eanet ássit go dan maid ealáhusvuođđu attášii, jus dat leat geasuheaddjin ássamii.</p>
<p>Geasuheaddji ássanbáikkit váikkuhit positiiva ealáhusovddideapmái guhkit áiggi vuollái dainna lágiin ahte báikkálaš ealáhusat bajidit iežaset márkanvuođu ja dasto dakkár guosseealáhusaid go doaimmaid, gávppašeami ja dárjjodusa. Geasuheaddji ássanbáikkiid ovddideapmi gáibida dakkár politihka mii fátmmasta buot surggiid ja nanne dakkár fáktoriid go skuvllaid, mánáidgárddiid, boarrásiidfuolahusa, doaibmafálaldagaid, kulturfálaldagaid ja identitehta nannejeaddji doaibmabijuid. Dat fas gáibida ollislaš politihka Sámedikki bealis ja lagaš ovttasbarggu gielddaiguin.</p>
<p>Bargu ja oahppa leat guovddáš čoavddasánit daidda stuorra rievdadusaide maid mii vásihit sámi guovlluin.</p>
<p>Bargovátni ja eanebut mat váldet alit oahpu, leat váldosivaid gaskkas dasa ahte olbmot fárrejit eret sámi guovlluin. Oppalaš alla oahppadássi álbmogis lea buorre, muhto seammás diehtit ahte sámi guovlluid ealáhuseallin ii leat doarvái máŋggabealat dasa ahte sáhttit fállat buohkaide geasuheaddji barggu, geain lea alit oahppu. Bargovejolašvuođat mat dávistit du ohppui, lea hui deaŧalačča sámi guovlluide boahtteáiggis.</p>
<p>Mihttomearri</p>
<p>Sámediggi lea mearridan čuovvovaš mihttomeari ealáhusovddideapmái 2011 bušeahta: ” Nana ja máŋggabealat ealáhuseallin mii fuolaha sámi kultuvrra, luonddu ja birrasa sámi guovlluin”</p>
<p>Dan lassin leat biddjojuvvon oassemihttomearit bušeahtas eaŋkil ealáhusaide ja váikkuhangaskomiide. Go bidjá mihttomeriid, de lea deaŧalaš ahte mihttomearit leat kvantitatiivvat, realisttalaččat, álkit, boađusáŋgirat ja movttiidahttit. Jus Sámediggi vállje geahččat ealáhusovddideami oktan oppalaš servodatovddidemiin, de dat ferte boahtit ovdan mihttomeriid bidjamis.</p>
<p>Sámediggeráđđái leat deaŧalaš deattuhit čuovvovaš surggiid go mihttomearit biddjojuvvojit:</p>
<p>Bisuhit ássama sámi guovlluin Sámi servodagat geasuheaddji ássanbáikin</p>
<p>Ealáhusovddideapmi mii lea vuođđuduvvon báikkálaš resursavuđđui</p>
<p>Ealáhusovddideapmi mii lea mielde nannemin ja ovddideamen sámi kultuvrra</p>
<p>Gánnáhahtti kulturbargosajit – kulturealáhusat – ođđa ealáhusat</p>
<p>Vuođđudit máŋggabealat bargosajiid mat leat geasuheaddjit maiddái nuoraide</p>
<p>Jus bidjá dáid áŋgiruššansurggiid vuođđun, de lea mihttomeriid bidjamis lunddolaš deattuhit dan mearkkašumi mii ealáhusovddideamis ja ássanbáikegeasuheamis lea sámi guovlluide ja sámi kultuvrii. Sámedikki mihttomearri ođđa ealáhuspolitihkkii šaddá de: ”Nana ja máŋggabealat ealáhuseallin sámi guovlluin mii lea vuođđuduvvon sámi kultuvrii, ja man vuođul šaddet geasuheaddji servodagat ássamii.”</p>
<p>Strategiijat</p>
<p>Strategiijat galget čájehit mo mii juksat ealáhuspolitihka mihttomeriid. Vuolábealde čájehuvvojit njeallje strategiija mat gustojit Sámediggái guhki áiggi vuollái. Sáhttet leat iešguđetlágan lahkonanvuogit ja doaibmabijut mat sáhttet molsašuddat áiggis áigái, ja daid ferte rievdadit ja heivehit iešguđet regiovnnaide.</p>
<p>Doaibmabijuid čađaheapmi lea čájehuvvon vuollečuoggán ja leat váldojuvvon mielde čájehan dihtii guđe reaiddut sáhttet leat áigeguovdilat bušeahttabarggu oktavuođas iešguđet jagiide.</p>
<p>Ovddidit geasuheaddji ássanbáikkiid nannen dihtii ássama</p>
<p>Eanet sisafárren addá eanet bargosajiid báikkálaš ealáhusain</p>
<p>Doarjut ealáhusaid ja doaibmabijuid mat dagahit ahte olbmot ásset guvlui</p>
<p>Oktiiordnet Sámedikki áŋgiruššama gielddaid ja báikegottiid ektui</p>
<p>Movttiidahttit álggahemiid ođđa ealáhusain</p>
<p>Čoahkkingirjji čállit: Trine Guttorm Anti/Roy Amundsen 68 siidu 272 siiddus</p>
<p>Nannet ealáhusaid mat váikkuhit eanet galledeami guovllus, das mielde maiddái mátkeealáhusat, doaimmat, kultuvra ja guoimmuheapmi</p>
<p>Oktiiordnet ealáhus- ja kulturáŋgiruššamiid Sámedikkis</p>
<p>Eanet ásaheamit sámi guovlluin</p>
<p>Viiddis áŋgiruššan ealáhushutkamiin</p>
<p>Buoridit vuođđoealáhusaid rámmaeavttuid</p>
<p>Oažžut dakkár luondduvuđot doaimmaid rámmaeavttuid buoriduvvot go eanadoalu, boazodoalu, guolástusa ja industriija. Nannet oktavuođa ja ovttasbarggu regionála ja guovddáš eiseválddiiguin ja oassálastiiguin</p>
<p>Váikkuhangaskaomiid regiovnnalaš heiveheapmi</p>
<p>Nannet regiovnnaid ovddu ja profiilla</p>
<p>Regiovnnalaš heiveheapmi mas ássan, fitnan ja fitnodat deattuhuvvojit</p>
<p>Eaktun lea ahte mii bargat árjjalaččat gielddaiguin ja eará ovttasbargoguimmiiguin</p>
<p>Ášši meannudeapmi loahpahuvvui 10.03.11 dii. 15.35.</p>
<p>Vuođđogiella: Dárogiella</p>
<p xml:lang="nob">Ášši/Sak DC 006/11</p>
<p>Čilgehus regionála ja báikkálaš ovttasbarggu birra 2011</p>
<p>Arkiivaáššenr.. 10/472006 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 28.01.11</p>
<p>SR 026/11</p>
<p>Sámedikki dievasčoahkkin 08. – 11.03.11</p>
<p xml:lang="nob">DC</p>
<p>Ášši meannudeapmi álggahuvvui 08.03.11 dii. 16.25.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit Sámediggeráđi mearrádusárvalus:</p>
<p>Sámediggi lea ságaškuššan Sámediggeráđi čielggadusa regionála ja báikkálaš ovttasbarggu birra. Čielggadus biddjojuvvui mielddusin beavdegirjái.</p>
<p>Regionála ja báikkálaš ovttasbarggu válddahus 2011 Álggahus</p>
<p>Sámediggi bargá diliid láhčimiin nu ahte sámi álbmot ieš, ja iežas eavttuid mielde galgá sáhttit ovddidit iežas servodaga, giela ja kultuvrra buoremus vuogi mielde. Dán ovddasvástádusa Sámediggi ii galgga, ii sáhte, iige háliitge guoddit okto. Ráđđehusas lea bajimuš ovddasvástádus sámi servodaga, giela ja kultuvrra ovddideames. Dasa lassin bargá Sámediggi ovttas báikkálaš, regionála ja riikkaidgaskasaš aktevrraiguin.</p>
<p>Sámediggeráđđi háliida bidjat stuorát fokusa daid vejolašvuođaide ja hástalusaide mat dán ovttasbarggus leat. Danne áiguge Sámediggeráđđi álggahit barggu sihke regionálapolitihkalaš dieđáhusain ja riikkaidgaskasaš dieđáhusain.</p>
<p>Dát válddahus regionála ja báikkálaš ovttasbarggus ovddiduvvo dan dihte vai oččošeimmet nu govda go vejolaš vuođu regionálapolitihkalaš dieđáhussii. Mii sávvat oažžut ságastallama ja rávvagiid dievasčoahkkimis movt mii sáhtášeimmet viidáseappot ovddidit ovttasbarggu fylkkagielddaiguin ja gielddaiguin. Politihkalaš vuoruheamit ovddiduvvojit regionálapolitihkalaš dieđáhusas.</p>
<p>Čoahkkingirjji čállit: Trine Guttorm Anti/Roy Amundsen 70 siidu 272 siiddus</p>
<p>Regionálaovddideamis lea sáhka ealli ja geasuheaddji sámi báikegottiid háhkamis. Deaŧalaš lea oainnusmahttit ja buktit áddejumi sámi kultuvrra, ealáhusaid ja servodateallima birra ja daid dárbbuid birra mat čatnasit ealli sámi servodagaid ovddideapmái. Fylkkagielddat leat deaŧaleamos regionála ovddidanaktevrrat. Ovttasbargošiehtadusaid bokte fylkkagielddaiguin biddjojuvvo šiehtadussan dat ovddasvástádus mii regionala eiseválddiin lea sámi kultuvrra, giela, birrasa, ealáhus- ja servodatovddideami ektui.</p>
<p>Sámediggeráđđi háliida bidjat fokusa ovttaskas olbmuid dárbbuide ja sin beaivválaš eallimii sin lagaš guovlluin. Gielddat leat doaibmabijuid deaŧalaš álggaheaddjit sámi álbmoga várás. Sámediggeráđđi áigu bargat dan ala ahte oažžut lagat oktavuođa gielddaiguin, ja háliida gávdnat gulahallanvugiid maiguin dán oktavuođa gozihit. Earret eará gáibiduvvo buorre gulahallan gielddaiguin áššesurggiin mat gusket sámi giellahálddašeapmái, plána- ja huksenláhkii, ealáhusovddideapmái ja kulturmuittuid suodjaleapmái.</p>
<p>Dán válddahusas áigut vuos čilget movt dilli lea odne ovttasbargošiehtadusaid ektui fylkkagielddaiguin ja movt Sámedikki ovttasbargu gielddaiguin doaibmá. Dán vuođul áigut mii geassit ovdan muhtun hástalusaid mat leat dáin ovttasbargosurggiin. Mii áigut dasto identifiseret mihttomeriid viidáset ovttasbarggu ektui fylkkagielddaiguin ja gielddaiguin, ja mii áigut hábmet vejolaš strategiijaid movt olahit dáid mihttomeriid.</p>
<p>Stáhtus</p>
<p>Ovttasbargošiehtadusat fylkkagielddaiguin</p>
<p>Vuosttamuš fylkkagielddalaš ovttasbargošiehtadus dahkkojuvvui Romssa fylkkasuohkaniin, mii vuolláičállojuvvui 2002:s. Dan maŋŋá bođii ovttasbargošiehtadus Finnmárkkuin 2003:s, máttasámeguovlluin (Norlánda, Davvi- ja Mátta-Trøndeláhka ja Hedmárku) 2005:s ja Norlánddain 2006:s.</p>
<p>Šiehtadus Norlánddain lea ođasmahttojuvvomin. Buot šiehtadusaid bajimuš mihttomearrin lea sámi kultuvrra, giela ja servodateallima nannen ja oainnusmahttin. Ovttasbargu lea eaktodáhtolaš guovtti seammaárvosaš beali gaskka.</p>
<p>Dasa lassin lea dahkkojuvvon fágalaš šiehtadus kulturmuittuid suodjaleami ektui Opplándda fylkkasuohkaniin. Gávdno maiddái ovttasbargošiehtadus sámi guovlluid ealáhusovddideamis Sámedikki ja</p>
<p>Innovašuvdna Norgga gaskka. Dán šiehtadusa doaibmaáigodat nogai 01.01.11. Sámedikkis lea oktavuohta Innovašuvdna Norggain dan birra ahte guhkidit šiehtadusa.</p>
<p>Dát šiehtadusat leat dadjat dal juo sullasaččat. Vuos lea válddahuvvon šiehtadusa vuođđu, maid čuvvot mihttomearit, ja de bohtet artihkkalat ovttasbarggu birra viidát áššesurggiin, das leat ceavzilis ovdáneapmi, ealáhusat, giella, oahpahus, kultuvra, sisaoastinšiehtadus jna. Teaksta ovttasbarggu detáljjain molsašuddá dieđusge. Máttasámešiehtadus lea veaháš earalágan danne go das lea strategalaš oassi ja doaibmaoassi.</p>
<p>Oktii jagis deaivvadit Sámedikki presideanta ja fylkkaráđđejođiheaddji/fylkkasátnejođiheaddji ovttasbargošiehtadusa oktavuođas. Čoahkkimiid ulbmilin lea raporteren, ovttasbargu ja oktiiordnen.</p>
<p>Identifiserejuvvo okta dahje máŋga čuovvolančuoggá šiehtadusa eanaš artihkkaliin čuovvovaš jahkái.</p>
<p>Ovttasbargošiehtadusas Finnmárkkuin leat ovdamearkka dihte 21 artihkkala mat galget čuovvoluvvot doaibmabijuiguin.</p>
<p>Sámediggeráđđi dieđiha dievasčoahkkimii doaimma birra mii dáhpáhuvvá šiehtadusaid ektui</p>
<p>Sámediggeráđi doaibmadieđáhusa bokte.</p>
<p>Ieš šiehtadusteavstta sáhttá divvut jos bealit háliidit. Gieskat ođastuvvon máttasámešiehtadusas lea mearriduvvon ahte šiehtadus ođasmahttojuvvo juohke njealját jagi. Ođasmahttimiid oktavuođas geahčaduvvo šiehtadusteaksta vuđoleappot vai dat livččii relevánta ja sáhtášii doaibmat buorrin vuolggasadjin ovttasbarggus. Ovttasbargošiehtadus ii hehtte ovttasbarggu dan ektui mii ii leat namuhuvvon šiehtadusas.</p>
<p>Čoahkkingirjji čállit: Trine Guttorm Anti/Roy Amundsen 71 siidu 272 siiddus</p>
<p>Šiehtadusaid olis leat boahtán máŋga buori bohtosa. Áššesuorgi mas ovttasbargu doaibmá bures eanaš šiehtadusain, lea kulturmuitosuorgi. Hálddahusa dásis leat fásta čoahkkimat oktiiordnen dihte kulturmuittuid geahčadeami. Finnmárkkus leat bealit álggahan prošeavtta dan ektui ahte ráhkadit regionála kulturmuitoplána. Seamma ovttasbargošiehtadusa bokte lea maiddái ovttasbargu geográfalaš diehtojuohkinvuogádaga ektui (GDV) lihkostuvvan. Šiehtadusteavstta vuođul dollojuvvojit guokte ovttasbargočoahkkima jahkái beliid ja Finnmárkkuopmodaga gaskka. Máttasámešiehtadusas lei buorre politihkalaš ovttasbargu fylkkagielddaiguin dan oktavuođas go bargojuvvui oažžut ođđa vistti Saemien</p>
<p>Sijtei. Romssa ovttasbargošiehtadus lea geavahuvvon álggahit barggu sámi viesu oččodemiin Romsii.</p>
<p>Davviálbmogii guovddáža/Ája ođđasis organiserema oktavuođas lei ovttasbargu beliid gaskka guovddážis. Norlánddas lea beliin leamaš buorre ovttasbargu Bihtánsámi viesu ektui ja bihtánsámi museadoaimma ollašuhttima ektui.</p>
<p>Ovttasbargošiehtadusaid bokte juogaduvvo doarjja prošeavttaide maid bealit ovttas ruhtadit. 2010:s várrejuvvui Sámedikki bušeahtas 3,5 miljon ru regionálaovddideapmái. Regionála ovddidanruđat leat dat ruđat maid Sámediggeráđđi geavaha doaibmabijuide ja prošeavttaide mat ruhtaduvvojit ovttas fylkkagielddaiguin. Doarjjaeavttut bohtet ovdan sierra doarjjareivviin. Doarjjapoastta lea eanaš stivren poastakássa, ja bealit ieža eai leat vuolggahan olus doaimmaid. Ruđat leat dattetge mielde ruhtadeamen máŋga buori prošeavtta mat muđui eai livčče sáhttán oažžut doarjaga dábálaš doarjjapoasttaid bokte</p>
<p>Sámedikki bušeahtas. Dat go sihke Sámediggi ja fylkkagielddat dorjot politihkalaččat ja ekonomalaččat buriid álgagiid ja prošeavttaid, lea mielde bajideamen prošeavttaid stáhtusa.</p>
<p>Sámedikkis lea maiddái ovddasvástádus juohkit guovttegielatruđaid fylkkagielddaide daid eavttuid mielde mat leat mearriduvvon Sámedikki bušeahtas. Áššis guovttegielatruđaid revideremis mii meannuduvvo dievasčoahkkimis njukčamánus 2011 lea evttohuvvon ahte guovttegielatruđaid geavaheapmi laktojuvvo dáláš ovttasbargošiehtadusaide mat leat Sámedikki ja fylkkagielddaid gaskka.</p>
<p>Das movt ovttaskas šiehtadusat doibmet leat erohusat, ja doibmet go buot ovttasbargosurggiin nugo válddahuvvon šiehtadusain. Dán mearridit earret eará faktorat nugo geográfalaš lagašvuohta beliid gaskka, oasálašlohku, heivehuvvon dagaldumit ja beliid resurssat. Máttasámešiehtadusas leat earret eará vihtta beali. Dát buktá hástalusaid oažžut ovttasbarggu doaibmat bures. Sámedikkis leat maiddái hástalusat dan ektui ahte nagodit čuovvolit buot šiehtadusaid buori vuogi mielde.</p>
<p>Fylkkagielddaid strategalaš plánadahkosiin, nugo fylkkaplánain, suorgeplánain, doaibmaplánain ja sullasaččain, bohtet ovdan fylkkagieldda áŋgiruššansuorggit ja strategiijat. Sámedikkis leat dál leamaš unnán návccat dáid čuovvoleapmái.</p>
<p>Fylkkagielddat leat deaŧaleamos regionála ovddidanaktevrrat, ja dain lea ovddasvástádus regionála ovddidanprográmmas (ROP). ROP-searvevuođas leat guovllu deaŧaleamos ealáhusaktevrrat ovddastuvvon. Searvevuohta galgá ovttas bargat dan ala ahte juksat oktasaš politihkalaš mihttomeriid regionovddideapmái sierra regiovnnain. Finnmárkkus ja Romssas lea Sámediggi oassi ROP-searvevuođas.</p>
<p>Sámedikkis aktevran eai leat buot stuorámus ekonomalaš váikkuhangaskaoamit searvevuođas, muhto Sámediggi váikkuha árjjalaččat máhtolašvuođainis sámi ealáhuseallima. ROP-searvevuhtii searvan lea okta deaŧalaš arena gos oažžut fokusa sámi guovlluid ealáhuseallimii.</p>
<p>Sámedikkis lea oktavuohta maiddái eará regionála hálddašan- ja ovttasbargoorgánaide nugo</p>
<p>Finnmárkkuopmodahkii, Ávjovári álgoálbmotguvlui, sierra regionálaráđiide ja Riikaoasselávdegoddái. Dat eai namuhuvvo lagabuidda válddahusas, muhto leat oassin Sámedikki regionála politihkas.</p>
<p>Ovttasbargu gielddaiguin</p>
<p>Oktavuohta gielddaiguin ii leat nu formaliserejuvvon. Sámediggeráđđi háliida viidáset ovddidit ovttasbarggu ja formaliseret oktavuođa gielddaiguin ja dan bokte šaddat buoret gaskaoapmi sámi álbmoga ektui gávpogiin ja giliin. Gielddain lea njuolga oktavuohta álbmogiin ja dain lea ovddasvástádus geavahusas álggahit doaibmabijuid sámi álbmoga várás.</p>
<p>Čoahkkingirjji čállit: Trine Guttorm Anti/Roy Amundsen 72 siidu 272 siiddus</p>
<p>Sámedikki oktavuohta gielddaide lea ollu regulerejuvvon láhkamearrádusain. Sámelágas, mánáidgárdelágas, oahpahuslágas ja plána- ja huksenlágas leat mearrádusat sámi beliid ektui mat njuolga váikkuhit gielddaide.</p>
<p>Sámedikkis lea maiddái deaŧalaš rolla gielddaid ektui sámi kulturmuittuid hálddašeaddjin, ja doarjjaortnegiid bokte ealáhusdoaimmaide, gillii, kultuvrii ja mánáidgárddiide.</p>
<p>Sámediggi gulahallá gielddaiguin máŋgga láhkái ja ollu ovttaskas áššiin. Gulahallan gozihuvvo earret eará sierra semináraid bokte maid Sámediggi lágida, ovdamearkan namuhit seminára guovttegielatruđaid birra jagi 2010 maŋimuš dievasčoahkkimis. Dasto gulahallat jeavddalaš oktavuođa bokte ovttaskas áššiid/-ohcamiid ektui ollu surggiin ja fágasurggiin maiguin Sámediggi bargá.</p>
<p>Guovttegielatruđaid ođasmahttima oktavuođas sáddejuvvui gielddaide gulaskuddamii evttohus ođđa eavttuid birra. Gielddat raporterejit maiddái Sámediggái dan birra movt geavahit guovttegielatruđaid. Dán dievasčoahkkimis meannuduvvo ášši guovttegielatruđaid birra. Ášši mearrádusas lea evttohuvvon ahte galget ráhkaduvvot individuála ovttasbargošiehtadusat guovttegielatruđaid ektui Sámedikki ja sámegiela hálddašanguovlluid gielddaid gaskka.</p>
<p>Ollu gielddain leat sámi ásahusat. Ásahusdieđáhusa bokte lea Sámediggi váldán eanet árjjalaš rolla ásahusaid ektui. Dan geažil go Sámediggi addá stuorra oasi doaibmaruđain dáid ásahusaide. Sámediggi nammada earret eará stivralahtuid dáid ásahusaid stivrraide ja addá stuorra oasi doaibmaruđain, ovttas gielddaiguin.</p>
<p>Go guoská areálahálddašeapmái de áigu Sámediggeráđđi árjjalaččat searvat gielddaid plánaproseassaide sihkkarastin dihte sámi beroštumiid buot almmolaš plánemis areálaid ja resurssaid geavaheami ja suodjaleami ektui. Ođđa plána- ja huksenláhka galgá earret eará leat mielde sihkkarastimin sámi luondduvuđđosa. Lágas lea addojuvvon Sámediggái vuoigatvuohta ja geatnegasvuohta ovttas bargat plánaeiseválddiiguin gozihan dihte juste dán. Danne lea Sámediggi ráhkadan plánaveahki sámi kultuvrra, ealáhusbarggu ja servodateallima luondduvuđđosa sihkkarastima várás plánemii plána- ja huksenlága mielde. Plánaveahkki geavahuvvo árjjalaččat gulahallamis gielddaiguin ja konstruktiiva gulahallan lea ásahuvvon máŋgga gielddain.</p>
<p>Sámediggi hálddaša maiddái sámi kulturmuittuid, ja das lea dán barggu bokte oktavuohta gielddaiguin areálaid geavaheami ektui. Oktavuohta lea vuosttažettiin dan bokte go Sámediggi lea gulaskuddaninstánsa plána- ja huksenáššiin.</p>
<p>Dađistaga ásset eanet sápmelaččat stuorát gávpogiin. Danne lea Sámediggi gulahallamiin Oslo gielddain ovttasbargošiehtadusa hárrái. Danne vai sámit boađášedje oidnosii Oslos, ja vai sin vejolašvuođat ja vuoigatvuođat mat čatnasit sámi gillii, oahpahussii ja kulturbargui nannejuvvošedje. Vejolaš ovttasbargošiehtadus ii šatta seamma viiddis go ovttasbargošiehtadusat fylkkagielddaiguin árbevirolaš sámi ássanguovlluin. Šiehtadusas šaddet áigeguovdilin sámi giella, kultuvra, oahpahus ja boarrásat.</p>
<p>Hálddašanođastusa čuovvoleapmin lea ásahuvvon bargojoavku mii galgá geahčadit sámi áššiid gieldasuorggis. Joavkkus lea ovddastus Sámedikkis, Ođasmahttin-, hálddahus- ja girkodepartemeanttas (OHD) ja Gielddaid guovddášlihtus. Bargu lea álgodásis. Joavkku váldobargu čađahuvvo jagis 2012.</p>
<p>Boahtteáiggi hástalusat</p>
<p>Ovttasbargošiehtadusaid čuovvoleapmi</p>
<p>Bajimuš rámmaid mielde maid Stuorradiggi lea bidjan, lea Sámedikki doaibmaváldi veaháš gárži. Jus</p>
<p>Sámedikkis galggaš oažžut buoret váikkuhanfámu sámepolitihka geavatlaš doaimmaheapmái, de dat berre dáhpáhuvvat ovttasbarggu ja gulahallama bokte singuin geain lea dat váldi. Sámedikkis lea dál gáržžes ekonomiija ja hálddahuslaš resurssat vátnásat ovttasbargat buohkaiguin buot áššesurggiin, dahje duhtadit buot daid vuordámušaid mat sámi servodagas leat Sámediggái. Sámedikki stuorámus hástalus aktiiva ovttasbargovugiid ektui fylkkagielddaiguin ja gielddaiguin, lea Sámedikki návccat čuovvoleapmái. Seammás sáhttá ulbmillaš ovttasbarggu geavaheapmi leat mielde nannemin ja oainnusmahttimin sámi giela, kultuvrra ja servodateallima.</p>
<p>Čoahkkingirjji čállit: Trine Guttorm Anti/Roy Amundsen 73 siidu 272 siiddus</p>
<p>Ollislaš ja ulbmillaš ovttasbargu fylkkagielddaiguin Ovttasbargošiehtadusat fylkkamánniiguin leat addán buriid bohtosiid, sihke politihkalaš ovttasbarggu bokte ja ovttasbarggu bokte ruhtadit ovttasbargošiehtadusaid doaibmabijuid. Ovttasbargošiehtadusat leat maid bidjan stuorát ovddasvástádusa fylkkagielddaide go guoská dasa ahte váldit stuorát ovddasvástádusa sámi gielas, kultuvrras ja servodateallimis.</p>
<p>Ain lea vejolaš ovddidit ovttasbargošiehtadusaid fylkkagielddaiguin, erenoamážit politihkalaš ovddasbarggu. Šiehtadusaid mihttomearrin lea nannet ja oainnusmahttit sámi kultuvrra, giela ja servodateallima. Dat lea deaŧalaš ja viiddes ulbmil. Šiehtadusat leat maid hábmejuvvon hui viidát sihke sisdoalu ja čuovvoleami dáfus. Stuorámus hástalus ovttasbarggus fylkkagielddaiguin dáidá leat ahte buohkaid áigumušat leat nu buorit. Ii dáidde leat realisttalaš buot surggiin oažžut duohta ovttasbarggu.</p>
<p>Dasa lassin go ovttasbargošiehtadusain lea viiddis sisdoallu, de báidná daid maiddái suorgejurddašeapmi.</p>
<p>Ovttasbargu berre eanet gávdnat prošeavtta mas oažžut eanet árvvu. Dalle sáhttá ruđaid mat leat várrejuvvon regionálaovddideapmái maiddái geavahit eanet strategalaččat ja stuorát ollisvuođas, ja unnibut poastakássa stivrenmálle mielde.</p>
<p>Ambišuvnnaid ja resurssaid gaskasaš oktavuohta</p>
<p>Dasto lea stuorra hástalussan dat stuorra erohus ruđaid gaskka mat leat geavahusas ulbmilii fylkkagielddain ja Sámedikkis. Sámedikkis eai leat nu ollu ruđat go fylkkagielddain regionálaovddideapmái. Go Sámediggi galggaš sáhttit leat dásseárvosaš ruhtadanoasálaš oktasaš prošeavttaid čađaheamis, de lea deaŧalaš ahte</p>
<p>Sámedikkis leat ruđat geavahusas. Dat mis dál eai leat.</p>
<p>Sámediggi sáhttá dattetge árvvoštallat min rolla RO-searvevuođas, maiddái eará fylkkagielddaiguin.</p>
<p>Seamma guoská min árvalusaide/rávvagiidda fylkkagieldda eará strategalaš plánadahkosiidda. Dáid bokte sáhttá leat vejolašvuohta oažžut dihto váikkuhanfámu regionálapolitihkalaš mihttomeriide.</p>
<p>Unnán formaliserejuvvon ovttasbargu ja gulahallan gielddaiguin</p>
<p>Sámedikkis lea unnán formaliserejuvvon ovttasbargu gielddaiguin dál. Sámedikki politihka gaskkusteddjiid gaskkas leat gielddat daid deaŧalepmosiid searvvis deaŧalaš servodatsurggiin nugo oahpahusa, mánáidgárddiid, giela, kultuvrra, areálahálddašeami ja ealáhusaid oktavuođas. Geahčastat čájeha ahte</p>
<p>Sámediggi dál geavaha máŋggaid miljovnnaid sámi gielddaide ja juolludusaid birra ollásit ovttaskas gielddaide lea unnán sáhka ja gulahallan. Dát čájeha maiddái dan ahte ruđat maid Sámediggi juolluda gielddaide juogaduvvojit surggiid mielde, eaige ollislaččat. Ovttaskas gielddat čujuhit ahte háliidit eanet ollislaš juolludusaid Sámedikkis.</p>
<p>Sámedikkis eai leat nu ollu kanálat man bokte oažžut dieđuid daid hástalusaid birra mat gielddain leat go guoská sámi giela, kultuvrra, ealáhusaid ja servodateallima ovddideapmái. Sámegiela hálddašanguovllu gielddat raporterejit midjiide dan ruhtageavaheami birra maid ožžot Sámedikkis.</p>
<p>Stuorra erohusat gielddaid gaskka Sámedikkis eai leat návccat dahkat ovttasbargošiehtadusaid buot gielddaiguin dahje formálalaččat dahje njuolga gulahallat daid gielddaiguin maiguin livččii lunddolaš ovttas bargat. Ii leat maid daddjojuvvon maid gielddaiguin ovttasbargu livččii lunddolaš. Statistihkka čájeha ahte eanet ja eanet sápmelaččat ásset daid gielddaid olggobealde mat gullet sámegiela hálddašanguvlui ja SDE-guovllu olggobealde (guovllut maidda</p>
<p>Sámedikki ealáhusovddideami doarjjaortnegat gusket). Sámi gielddain leat maiddái sierralágan dilli ja dárbbut, mii addá návccaid dáfus hástalusaid ovttasbarggu ja váikkuhangaskaomiid heiveheami ektui.</p>
<p>Sámedikki váldi plána- ja huksenlágas Nugo namuhuvvon de lea Sámediggái addojuvvon ođđa váldi plána- ja huksenlágas. Ollu lea leamaš sáhka dan vuosteháhkorievtti birra maid Sámediggi lea ožžon dán lága bokte. Dattetge lea deaŧalaš deattuhit ahte vuosteháhku lea maŋimuš čoavddus guhkes proseassas. Ovdal go Sámediggi sáhttá váldit atnui dán rievtti, lea mis maiddái geatnegasvuohta ovttas bargat plánaeiseválddiiguin gozihan dihte sámi luondduvuđđosa.</p>
<p>Sámediggái gal eai leat biddjojuvvon makkárge liige resurssat dán rievtti ja geatnegasvuođa goziheapmái.</p>
<p>Čoahkkingirjji čállit: Trine Guttorm Anti/Roy Amundsen 74 siidu 272 siiddus</p>
<p>Mihttomearri</p>
<p>Árjjalaš ja ulbmildiđolaš ovttasbargu regionála ja báikkálaš eiseválddiiguin sámi kultuvrra, giela ja servodateallima nannemis ja ovddideamis.</p>
<p>Strategiijat</p>
<p>Go strategiijat dán ulbmila juksamii galget hábmejuvvot, lea ovttasbarggu vuolggasadji guovttelágan go guoská fylkkagielddaide ja gielddaide. Danne lea dárbu guovtti sierralágan bargovuohkái dahje strategiijaide čoavdin dihte hástalusaid ovttasbarggus. Ovttasbarggu oktavuođas fylkkagielddaiguin lea vuosttažettiin sáhka daid ovttasbargoinstituhtaid buorideami ja rašonaliserema birra mat juo gávdnojit. Ovttasbarggu oktavuođas gielddaiguin lea vuosttažettiin dárbu bidjat buori vuođu ovttasbargui, arenaiguin, kanálaiguin ja individuála šiehtadusaiguin.</p>
<p>Sámediggeráđđi lea árvvoštallan čuovvovaš strategiijaid guovddáš boahtteáiggi regionálapolitihkkan:</p>
<p>Váfistit ovttasbargošiehtadusaid fylkkagielddaiguin Ovttasbargu fylkkagielddaiguin lea juo formaliserejuvvon ovttasbargošiehtadusaid bokte. Eanet stivrejuvvon áŋgiruššamiin beliid beales, sáhttit mii árjjalaččat ávkkástallat šiehtadusaiguin. Sámediggeráđđi oaivvilda ahte šiehtadusat fertejit doaibmat buoret vuogi mielde, ja politihkalaš ovttasbargu ferte nannejuvvot. Dát mearkkaša dan ahte ferte dahkat juoga konkrehta go guoská šiehtadusa sisdollui ja hápmái, vai šattašii álkit čađahit doaibmabijuid geavahusas. Sámediggi berre maiddái eanet heivehit šiehtadusaid min beaivválaš barggus. Dan sáhttá ovdamearkka dihte dahkat bušeahta bokte.</p>
<p>Dasto sáhttit mii buoremusat ávkkástallat juo dahkkojuvvon šiehtadusaiguin. Máttasámi guovllu ovttasbargošiehtadusas lea strategalaš oassi ja doaibmaoassi. Dainna lágiin soaittášii gánnihit hábmet daid eará šiehtadusaid maid. Beliid gaskasaš politihkalaš čoahkkimiin sáhtášii meannuduvvot strategalaš oassi ja hálddahusaid bokte doaibmaoassi. Dainna lágiin livččii vejolaš oažžut eanet guovddážii politihkalaš ovttasbarggu beliid gaskka. Ovdamearkka dihte leat máŋgga ovttasbargošiehtadusas váldojuvvon ovdan sierra suorggit maiguin bealit galget bargat guovddáš eiseválddiid ektui ovdánahttin dihte oktasaš áššiid, bealit leat unnán ávkkástallan dáinna ovttasbargguin.</p>
<p>Ulbmildiđolaš ja vuoruhuvvon ovttasbargošiehtadusat Sámediggeráđđi háliida geahčadit vejolašvuođaid vuoruhit politihkalaš ovttasbargodoaibmabijuid ovdalii ruhtajuolludeami.</p>
<p>Ovttasbargošiehtadusas kulturmuittuid birra Opplándda fylkkagielddain čuovvoluvvo šiehtadus doaibmabidjoplánain. Dasa leat biddjojuvvon doaibmabijut mat galget čuovvoluvvot čuovvovaš jagi.</p>
<p>Dáinna lágiin lea vejolaš bargat maiddái eará ovttasbargošiehtadusaiguin. Dáinna lágiin sáhttet bealit eanet ulbmildiđolaččat ávkkástallat šiehtadusaiguin, ja beliin livččii álkit dan geavahit. Doaibmabidjoplána sáhtášii maiddái oažžut stáhtusa eanet geatnegahtti ovttasbargun beliid gaskka.</p>
<p>Regionála politihka guovddáš hástalussan leat leamaš vátna resurssat ovttasbargošiehtadusaid čuovvoleapmái. Ovttasbargošiehtadusaid eanet ulbmillažžan dahkamiin ja gáržžibut áŋgiruššamiin, eanet ollislaš strategiijaiguin ja doaibmabijuiguin áŋgiruššamiin, livčče stuorát vejolašvuođat čuovvolit ovttasbargošiehtadusaid buoret vuogi mielde. Dieinna lágiin sáhtášii Sámediggeráđi resurssaid luvvet raporttain doaibmabijuid čađaheapmái.</p>
<p>Eanet árjjalaš rolla gielddaid ektui Gielddaid ektui lea deaŧalaš formaliseret ovttasbargu ja bargagoahtit kanálaid ja arenaid háhkamiin gulahallama ja ovttasbarggu várás. Nannoset ovttasbargu gielddaiguin ja eanet árjjalaš rolla gáibida ahte</p>
<p>Sámediggi rievdadivččii bargovuogi. Sámedikkis eai leat návccat čuovvolit gielddaid seamma ollu resurssaiguin. Danne ohcala Sámediggeráđđi ovttasbarggu muhtun ovddasmanni gielddaiguin ja áigu oažžut vásihusa bargovugiiguin eanet árjjalaš rolla oažžuma ektui gielddaiguin.</p>
<p>Čoahkkingirjji čállit: Trine Guttorm Anti/Roy Amundsen 75 siidu 272 siiddus</p>
<p>Dasto áigu Sámediggeráđđi oažžut vásihusaid muhtun fágasurggiin ja álggahit eanet formaliserejuvvon ovttasbarggu gielddaiguin guovttegielatruđaid bokte. Dán áššis lea evttohuvvon individuála ovttasbargošiehtadusaid dahkan gielddaiguin mat ožžot dáid ruđaid. Ovttasbargošiehtadusain galget leat mihttomearit olles doarjaga geavaheapmái, muhto guovttegielatruđaid ovddidanoasi geavaheamis galgá leat váldodeaddu.</p>
<p>Ollislaš politihkka gielddaid ektui</p>
<p>Sámedikkis lea dál viehka hágganan politihkka gielddaid ektui, sihke mii guoská gillii, kultuvrii, ealáhusaide, kulturmuittuide dahje plánemii. Vásihusaid ja dieđuid vuođul gielddain diehtit ahte lea dárbu eanet ollislaš politihkkii gielddaiguin. Sámedikki bajimuš politihkka lea nana ja ealli sámi servodagat. Gielddat leat guovddáš aktevrrat politihka fievrrideami oktavuođas báikegottiin, danne lea mearrideaddji deaŧalaš ahte</p>
<p>Sámediggi oktiiordne politihka nu ahte Sámedikki váikkuhangaskaomiin livččii buoremus vejolaš oktasaš beaktu. Sámediggeráđđi oaidná ovdamearkka dihte ealáhus- ja kulturváikkuhangaskaomiid oktiiordnema oktan oassestrategiijan, ja giella- ja oahpahusváikkuhangaskaomiid oktiiordnema nubbin strategiijan.</p>
<p>Loahpahus</p>
<p>Nugo namuhuvvon, de čohkká Sámediggi bargojoavkkus OHD:in ja Gielddaid lihtuin mii galgá geahčadit sámi beliid gieldasuorggis. Sámediggeráđis leat stuorra vuordámušat dán joavkku raportii ja doaivu ahte dat sáhttá bidjat vuođu ovttasbargui gielddaiguin máŋgga suorggis.</p>
<p>Sámediggeráđđi áigu ovddidit dieđáhusa regionálaovddideami birra dievasčoahkkimii jagis 2012.</p>
<p>Dákko bokte lea Sámediggeráđi válddahus regionála ja báikkálaš ovttasbarggu birra ovddiduvvon</p>
<p>Sámedikki dievasčoahkkimii. Sámediggeráđđi vuordá mielas buori ságastallama dievasčoahkkimis.</p>
<p>III Jienasteapmi 39 áirasis ledje 27 čoahkis. Dán áššis ii jienastuvvon.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Marianne Balto, áššejođiheaddji 2 John Kappfjell 3 Ragnhild Melleby Aslaksen</p>
<p xml:lang="nob">Rolf Johansen</p>
<p xml:lang="nob">Ragnhild Melleby Aslaksen 4 Aili Keskitalo 5 Rolf Johansen 6 Per Andersen Bæhr 7 Jarle Jonassen 8 Olaf Eliassen</p>
<p>Marianne Balto, áššejođiheaddji</p>
<p>VI Sámedikki mearrádus Sámediggi lea ságaškuššan Sámediggeráđi čielggadusa regionála ja báikkálaš ovttasbarggu birra. Čielggadus biddjojuvvui mielddusin beavdegirjái.</p>
<p>Čoahkkingirjji čállit: Trine Guttorm Anti/Roy Amundsen 76 siidu 272 siiddus</p>
<p>Regionála ja báikkálaš ovttasbarggu válddahus 2011 Álggahus</p>
<p>Sámediggi bargá diliid láhčimiin nu ahte sámi álbmot ieš, ja iežas eavttuid mielde galgá sáhttit ovddidit iežas servodaga, giela ja kultuvrra buoremus vuogi mielde. Dán ovddasvástádusa Sámediggi ii galgga, ii sáhte, iige háliitge guoddit okto. Ráđđehusas lea bajimuš ovddasvástádus sámi servodaga, giela ja kultuvrra ovddideames. Dasa lassin bargá Sámediggi ovttas báikkálaš, regionála ja riikkaidgaskasaš aktevrraiguin. Sámediggeráđđi háliida bidjat stuorát fokusa daid vejolašvuođaide ja hástalusaide mat dán ovttasbarggus leat. Danne áiguge Sámediggeráđđi álggahit barggu sihke regionálapolitihkalaš dieđáhusain ja riikkaidgaskasaš dieđáhusain.</p>
<p>Dát válddahus regionála ja báikkálaš ovttasbarggus ovddiduvvo dan dihte vai oččošeimmet nu govda go vejolaš vuođu regionálapolitihkalaš dieđáhussii. Mii sávvat oažžut ságastallama ja rávvagiid dievasčoahkkimis movt mii sáhtášeimmet viidáseappot ovddidit ovttasbarggu fylkkagielddaiguin ja gielddaiguin. Politihkalaš vuoruheamit ovddiduvvojit regionálapolitihkalaš dieđáhusas.</p>
<p>Regionálaovddideamis lea sáhka ealli ja geasuheaddji sámi báikegottiid háhkamis. Deaŧalaš lea oainnusmahttit ja buktit áddejumi sámi kultuvrra, ealáhusaid ja servodateallima birra ja daid dárbbuid birra mat čatnasit ealli sámi servodagaid ovddideapmái. Fylkkagielddat leat deaŧaleamos regionála ovddidanaktevrrat. Ovttasbargošiehtadusaid bokte fylkkagielddaiguin biddjojuvvo šiehtadussan dat ovddasvástádus mii regionala eiseválddiin lea sámi kultuvrra, giela, birrasa, ealáhus- ja servodatovddideami ektui.</p>
<p>Sámediggeráđđi háliida bidjat fokusa ovttaskas olbmuid dárbbuide ja sin beaivválaš eallimii sin lagaš guovlluin. Gielddat leat doaibmabijuid deaŧalaš álggaheaddjit sámi álbmoga várás. Sámediggeráđđi áigu bargat dan ala ahte oažžut lagat oktavuođa gielddaiguin, ja háliida gávdnat gulahallanvugiid maiguin dán oktavuođa gozihit. Earret eará gáibiduvvo buorre gulahallan gielddaiguin áššesurggiin mat gusket sámi giellahálddašeapmái, plána- ja huksenláhkii, ealáhusovddideapmái ja kulturmuittuid suodjaleapmái.</p>
<p>Dán válddahusas áigut vuos čilget movt dilli lea odne ovttasbargošiehtadusaid ektui fylkkagielddaiguin ja movt Sámedikki ovttasbargu gielddaiguin doaibmá. Dán vuođul áigut mii geassit ovdan muhtun hástalusaid mat leat dáin ovttasbargosurggiin. Mii áigut dasto identifiseret mihttomeriid viidáset ovttasbarggu ektui fylkkagielddaiguin ja gielddaiguin, ja mii áigut hábmet vejolaš strategiijaid movt olahit dáid mihttomeriid.</p>
<p>Stáhtus</p>
<p>Ovttasbargošiehtadusat fylkkagielddaiguin</p>
<p>Vuosttamuš fylkkagielddalaš ovttasbargošiehtadus dahkkojuvvui Romssa fylkkasuohkaniin, mii vuolláičállojuvvui 2002:s. Dan maŋŋá bođii ovttasbargošiehtadus Finnmárkkuin 2003:s, máttasámeguovlluin (Norlánda, Davvi- ja Mátta-Trøndeláhka ja Hedmárku) 2005:s ja Norlánddain 2006:s.</p>
<p>Šiehtadus Norlánddain lea ođasmahttojuvvomin. Buot šiehtadusaid bajimuš mihttomearrin lea sámi kultuvrra, giela ja servodateallima nannen ja oainnusmahttin. Ovttasbargu lea eaktodáhtolaš guovtti seammaárvosaš beali gaskka.</p>
<p>Dasa lassin lea dahkkojuvvon fágalaš šiehtadus kulturmuittuid suodjaleami ektui Opplándda fylkkasuohkaniin. Gávdno maiddái ovttasbargošiehtadus sámi guovlluid ealáhusovddideamis Sámedikki ja</p>
<p>Innovašuvdna Norgga gaskka. Dán šiehtadusa doaibmaáigodat nogai 01.01.11. Sámedikkis lea oktavuohta</p>
<p>Innovašuvdna Norggain dan birra ahte guhkidit šiehtadusa.</p>
<p>Dát šiehtadusat leat dadjat dal juo sullasaččat. Vuos lea válddahuvvon šiehtadusa vuođđu, maid čuvvot mihttomearit, ja de bohtet artihkkalat ovttasbarggu birra viidát áššesurggiin, das leat ceavzilis ovdáneapmi, ealáhusat, giella, oahpahus, kultuvra, sisaoastinšiehtadus jna. Teaksta ovttasbarggu detáljjain molsašuddá dieđusge. Máttasámešiehtadus lea veaháš earalágan danne go das lea strategalaš oassi ja doaibmaoassi.</p>
<p>Čoahkkingirjji čállit: Trine Guttorm Anti/Roy Amundsen 77 siidu 272 siiddus</p>
<p>Oktii jagis deaivvadit Sámedikki presideanta ja fylkkaráđđejođiheaddji/fylkkasátnejođiheaddji ovttasbargošiehtadusa oktavuođas. Čoahkkimiid ulbmilin lea raporteren, ovttasbargu ja oktiiordnen.</p>
<p>Identifiserejuvvo okta dahje máŋga čuovvolančuoggá šiehtadusa eanaš artihkkaliin čuovvovaš jahkái.</p>
<p>Ovttasbargošiehtadusas Finnmárkkuin leat ovdamearkka dihte 21 artihkkala mat galget čuovvoluvvot doaibmabijuiguin.</p>
<p>Sámediggeráđđi dieđiha dievasčoahkkimii doaimma birra mii dáhpáhuvvá šiehtadusaid ektui</p>
<p>Sámediggeráđi doaibmadieđáhusa bokte.</p>
<p>Ieš šiehtadusteavstta sáhttá divvut jos bealit háliidit. Gieskat ođastuvvon máttasámešiehtadusas lea mearriduvvon ahte šiehtadus ođasmahttojuvvo juohke njealját jagi. Ođasmahttimiid oktavuođas geahčaduvvo šiehtadusteaksta vuđoleappot vai dat livččii relevánta ja sáhtášii doaibmat buorrin vuolggasadjin ovttasbarggus. Ovttasbargošiehtadus ii hehtte ovttasbarggu dan ektui mii ii leat namuhuvvon šiehtadusas.</p>
<p>Šiehtadusaid olis leat boahtán máŋga buori bohtosa. Áššesuorgi mas ovttasbargu doaibmá bures eanaš šiehtadusain, lea kulturmuitosuorgi. Hálddahusa dásis leat fásta čoahkkimat oktiiordnen dihte kulturmuittuid geahčadeami. Finnmárkkus leat bealit álggahan prošeavtta dan ektui ahte ráhkadit regionála kulturmuitoplána. Seamma ovttasbargošiehtadusa bokte lea maiddái ovttasbargu geográfalaš diehtojuohkinvuogádaga ektui (GDV) lihkostuvvan. Šiehtadusteavstta vuođul dollojuvvojit guokte ovttasbargočoahkkima jahkái beliid ja Finnmárkkuopmodaga gaskka. Máttasámešiehtadusas lei buorre politihkalaš ovttasbargu fylkkagielddaiguin dan oktavuođas go bargojuvvui oažžut ođđa vistti Saemien</p>
<p>Sijtei. Romssa ovttasbargošiehtadus lea geavahuvvon álggahit barggu sámi viesu oččodemiin Romsii.</p>
<p>Davviálbmogii guovddáža/Ája ođđasis organiserema oktavuođas lei ovttasbargu beliid gaskka guovddážis.</p>
<p>Norlánddas lea beliin leamaš buorre ovttasbargu Bihtánsámi viesu ektui ja bihtánsámi museadoaimma ollašuhttima ektui.</p>
<p>Ovttasbargošiehtadusaid bokte juogaduvvo doarjja prošeavttaide maid bealit ovttas ruhtadit. 2010:s várrejuvvui Sámedikki bušeahtas 3,5 miljon ru regionálaovddideapmái. Regionála ovddidanruđat leat dat ruđat maid Sámediggeráđđi geavaha doaibmabijuide ja prošeavttaide mat ruhtaduvvojit ovttas fylkkagielddaiguin. Doarjjaeavttut bohtet ovdan sierra doarjjareivviin. Doarjjapoastta lea eanaš stivren poastakássa, ja bealit ieža eai leat vuolggahan olus doaimmaid. Ruđat leat dattetge mielde ruhtadeamen máŋga buori prošeavtta mat muđui eai livčče sáhttán oažžut doarjaga dábálaš doarjjapoasttaid bokte Sámedikki bušeahtas. Dat go sihke Sámediggi ja fylkkagielddat dorjot politihkalaččat ja ekonomalaččat buriid álgagiid ja prošeavttaid, lea mielde bajideamen prošeavttaid stáhtusa.</p>
<p>Sámedikkis lea maiddái ovddasvástádus juohkit guovttegielatruđaid fylkkagielddaide daid eavttuid mielde mat leat mearriduvvon Sámedikki bušeahtas. Áššis guovttegielatruđaid revideremis mii meannuduvvo dievasčoahkkimis njukčamánus 2011 lea evttohuvvon ahte guovttegielatruđaid geavaheapmi laktojuvvo dáláš ovttasbargošiehtadusaide mat leat Sámedikki ja fylkkagielddaid gaskka.</p>
<p>Das movt ovttaskas šiehtadusat doibmet leat erohusat, ja doibmet go buot ovttasbargosurggiin nugo válddahuvvon šiehtadusain. Dán mearridit earret eará faktorat nugo geográfalaš lagašvuohta beliid gaskka, oasálašlohku, heivehuvvon dagaldumit ja beliid resurssat. Máttasámešiehtadusas leat earret eará vihtta beali. Dát buktá hástalusaid oažžut ovttasbarggu doaibmat bures. Sámedikkis leat maiddái hástalusat dan ektui ahte nagodit čuovvolit buot šiehtadusaid buori vuogi mielde.</p>
<p>Fylkkagielddaid strategalaš plánadahkosiin, nugo fylkkaplánain, suorgeplánain, doaibmaplánain ja sullasaččain, bohtet ovdan fylkkagieldda áŋgiruššansuorggit ja strategiijat. Sámedikkis leat dál leamaš unnán návccat dáid čuovvoleapmái.</p>
<p>Fylkkagielddat leat deaŧaleamos regionála ovddidanaktevrrat, ja dain lea ovddasvástádus regionála ovddidanprográmmas (ROP). ROP-searvevuođas leat guovllu deaŧaleamos ealáhusaktevrrat ovddastuvvon. Searvevuohta galgá ovttas bargat dan ala ahte juksat oktasaš politihkalaš mihttomeriid regionovddideapmái sierra regiovnnain. Finnmárkkus ja Romssas lea Sámediggi oassi ROP-searvevuođas.</p>
<p>Čoahkkingirjji čállit: Trine Guttorm Anti/Roy Amundsen 78 siidu 272 siiddus</p>
<p>Sámedikkis aktevran eai leat buot stuorámus ekonomalaš váikkuhangaskaoamit searvevuođas, muhto Sámediggi váikkuha árjjalaččat máhtolašvuođainis sámi ealáhuseallima. ROP-searvevuhtii searvan lea okta deaŧalaš arena gos oažžut fokusa sámi guovlluid ealáhuseallimii.</p>
<p>Sámedikkis lea oktavuohta maiddái eará regionála hálddašan- ja ovttasbargoorgánaide nugo</p>
<p>Finnmárkkuopmodahkii, Ávjovári álgoálbmotguvlui, sierra regionálaráđiide ja Riikaoasselávdegoddái. Dat eai namuhuvvo lagabuidda válddahusas, muhto leat oassin Sámedikki regionála politihkas.</p>
<p>Ovttasbargu gielddaiguin</p>
<p>Oktavuohta gielddaiguin ii leat nu formaliserejuvvon. Sámediggeráđđi háliida viidáset ovddidit ovttasbarggu ja formaliseret oktavuođa gielddaiguin ja dan bokte šaddat buoret gaskaoapmi sámi álbmoga ektui gávpogiin ja giliin. Gielddain lea njuolga oktavuohta álbmogiin ja dain lea ovddasvástádus geavahusas álggahit doaibmabijuid sámi álbmoga várás.</p>
<p>Sámedikki oktavuohta gielddaide lea ollu regulerejuvvon láhkamearrádusain. Sámelágas, mánáidgárdelágas, oahpahuslágas ja plána- ja huksenlágas leat mearrádusat sámi beliid ektui mat njuolga váikkuhit gielddaide.</p>
<p>Sámedikkis lea maiddái deaŧalaš rolla gielddaid ektui sámi kulturmuittuid hálddašeaddjin, ja doarjjaortnegiid bokte ealáhusdoaimmaide, gillii, kultuvrii ja mánáidgárddiide.</p>
<p>Sámediggi gulahallá gielddaiguin máŋgga láhkái ja ollu ovttaskas áššiin. Gulahallan gozihuvvo earret eará sierra semináraid bokte maid Sámediggi lágida, ovdamearkan namuhit seminára guovttegielatruđaid birra jagi 2010 maŋimuš dievasčoahkkimis. Dasto gulahallat jeavddalaš oktavuođa bokte ovttaskas áššiid/-ohcamiid ektui ollu surggiin ja fágasurggiin maiguin Sámediggi bargá.</p>
<p>Guovttegielatruđaid ođasmahttima oktavuođas sáddejuvvui gielddaide gulaskuddamii evttohus ođđa eavttuid birra. Gielddat raporterejit maiddái Sámediggái dan birra movt geavahit guovttegielatruđaid. Dán dievasčoahkkimis meannuduvvo ášši guovttegielatruđaid birra. Ášši mearrádusas lea evttohuvvon ahte galget ráhkaduvvot individuála ovttasbargošiehtadusat guovttegielatruđaid ektui Sámedikki ja sámegiela hálddašanguovlluid gielddaid gaskka.</p>
<p>Ollu gielddain leat sámi ásahusat. Ásahusdieđáhusa bokte lea Sámediggi váldán eanet árjjalaš rolla ásahusaid ektui. Dan geažil go Sámediggi addá stuorra oasi doaibmaruđain dáid ásahusaide. Sámediggi nammada earret eará stivralahtuid dáid ásahusaid stivrraide ja addá stuorra oasi doaibmaruđain, ovttas gielddaiguin.</p>
<p>Go guoská areálahálddašeapmái de áigu Sámediggeráđđi árjjalaččat searvat gielddaid plánaproseassaide sihkkarastin dihte sámi beroštumiid buot almmolaš plánemis areálaid ja resurssaid geavaheami ja suodjaleami ektui. Ođđa plána- ja huksenláhka galgá earret eará leat mielde sihkkarastimin sámi luondduvuđđosa. Lágas lea addojuvvon Sámediggái vuoigatvuohta ja geatnegasvuohta ovttas bargat plánaeiseválddiiguin gozihan dihte juste dán. Danne lea Sámediggi ráhkadan plánaveahki sámi kultuvrra, ealáhusbarggu ja servodateallima luondduvuđđosa sihkkarastima várás plánemii plána- ja huksenlága mielde. Plánaveahkki geavahuvvo árjjalaččat gulahallamis gielddaiguin ja konstruktiiva gulahallan lea ásahuvvon máŋgga gielddain.</p>
<p>Sámediggi hálddaša maiddái sámi kulturmuittuid, ja das lea dán barggu bokte oktavuohta gielddaiguin areálaid geavaheami ektui. Oktavuohta lea vuosttažettiin dan bokte go Sámediggi lea gulaskuddaninstánsa plána- ja huksenáššiin.</p>
<p>Dađistaga ásset eanet sápmelaččat stuorát gávpogiin. Danne lea Sámediggi gulahallamiin Oslo gielddain ovttasbargošiehtadusa hárrái. Danne vai sámit boađášedje oidnosii Oslos, ja vai sin vejolašvuođat ja vuoigatvuođat mat čatnasit sámi gillii, oahpahussii ja kulturbargui nannejuvvošedje. Vejolaš ovttasbargošiehtadus ii šatta seamma viiddis go ovttasbargošiehtadusat fylkkagielddaiguin árbevirolaš sámi ássanguovlluin. Šiehtadusas šaddet áigeguovdilin sámi giella, kultuvra, oahpahus ja boarrásat.</p>
<p>Čoahkkingirjji čállit: Trine Guttorm Anti/Roy Amundsen 79 siidu 272 siiddus</p>
<p>Hálddašanođastusa čuovvoleapmin lea ásahuvvon bargojoavku mii galgá geahčadit sámi áššiid gieldasuorggis. Joavkkus lea ovddastus Sámedikkis, Ođasmahttin-, hálddahus- ja girkodepartemeanttas (OHD) ja Gielddaid guovddášlihtus. Bargu lea álgodásis. Joavkku váldobargu čađahuvvo jagis 2012.</p>
<p>Boahtteáiggi hástalusat</p>
<p>Ovttasbargošiehtadusaid čuovvoleapmi</p>
<p>Bajimuš rámmaid mielde maid Stuorradiggi lea bidjan, lea Sámedikki doaibmaváldi veaháš gárži. Jus</p>
<p>Sámedikkis galggaš oažžut buoret váikkuhanfámu sámepolitihka geavatlaš doaimmaheapmái, de dat berre dáhpáhuvvat ovttasbarggu ja gulahallama bokte singuin geain lea dat váldi. Sámedikkis lea dál gáržžes ekonomiija ja hálddahuslaš resurssat vátnásat ovttasbargat buohkaiguin buot áššesurggiin, dahje duhtadit buot daid vuordámušaid mat sámi servodagas leat Sámediggái. Sámedikki stuorámus hástalus aktiiva ovttasbargovugiid ektui fylkkagielddaiguin ja gielddaiguin, lea Sámedikki návccat čuovvoleapmái. Seammás sáhttá ulbmillaš ovttasbarggu geavaheapmi leat mielde nannemin ja oainnusmahttimin sámi giela, kultuvrra ja servodateallima.</p>
<p>Ollislaš ja ulbmillaš ovttasbargu fylkkagielddaiguin</p>
<p>Ovttasbargošiehtadusat fylkkamánniiguin leat addán buriid bohtosiid, sihke politihkalaš ovttasbarggu bokte ja ovttasbarggu bokte ruhtadit ovttasbargošiehtadusaid doaibmabijuid. Ovttasbargošiehtadusat leat maid bidjan stuorát ovddasvástádusa fylkkagielddaide go guoská dasa ahte váldit stuorát ovddasvástádusa sámi gielas, kultuvrras ja servodateallimis.</p>
<p>Ain lea vejolaš ovddidit ovttasbargošiehtadusaid fylkkagielddaiguin, erenoamážit politihkalaš ovddasbarggu. Šiehtadusaid mihttomearrin lea nannet ja oainnusmahttit sámi kultuvrra, giela ja servodateallima. Dat lea deaŧalaš ja viiddes ulbmil. Šiehtadusat leat maid hábmejuvvon hui viidát sihke sisdoalu ja čuovvoleami dáfus. Stuorámus hástalus ovttasbarggus fylkkagielddaiguin dáidá leat ahte buohkaid áigumušat leat nu buorit. Ii dáidde leat realisttalaš buot surggiin oažžut duohta ovttasbarggu.</p>
<p>Dasa lassin go ovttasbargošiehtadusain lea viiddis sisdoallu, de báidná daid maiddái suorgejurddašeapmi. Ovttasbargu berre eanet gávdnat prošeavtta mas oažžut eanet árvvu. Dalle sáhttá ruđaid mat leat várrejuvvon regionálaovddideapmái maiddái geavahit eanet strategalaččat ja stuorát ollisvuođas, ja unnibut poastakássa stivrenmálle mielde.</p>
<p>Ambišuvnnaid ja resurssaid gaskasaš oktavuohta</p>
<p>Dasto lea stuorra hástalussan dat stuorra erohus ruđaid gaskka mat leat geavahusas ulbmilii fylkkagielddain ja Sámedikkis. Sámedikkis eai leat nu ollu ruđat go fylkkagielddain regionálaovddideapmái. Go Sámediggi galggaš sáhttit leat dásseárvosaš ruhtadanoasálaš oktasaš prošeavttaid čađaheamis, de lea deaŧalaš ahte Sámedikkis leat ruđat geavahusas. Dat mis dál eai leat.</p>
<p>Sámediggi sáhttá dattetge árvvoštallat min rolla RO-searvevuođas, maiddái eará fylkkagielddaiguin.</p>
<p>Seamma guoská min árvalusaide/rávvagiidda fylkkagieldda eará strategalaš plánadahkosiidda. Dáid bokte sáhttá leat vejolašvuohta oažžut dihto váikkuhanfámu regionálapolitihkalaš mihttomeriide.</p>
<p>Unnán formaliserejuvvon ovttasbargu ja gulahallan gielddaiguin</p>
<p>Sámedikkis lea unnán formaliserejuvvon ovttasbargu gielddaiguin dál. Sámedikki politihka gaskkusteddjiid gaskkas leat gielddat daid deaŧalepmosiid searvvis deaŧalaš servodatsurggiin nugo oahpahusa, mánáidgárddiid, giela, kultuvrra, areálahálddašeami ja ealáhusaid oktavuođas. Geahčastat čájeha ahte</p>
<p>Sámediggi dál geavaha máŋggaid miljovnnaid sámi gielddaide ja juolludusaid birra ollásit ovttaskas gielddaide lea unnán sáhka ja gulahallan. Dát čájeha maiddái dan ahte ruđat maid Sámediggi juolluda gielddaide juogaduvvojit surggiid mielde, eaige ollislaččat. Ovttaskas gielddat čujuhit ahte háliidit eanet ollislaš juolludusaid Sámedikkis.</p>
<p>Sámedikkis eai leat nu ollu kanálat man bokte oažžut dieđuid daid hástalusaid birra mat gielddain leat go guoská sámi giela, kultuvrra, ealáhusaid ja servodateallima ovddideapmái. Sámegiela hálddašanguovllu gielddat raporterejit midjiide dan ruhtageavaheami birra maid ožžot Sámedikkis.</p>
<p>Čoahkkingirjji čállit: Trine Guttorm Anti/Roy Amundsen 80 siidu 272 siiddus</p>
<p>Stuorra erohusat gielddaid gaskka Sámedikkis eai leat návccat dahkat ovttasbargošiehtadusaid buot gielddaiguin dahje formálalaččat dahje njuolga gulahallat daid gielddaiguin maiguin livččii lunddolaš ovttas bargat. Ii leat maid daddjojuvvon maid gielddaiguin ovttasbargu livččii lunddolaš. Statistihkka čájeha ahte eanet ja eanet sápmelaččat ásset daid gielddaid olggobealde mat gullet sámegiela hálddašanguvlui ja SDE-guovllu olggobealde (guovllut maidda</p>
<p>Sámedikki ealáhusovddideami doarjjaortnegat gusket). Sámi gielddain leat maiddái sierralágan dilli ja dárbbut, mii addá návccaid dáfus hástalusaid ovttasbarggu ja váikkuhangaskaomiid heiveheami ektui.</p>
<p>Sámedikki váldi plána- ja huksenlágas Nugo namuhuvvon de lea Sámediggái addojuvvon ođđa váldi plána- ja huksenlágas. Ollu lea leamaš sáhka dan vuosteháhkorievtti birra maid Sámediggi lea ožžon dán lága bokte. Dattetge lea deaŧalaš deattuhit ahte vuosteháhku lea maŋimuš čoavddus guhkes proseassas. Ovdal go Sámediggi sáhttá váldit atnui dán rievtti, lea mis maiddái geatnegasvuohta ovttas bargat plánaeiseválddiiguin gozihan dihte sámi luondduvuđđosa.</p>
<p>Sámediggái gal eai leat biddjojuvvon makkárge liige resurssat dán rievtti ja geatnegasvuođa goziheapmái.</p>
<p>Mihttomearri</p>
<p>Árjjalaš ja ulbmildiđolaš ovttasbargu regionála ja báikkálaš eiseválddiiguin sámi kultuvrra, giela ja servodateallima nannemis ja ovddideamis.</p>
<p>Strategiijat</p>
<p>Go strategiijat dán ulbmila juksamii galget hábmejuvvot, lea ovttasbarggu vuolggasadji guovttelágan go guoská fylkkagielddaide ja gielddaide. Danne lea dárbu guovtti sierralágan bargovuohkái dahje strategiijaide čoavdin dihte hástalusaid ovttasbarggus. Ovttasbarggu oktavuođas fylkkagielddaiguin lea vuosttažettiin sáhka daid ovttasbargoinstituhtaid buorideami ja rašonaliserema birra mat juo gávdnojit. Ovttasbarggu oktavuođas gielddaiguin lea vuosttažettiin dárbu bidjat buori vuođu ovttasbargui, arenaiguin, kanálaiguin ja individuála šiehtadusaiguin.</p>
<p>Sámediggeráđđi lea árvvoštallan čuovvovaš strategiijaid guovddáš boahtteáiggi regionálapolitihkkan:</p>
<p>Váfistit ovttasbargošiehtadusaid fylkkagielddaiguin</p>
<p>Ovttasbargu fylkkagielddaiguin lea juo formaliserejuvvon ovttasbargošiehtadusaid bokte. Eanet stivrejuvvon áŋgiruššamiin beliid beales, sáhttit mii árjjalaččat ávkkástallat šiehtadusaiguin. Sámediggeráđđi oaivvilda ahte šiehtadusat fertejit doaibmat buoret vuogi mielde, ja politihkalaš ovttasbargu ferte nannejuvvot. Dát mearkkaša dan ahte ferte dahkat juoga konkrehta go guoská šiehtadusa sisdollui ja hápmái, vai šattašii álkit čađahit doaibmabijuid geavahusas. Sámediggi berre maiddái eanet heivehit šiehtadusaid min beaivválaš barggus. Dan sáhttá ovdamearkka dihte dahkat bušeahta bokte.</p>
<p>Dasto sáhttit mii buoremusat ávkkástallat juo dahkkojuvvon šiehtadusaiguin. Máttasámi guovllu ovttasbargošiehtadusas lea strategalaš oassi ja doaibmaoassi. Dainna lágiin soaittášii gánnihit hábmet daid eará šiehtadusaid maid. Beliid gaskasaš politihkalaš čoahkkimiin sáhtášii meannuduvvot strategalaš oassi ja hálddahusaid bokte doaibmaoassi. Dainna lágiin livččii vejolaš oažžut eanet guovddážii politihkalaš ovttasbarggu beliid gaskka. Ovdamearkka dihte leat máŋgga ovttasbargošiehtadusas váldojuvvon ovdan sierra suorggit maiguin bealit galget bargat guovddáš eiseválddiid ektui ovdánahttin dihte oktasaš áššiid, bealit leat unnán ávkkástallan dáinna ovttasbargguin.</p>
<p>Ulbmildiđolaš ja vuoruhuvvon ovttasbargošiehtadusat</p>
<p>Sámediggeráđđi háliida geahčadit vejolašvuođaid vuoruhit politihkalaš ovttasbargodoaibmabijuid ovdalii ruhtajuolludeami.</p>
<p>Ovttasbargošiehtadusas kulturmuittuid birra Opplándda fylkkagielddain čuovvoluvvo šiehtadus doaibmabidjoplánain. Dasa leat biddjojuvvon doaibmabijut mat galget čuovvoluvvot čuovvovaš jagi.</p>
<p>Dáinna lágiin lea vejolaš bargat maiddái eará ovttasbargošiehtadusaiguin. Dáinna lágiin sáhttet bealit eanet ulbmildiđolaččat ávkkástallat šiehtadusaiguin, ja beliin livččii álkit dan geavahit. Doaibmabidjoplána sáhtášii maiddái oažžut stáhtusa eanet geatnegahtti ovttasbargun beliid gaskka.</p>
<p>Čoahkkingirjji čállit: Trine Guttorm Anti/Roy Amundsen 81 siidu 272 siiddus</p>
<p>Regionála politihka guovddáš hástalussan leat leamaš vátna resurssat ovttasbargošiehtadusaid čuovvoleapmái. Ovttasbargošiehtadusaid eanet ulbmillažžan dahkamiin ja gáržžibut áŋgiruššamiin, eanet ollislaš strategiijaiguin ja doaibmabijuiguin áŋgiruššamiin, livčče stuorát vejolašvuođat čuovvolit ovttasbargošiehtadusaid buoret vuogi mielde. Dieinna lágiin sáhtášii Sámediggeráđi resurssaid luvvet raporttain doaibmabijuid čađaheapmái.</p>
<p>Eanet árjjalaš rolla gielddaid ektui</p>
<p>Gielddaid ektui lea deaŧalaš formaliseret ovttasbargu ja bargagoahtit kanálaid ja arenaid háhkamiin gulahallama ja ovttasbarggu várás. Nannoset ovttasbargu gielddaiguin ja eanet árjjalaš rolla gáibida ahte Sámediggi rievdadivččii bargovuogi. Sámedikkis eai leat návccat čuovvolit gielddaid seamma ollu resurssaiguin. Danne ohcala Sámediggeráđđi ovttasbarggu muhtun ovddasmanni gielddaiguin ja áigu oažžut vásihusa bargovugiiguin eanet árjjalaš rolla oažžuma ektui gielddaiguin.</p>
<p>Dasto áigu Sámediggeráđđi oažžut vásihusaid muhtun fágasurggiin ja álggahit eanet formaliserejuvvon ovttasbarggu gielddaiguin guovttegielatruđaid bokte. Dán áššis lea evttohuvvon individuála ovttasbargošiehtadusaid dahkan gielddaiguin mat ožžot dáid ruđaid. Ovttasbargošiehtadusain galget leat mihttomearit olles doarjaga geavaheapmái, muhto guovttegielatruđaid ovddidanoasi geavaheamis galgá leat váldodeaddu.</p>
<p>Ollislaš politihkka gielddaid ektui</p>
<p>Sámedikkis lea dál viehka hágganan politihkka gielddaid ektui, sihke mii guoská gillii, kultuvrii, ealáhusaide, kulturmuittuide dahje plánemii. Vásihusaid ja dieđuid vuođul gielddain diehtit ahte lea dárbu eanet ollislaš politihkkii gielddaiguin. Sámedikki bajimuš politihkka lea nana ja ealli sámi servodagat. Gielddat leat guovddáš aktevrrat politihka fievrrideami oktavuođas báikegottiin, danne lea mearrideaddji deaŧalaš ahte</p>
<p>Sámediggi oktiiordne politihka nu ahte Sámedikki váikkuhangaskaomiin livččii buoremus vejolaš oktasaš beaktu. Sámediggeráđđi oaidná ovdamearkka dihte ealáhus- ja kulturváikkuhangaskaomiid oktiiordnema oktan oassestrategiijan, ja giella- ja oahpahusváikkuhangaskaomiid oktiiordnema nubbin strategiijan.</p>
<p>Loahpahus</p>
<p>Nugo namuhuvvon, de čohkká Sámediggi bargojoavkkus OHD:in ja Gielddaid lihtuin mii galgá geahčadit sámi beliid gieldasuorggis. Sámediggeráđis leat stuorra vuordámušat dán joavkku raportii ja doaivu ahte dat sáhttá bidjat vuođu ovttasbargui gielddaiguin máŋgga suorggis.</p>
<p>Sámediggeráđđi áigu ovddidit dieđáhusa regionálaovddideami birra dievasčoahkkimii jagis 2012.</p>
<p>Dákko bokte lea Sámediggeráđi válddahus regionála ja báikkálaš ovttasbarggu birra ovddiduvvon Sámedikki dievasčoahkkimii. Sámediggeráđđi vuordá mielas buori ságastallama dievasčoahkkimis.</p>
<p>Ášši meannudeapmi loahpahuvvui 10.03.11 dii. 16.15.</p>
<p>Vuođđogiella: dárogiella</p>
<p xml:lang="nob">Ášši/Sak DC 007/11</p>
<p>Čilgehus ovttasdoaibmanreforpma birra</p>
<p>Arkiivaáššenr.. 10/517506 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 28.01.11 029/11</p>
<p>Sámedikki dievasčoahkkin 7. – 11.03.11 007/11</p>
<p>Ášši meannudeapmi álggahuvvui 08.03.11 dii. 16.40.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit Sámediggeráđi mearrádusárvalus:</p>
<p>Sámediggeráđđi lea árvvoštallan ovvtasdoaimanođastusa čilgehusa. Čilgehus čuovvu čoahkkingirjji mielddusin.</p>
<p>Čilgehus ovttasdoaibmanreforpma birra Duogáš 2009 geassemánus ovddidii ráđđehus ovttasdoaibmanođastusa stuorradiggedieđáhussan, mii dohkkehuvvui cuoŋománu 27. b. 2010. Ráđđehusa mihttomearri ođastusain lea nannet gielddaid dearvvašvuođabálvalusaid ja gielddaid gaskasaš ovttasbarggu. Sámediggeráđđi lea garrasit čalmmustahttán dearvvašvuođa- ja sosiálapolitihkalaš áššiid, ja áigu 2011 ain bargat dan ala ahte Ovttasdoaibmanođastus galgá doaibmat bures sámi álbmoga várás. Danne mii háliidit fuolahit sámi buhcciid vuoigatvuođaid ja dárbbuid ovttasdoaibmanođastusas.</p>
<p>Sámediggeráđđi ii beassan searvat dan Ovttasdoaibmanođastusa áššedovdijovkui maid DFD lei nammadan. Muhto 2009 guovvamánus lágidii Sámediggeráđđi čoahkkima gaskal sámi fágaásahusaid ja dalá stáhtačálli Ellen Pedersen. Das ovddiduvvojedje sámi buhcciid dárbbut ja hástalusat. Sámediggeráđis lei maiddái čoahkkin dalá Dearvvašvuođa- ja fuolahusministariin Bjarne Håkon Hanssenain ja stáhtačálliin</p>
<p>Ellen Pedersenain, namalassii 2008 golggotmánus ja 2009 geassemánus, mas sámi buhcciid fuolaheapmi Ovttasdoaibmanođastusas gaskkustuvvui. Sámediggeráđđái dáhkiduvvui ahte beassá leat mielde ođastusproseassas viidáseappot.</p>
<p>Stáhtus</p>
<p>Ráđđehus gohčoda Ovttasdoaibmanođastusa dálá servodaga deaŧaleamos dearvvašvuođalaš hástalusaid čoahkkáigeassun: dárbu eanet eastadandoaimmaide, dárbu govdagelbbolašvuhtii ja ollislaš bálvalusaide ja ceavzilis dearvvašvuođa- ja fuolahusbálvalusa sihkkarastin vuhtiiválddidettiin boahtteáiggi veahkadatčoahkádusa ja dávdagova. Ovttasdoaibmanođastusa dohkkehii Stuorradiggi njukčamánu 2010.</p>
<p>Dál lea evttohuvvon ođđa álbmotdearvvašvuođaláhka ja láhka gielddalaš dearvvašvuođa- ja fuolahusbálvalusa birra, ja ođđa nationála dearvvašvuođa- ja fuolahusplána. Ođastusa váldojurdda lea ahte dearvvašvuođaveahkki galgá addojuvvot nu lahka buohcci go vejolaš ja ahte gielddain galgá leat stuorát ovddasvástádus buhcciid ollislaš divššus. Dakkár doahpagat go ollislaš bálvalus, olámuddu, govdagelbbolašvuohta ja buohcciduhtavašvuohta leat guovddážis. Gielddat ávžžuhuvvojit ovttasbargat lagabui iešguđetlágan divššuid oktavuođas.</p>
<p>Sámedikki hálddahusas lei 16.09.2010 čoahkkin DFD:in mas proseassa Ovttasdoaibmanođastusain biddjojuvvui ovdan. Bargu ođđa nationála dearvvašvuođa- ja fuolahusplána evttohusain, ođđa láhkaevttohus gielddalaš dearvvašvuođa- ja fuolahusbálvalusaid birra, ja ođđa láhkaevttohus álbmotdearvvašvuođabarggu birra sáddejuvvojedje gulaskuddamii 18.10.2010, ja gulaskuddan čađahuvvui neahttavuđot gulaskuddamin. Gulaskuddanáigemearri lei 18.1.2011. 06.10.10 válddii DFD oktavuođa Sámediggeráđiin ja mii ávžžuhuvvuimet addit ruovttoluottadieđu olles barggu birra ovdal 12.10.10. Min mielas ii lean vejolaš addit ruovttoluottadieđu dákkár deaŧalaš ja viiddes dokumeanttain ná oanehis áiggis, ja dan hámis maid departemeanta háliidii. Dás ferte čujuhit ahte dát leat buot deaŧaleamos barggut mii guoská Ovttasdoaibmanođastusa čađaheapmái, ja doaibmabijuin leat stuorra váikkuhusat sámi buhcciid vuoigatvuođaid fuolaheapmái. Sámediggeráđđi čujuhii man deaŧalaš dat lea ahte bajimus dásis lea nationála čalmmustahttin das mo sámi perspektiiva fuolahuvvo dáin bargguin, ja čujuha danne min dárbui doalahit gulahallama departemeanttain vai min beroštusat fuolahuvvojit.</p>
<p>Sámediggeráđđi ii leat duhtavaš dainna ahte mii eat leat beassan mielde hábmet bajábealde namuhuvvon barggu ovdal, ja danne mis ii leat leamaš duohta vejolašvuohta váikkuhit dán barggu ovdal gulaskuddanáigemeari. Sámediggeráđđi álggahii 2010 skábmamánus konsultašuvnnaid Ráđđehusain evttohuvvon láhkarievdadusaid ođđa nationála dearvvašvuođa- ja fuolahusplána birra. Ovttasdoaibmanođastusas lea čujuhuvvon dasa ahte sámi buhcciid vuoigatvuođat ja dárbu oažžut láhččojuvvon bálvalusaid jerrojuvvot ja čalmmustahttojuvvot plánemis, čielggademiin ja go mearrádusat dahkkojuvvojit. Dát lea Sámediggeráđi bajimus dási oaidnu ovttasdoaibmanođastusbarggus. Dattetge eat oainne ahte dát livččii čuovvoluvvon doarvái bures dan ektui ahte defineret daid hástalusaid maid sámi buohccit deaividit ovttasdoaibmanođastusbarggus, ja doaibmabijuid/vejolaš váikkuhangaskaomiid ektui.</p>
<p>Min vásáhus sihkkarastimis dásseárvosaš dearvvašvuođa- ja sosiálabálvalusaid sámi álbmogii lea ahte jus vuoigatvuohta, ja dárbu, oažžut sihkkarastojuvvot láhččojuvvon bálvalusaid bálvalusfálaldagas, de dat ferte boahtit čielgasit ovdan nationála láidestusain ja láhkateavsttain.</p>
<p>Dálá dilli</p>
<p>Sámediggeráđi dearvvašvuođa- ja sosiálapolitihkka lea vuođđuduvvon dasa ahte sámeálbmot galgá oažžu dearvvašvuođa- ja sosiálabálvalusaid mat leat dásseárvosaččat álbmogiin muđuige. Dát lea min ja nationála eiseválddiid oktasaš mihttomearri. Vuođđun dasa ahte sihkkarastit dásseárvosaš bálvalusaid mihttomeari, lea máŋggakultuvrralaš áddejupmi ja máhttu ja gelbbolašvuohta sámi gielas ja kultuvrras. Dát ferte danne leat barggu vuođđun. Ain dárbbašit dearvvašvuođa- ja sosiálafágalaš bargit buot dási n máŋggakultuvrralaš áddejumi ja máhtu ja gelbbolašvuođa sámi gielas ja kultuvrras. Sámi dearvvašvuođa- ja sosiálabálvalusaid kvalitehtasihkkarastin sorjá maid buori muddui dakkár ovttaskas olbmuin, buot dásiin, geain lea erenoamáš gelbbolašvuohta dahje erenoamáš beroštupmi sámi gielas ja kultuvrras. St.prop 1 čujuha dán hástalussan, ja doppe máinnašuvvojit sámi buhcciid dearvvašvuođabálvalusat ná:</p>
<p xml:lang="nob">Til tross for en økende bevissthet om den samiske befolkningens behov er det fortsatt et betydelig problem å få til løsninger som er institusjonelt forankret og ikke avhengig av enkeltpersoners engasjement for dette. (vaikke vel stuorru ge dihtomielalašvuohta sámi álbmoga dárbbuid birra, de lea ain hui váttis gávdnat čovdosiid mat ásahuslaččat čatnasan eai ge sorjá ovttaskas olbmuid áŋgiruššamis.)</p>
<p>Danne lea Sámediggeráđi mielas hui deaŧalaš oažžut loktejuvvot ovddasvástádusa sámi dearvvašvuođa- ja sosiálabálvalusaid kvalitehtasihkkarastimis ovttaskas olbmuin bajimuš dássái. Dan ferte dahkat dainna lágiin ahte guovddáš dásis biddjojuvvojit čielga rámmat dasa mo galgá ollašuhttit dásseárvosaš dearvvašvuođa- ja sosiálabálvalusaid sámi álbmogii. Sámediggeráđđi oaivvilda ahte lea stuorát vejolašvuohta ahte dásseárvosaš dearvvašvuođa- ja sosiálabálvalusaid duohtandahkan stuorru, go iešguđetlágan stivrenreaiddut ovddiduvvojit ja váldojuvvojit systemáhtalaččat atnui.</p>
<p>Dál lea Sámediggeráđđi konsultašuvnnaid bokte Ráđđehusain regionála dearvvašvuođalágádusaid 2011 bargodokumeanttaid birra ožžon čalmmustahttojuvvot muhtun hástalusaid mat sámi buhcciin leat spesialistadearvvašvuođabálvalusas. Midjiide lea deaŧalaš ahte dát hástalusat čielggaduvvojit seamma láhkai go gielddaid ektui. Gielddat, geain lea ovddasvástádus álbmotdearvvašvuođas, fertejit geatnegahttojuvvot válddahallat sámi servodaga dearvvašvuođahástalusaid ja ahte dat galget šaddat oassin gielddain strategiijain, vai sáhttá čađahit heivvolaš doaibmabijuid.</p>
<p>Ovdánansárgosat</p>
<p>Ráđđehus almmuhii 2002 iežas dearvvašvuođa- ja sosiálabálvalusaid doaibmaplána (Máŋggabealatvuohta ja ovttadássásašvuohta) sámi álbmoga várás Norggas. Máŋggabealatvuohta ja ovttadássásašvuohta loahpahuvvui 2005, muhto Ráđđehus lea válljen bidjat dan vuođđun viidáset bargui sámi buhcciid ektui. 2010 juolludusas sámi áigumušaide daddjojuvvo ahte plána váldoprinsihpat biddjojuvvojit vuođđun viidáset bargui sámi dearvvašvuođa ja sosiálalágádusa ektui.</p>
<p>Ovddasvástideaddji bealli</p>
<p>DFD:s Ráđđehusa bokte lea ovddasvástádus láhčit dearvvašvuođabálvalusaid sámi álbmogii seamma láhkai go Norgga álbmogii muđuige. Sámediggeráđi ovddasvástádus lea fuolahit ahte dát vuoigatvuođat čuovvoluvvojit, muhto dattetge das ii leat formálalaš bearráigeahččanovddasvástádus.</p>
<p>Rámmaeavttut ja vejolaš rievdadusat dain</p>
<p>Sámi buhcciid vuoigatvuođat álgoálbmogin leat muddejuvvon nationála lágain ja riikkaidgaskasaš konvenšuvnnain. Earret eará ILO konvenšuvnnas nr 169, art 25, Sámelága paragráfas 3-5 ja ON mánáidkonvenšuvnna artihkkalis 30, ON julggaštusas álgoálbmotvuoigatvuođaid birra, ja</p>
<p>Buhcciidvuoigatvuođalága paragráfas 3-5. Sámediggeráđđi lea konsultašuvnnaid bokte evttohan rievdadusaid ođđa láhkaevttohussii gielddalaš dearvvašvuođa- ja fuolahusbálvalusaid birra, ođđa álbmotdearvvašvuođa láhkaevttohussii ja nationála dearvvašvuođa- ja fuolahusplánaevttohussii (2011-2015), man ulbmil lea fuolahit dáid vuoigatvuođaid.</p>
<p>Evttohusas dearvvašvuođa- ja fuolahusplánan daddjojuvvo ahte Ráđđehus áigu sihkkarastit ahte sámi perspektiiva váldojuvvo mielde bargui ovddidit dearvvašvuođa- ja sosiálabálvalusaid sámi álbmogii ovttasbargoprosedyraid bokte gaskal DFD ja Sámediggeráđi. Sámediggeráđđi vuordá ahte Ráđđehus boahttevaš barggus daid doaibmabijuiguin ja/dahje váikkuhangaskaomiiguin mat plánejuvvojit ovttasdoaibmanođastusa čuovvoleami oktavuođas, deattuhuvvo sámi perspektiiva.</p>
<p>Boahttevaš hástalusat Daid dutkanbohtosiin maid Sámi dearvvašvuođadutkama guovddáš lea bidjan ovdan, ahte sámi buohccit leat uhcit duhtavaččat daid dearvvašvuođa- ja sosiálabálvalusain mat fállojuvvojit. Dieđihuvvo ahte leat uhccán vejolašvuođat geavahit iežas giela, ja dan lassin dieđihuvvojit kulturerohusat sivvan uhcit duhtavašvuhtii. Sámi buhcciin lea vuoigatvuohta oažžut dásseárvosaš dearvvašvuođa- ja sosiálabálvalusaid seamma dásis go dan maid álbmot muđui oažžu. Dásseárvosaš fálaldat sámi buhcciide eaktuda máhtu ja gelbbolašvuođa máŋggakultuvrralaš áddejumis ja sámi gielas ja kultuvrras. Ain lea dát stuorra dárbu dearvvašvuođa- ja sosiálafágalaš bargiin buot dásiin. Sámi dearvvašvuođa- ja sosiálabálvalusaid kvalitehtasihkkarastin sorjá maid buori muddui ovttaskas olbmuin. Danne oaivvilda Sámediggeráđđi ahte ovddasvástádus sámi dearvvašvuođa- ja sosiálabálvalusain ferte loktejuvvot ovttaskas olbmuin bajimus dássái. Fálaldat sámi buhcciide ferte jearahuvvot ja boahtit oidnosii buot proseassain, ja fuolahuvvot guovddáš dearvvašvuođa- ja sosiálapolitihkalaš áŋgiruššamiin.</p>
<p>Guovddáš eiseválddit guovddáš dásis fertejit bidjat čielga rámmaid dasa mo dásseárvomihttomearri dearvvašvuođa- ja sosiálabálvalusain sámi álbmogii galgá juksojuvvot.</p>
<p>Organiseren Dat go raporttat dávjá čájehit ahte sámi buohccit eai áddejuvvo dearvvašvuođa- ja sosiálavuogádagas, lea bohciidahttán digaštallama sámi politihkkariid ja fágaolbmuid gaskkas dan birra mo fálaldat sámi buhcciide berre organiserejuvvot.</p>
<p>Ovttasdoaibmanođastusa váldoáigumuš lea ahte dárbbašlaš diksu galgá fállojuvvot vuolimus vejolaš dásis.</p>
<p>Gielddain galgá leat stuorát ovddasvástádus buohcci ollislaš divššus, muhto dain galgá maid leat stuorát friijavuohta dearvvašvuođa- ja sosiálabálvalusa organiseremis. Sámediggeráđđi lea ovttaoaivilis dainna ahte gielddadearvvašvuođabálvalusas lea stuorát lagašvuohta iežas buhcciide ja dovdá daid buorebut, ja dát sáhttá addit vejolašvuođa buorebut láhčit dearvvašvuođabálvalusaid sámi buohccái. Muhto dát mearkkaša maiddái ahte gielddat fertejit dovdat iešguđetlágan buhcciidjoavkkuid ja dikšunvugiid bures. Gielddalaš dearvvašvuođa- ja sosiálabálvalusas ferte leat stuorát máhtolašvuohta sámi gielas ja kultuvrras. Dat gelbbolašvuohta ferte leat oassin gielddaid dearvvašvuođa- ja fuolahusplánain. Máhtolašvuohta ferte institušjonaliserejuvvot, ii ge sorját ovttaskas bargis. Vásáhusat čájehit ahte dearvvašvuođa- ja sosiálabálvalusaid dihtomielalašvuohta ja máhtolašvuohta sámi buhcciid dárbbuid birra molsašuvvet daid gielddain/regiovnnain gos lea sámi álbmot. Ollu gielddain váilu dihtomielalašvuohta ja máhtolašvuohta sámi álbmoga birra. Danne ferte sámi buhcciid vuoigatvuođaid ja dárbbuid gielalaččat ja kultuvrralaččat láhččojuvvon bálvalusaid deattuhit garrasit gielddaide.</p>
<p>Sámi buohccit orrot miehtá riikka ja sis lea vuoigatvuohta oažžut dakkár dearvvašvuođafálaldaga mii lea vuođđuduvvon sámi gillii ja kultuvrii. Dál eai leat doarvái sámi fágaolbmot buot fágasurggiin. Jus galggaš oažžut dásseárvosaš dearvvašvuođa- ja sosiálabálvalusaid sámi álbmogii, de ferte máhtolašvuohta sámi gielas ja kultuvrras šaddat oassin dálá dearvvašvuođa- ja sosiálabálvalusas. Muhto ollu surggiin dárbbašuvvojit erenoamáš fálaldagat ja čovdosat sámi buhcciid ja geavaheddjiid ektui. Dakkár ásahusat go</p>
<p>Sámi našuvnnalaš gealboguovddáš - psykalaš dearvvasvuođasuddjen (SÁNAG), sámi nationála oahpahusbuhcciidviessu, spesialistadoavtterguovddáš Kárášjogas ja sámi dearvvašvuođadutkanguovddáš leat ovdamearkan muhtun erenoamáš fálaldagaide mat leat ásahuvvon. Stuorámus ovdáneapmi lea leamaš spesialistadearvvašvuođafálaldaga psykalaš dearvvašvuođasuodjalusas, muhto somáhtalaš fálaldagas ii leat leamaš seamma ovdáneapmi. Erenoamážit dakkár dearvvašvuođafálaldagas mii eaktuda buori gulahallama fágaolbmuid ja buhcciid gaskkas, nugo oahppan guhkálmas dávddaid/doaibmahehttehusaid, veajuiduhttima ja geriatriija birra ja daid hálddašeapmi, ii leat fálaldat leamaš dohkálaš.</p>
<p>Go eai leat doarvái sámi fágaolbmot, de sorjá sámi servodat dakkár organisašuvdnavugiin mat dagahit ahte sámi fágaolbmuiguin sáhttá ávkkástallat nu bures go vejolaš. Dat dearvvašvuođaásahusat main lea erenoamáš ovddasvástádus sámi álbmogis, leat dál organiserejuvvon iešguđet láhkai, sihke mandáhta dáfus ja ásahusčatnaseami dáfus. Dát gáržžida dan vejolašvuođa ahte ávkkástallat sámi fágaolbmuiguin nu bures go vejolaš. Ferte jurddašit ollislaččat ja bajimus dásis spesialistabálvalusaid organiserema birra sámi álbmoga várás. Dat lea dárbu vai sáhttá addit buoret ja ollisleabbo koordinerejuvvon bálvalusa sámi buhcciide ja geavaheddjiide, mii lea vuođđuduvvon sámi gillii ja kultuvrii. Sámi fágaresurssaid oktiiordnen lea deaŧalaš dan barggus.</p>
<p>Ovttasdoaibmanođastus deattuha lávdaduvvon spesialistadearvvašvuođabálvalusaid viidáset ovddideami.</p>
<p>Sámi buohccit orrot miehtá riikka, ja dábálaš dearvvašvuođabálvalusas lea uhccán máhtolašvuohta sámi gielas ja kultuvrras. Lávdaduvvon dearvvašvuođabálvalusat lea modealla mii buori muddui fuolaha sámi álbmoga dárbbuid. Psykalaš dearvvašvuođa suorggis sámi álbmoga várás lea álggahuvvon lávdaduvvon ja johtti fálaldat mainna leat buorit vásáhusat. Vai sámi buohccit ožžot kvalitatiivva buori fálaldaga, de lea deaŧalaš ahte lávdaduvvon spesialistadearvvašvuođafálaldat mas lea máhtolašvuohta sámi gielas ja kultuvrras, ovddiduvvo viidáseappot. Dás čujuhuvvo erenoamážit fálaldahkii sámi buhcciide veajuiduhttima, geriatriija, oahppama ja hálddašeami ja guhkilmas dávddaid suorggis. Dat lea maid deaŧalaš go galgá fuolahit spesialistadearvvašvuođabálvalusa bagadanovddasvástádusa gielddaid ektui main lea sámi álbmot.</p>
<p>Kvalitehta ja fágalašvuohta Kvalitehta meannudeamis ja sihkkarvuohta buohccái leat hui deaŧalaččat go buohccái galgá addit buori dikšofálaldaga. Eaktun kvalitehtii ja sihkkarvuhtii buohccái lea ahte buohcci ja divššár áddehallaba. Dat addá vuođu dan diehtolonohallamii mii dárbbašuvvo vai sáhttá addit buoremus ja rivttes divššu. Go gelbbolašvuohta sámi gielas ja kultuvrras váilu, de dat hedjonahttá sámi buhcciid dearvvašvuođafálaldaga kvalitehta. Riska oažžut boasttodivššu ja heajos kvalitehta divššus stuorru go buohcci ja divššára gaskasaš gulahallan lea heittot. Dearvvašvuođafálaldagas deattuhuvvo kvalitehta ja buohccisihkkarvuohta hui ollu.</p>
<p>Earret eará vugiid ovddideamis mo mihtidit kvalitehta dan fálaldagas maid buohccit ožžot. Go kvalitehta ja sihkkarvuohta sámi buhcciide dávjá sorjá sámi giella- ja kulturmáhtus, de ferte garraseappot deattuhit gulahallama ja giela ulbmileaktun kvalitehtii ja buohccisihkkarvuhtii. Dát lea dohkkehuvvon spesialistadearvvašvuođabálvalusas, ja dát ferte maid fuolahuvvot dearvvašvuođabálvalusas muđuige.</p>
<p>Danne ferte loktet máhtu sámi gielas ja kultuvrras sihke iešguđet fágafidnuid vuođđooahpus ja sin gaskkas, geain lea ovddasvástádus das ahte addit buori dearvvašvuođafálaldaga. Seammás lea lassánan ollu máhttu sámi dearvvašvuođas, sihke oahppo- ja dutkanásahusaid ja klinihkalaš barggu bokte. Dákkár diehtojuohkin ja eará dutkanbohtosat sámi dearvvašvuođas leat dađi bahábut uhccán oahppásat sihke mearridedjiid ja fágaolbmuid gaskkas. Danne ferte gávdnat čovdosiid vai oažžut dán duođaštuvvon máhtu eanet olámuddui.</p>
<p>Bálvalusa oažžunvejolašvuohta.</p>
<p>Vejolašvuohta oažžut buori ja dásseárvosaš dearvvašvuođa- ja sosiálabálvalusa lea Norgga čálgomodealla deaŧalaš geađgejuolgi. Máŋga beali váikkuhit dán vejolašvuhtii, earret eará dan ahte vásihit go buohccit ahte bálvalusat leat olámuttus. Dálá dearvvašvuođabálvalusaid ovddideamis biddjojuvvo eaktun ahte buohccit lea eanet aktiivvalaččat. Dát gáibida ahte eanet dearvvašvuođadieđut ja dieđut bálvalusfálaldaga birra leat buot buhcciide olámuttus. Dearvvašvuođadieđut heivehuvvon sámi gillii ja kultuvrii leat leamaš uhccán olámuttus. Diehtojuohkimis leat uhccán sámi dieđut leamaš vuođđun. Nationála kampánjjat ja eará diehtojuohkimat leat vuosttažettiin leamaš dárogillii. Váilevašvuohta dakkár diehtojuohkimis ja dieđuin mat leat heivehuvvon sámi gillii ja kultuvrii hedjonahttet sámi buhcciid vejolašvuođa oažžumis bálvalusa.</p>
<p>Vai dearvvašvuođadiehtojuohkin buorránivččii, de ferte vuoruhit barggu sámi dearvvašvuođadieđuiguin ja –loguiguin. Dát bargu lea áibbaš dárbbašlaš vai sáhttá háhkat dárbbašlaš dieđuid mat leat áibbas dárbbašlaččat gielddaid ja fylkkagielddaid álbmotdearvvašvuođabarggus sámi álbmoga várás.</p>
<p>Go dávjá ii leat vejolašvuohta geavahit iežas giela, de gáržžiduvvo sámi buhcciid váikkuhanvejolašvuohta sihke iežas dikšui ja vuoigatvuohta válljet dikšunbáikki ovdamearkka dihtii buohcceviesu friija válljema bokte. Dán oktavuođas čujuhuvvo erenoamážit fálaldahkii mas gulahallan lea áibbas dárbbašlaš divššus, nugo fálaldat oahpus ja hálddašeamis, veajuiduhttimis, gárremis ja geriatriijas. Dálá dearvvašvuođabálvalusas čujuhuvvo dulkka geavaheapmái. Go gulahallan lea eaktun dikšui, de lea dulkageavaheapmi uhccán heivvolaš čoavddus. Viidáseappot lea dulkabálvalusa fálaldat dearvvašvuođabálvalusas uhccán dohkálaš oppalaččat. Dás gullá sihke dulkafálaldat ja vejolašvuohta fidnet dulkka, ja dulkadárbbu defineren.</p>
<p>Heahtediliin lea jođánis veahki erenoamáš deaŧalaš. Heahtedieđáhus ja dieđiheapmi sámi geavaheddjiid ektui ii doaimma dohkálaččat dál. Sivvan dasa lea váilevaš áddejupmi čuojaheaddji ja iešguđet guovddážiid vuostáiváldiid gaskkas. Vásáhusat čájehit ahte heahtediliin lea deaŧalaš geavahit iežas eatnigiela. Go ii leat dát gelbbolašvuohta, de sáhttá eahpečielga ja váilevaš gulahallan čuožžilit, mas sáhttet leat duođalaš váikkuhusat. Dálá heahteguovddážiin ii leat sámegielgelbbolašvuohta seammás go dat galget gieđahallat sámi báikenamaid ja sámegiela. Heahteguovddážiidda ja spesialistadearvvašvuođabálvalussii dat lea čujuhuvvon Sámediggeráđi álgaga vuođul erenoamážit ráđđehusa bargamušdokumeanttain spesialistadearvvašvuođabálvalussii, muhto dat ferte maid fuolahuvvot eará heahtedieđihanguovddážiid ektui. Sámelága giellanjuolggadusat gustojit maiddá heahtedieđihanguovddážiidda ollu sajiin riikkas ja addá sámi čuojaheddjiide vuoigatvuođa bálvaluvvot sámegillii. Lea erohusat áddejumis das mo sámi geavaheddjiid vuoigatvuohta lea oažžut ja addit heahtedieđuid iežaset gillii.</p>
<p>Álbmotdearvvašvuohta.</p>
<p>Boahttevaš dearvvašvuođabálvalusaid ovddideamis biddjojuvvo stuorra fuomášupmi álbmotdearvvašvuhtii. Dát dahkkojuvvo dannego lea dovddastuvvon ahte dearvvašvuohta ii bohciit vuosttažettiin dearvvašvuođasuorggis, muhto eallindili, eallineavttuid ja eallinvuogi bokte. Eastadeapmi ja álbmotdearvvašvuođabargu galgá danne dahkkojuvvot surggiid ja hálddašandásiid rastá. Sámi álbmoga álbmotdearvvašvuohta lea dakkár suorgi, mas lea uhccán duođaštuvvon máhttu. Mii diehtit uhccán sámi álbmoga álbmotdearvvašvuođa birra dáža álbmoga ektui. Eat ge dieđe olus vejolaš erohusaid birra sámi álbmoga gaskkas. Danne dárbbaša nannet dutkama sámi diliid birra vai sáhttit háhkat eanet vuođđodieđuid maid sáhttit geavahit eastadanbarggus.</p>
<p>Sámi servodagas leat stuorra hástalusat erenoamážit sámi árbevirolaš ealáhusain. Dat sáhttet leat hástalusat daid areálaid gáržžideami oktavuođas mat geavahuvvojit ealáhusas, olgguldas ja siskkáldas resursariidduid oktavuođas, boraspireáššiid oktavuođas, gáibádusaid oktavuođas ahte ferte vuhtiiváldit rámmaeavttuid mat čađat rivdet ja daid guottuid oktavuođas iežas ealáhus ektui mat bohtet ovdan sihke almmolaš orgánain ja servodagas muđuige. Dát čuohcá ovttaskas olbmo dearvvašvuhtii sihke silolaččat ja rumašlaččat, ja lea muhtun olbmuide čuohcan hirbmat garrasit. Daidda mánáide geain lea bearašgullevašvuohta boazodollui, čuohcá negatiiva máinnašupmi hui garrasit.</p>
<p>Máhttu birasmirkkuid leavvama birra lea maid áigeguovdilis ášši sámi álbmogii Norggas. Duktan čájeha ahte Árktisa álbmot ožžot birasmirkkuid vuosttažettiin borramuša ja juhkamuša bokte, muhto maiddái áimmu bokte. Báikkálaš nuoskkideapmi industriijas mii luoitá rišša ja lossametállaid, ja váralaš ávdnasiid luoitin báikkálaččat davi guovlluin, leat váralepmosat guhkit áiggi vuollái go dat sáhttet dagahit hormonavahágiid, ohkevahágiid, borasdávdavára ja immunavahágiid. Dát birasmirkkot levvet ja sáhttet leat áittan álgoálbmogiidda maiddái Norgga bealde.</p>
<p>Álgoálbmogiid eallinvuohkedávddat lea hástalus mii gáibida erenoamáš gelbbolašvuođa. Deaŧalaš álbmotdearvvašvuođadoaibmabidju lea loktet gelbbolašvuođa álbmotdearvvašvuođabarggus sámi álbmoga gaskkas. Dakkár stuorra álbmotdávddaid go gárrema, psykalaš dávddaid, kolssa, buidodaga, diabetesa ja váibmo-/varrasuotnadávddaid ferte árrat dikšugoahtit kultuvrralaččat heivehuvvon vugiiguin ja lahkonanvugiiguin. Dutkan čájeha ieš eará deaŧalaš dieđuide maid ferte háhkat.</p>
<p>Loahppajurdda ferte leat ahte menddo uhccán dutkan muitala juoidá sápmelaččaid álbmotdearvvašvuođadili birra, ja uhccán dutkan muitala juoidá dakkár boahttevaš hástalusaid birra sámi árbevirolaš ealáhusain, mat váikkuhivčče álbmotdearvvašvuhtii. Lea oahpis ahte iešguđetlágan čearddalaš joavkkuin sáhttet leat iešguđetlágan lahkonanvuogit álbmotdearvvašvuođabarggus/diehtojuohkinbarggus, sihke gielalaččat ja kultuvrralaččat. Jus galgá juksat čearddalaš minoritehtaid, nugo sápmelaččaid, ja eará nationála minoritehtaid, de ferte álbmotdearvvašvuođabargu erenoamážit heivehuvvo dáidda joavkkuide, sihke gielalaččat ja kultuvrralaččat. Dutkan lea hui deaŧalaš háhkamis dárbbašlaš dieđuid gielddaid ja fylkkagielddaid álbmotdearvvašvuođabargui sámi álbmoga várás.</p>
<p>Máhttoovddideapmi – Oahppa - Rekrutteren</p>
<p>Alla fágalaš gelbbolašvuohta lea deaŧalaš eaktu buot dearvvašvuođa- ja sosiálafágalaš barggus. Galgá čađahuvvot ollislaš guorahallan oahpas ja rekrutteremis mii bidjá vuođđun servodaga gelbbolašvuođadárbbu Ovttasdoaibmanođastusa oktavuođas. Eaktun dasa ahte addit sámi buhcciide kvalitatiivva buori bálvalusa, lea máhttu ja gelbbolašvuohta sámi gielas ja kultuvrras. Dál lea sahte dohko lea go čálgobálvalusas doarvái kulturgelbbolašvuohta addimis doarvái buriid bálvalusaid, ja buori muddui dat sorjá ovttaskas olbmuin. Jus galggaš dán ollašuhttit, de ferte boahtteáiggi oahpus ja rekrutteremis biddjojuvvot eanet deaddu máhtolašvuhtii sápmelaččaid birra álgoálbmogin. Sámediggeráđi álgaga vuođul leat dearvvašvuođalágádusat ožžon bargamuššan sihkkarastit máhtolašvuođa sámi gielas ja kultuvrras. Min mielas ollašuhtášii dakkár čálgobálvalus mii váldá vuhtii kultuvrra, buorebut dásseárvosaš bálvalusaid ulbmila. Danne ferte čálgobálvalusas ovddidit gelbbolašvuođa sámi gielas ja kultuvrras.</p>
<p>Go sámi gielddat leat smávvát, ja dávjá dat leat boaittobealde daid guovlluid mat lohkkojuvvojit guovddáš guovlun, de lea dearvvašvuođa- ja sosiálabargiid rekrutteren gielddaide oppalaččat leamaš hástalus. Dakkár dearvvašvuođabargiid rekrutteren, main lea sámi giella- ja kulturgelbbolašvuohta, ii leat álkit. Ferte bajidit dihtomielalašvuohta das ahte dát máhttu dárbbašuvvo ja systemáhtalaš bargu rekrutteret fágaolbmuid main lea dát máhttu, ja eanedit gelbbolašvuođa.</p>
<p>Sámediggeráđi mihttomearri</p>
<p>Sámediggeráđi dearvvašvuođa- ja sosiálapolitihkka lea vuođđuduvvon dásseárvosaš dearvvašvuođa- ja sosiálabálvalussii sámi álbmogii seamma láhkai go álbmogii muđui. Dát lea min ja nationála eiseválddiid oktasaš mihttomearri. Vuođđun dásseárvosaš bálvalusa sihkkarastimii lea máhtolašvuohta ja gelbbolašvuohta máŋggakultuvrralaš áddejumis ja sámi gielas ja kultuvrras. Dát ferte leat barggu vuođđun.</p>
<p>Ain dárbbašit buot dásiid dearvvašvuođa- ja sosiálafágalaš bargit máhtolašvuođa ja gelbbolašvuođa máŋggakultuvrralaš áddejumis ja sámi gielas ja kultuvrras. Sámi dearvvašvuođa- ja sosiálabálvalusa kvalitehtasihkkarastin sorjá buori muddui ovttaskas olbmuin, buot dásiin, geain lea erenoamáš gelbbolašvuohta dahje geat erenoamážit beroštit sámi gielas ja kultuvrras. Danne lea Sámediggeráđi mielas hui deaŧalaš bargat dainna ahte sirdit ovddasvástádusa sámi dearvvašvuođa- ja sosiálabálvalusaid kvalitehtasihkkarastimis ovttaskas olbmuin bajimus dássái.</p>
<p>Guovddáš eiseválddiin lea bajimus ovddasvástádus ja sii fertejit bearráigeahččat ahte sámi perspektiiva fuolahuvvo ja jearahuvvo buot proseassain, ja ahte dat fuolahuvvo guovddáš dearvvašvuođa- ja sosiálapolitihkalaš áŋgiruššamiin. Sámediggeráđđi háliida ahte guovddáš dásis biddjojuvvojit čielga rámmat dasa mo mihttomeari dásseárvosaš dearvvašvuođa- ja sosiálabálvalusain sámi álbmogii galgá juksojuvvot.</p>
<p>Sámediggeráđđi oaivvilda ahte vejolašvuohta duohtandahkat dásseárvosaš dearvvašvuođa- ja sosiálabálvalusa stuorru go sierranas stivrenreaiddut ovddiduvvojit ja váldojuvvojit atnui.</p>
<p>Strategiijat Ovddasvástideaddji eiseválddit fertejit Ovttasdoaibmanođastusa čuovvoleamis identifiseret ja árvvoštallat stáhtusa ja hástalusaid sámi buhcciid dárbbuid ja vuoigatvuođaid ektui. Strategiijat viidáset organiseremii, stivremii ja áŋgiruššamii dán ektui fertejit maid ráhkaduvvot.</p>
<p>Sámediggeráđđi áigu bargat viidáseappot nannemin vuoigatvuođa dásseárvosaš dearvvašvuođa- ja sosiálabálvalusaide. Ráđđehusa bargamušdokumeanttain dearvvašvuođalágádusaide 2011 várás, oaidnit ahte min bargu lihkostuvvá. Mii áigut ain čuovvolit dan barggu ahte sámi buhcciid vuoigatvuohta ja dárbu láhččojuvvon bálvalusaide galgá jearahuvvot ja oainnusin dahkkojuvvot sihke plánemis, čielggademiin ja go mearrádusat dahkkojuvvojit. Dát lea Sámediggeráđđái deaŧaleamos oaidnu barggus</p>
<p>Ovttasdoaibmanođastusain. Sámediggeráđđi oaivvilda ahte jus galgá juksat dan mihttomeari, de fertejit sámi buhcciid vuoigatvuođat boahtit čielgasit ovdan Nationála dearvvašvuođaplánas ja láhkateavsttas dan guovtti ovdanbiddjojuvvon lágain, Láhka álbmotdearvvašvuođa birra ja láhka gielddalaš dearvvašvuođa- ja fuolahusbálvalusaid birra. Čielga geatnegasvuođat stirvrejeaddji lágain ja dokumeanttain addet buoremus eavttuid dasa ahte fuolahit sámi buhcciid vuoigatvuođaid ja dárbbuid. Sámediggeráđđi čujuha maiddái dan guovddáš sajádaga mii Plána- ja huksenlágas lea ođđa álbmotdearvvašvuođalága evttohusa ektui. Plána- ja huksenlágas leat sámi deasttat erenoamážit deattuhuvvon láhkateavsttas, vrd. Sámedikki vuosttaldanvuoigatvuođa. Sámediggeráđđi oaidná lunddolažžan ahte dát čuovvoluvvo evttohuvvon álbmotdearvvašvuođalágas.</p>
<p>Sámediggeráđđi lea konsultašuvnnaid bokte evttohan teavsttaid Nationála dearvvašvuođa- ja fuolahusplánii. Mii konsulteret Dearvvašvuođa- ja fuolahusdepartemeanttain dan birra ahte váldit mielde min teakstaevttohusaid Nationála dearvvašvuođa- ja fuolahusplánii.</p>
<p>Ođđa Álbmotdearvvašvuođalága ektui konsultere Sámediggeráđđi dan birra ahte oažžut mielde dadjanvugiid láhkaevttohussii. Dadjanvuohki galgá fuolahit ahte sámi deasttat fuolahuvvojit go gielddat ráhkadit plánaid álbmotdearvvašvuođabargui.</p>
<p>Ođđa gielddalaš dearvvašvuođa- ja fuolahuslága ektui konsultere Sámediggeráđđi dan birra ahte oaddjut mielde dadjanvugiid láhkaevttohussii. Dadjanvuohki galgá geatnegahttit gielddaid fuolahit sámi buhcciid vuoigatvuođaid ja dárbbuid.</p>
<p>Sámediggeráđđi eaktuda ahte konsultašuvnnaid bokte Dearvvašvuođa- ja fuolahusdepartemeanttain boahttevaš proseasssas Ovttasdoaibmanođastusain čađahuvvojit konsultašuvnnat Sámediggeráđiin dan birra ahte fuolahit sámi buhcciid vuoigatvuođaid ja dárbbuid.</p>
<p>Mearkkašupmi, NSR sámediggejoavku Silje Karine Muotka bokte</p>
<p>Sámediggi čujuha dasa ahte dan barggus ahte evttohit ovttasdoaibmanođastusa, ii leat sámi beroštusat olus váldojuvvon vuhtii dahje deattuhuvvon. Golggotmánus 2008 nammadii dearvvašvuođaministtar Bjarne-</p>
<p>Håkon Hanssen ovttasdoaibmanlávdegotti, muhto dán lávdegottis ii lean sámi ovddastus.</p>
<p>Ovttasdoaibmanođastusášši lea meannuduvvon alla dásis politihkalaš vuogádagas guhkit áiggi, ja erenoamážit maŋŋágo stuorradiggedieđáhus ovttasdoaibmanođastusa birra ovddiduvvui golggotmánus 2009. Stuorradiggedieđáhus dohkkehuvvui cuoŋománu 27.b. 2010. Lea imaš go ášši bođii Sámedikki dievasčoahkkimii – ja dalle čielggadushámis – easkka njukčamánu 11.b. 2017. Konsultašuvnnat leat čađahuvvon golggotmánu 2010 rájes ii ge ášši leat leamaš meannudeapmái dievasčoahkkimis dan ovdal.</p>
<p>Dan áiggis mii lea vássán dan rájes go stuorradiggedieđáhus ovttasdoaibmanođastusa birra dohkkehuvvui cuoŋománus 2010, livččii lean lunddolaš ahte ovttasdoaibmanođastus biddjojuvvui ovdan politihkalaš meannudeapmái.</p>
<p>Dát lea várra sivvan dasa go sámi perspektiiva váillui álggu rájes jo dan nu gohčoduvvon ovttasdoaibmanlávdegottis, ja dasa go stuorradiggedieđáhus ii leat meannuduvvon politihkalaččat ja sisdollui dan ovttasdoaibmanođastusevttohusas mii biddjojuvvui gulaskuddamii golggotmánu 18.b. 2010.</p>
<p>Sámediggi lei berret sihkkarastit ahte sámi sisdoallu lei mielde dan evttohusas mii biddjojuvvui gulaskuddamii. Dat livččii addán sámi servodagaid, sámi geavaheddjiid ja buhcciid mealgat buoret vejolašvuođa buktit cealkámušaid ovttasdoaibmanođastusa evttohusa sámi dimenšuvdnii.</p>
<p>Ođđa gielddalaš dearvvašvuođa- ja fuolahuslága, ođđa álbmotdearvvašvuođalága ja nationála dearvvašvuođaplána evttohusain eai leat olus oktasaš perspektiivvat das mo galgá sáhttit sihkkarastit sámi buhcciid ođastusa váldoulbmila ektui mii lea uhcidit sosiála dearvvašvuođaerohusaid, ja ahte buohkain galgá leat dásseárvosaš fálaldat dearvvašvuođabálvalusaide beroškeahttá diagnosas, persovnnalaš ekonomiijas, sohkabealis, čearddalaš duogážis ja ovttaskas olbmo eallindilis. Dat gulahallanhástalusat mat dearvvašvuođalágádusas lea go deaivvadit sámi buhcciid, meannuduvvojit nationála dearvvašvuođa- ja fuolahusplána evttohusas, ja dat lea deaŧalaš. Dattetge lea váldodovdu ahte sámi perspektiiva ii leat systemáhtalaččat ja oktasaččat gieđahallojuvvon dán evttohusas ja Sámediggi oaivvilda ahte dát ferte leat sajis jus sámi buhcciid vuoigatvuođat ja dárbbut galget leat vuhtiiváldojuvvon ovttasdoaibmanođastusas dohkálaččat.</p>
<p>III Jienasteapmi 39 áirasis ledje 30 čoahkis. Dán áššis ii jienastuvvon.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Ellinor Marita Jåma 2 Silje Karine Muotka</p>
<p xml:lang="nob">Geir Tommy Pedersen</p>
<p>Silje Karine Muotka 3 Elin K. Henriksen</p>
<p>Silje Karine Muotka</p>
<p>Elin K. Henriksen 4 Olaf Eliassen</p>
<p>Silje Karine Muotka</p>
<p>Aili Keskitalo</p>
<p>Olaf Eliassen 5 Aili Keskitalo</p>
<p>Mariann Wollmann Magga</p>
<p>Silje Karine Muotka</p>
<p>Aili Keskitalo 6 Marit Kirsten Anti Gaup</p>
<p>Silje Karine Muotka</p>
<p>Marit Kirsten Anti Gaup 7 Kirsti Guvsám 8 Ragnhild Melleby Aslaksen 9 Per Andersen Bæhr 10 Heidi Persdatter Greiner Haaker</p>
<p>Čoahkkingirjji čállit: Trine Guttorm Anti/Roy Amundsen 90 siidu 272 siiddus 11 Anne Helene Saari 12 John Kappfjell</p>
<p>Ellinor Marita Jåma</p>
<p>VI Sámedikki mearrádus Sámediggeráđđi lea árvvoštallan ovvtasdoaimanođastusa čilgehusa. Čilgehus čuovvu čoahkkingirjji mielddusin.</p>
<p>Čilgehus ovttasdoaibmanreforpma birra Duogáš 2009 geassemánus ovddidii ráđđehus ovttasdoaibmanođastusa stuorradiggedieđáhussan, mii dohkkehuvvui cuoŋománu 27. b. 2010. Ráđđehusa mihttomearri ođastusain lea nannet gielddaid dearvvašvuođabálvalusaid ja gielddaid gaskasaš ovttasbarggu. Sámediggeráđđi lea garrasit čalmmustahttán dearvvašvuođa- ja sosiálapolitihkalaš áššiid, ja áigu 2011 ain bargat dan ala ahte Ovttasdoaibmanođastus galgá doaibmat bures sámi álbmoga várás. Danne mii háliidit fuolahit sámi buhcciid vuoigatvuođaid ja dárbbuid ovttasdoaibmanođastusas.</p>
<p>Sámediggeráđđi ii beassan searvat dan Ovttasdoaibmanođastusa áššedovdijovkui maid DFD lei nammadan. Muhto 2009 guovvamánus lágidii Sámediggeráđđi čoahkkima gaskal sámi fágaásahusaid ja dalá stáhtačálli Ellen Pedersen. Das ovddiduvvojedje sámi buhcciid dárbbut ja hástalusat. Sámediggeráđis lei maiddái čoahkkin dalá Dearvvašvuođa- ja fuolahusministariin Bjarne Håkon Hanssenain ja stáhtačálliin Ellen Pedersenain, namalassii 2008 golggotmánus ja 2009 geassemánus, mas sámi buhcciid fuolaheapmi</p>
<p>Ovttasdoaibmanođastusas gaskkustuvvui. Sámediggeráđđái dáhkiduvvui ahte beassá leat mielde ođastusproseassas viidáseappot.</p>
<p>Stáhtus</p>
<p>Ráđđehus gohčoda Ovttasdoaibmanođastusa dálá servodaga deaŧaleamos dearvvašvuođalaš hástalusaid čoahkkáigeassun: dárbu eanet eastadandoaimmaide, dárbu govdagelbbolašvuhtii ja ollislaš bálvalusaide ja ceavzilis dearvvašvuođa- ja fuolahusbálvalusa sihkkarastin vuhtiiválddidettiin boahtteáiggi veahkadatčoahkádusa ja dávdagova. Ovttasdoaibmanođastusa dohkkehii Stuorradiggi njukčamánu 2010.</p>
<p>Dál lea evttohuvvon ođđa álbmotdearvvašvuođaláhka ja láhka gielddalaš dearvvašvuođa- ja fuolahusbálvalusa birra, ja ođđa nationála dearvvašvuođa- ja fuolahusplána. Ođastusa váldojurdda lea ahte dearvvašvuođaveahkki galgá addojuvvot nu lahka buohcci go vejolaš ja ahte gielddain galgá leat stuorát ovddasvástádus buhcciid ollislaš divššus. Dakkár doahpagat go ollislaš bálvalus, olámuddu, govdagelbbolašvuohta ja buohcciduhtavašvuohta leat guovddážis. Gielddat ávžžuhuvvojit ovttasbargat lagabui iešguđetlágan divššuid oktavuođas.</p>
<p>Sámedikki hálddahusas lei 16.09.2010 čoahkkin DFD:in mas proseassa Ovttasdoaibmanođastusain biddjojuvvui ovdan. Bargu ođđa nationála dearvvašvuođa- ja fuolahusplána evttohusain, ođđa láhkaevttohus gielddalaš dearvvašvuođa- ja fuolahusbálvalusaid birra, ja ođđa láhkaevttohus álbmotdearvvašvuođabarggu birra sáddejuvvojedje gulaskuddamii 18.10.2010, ja gulaskuddan čađahuvvui neahttavuđot gulaskuddamin. Gulaskuddanáigemearri lei 18.1.2011. 06.10.10 válddii DFD oktavuođa Sámediggeráđiin ja mii ávžžuhuvvuimet addit ruovttoluottadieđu olles barggu birra ovdal 12.10.10. Min mielas ii lean vejolaš addit ruovttoluottadieđu dákkár deaŧalaš ja viiddes dokumeanttain ná oanehis áiggis, ja dan hámis maid departemeanta háliidii. Dás ferte čujuhit ahte dát leat buot deaŧaleamos barggut mii guoská Ovttasdoaibmanođastusa čađaheapmái, ja doaibmabijuin leat stuorra váikkuhusat sámi buhcciid vuoigatvuođaid fuolaheapmái. Sámediggeráđđi čujuhii man deaŧalaš dat lea ahte bajimus dásis lea nationála čalmmustahttin das mo sámi perspektiiva fuolahuvvo dáin bargguin, ja čujuha danne min dárbui doalahit gulahallama departemeanttain vai min beroštusat fuolahuvvojit.</p>
<p>Čoahkkingirjji čállit: Trine Guttorm Anti/Roy Amundsen 91 siidu 272 siiddus</p>
<p>Sámediggeráđđi ii leat duhtavaš dainna ahte mii eat leat beassan mielde hábmet bajábealde namuhuvvon barggu ovdal, ja danne mis ii leat leamaš duohta vejolašvuohta váikkuhit dán barggu ovdal gulaskuddanáigemeari. Sámediggeráđđi álggahii 2010 skábmamánus konsultašuvnnaid Ráđđehusain evttohuvvon láhkarievdadusaid ođđa nationála dearvvašvuođa- ja fuolahusplána birra.</p>
<p>Ovttasdoaibmanođastusas lea čujuhuvvon dasa ahte sámi buhcciid vuoigatvuođat ja dárbu oažžut láhččojuvvon bálvalusaid jerrojuvvot ja čalmmustahttojuvvot plánemis, čielggademiin ja go mearrádusat dahkkojuvvojit. Dát lea Sámediggeráđi bajimus dási oaidnu ovttasdoaibmanođastusbarggus. Dattetge eat oainne ahte dát livččii čuovvoluvvon doarvái bures dan ektui ahte defineret daid hástalusaid maid sámi buohccit deaividit ovttasdoaibmanođastusbarggus, ja doaibmabijuid/vejolaš váikkuhangaskaomiid ektui.</p>
<p>Min vásáhus sihkkarastimis dásseárvosaš dearvvašvuođa- ja sosiálabálvalusaid sámi álbmogii lea ahte jus vuoigatvuohta, ja dárbu, oažžut sihkkarastojuvvot láhččojuvvon bálvalusaid bálvalusfálaldagas, de dat ferte boahtit čielgasit ovdan nationála láidestusain ja láhkateavsttain.</p>
<p>Dálá dilli</p>
<p>Sámediggeráđi dearvvašvuođa- ja sosiálapolitihkka lea vuođđuduvvon dasa ahte sámeálbmot galgá oažžu dearvvašvuođa- ja sosiálabálvalusaid mat leat dásseárvosaččat álbmogiin muđuige. Dát lea min ja nationála eiseválddiid oktasaš mihttomearri. Vuođđun dasa ahte sihkkarastit dásseárvosaš bálvalusaid mihttomeari, lea máŋggakultuvrralaš áddejupmi ja máhttu ja gelbbolašvuohta sámi gielas ja kultuvrras. Dát ferte danne leat barggu vuođđun. Ain dárbbašit dearvvašvuođa- ja sosiálafágalaš bargit buot dási n máŋggakultuvrralaš áddejumi ja máhtu ja gelbbolašvuođa sámi gielas ja kultuvrras. Sámi dearvvašvuođa- ja sosiálabálvalusaid kvalitehtasihkkarastin sorjá maid buori muddui dakkár ovttaskas olbmuin, buot dásiin, geain lea erenoamáš gelbbolašvuohta dahje erenoamáš beroštupmi sámi gielas ja kultuvrras. St.prop 1 čujuha dán hástalussan, ja doppe máinnašuvvojit sámi buhcciid dearvvašvuođabálvalusat ná:</p>
<p xml:lang="nob">Til tross for en økende bevissthet om den samiske befolkningens behov er det fortsatt et betydelig problem å få til løsninger som er institusjonelt forankret og ikke avhengig av enkeltpersoners engasjement for dette. (vaikke vel stuorru ge dihtomielalašvuohta sámi álbmoga dárbbuid birra, de lea ain hui váttis gávdnat čovdosiid mat ásahuslaččat čatnasan eai ge sorjá ovttaskas olbmuid áŋgiruššamis.)</p>
<p>Danne lea Sámediggeráđi mielas hui deaŧalaš oažžut loktejuvvot ovddasvástádusa sámi dearvvašvuođa- ja sosiálabálvalusaid kvalitehtasihkkarastimis ovttaskas olbmuin bajimuš dássái. Dan ferte dahkat dainna lágiin ahte guovddáš dásis biddjojuvvojit čielga rámmat dasa mo galgá ollašuhttit dásseárvosaš dearvvašvuođa- ja sosiálabálvalusaid sámi álbmogii. Sámediggeráđđi oaivvilda ahte lea stuorát vejolašvuohta ahte dásseárvosaš dearvvašvuođa- ja sosiálabálvalusaid duohtandahkan stuorru, go iešguđetlágan stivrenreaiddut ovddiduvvojit ja váldojuvvojit systemáhtalaččat atnui.</p>
<p>Dál lea Sámediggeráđđi konsultašuvnnaid bokte Ráđđehusain regionála dearvvašvuođalágádusaid 2011 bargodokumeanttaid birra ožžon čalmmustahttojuvvot muhtun hástalusaid mat sámi buhcciin leat spesialistadearvvašvuođabálvalusas. Midjiide lea deaŧalaš ahte dát hástalusat čielggaduvvojit seamma láhkai go gielddaid ektui. Gielddat, geain lea ovddasvástádus álbmotdearvvašvuođas, fertejit geatnegahttojuvvot válddahallat sámi servodaga dearvvašvuođahástalusaid ja ahte dat galget šaddat oassin gielddain strategiijain, vai sáhttá čađahit heivvolaš doaibmabijuid.</p>
<p>Ovdánansárgosat</p>
<p>Ráđđehus almmuhii 2002 iežas dearvvašvuođa- ja sosiálabálvalusaid doaibmaplána (Máŋggabealatvuohta ja ovttadássásašvuohta) sámi álbmoga várás Norggas. Máŋggabealatvuohta ja ovttadássásašvuohta loahpahuvvui 2005, muhto Ráđđehus lea válljen bidjat dan vuođđun viidáset bargui sámi buhcciid ektui. 2010 juolludusas sámi áigumušaide daddjojuvvo ahte plána váldoprinsihpat biddjojuvvojit vuođđun viidáset bargui sámi dearvvašvuođa ja sosiálalágádusa ektui.</p>
<p>Čoahkkingirjji čállit: Trine Guttorm Anti/Roy Amundsen 92 siidu 272 siiddus</p>
<p>Ovddasvástideaddji bealli</p>
<p>DFD:s Ráđđehusa bokte lea ovddasvástádus láhčit dearvvašvuođabálvalusaid sámi álbmogii seamma láhkai go Norgga álbmogii muđuige. Sámediggeráđi ovddasvástádus lea fuolahit ahte dát vuoigatvuođat čuovvoluvvojit, muhto dattetge das ii leat formálalaš bearráigeahččanovddasvástádus.</p>
<p>Rámmaeavttut ja vejolaš rievdadusat dain</p>
<p>Sámi buhcciid vuoigatvuođat álgoálbmogin leat muddejuvvon nationála lágain ja riikkaidgaskasaš konvenšuvnnain. Earret eará ILO konvenšuvnnas nr 169, art 25, Sámelága paragráfas 3-5 ja ON mánáidkonvenšuvnna artihkkalis 30, ON julggaštusas álgoálbmotvuoigatvuođaid birra, ja</p>
<p>Buhcciidvuoigatvuođalága paragráfas 3-5. Sámediggeráđđi lea konsultašuvnnaid bokte evttohan rievdadusaid ođđa láhkaevttohussii gielddalaš dearvvašvuođa- ja fuolahusbálvalusaid birra, ođđa álbmotdearvvašvuođa láhkaevttohussii ja nationála dearvvašvuođa- ja fuolahusplánaevttohussii (2011-2015), man ulbmil lea fuolahit dáid vuoigatvuođaid.</p>
<p>Evttohusas dearvvašvuođa- ja fuolahusplánan daddjojuvvo ahte Ráđđehus áigu sihkkarastit ahte sámi perspektiiva váldojuvvo mielde bargui ovddidit dearvvašvuođa- ja sosiálabálvalusaid sámi álbmogii ovttasbargoprosedyraid bokte gaskal DFD ja Sámediggeráđi. Sámediggeráđđi vuordá ahte Ráđđehus boahttevaš barggus daid doaibmabijuiguin ja/dahje váikkuhangaskaomiiguin mat plánejuvvojit ovttasdoaibmanođastusa čuovvoleami oktavuođas, deattuhuvvo sámi perspektiiva.</p>
<p>Boahttevaš hástalusat Daid dutkanbohtosiin maid Sámi dearvvašvuođadutkama guovddáš lea bidjan ovdan, ahte sámi buohccit leat uhcit duhtavaččat daid dearvvašvuođa- ja sosiálabálvalusain mat fállojuvvojit. Dieđihuvvo ahte leat uhccán vejolašvuođat geavahit iežas giela, ja dan lassin dieđihuvvojit kulturerohusat sivvan uhcit duhtavašvuhtii. Sámi buhcciin lea vuoigatvuohta oažžut dásseárvosaš dearvvašvuođa- ja sosiálabálvalusaid seamma dásis go dan maid álbmot muđui oažžu. Dásseárvosaš fálaldat sámi buhcciide eaktuda máhtu ja gelbbolašvuođa máŋggakultuvrralaš áddejumis ja sámi gielas ja kultuvrras. Ain lea dát stuorra dárbu dearvvašvuođa- ja sosiálafágalaš bargiin buot dásiin. Sámi dearvvašvuođa- ja sosiálabálvalusaid kvalitehtasihkkarastin sorjá maid buori muddui ovttaskas olbmuin. Danne oaivvilda Sámediggeráđđi ahte ovddasvástádus sámi dearvvašvuođa- ja sosiálabálvalusain ferte loktejuvvot ovttaskas olbmuin bajimus dássái. Fálaldat sámi buhcciide ferte jearahuvvot ja boahtit oidnosii buot proseassain, ja fuolahuvvot guovddáš dearvvašvuođa- ja sosiálapolitihkalaš áŋgiruššamiin.</p>
<p>Guovddáš eiseválddit guovddáš dásis fertejit bidjat čielga rámmaid dasa mo dásseárvomihttomearri dearvvašvuođa- ja sosiálabálvalusain sámi álbmogii galgá juksojuvvot.</p>
<p>Organiseren Dat go raporttat dávjá čájehit ahte sámi buohccit eai áddejuvvo dearvvašvuođa- ja sosiálavuogádagas, lea bohciidahttán digaštallama sámi politihkkariid ja fágaolbmuid gaskkas dan birra mo fálaldat sámi buhcciide berre organiserejuvvot.</p>
<p>Ovttasdoaibmanođastusa váldoáigumuš lea ahte dárbbašlaš diksu galgá fállojuvvot vuolimus vejolaš dásis.</p>
<p>Gielddain galgá leat stuorát ovddasvástádus buohcci ollislaš divššus, muhto dain galgá maid leat stuorát friijavuohta dearvvašvuođa- ja sosiálabálvalusa organiseremis. Sámediggeráđđi lea ovttaoaivilis dainna ahte gielddadearvvašvuođabálvalusas lea stuorát lagašvuohta iežas buhcciide ja dovdá daid buorebut, ja dát sáhttá addit vejolašvuođa buorebut láhčit dearvvašvuođabálvalusaid sámi buohccái. Muhto dát mearkkaša maiddái ahte gielddat fertejit dovdat iešguđetlágan buhcciidjoavkkuid ja dikšunvugiid bures. Gielddalaš dearvvašvuođa- ja sosiálabálvalusas ferte leat stuorát máhtolašvuohta sámi gielas ja kultuvrras. Dat gelbbolašvuohta ferte leat oassin gielddaid dearvvašvuođa- ja fuolahusplánain. Máhtolašvuohta ferte institušjonaliserejuvvot, ii ge sorját ovttaskas bargis. Vásáhusat čájehit ahte dearvvašvuođa- ja sosiálabálvalusaid dihtomielalašvuohta ja máhtolašvuohta sámi buhcciid dárbbuid birra molsašuvvet daid gielddain/regiovnnain gos lea sámi álbmot. Ollu gielddain váilu dihtomielalašvuohta ja máhtolašvuohta sámi álbmoga birra. Danne ferte sámi buhcciid vuoigatvuođaid ja dárbbuid gielalaččat ja kultuvrralaččat láhččojuvvon bálvalusaid deattuhit garrasit gielddaide.</p>
<p>Čoahkkingirjji čállit: Trine Guttorm Anti/Roy Amundsen 93 siidu 272 siiddus</p>
<p>Sámi buohccit orrot miehtá riikka ja sis lea vuoigatvuohta oažžut dakkár dearvvašvuođafálaldaga mii lea vuođđuduvvon sámi gillii ja kultuvrii. Dál eai leat doarvái sámi fágaolbmot buot fágasurggiin. Jus galggaš oažžut dásseárvosaš dearvvašvuođa- ja sosiálabálvalusaid sámi álbmogii, de ferte máhtolašvuohta sámi gielas ja kultuvrras šaddat oassin dálá dearvvašvuođa- ja sosiálabálvalusas. Muhto ollu surggiin dárbbašuvvojit erenoamáš fálaldagat ja čovdosat sámi buhcciid ja geavaheddjiid ektui. Dakkár ásahusat go</p>
<p>Sámi našuvnnalaš gealboguovddáš - psykalaš dearvvasvuođasuddjen (SÁNAG), sámi nationála oahpahusbuhcciidviessu, spesialistadoavtterguovddáš Kárášjogas ja sámi dearvvašvuođadutkanguovddáš leat ovdamearkan muhtun erenoamáš fálaldagaide mat leat ásahuvvon. Stuorámus ovdáneapmi lea leamaš spesialistadearvvašvuođafálaldaga psykalaš dearvvašvuođasuodjalusas, muhto somáhtalaš fálaldagas ii leat leamaš seamma ovdáneapmi. Erenoamážit dakkár dearvvašvuođafálaldagas mii eaktuda buori gulahallama fágaolbmuid ja buhcciid gaskkas, nugo oahppan guhkálmas dávddaid/doaibmahehttehusaid, veajuiduhttima ja geriatriija birra ja daid hálddašeapmi, ii leat fálaldat leamaš dohkálaš.</p>
<p>Go eai leat doarvái sámi fágaolbmot, de sorjá sámi servodat dakkár organisašuvdnavugiin mat dagahit ahte sámi fágaolbmuiguin sáhttá ávkkástallat nu bures go vejolaš. Dat dearvvašvuođaásahusat main lea erenoamáš ovddasvástádus sámi álbmogis, leat dál organiserejuvvon iešguđet láhkai, sihke mandáhta dáfus ja ásahusčatnaseami dáfus. Dát gáržžida dan vejolašvuođa ahte ávkkástallat sámi fágaolbmuiguin nu bures go vejolaš. Ferte jurddašit ollislaččat ja bajimus dásis spesialistabálvalusaid organiserema birra sámi álbmoga várás. Dat lea dárbu vai sáhttá addit buoret ja ollisleabbo koordinerejuvvon bálvalusa sámi buhcciide ja geavaheddjiide, mii lea vuođđuduvvon sámi gillii ja kultuvrii. Sámi fágaresurssaid oktiiordnen lea deaŧalaš dan barggus.</p>
<p>Ovttasdoaibmanođastus deattuha lávdaduvvon spesialistadearvvašvuođabálvalusaid viidáset ovddideami.</p>
<p>Sámi buohccit orrot miehtá riikka, ja dábálaš dearvvašvuođabálvalusas lea uhccán máhtolašvuohta sámi gielas ja kultuvrras. Lávdaduvvon dearvvašvuođabálvalusat lea modealla mii buori muddui fuolaha sámi álbmoga dárbbuid. Psykalaš dearvvašvuođa suorggis sámi álbmoga várás lea álggahuvvon lávdaduvvon ja johtti fálaldat mainna leat buorit vásáhusat. Vai sámi buohccit ožžot kvalitatiivva buori fálaldaga, de lea deaŧalaš ahte lávdaduvvon spesialistadearvvašvuođafálaldat mas lea máhtolašvuohta sámi gielas ja kultuvrras, ovddiduvvo viidáseappot. Dás čujuhuvvo erenoamážit fálaldahkii sámi buhcciide veajuiduhttima, geriatriija, oahppama ja hálddašeami ja guhkilmas dávddaid suorggis. Dat lea maid deaŧalaš go galgá fuolahit spesialistadearvvašvuođabálvalusa bagadanovddasvástádusa gielddaid ektui main lea sámi álbmot.</p>
<p>Kvalitehta ja fágalašvuohta Kvalitehta meannudeamis ja sihkkarvuohta buohccái leat hui deaŧalaččat go buohccái galgá addit buori dikšofálaldaga. Eaktun kvalitehtii ja sihkkarvuhtii buohccái lea ahte buohcci ja divššár áddehallaba. Dat addá vuođu dan diehtolonohallamii mii dárbbašuvvo vai sáhttá addit buoremus ja rivttes divššu. Go gelbbolašvuohta sámi gielas ja kultuvrras váilu, de dat hedjonahttá sámi buhcciid dearvvašvuođafálaldaga kvalitehta. Riska oažžut boasttodivššu ja heajos kvalitehta divššus stuorru go buohcci ja divššára gaskasaš gulahallan lea heittot. Dearvvašvuođafálaldagas deattuhuvvo kvalitehta ja buohccisihkkarvuohta hui ollu.</p>
<p>Earret eará vugiid ovddideamis mo mihtidit kvalitehta dan fálaldagas maid buohccit ožžot. Go kvalitehta ja sihkkarvuohta sámi buhcciide dávjá sorjá sámi giella- ja kulturmáhtus, de ferte garraseappot deattuhit gulahallama ja giela ulbmileaktun kvalitehtii ja buohccisihkkarvuhtii. Dát lea dohkkehuvvon spesialistadearvvašvuođabálvalusas, ja dát ferte maid fuolahuvvot dearvvašvuođabálvalusas muđuige.</p>
<p>Danne ferte loktet máhtu sámi gielas ja kultuvrras sihke iešguđet fágafidnuid vuođđooahpus ja sin gaskkas, geain lea ovddasvástádus das ahte addit buori dearvvašvuođafálaldaga. Seammás lea lassánan ollu máhttu sámi dearvvašvuođas, sihke oahppo- ja dutkanásahusaid ja klinihkalaš barggu bokte. Dákkár diehtojuohkin ja eará dutkanbohtosat sámi dearvvašvuođas leat dađi bahábut uhccán oahppásat sihke mearridedjiid ja fágaolbmuid gaskkas. Danne ferte gávdnat čovdosiid vai oažžut dán duođaštuvvon máhtu eanet olámuddui.</p>
<p>Bálvalusa oažžunvejolašvuohta.</p>
<p>Vejolašvuohta oažžut buori ja dásseárvosaš dearvvašvuođa- ja sosiálabálvalusa lea Norgga čálgomodealla deaŧalaš geađgejuolgi. Máŋga beali váikkuhit dán vejolašvuhtii, earret eará dan ahte vásihit go buohccit ahte</p>
<p>Čoahkkingirjji čállit: Trine Guttorm Anti/Roy Amundsen 94 siidu 272 siiddus bálvalusat leat olámuttus. Dálá dearvvašvuođabálvalusaid ovddideamis biddjojuvvo eaktun ahte buohccit lea eanet aktiivvalaččat. Dát gáibida ahte eanet dearvvašvuođadieđut ja dieđut bálvalusfálaldaga birra leat buot buhcciide olámuttus. Dearvvašvuođadieđut heivehuvvon sámi gillii ja kultuvrii leat leamaš uhccán olámuttus. Diehtojuohkimis leat uhccán sámi dieđut leamaš vuođđun. Nationála kampánjjat ja eará diehtojuohkimat leat vuosttažettiin leamaš dárogillii. Váilevašvuohta dakkár diehtojuohkimis ja dieđuin mat leat heivehuvvon sámi gillii ja kultuvrii hedjonahttet sámi buhcciid vejolašvuođa oažžumis bálvalusa.</p>
<p>Vai dearvvašvuođadiehtojuohkin buorránivččii, de ferte vuoruhit barggu sámi dearvvašvuođadieđuiguin ja –loguiguin. Dát bargu lea áibbaš dárbbašlaš vai sáhttá háhkat dárbbašlaš dieđuid mat leat áibbas dárbbašlaččat gielddaid ja fylkkagielddaid álbmotdearvvašvuođabarggus sámi álbmoga várás.</p>
<p>Go dávjá ii leat vejolašvuohta geavahit iežas giela, de gáržžiduvvo sámi buhcciid váikkuhanvejolašvuohta sihke iežas dikšui ja vuoigatvuohta válljet dikšunbáikki ovdamearkka dihtii buohcceviesu friija válljema bokte. Dán oktavuođas čujuhuvvo erenoamážit fálaldahkii mas gulahallan lea áibbas dárbbašlaš divššus, nugo fálaldat oahpus ja hálddašeamis, veajuiduhttimis, gárremis ja geriatriijas. Dálá dearvvašvuođabálvalusas čujuhuvvo dulkka geavaheapmái. Go gulahallan lea eaktun dikšui, de lea dulkageavaheapmi uhccán heivvolaš čoavddus. Viidáseappot lea dulkabálvalusa fálaldat dearvvašvuođabálvalusas uhccán dohkálaš oppalaččat. Dás gullá sihke dulkafálaldat ja vejolašvuohta fidnet dulkka, ja dulkadárbbu defineren.</p>
<p>Heahtediliin lea jođánis veahki erenoamáš deaŧalaš. Heahtedieđáhus ja dieđiheapmi sámi geavaheddjiid ektui ii doaimma dohkálaččat dál. Sivvan dasa lea váilevaš áddejupmi čuojaheaddji ja iešguđet guovddážiid vuostáiváldiid gaskkas. Vásáhusat čájehit ahte heahtediliin lea deaŧalaš geavahit iežas eatnigiela. Go ii leat dát gelbbolašvuohta, de sáhttá eahpečielga ja váilevaš gulahallan čuožžilit, mas sáhttet leat duođalaš váikkuhusat. Dálá heahteguovddážiin ii leat sámegielgelbbolašvuohta seammás go dat galget gieđahallat sámi báikenamaid ja sámegiela. Heahteguovddážiidda ja spesialistadearvvašvuođabálvalussii dat lea čujuhuvvon Sámediggeráđi álgaga vuođul erenoamážit ráđđehusa bargamušdokumeanttain spesialistadearvvašvuođabálvalussii, muhto dat ferte maid fuolahuvvot eará heahtedieđihanguovddážiid ektui. Sámelága giellanjuolggadusat gustojit maiddá heahtedieđihanguovddážiidda ollu sajiin riikkas ja addá sámi čuojaheddjiide vuoigatvuođa bálvaluvvot sámegillii. Lea erohusat áddejumis das mo sámi geavaheddjiid vuoigatvuohta lea oažžut ja addit heahtedieđuid iežaset gillii.</p>
<p>Álbmotdearvvašvuohta.</p>
<p>Boahttevaš dearvvašvuođabálvalusaid ovddideamis biddjojuvvo stuorra fuomášupmi álbmotdearvvašvuhtii. Dát dahkkojuvvo dannego lea dovddastuvvon ahte dearvvašvuohta ii bohciit vuosttažettiin dearvvašvuođasuorggis, muhto eallindili, eallineavttuid ja eallinvuogi bokte. Eastadeapmi ja álbmotdearvvašvuođabargu galgá danne dahkkojuvvot surggiid ja hálddašandásiid rastá. Sámi álbmoga álbmotdearvvašvuohta lea dakkár suorgi, mas lea uhccán duođaštuvvon máhttu. Mii diehtit uhccán sámi álbmoga álbmotdearvvašvuođa birra dáža álbmoga ektui. Eat ge dieđe olus vejolaš erohusaid birra sámi álbmoga gaskkas. Danne dárbbaša nannet dutkama sámi diliid birra vai sáhttit háhkat eanet vuođđodieđuid maid sáhttit geavahit eastadanbarggus.</p>
<p>Sámi servodagas leat stuorra hástalusat erenoamážit sámi árbevirolaš ealáhusain. Dat sáhttet leat hástalusat daid areálaid gáržžideami oktavuođas mat geavahuvvojit ealáhusas, olgguldas ja siskkáldas resursariidduid oktavuođas, boraspireáššiid oktavuođas, gáibádusaid oktavuođas ahte ferte vuhtiiváldit rámmaeavttuid mat čađat rivdet ja daid guottuid oktavuođas iežas ealáhus ektui mat bohtet ovdan sihke almmolaš orgánain ja servodagas muđuige. Dát čuohcá ovttaskas olbmo dearvvašvuhtii sihke silolaččat ja rumašlaččat, ja lea muhtun olbmuide čuohcan hirbmat garrasit. Daidda mánáide geain lea bearašgullevašvuohta boazodollui, čuohcá negatiiva máinnašupmi hui garrasit.</p>
<p>Máhttu birasmirkkuid leavvama birra lea maid áigeguovdilis ášši sámi álbmogii Norggas. Duktan čájeha ahte Árktisa álbmot ožžot birasmirkkuid vuosttažettiin borramuša ja juhkamuša bokte, muhto maiddái áimmu bokte. Báikkálaš nuoskkideapmi industriijas mii luoitá rišša ja lossametállaid, ja váralaš ávdnasiid luoitin báikkálaččat davi guovlluin, leat váralepmosat guhkit áiggi vuollái go dat sáhttet dagahit hormonavahágiid, ohkevahágiid, borasdávdavára ja immunavahágiid. Dát birasmirkkot levvet ja sáhttet leat áittan álgoálbmogiidda maiddái Norgga bealde.</p>
<p>Čoahkkingirjji čállit: Trine Guttorm Anti/Roy Amundsen 95 siidu 272 siiddus</p>
<p>Álgoálbmogiid eallinvuohkedávddat lea hástalus mii gáibida erenoamáš gelbbolašvuođa. Deaŧalaš álbmotdearvvašvuođadoaibmabidju lea loktet gelbbolašvuođa álbmotdearvvašvuođabarggus sámi álbmoga gaskkas. Dakkár stuorra álbmotdávddaid go gárrema, psykalaš dávddaid, kolssa, buidodaga, diabetesa ja váibmo-/varrasuotnadávddaid ferte árrat dikšugoahtit kultuvrralaččat heivehuvvon vugiiguin ja lahkonanvugiiguin. Dutkan čájeha ieš eará deaŧalaš dieđuide maid ferte háhkat.</p>
<p>Loahppajurdda ferte leat ahte menddo uhccán dutkan muitala juoidá sápmelaččaid álbmotdearvvašvuođadili birra, ja uhccán dutkan muitala juoidá dakkár boahttevaš hástalusaid birra sámi árbevirolaš ealáhusain, mat váikkuhivčče álbmotdearvvašvuhtii. Lea oahpis ahte iešguđetlágan čearddalaš joavkkuin sáhttet leat iešguđetlágan lahkonanvuogit álbmotdearvvašvuođabarggus/diehtojuohkinbarggus, sihke gielalaččat ja kultuvrralaččat. Jus galgá juksat čearddalaš minoritehtaid, nugo sápmelaččaid, ja eará nationála minoritehtaid, de ferte álbmotdearvvašvuođabargu erenoamážit heivehuvvo dáidda joavkkuide, sihke gielalaččat ja kultuvrralaččat. Dutkan lea hui deaŧalaš háhkamis dárbbašlaš dieđuid gielddaid ja fylkkagielddaid álbmotdearvvašvuođabargui sámi álbmoga várás.</p>
<p>Máhttoovddideapmi – Oahppa - Rekrutteren</p>
<p>Alla fágalaš gelbbolašvuohta lea deaŧalaš eaktu buot dearvvašvuođa- ja sosiálafágalaš barggus. Galgá čađahuvvot ollislaš guorahallan oahpas ja rekrutteremis mii bidjá vuođđun servodaga gelbbolašvuođadárbbu Ovttasdoaibmanođastusa oktavuođas. Eaktun dasa ahte addit sámi buhcciide kvalitatiivva buori bálvalusa, lea máhttu ja gelbbolašvuohta sámi gielas ja kultuvrras. Dál lea sahte dohko lea go čálgobálvalusas doarvái kulturgelbbolašvuohta addimis doarvái buriid bálvalusaid, ja buori muddui dat sorjá ovttaskas olbmuin. Jus galggaš dán ollašuhttit, de ferte boahtteáiggi oahpus ja rekrutteremis biddjojuvvot eanet deaddu máhtolašvuhtii sápmelaččaid birra álgoálbmogin. Sámediggeráđi álgaga vuođul leat dearvvašvuođalágádusat ožžon bargamuššan sihkkarastit máhtolašvuođa sámi gielas ja kultuvrras. Min mielas ollašuhtášii dakkár čálgobálvalus mii váldá vuhtii kultuvrra, buorebut dásseárvosaš bálvalusaid ulbmila. Danne ferte čálgobálvalusas ovddidit gelbbolašvuođa sámi gielas ja kultuvrras.</p>
<p>Go sámi gielddat leat smávvát, ja dávjá dat leat boaittobealde daid guovlluid mat lohkkojuvvojit guovddáš guovlun, de lea dearvvašvuođa- ja sosiálabargiid rekrutteren gielddaide oppalaččat leamaš hástalus. Dakkár dearvvašvuođabargiid rekrutteren, main lea sámi giella- ja kulturgelbbolašvuohta, ii leat álkit. Ferte bajidit dihtomielalašvuohta das ahte dát máhttu dárbbašuvvo ja systemáhtalaš bargu rekrutteret fágaolbmuid main lea dát máhttu, ja eanedit gelbbolašvuođa.</p>
<p>Sámediggeráđi mihttomearri</p>
<p>Sámediggeráđi dearvvašvuođa- ja sosiálapolitihkka lea vuođđuduvvon dásseárvosaš dearvvašvuođa- ja sosiálabálvalussii sámi álbmogii seamma láhkai go álbmogii muđui. Dát lea min ja nationála eiseválddiid oktasaš mihttomearri. Vuođđun dásseárvosaš bálvalusa sihkkarastimii lea máhtolašvuohta ja gelbbolašvuohta máŋggakultuvrralaš áddejumis ja sámi gielas ja kultuvrras. Dát ferte leat barggu vuođđun.</p>
<p>Ain dárbbašit buot dásiid dearvvašvuođa- ja sosiálafágalaš bargit máhtolašvuođa ja gelbbolašvuođa máŋggakultuvrralaš áddejumis ja sámi gielas ja kultuvrras. Sámi dearvvašvuođa- ja sosiálabálvalusa kvalitehtasihkkarastin sorjá buori muddui ovttaskas olbmuin, buot dásiin, geain lea erenoamáš gelbbolašvuohta dahje geat erenoamážit beroštit sámi gielas ja kultuvrras. Danne lea Sámediggeráđi mielas hui deaŧalaš bargat dainna ahte sirdit ovddasvástádusa sámi dearvvašvuođa- ja sosiálabálvalusaid kvalitehtasihkkarastimis ovttaskas olbmuin bajimus dássái.</p>
<p>Guovddáš eiseválddiin lea bajimus ovddasvástádus ja sii fertejit bearráigeahččat ahte sámi perspektiiva fuolahuvvo ja jearahuvvo buot proseassain, ja ahte dat fuolahuvvo guovddáš dearvvašvuođa- ja sosiálapolitihkalaš áŋgiruššamiin. Sámediggeráđđi háliida ahte guovddáš dásis biddjojuvvojit čielga rámmat dasa mo mihttomeari dásseárvosaš dearvvašvuođa- ja sosiálabálvalusain sámi álbmogii galgá juksojuvvot.</p>
<p>Sámediggeráđđi oaivvilda ahte vejolašvuohta duohtandahkat dásseárvosaš dearvvašvuođa- ja sosiálabálvalusa stuorru go sierranas stivrenreaiddut ovddiduvvojit ja váldojuvvojit atnui.</p>
<p>Čoahkkingirjji čállit: Trine Guttorm Anti/Roy Amundsen 96 siidu 272 siiddus</p>
<p>Strategiijat Ovddasvástideaddji eiseválddit fertejit Ovttasdoaibmanođastusa čuovvoleamis identifiseret ja árvvoštallat stáhtusa ja hástalusaid sámi buhcciid dárbbuid ja vuoigatvuođaid ektui. Strategiijat viidáset organiseremii, stivremii ja áŋgiruššamii dán ektui fertejit maid ráhkaduvvot.</p>
<p>Sámediggeráđđi áigu bargat viidáseappot nannemin vuoigatvuođa dásseárvosaš dearvvašvuođa- ja sosiálabálvalusaide. Ráđđehusa bargamušdokumeanttain dearvvašvuođalágádusaide 2011 várás, oaidnit ahte min bargu lihkostuvvá. Mii áigut ain čuovvolit dan barggu ahte sámi buhcciid vuoigatvuohta ja dárbu láhččojuvvon bálvalusaide galgá jearahuvvot ja oainnusin dahkkojuvvot sihke plánemis, čielggademiin ja go mearrádusat dahkkojuvvojit. Dát lea Sámediggeráđđái deaŧaleamos oaidnu barggus</p>
<p>Ovttasdoaibmanođastusain. Sámediggeráđđi oaivvilda ahte jus galgá juksat dan mihttomeari, de fertejit sámi buhcciid vuoigatvuođat boahtit čielgasit ovdan Nationála dearvvašvuođaplánas ja láhkateavsttas dan guovtti ovdanbiddjojuvvon lágain, Láhka álbmotdearvvašvuođa birra ja láhka gielddalaš dearvvašvuođa- ja fuolahusbálvalusaid birra. Čielga geatnegasvuođat stirvrejeaddji lágain ja dokumeanttain addet buoremus eavttuid dasa ahte fuolahit sámi buhcciid vuoigatvuođaid ja dárbbuid. Sámediggeráđđi čujuha maiddái dan guovddáš sajádaga mii Plána- ja huksenlágas lea ođđa álbmotdearvvašvuođalága evttohusa ektui. Plána- ja huksenlágas leat sámi deasttat erenoamážit deattuhuvvon láhkateavsttas, vrd. Sámedikki vuosttaldanvuoigatvuođa. Sámediggeráđđi oaidná lunddolažžan ahte dát čuovvoluvvo evttohuvvon álbmotdearvvašvuođalágas.</p>
<p>Sámediggeráđđi lea konsultašuvnnaid bokte evttohan teavsttaid Nationála dearvvašvuođa- ja fuolahusplánii. Mii konsulteret Dearvvašvuođa- ja fuolahusdepartemeanttain dan birra ahte váldit mielde min teakstaevttohusaid Nationála dearvvašvuođa- ja fuolahusplánii.</p>
<p>Ođđa Álbmotdearvvašvuođalága ektui konsultere Sámediggeráđđi dan birra ahte oažžut mielde dadjanvugiid láhkaevttohussii. Dadjanvuohki galgá fuolahit ahte sámi deasttat fuolahuvvojit go gielddat ráhkadit plánaid álbmotdearvvašvuođabargui.</p>
<p>Ođđa gielddalaš dearvvašvuođa- ja fuolahuslága ektui konsultere Sámediggeráđđi dan birra ahte oaddjut mielde dadjanvugiid láhkaevttohussii. Dadjanvuohki galgá geatnegahttit gielddaid fuolahit sámi buhcciid vuoigatvuođaid ja dárbbuid.</p>
<p>Sámediggeráđđi eaktuda ahte konsultašuvnnaid bokte Dearvvašvuođa- ja fuolahusdepartemeanttain boahttevaš proseasssas Ovttasdoaibmanođastusain čađahuvvojit konsultašuvnnat Sámediggeráđiin dan birra ahte fuolahit sámi buhcciid vuoigatvuođaid ja dárbbuid.</p>
<p>Ášši meannudeapmi loahpahuvvui 11.03.11 dii. 10.05.</p>
<p>Vuođđogiella: Dárogiella</p>
<p>Ášši/Sak PFL 001/11 Ášši/Sak DC 008/11</p>
<p>Sámedikki 2010 jahkedieđáhus</p>
<p>Arkiivaáššenr.. 10/620306 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 28.01.11</p>
<p>SR 028/11</p>
<p>Plána- ja finánsalávdegoddi 21. – 24.02.11</p>
<p>Sámedikki dievasčoahkkin 07. – 11.03.11</p>
<p>SP</p>
<p>Ášši meannudeapmi álggahuvvui 09.03. 2011 dii. 13.35.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit Sámediggeráđi mearrádusárvalus:</p>
<p>Sámedikki 2010 jahkedieđáhus 1 Álggahus Sámediggi lea Norgga sámiid ovddasteaddji álbmotválljen orgána. 39 áirasa válljejuvvojit 7 válgabiires juohke njealját jagi. Sámediggi galgá nannet sámiid politihkalaš sajádaga ja ovddidit sámiid beroštumiid</p>
<p>Norggas, bargat dan ala ahte sámi álbmot gieđahallojuvvo ovttaárvosaččat ja vuoiggalaččat ja bargat dan ala ahte sámit sáhttet seailluhit ja ovddidit gielaset, kultuvrraset ja servodagaset.</p>
<p>Sámediggi bargá buotlágan áššiiguin iešguđet servodatsurggiin, mat gusket erenoamážit sámiide, dasa lassin ahte dat buktá cealkámušaid ja lea almmolaš eiseválddiid gulaskuddaninstánsa. Sámediggi hálddaša oasi ruđain, mat juolluduvvojit sámi áššiide stáhtabušeahtas, ja Sámedikki bokte leat sámit Norggas ožžon dihto mearrideami kultuvrras, gielas, oahpahusas, kulturmuitosuodjalusas ja ealáhusain.</p>
<p>Sámedikki jahkedieđáhusas leat Sámedikki politihkalaš ja hálddahuslaš doaimmat 2010:s válddahuvvon. Jahkedieđáhusas raporterejuvvo iešguđet fágasurggiid váldoulbmiliid ja oasseulbmiliid čuovvoleapmi ja 2010 bušeahta váikkuhangaskaomiid geavaheapmi.</p>
<p>Váikkuhangaskaomiid geavaheapmi lea okta strategiijain ulbmiliid juksamis.</p>
<p>Váikkuhangaskaoapmeortnegat raporterejuvvojit juohke fágakapihttalis. Váikkuhangaskaoapmeortnegiidda leat mearriduvvon sierra ulbmilat ja vuoruheamit.</p>
<p>Sámedikki 2010 rehketdoallu lea mielddusin jahkedieđáhussii.</p>
<p>Bušeahttabargovuogit</p>
<p>Bušeahttabargovuogit eai lean 2005 konsultašuvdnašiehtadusas mielde. Dalle sohpe ráđđehus ja Sámediggi geahčadit bušeahttabargovugiid sierra áššin, dan sivas go leat čuožžilan olu erenoamáš čuolmmat dan geažil. Danne nammaduvvui 2006:s departemeanttaid gaskasaš bargojoavku mas Sámediggi maid ovddastuvvui. Bargojoavku buvttii raportta cuoŋománus 2007 ja evttohii ovttajienalaččat ahte juohke jagi galget čađahuvvot šiehtadallamat/konsultašuvnnat Sámedikki doaimma ja eará sámi oktavuođaid bajimus ekonomalaš rámmaid birra.</p>
<p>Sámediggi meannudii raportta ja konkluderii ahte ferte dakkár bargovugiid ásahit gos Sámediggi gártá duohta šiehtadallanposišuvdnii ekonomalaš rámmaeavttuid birra. St.dieđáhusas nr. 28 (2007-2008) Sámepolitihka birra dovddaha ráđđehus ahte ii leat mielas čuovvolit bargojoavkku ávžžuhusa.</p>
<p>Bušeahttabargovugiid evttohus biddjui Sámediggái maŋŋel. Dán modellii ii leat Sámediggi ovttaoaivilis dan sivas go dat ii vuhtiiváldde Norgga álbmotrievttálaš geatnegasvuođaid. Stuoradiggedieđáhusa sisdoalu birra ii leat konsulterejuvvon.</p>
<p>Njukčamánu 2010 sáddii Sámediggi Ođasmahttin-, hálddahus- ja girkodepartementii notáhta proseassaevttohusain mas áigumuššan lea ásahit bušeahttabargovugiid mat čuvvot konsultašuvdnageatnegasvuođaid ja maid vuođul bušeahttarámmat sámi ulbmiliidda livčče einnostahtti. Sámediggi oaččui hálddahuslaš čoahkkima Ođasmahttin-, hálddahus- ja girkodepartemeanttain ja</p>
<p>Ruhtadandepartemeanttain skábmamánu 2010. Dán čoahkkimis deattuhuvvui garrasit ahte diekkáraš prosessii ii lean vuođđu, danne go ráđđehus lea juo dahkan oaivila dán áššis. Ráđđehusa bealis ii leat áigeguovdil digaštallat eará go mekanismmaid mat leat heivehuvvon jahkásaš čoahkkimii</p>
<p>Ruhtadandepartemeanttain.</p>
<p>Fásta jahkebeallásaš čoahkkimis juovlamánu 2010 gaskal sámi áššiid stáhtaráđi ja sámediggepresideantta deattuhii stáhtaráđđi ahte ráđđehus oaivvilda ahte bušeahttadoaibmabijut eai leat konsultašuvdnageatnegahtti áššit. Dat rihkku buot álbmotrievttálaš árvvoštallamiid. Sámediggi oaidná dán stuora čuolbman. Sámediggi gávnnaha ahte ovdalaš soahpamuš dan ektui ahte bušeahttabargovuogit galget gehččojuvvot sierra áššin, ii gusto šat. Sámediggi oaivvilda ahte ráđđehus lea konkluderen dán áššis almmá ovdalgihtii konsultašuvnna haga Sámedikkiin. Danne ii leat maŋŋel 2007 leamaš iige leat systemáhtalaš bargu bušeahttabargovugiid čielggadeami ektui.</p>
<p>Galledeaddjit 2010</p>
<p>Sámediggi lea ásahus mii boktá stuora beroštumi viidát olggobealde Norgga rájiid. Eanet ja eanet almmolaš ovddasteaddjit iešguđet stáhtain fitnet Sámedikkis. 2010:s lei Bolivia presideanta Mr. Evo Morales</p>
<p>Sámedikkis. Oktasaš hástalusat, nugo dálkkádathástalusat digaštalloje čoahkkimis.</p>
<p>Guatemala kulturministtar Mr. Jeronimo Lancerio finai Sámedikkis čakčat 2010. Galledeami ulbmil lei lonohallat vásáhusaid konsultašuvnnaid birra ILO soahpamuša 169 vuođul. Kulturministtar háliidii gullat makkár vásáhusat Sámedikkis leat konsultašuvdnašiehtadusain, sihke buriid ja heajos beliid.</p>
<p>Frankriikka ambassadevra Norggas, Brigitte Collet, ja Bosnia ja Hertzegovina ambassadevra Norggas</p>
<p>Elma Kovacevics leat maid fitnan Sámedikkis 2010:s. Oahppaladdamis sii ožžo dieđuid Sámedikki birra.</p>
<p>Dálkkádatdutki professor Robert Corell finai Sámedikkis geasset 2010. Son čájehii <span type="quote">"Arctic Governance"</span> raportta sámediggepresidentii Egil Ollii. Raporta árvvoštallá ja evttoha movt galggašii olahit ceavzilis ja vuoiggalaš boahtteáiggi Árktisas.</p>
<p>Badjelaš duhát olbmo fitne Sámedikkis 2010:s. Geassemánuid fitnet olu turisttat Sámediggevisttis</p>
<p>Kárášjogas. Sámedikkis leat sierra oahpisteaddjit geassemánuid. Juohke beaivvi diibmu 13.00 olles jagi fállá</p>
<p>Sámediggi oahpisteami sámediggevisttis.</p>
<p>Doarjjastivra</p>
<p>Sámediggi mearridii heaittihit doarjjastivrra 01.01.11 rájes. Dat mielddisbuktá jođáneabbo áššemeannudeami ja buoret bálvalusa ohcciide. Dat maiddái álkida áššemeannudeami ja mielddisbuktá seastima bušeahta ektui. Álggaheddjiide sáhttá mearkkašit ahte jođáneabbo besset duohtandahkat iežaset álggahanplánaid.</p>
<p>Verdde-prošeakta</p>
<p>Verddeprošeavtta ulbmil lea fátmmastit mánáid, nuoraid ja boarrásiid oktasaš prošektii, ja geavahit sámi boarrásiid máhtolašvuođa čalmmustahttimis mávssolaš árbedieđu nu ahte gilvvášii buoret ipmárdusa ja seailluheami dán máhtolašvuhtii, agi, kultuvrra, giela ja geográfalaš gullevašvuođa rastá.</p>
<p>Sámediggi lea váldán oktavuođa Álttá suohkaniin ja Guovdageainnu suohkaniin ja bivdán suohkaniid álggahit dakkár ovttasbargoprošeavtta.</p>
<p>Dásseárvodoaibmabijut</p>
<p>Gáldu – álgoálbmotvuoigatvuođaid gelbbolašvuođaguovddáš lea álggahan prošeavtta mii galgá bistit 3 jagi dásseárvvu ja sámi servodagaid máŋggabealatvuođa birra. Ođasmahttin-, hálddahus- ja girkodepartemeanta, Mánáid- ja dásseárvodepartemeanta ja Sámediggi dorjot dan prošeavtta ruđalaččat.</p>
<p>Prošeavttas barget vealaheami vuostá ja dásseárvvu ja beasatlašvuođa ovddas. Prošeavtta vuolggasadjin leat dat bealit mat leat vuođđun vealaheapmái nu go sohkabealli, seksuála sodju, čearddalašvuohta ja doaimmashehtteheapmi mat gehččojuvvojit ovttas dalle go lea relevánta.</p>
<p>Oassin prošeavtta álggahandoaimmas bovdii Gáldu seminárii 16.11.2010. Seminára ulbmil lei čohkket olbmuid geain leat gelbbolašvuohta ja vásáhusat dáin surggiin, ja geain leat jurdagat dásseárvvu ja máŋggabealatvuođa ovddideami birra sámi servodagas. Sámediggi oassálasttii álggahanseminárii 16.11.2010 mas lei dásseárvu ja máŋggabealatvuohta fáddán. Sámediggi ovddidii ee. dárbbu sohkabealduođašteapmái dásseárvvu birra, ja hásttuhii Gáldu geahčadit iežaset prošeavtta iešmearrideami birra ja dásseárvoprošeavtta oktan.</p>
<p>Sámi parlamentáralaš ráđi doaibmaplána 1.11.2008 – 31.12.2010 oktavuođas, lea Norgga sámediggi ožžon ovddasvástádussan doaibmaplána čuoggái 2.5 dásseárvvu birra. Norgga sámediggi lea dohkkehan</p>
<p>Dásseárvvu doaibmaplána 2009 – 2013. Ruoŧa sámediggi dohkkehii juo 2004:s iežas dásseárvoprográmma (Jämställdhetsprogram). Suoma sámedikkis leat dieđihan ahte áigot ráhkadit dakkár plána.</p>
<p>Lea sáddejuvvon gulaskuddancealkámuš NOU 2009: 14:i Et helhetlig diskrimineringsvern (ollislaš vealahansuodjalus). Sámediggi lea duhtavaš Ráđđehusa bargguin nannet vealahansuodjalusa norgga lágain.</p>
<p>Suodjalus vealaheami vuostá lea vuođđovuoigatvuohta min servodagas, ja danne lea dehálaš suddjet dán vuoigatvuođa vuođđolágas.</p>
<p>Sámediggi lágidii nissonbeaivvi njukčamánu 8. b. seminára sámi servodaga dásseárvohástalusaid birra.</p>
<p>Dainna háliidii Sámediggi čalmmustahttit nissonolbmuid saji sámi servodagas. Sámediggeráđđi háliida ahte dásseárvu galggašii leat lunddolaš oassin politihkkahábmemis. Sámediggeráđđi áigu juohke jagi čalmmustahttit nissonbeaivvi, iešguđetlágan fáttáiguin ja iešguđet báikkiin.</p>
<p>Sámediggeráđđi buvttii cealkámušaid Norgga 8. raportii ON nissonvealahanlávdegoddi (CEDAW).</p>
<p>Cealkámušas ovddiduvvui ahte leat unnán dutkan ja gávdnojit unnán statistihkat dásseárvohástalusaid birra sámi servodagas, sámi nissoniid dearvvašvuođa birra ja sámi nissoniid birra vuođđoealáhusain.</p>
<p>Sámediggi searvvai Sámi NissonForuma seminárii ja jahkečoahkkimii Stockholmas 16.10.2010. Seminára fáddá lei nissoniid vuoigatvuođat ja iešmearrideapmi. Seminára lea oassin stuorát prošeavttas. Prošeavtta váldomihttu lea buoridit máhtolašvuođa sámi ja álgoálbmogiid iešmearrideami birra nissonperspektiivas, ja bajidit dan máhtolašvuođa stáhtusa. Iežas sáhkavuorus dajai sámediggeráđđi ahte lea hui dehálaš ja áigeguovdilis fáddá maid Sámi NissonForum ovddida. Sámediggeráđđi muitalii viidáset movt Sámediggi bargá iešmearridemiin sohkabealperspektiivas. Deháleamos reaidu dan barggus lea Sámedikki doaibmaplána dásseárvvu várás.</p>
<p>Konsultašuvnnat</p>
<p>Álbmotrievtti bokte lea norgga eiseválddiin geatnegasvuohta konsulteret sápmelaččaiguin áššiin mat gusket sámi servodahkii. Danne lea mearriduvvon šiehtadus gaskal stáhta ja Sámedikki mii stivre movt konsultašuvnnat galget jođihuvvot. Konsultašuvdnabargovuogit gusket buot lágan áššiide, nu go ovdamearkka dihte láhkabargguide dahje hálddahuslaš doaimmaide mat sáhttet váikkuhit njuolga sámi beroštusaide. Konsultašuvnnat eai galgga loahpahuvvot nu guhká go Sámediggi ja stáhta oaivvildit ahte lea vejolaš soabadit. 2010:s leat čuovvovaš áššiin čađahuvvon konsultašuvnnat:</p>
<p>Oahpahus</p>
<p>Konsultašuvnnat mandáhta, lávdegoddečoahkádusa ja čállingotti birra sámi dutkama ja alit oahpu lávdegoddái</p>
<p>Lávdegoddečoahkádus sámi dutkama ja alit oahpu lávdegoddái, doaibmabijuid birra ráđđehusa dutkandieđáhussii, Máhttodepartemeanta</p>
<p>Sámedikki searvan Oahpu máhttoguovddáža ásaheapmái. Máhttodepartemeanta</p>
<p>Vuođđoskuvlaoahpaheaddjioahpu rámmaplána láhkaásahusa mearrideapmi 1.- 7. ceahkkái ja 5.-10. ceahkkái.</p>
<p>Sámi vuođđoskuvlaoahpaheaddjioahpu rámmaplána láhkaásahusa mearrideapmi 1.- 7. ceahkkái ja 5.-10. ceahkkái Sámi allaskuvllas.</p>
<p>Vuođđoskuvlaoahpaheaddjioahpu nationála njuolggadusat</p>
<p>Doarjjanjuolggadusat oahppolihtuide, rávisolbmuidoahpahusláhka. Máhttodepartemeanta.</p>
<p>Nammadeapmi ja mandáhtta nationála rámmaplánalávdegoddái dárkkistuvvon ovdaskuvlaoahpaheaddjiohppui. Máhttodepartemeanta</p>
<p>Miellahtu ja várrelahtu nammadeapmi Gaska-Norgga foandaregiovdnii ja Davvi-Norgga foandaregiovdnii (regionála dutkanfoanda), politihkalaš konsultašuvnnaid maŋŋel borgemánus 2009.</p>
<p>Giella</p>
<p>Ráđđehusa sámegiela doaibmaplána, Ođasmahttin-, hálddahus- ja girkodepartemeanta</p>
<p>Kultuvra</p>
<p>Viessoláigoruhtadeapmi, Kulturdepartemeanta</p>
<p>Ealáhus</p>
<p>Riddoguolástuslávdegotti evttohus, NAČ 2008:5, Guolástus- ja riddodepartemeanta</p>
<p>Láhkaásahusat báikkálaš vuoigatvuođaid birra guollebivddu hálddašeamis Deanus ja dan oalgejogain,</p>
<p>Birasgáhttendepartemeanta Luossabivddu reguleren mearas ja jogain Davvi-Romssas ja Finnmárkkus, Birasgáhttendepartemeanta</p>
<p>Gonagasreappá hálddašeami láhkaásahusa dárkkisteapmi, Guolástus- ja riddodepartemeanta /</p>
<p>Guolástusdirektoráhtta 2011 guolástemiid reguleren, Guolástus- ja riddodepartemeanta / Guolástusdirektoráhtta</p>
<p>Riddonjuorjju (mearranjiččehas) reguleren, Guolástusdepartemeanta</p>
<p>Boazodoalu riikkaidgaskasaš fága- ja gaskkustanguovddáža, ovdalaš ICR, njuolggadusaid dárkkisteapmi,</p>
<p>Ođasmahttin-, hálddahus- ja girkodepartemeanta</p>
<p>Boraspireláhkaásahusat, Birasgáhttendepartemeanta Davvi-Trøndelaga boraspire – boazodoalu riidodási unnideami bargojoavkku raportta čuovvoleapmi,</p>
<p>Birasgáhttendepartemeanta ja Eanandoallo- ja biebmodepartemeanta</p>
<p>Areálat 132 kV- el-fápmolinjjá huksen Vevelstad ja Brønnøy suohkaniin, Oljo- ja energiijadepartemeanta</p>
<p>Statnett konsešuvdnaohcan hukset ođđa 420 kV el-fápmolinjjá gaskal Báhccavuona ja Hámmárfeasta, Norgga čázádat- ja energiijadirektoráhtta</p>
<p>Dieđáhus Fálesnuori bieggafápmorusttega birra Fálesnuori suohkanis, Finnmárku fylka. Fred.Olsen</p>
<p>Renewables AS. 280 MW, Norgga čázádat- ja energiijadirektoráhtta</p>
<p>Dieđáhus Fálesrášša bieggafápmorusttega birra Fálesnuori suohkanis, Finnmárku fylka. Finnmark Kraft</p>
<p>AS. 430 MW, Norgga čázádat- ja energiijadirektoráhtta</p>
<p>Dieđáhus Gidni/Nordkyn bieggafápmorusttega birra Davvesiidda ja Gáŋgaviikka gielddain, Finnmárku fylka. Statkraft Development DA. 750 MW, Norgga čázádat- ja energiijadirektoráhtta</p>
<p>Dieđáhus Kovfjellet bieggafápmorusttega birra Vaapste suohkanis, Nordlándda fylka. Nord-Norsk Vindkraft AS. 57 MW, Norgga čázádat- ja energiijadirektoráhtta</p>
<p>Dieđáhus Stortuva bieggafápmorusttega birra Vaapste suohkanis, Nordlándda fylka. Nord-Norsk vindkraft AS. 70 MW, Norgga čázádat- ja energiijadirektoráhtta</p>
<p>Dieđáhus Seiskallåfjellet bieggafápmorusttega birra Rávddá suohkanis, Nordlándda fylka. Nord-</p>
<p>Norsk Vindkraft AS. 147 MW, Norgga čázádat- ja energiijadirektoráhtta (NČE)</p>
<p>Dieđáhus Kvalhovudet bieggafápmorusttega birra Rávddá suohkanis, Nordlándda fylka. Nord-</p>
<p>Norsk Vindkraft AS. 33 MW, Norgga čázádat- ja energiijadirektoráhtta (NČE)</p>
<p>Dieđáhus Sjonfjellet i Roaváda ja Nesna suohkaniin nr I, Nordlándda fylka. Nord-Norsk</p>
<p>Vindkraft AS. 436 MW, Norgga čázádat- ja energiijadirektoráhtta (NČE)</p>
<p>Dieđáhus Sjonfjellet Roaváda ja Nesna suohkaniin nr II, Nordlándda fylka. Norsk Grønnkraft</p>
<p>AS. 360 MW, Norgga čázádat- ja energiijadirektoráhtta (NČE)</p>
<p>Bieggafápmorusttetohcan Hamnefjell:s Báhcavuona gielddas, Finnmárkku fylka. Statoil ASA. 160</p>
<p>MW, Norgga čázádat- ja energiijadirektoráhtta (NČE)</p>
<p>Bieggafápmorusttetohcan Dutnjesvuonas Ákŋovági suohkanis, Finnmárkku fylka. Vindkraft</p>
<p>Nord AS. 10 MW, Norgga čázádat- ja energiijadirektoráhtta (NČE)</p>
<p>Rohkunbori álbmotmeahci loahpalaš suodjalusevttohus Bearddu suohkanis Romssa fylkkas,</p>
<p>Birasgáhttendepartemeanta</p>
<p>Divtasvuodna-Vuodnabahta mariidna suodjalusplánas 2010, Birasgáhttendepartemeanta</p>
<p>Dearvvašvuohta, sosiála ja fuolahus</p>
<p>Kárášjoga oahpahusbuohcceviesu nuppástuhttin nationála oahpahusbuohcceviessun sámi álbmoga várás, Dearvvašvuođa- fuolahusdepartemeanta 3-jagáš demensaplána sámi dementa sápmelaččaid várás, Dearvvašvuođa- fuolahusdepartemeanta Evttohus rievdadit bearráigeahččanláhkaásahusa sadjásašruovttuin ja mánáidsuodjalusásahusain,</p>
<p>Mánáid-, dásseárvo- ja searvadahttindepartemeanta</p>
<p>Sámi mánáid vuoigatvuođaid áimmahuššan Mánáidviesus, Justiisa- ja politiijadepartemeanta NČ 2009:8 Gealbudeapmi mánáidsuodjalusas, Mánáid-, dásseárvo- ja searvadahttindepartemeanta Sámi geavaheddjiid áimmahuššan go ásahuvvo ođđa digitála heahtefierpmádat, Justiisa- ja politiijadepartemeanta</p>
<p>Sámi buhcciid dárbbuid ja vuoigatvuođaid áimmahuššan regionála dearvvašvuođadoaimmahagaid bargamušdokumeanttain 2011, Dearvvašvuođa- fuolahusdepartemeanta</p>
<p>Sámi buhcciid áimmahuššan Ovttasbargoođastusas, Dearvvašvuođa- fuolahusdepartemeanta I Sámi buhcciid áimmahuššan Nationála dearvvašvuođa- ja fuolahusdieđáhusas 2012-2015,</p>
<p>Dearvvašvuođa- fuolahusdepartemeanta</p>
<p>Evttohus ođđa álbmotdearvvašvuođaláhkan, Dearvvašvuođa- fuolahusdepartemeanta Ođđa láhkaevttohus gielddalaš dearvvašvuođa- ja fuolahusbálvalusaid birra, Dearvvašvuođa- fuolahusdepartemeanta</p>
<p>Riikkaidgaskasaš ja sámi ovttasbargu</p>
<p>Sámedikki riikkaidgaskasaš bargu ja oktiiordnen departemeanttaiguin dan oktavuođas,</p>
<p>Olgoriikadepartemeanta 2 Oahpahus Sámedikki váldomihttomearri oahpahusbarggus lea ahte sámi álbmogis galgá leat máhtolašvuohta, gelbbolašvuohta ja návccat ovddidit sámi servodagaid. Dat mearkkaša ahte sámi álbmogis lea vuoigatvuohta oažžut oahpahusa sámegielas ja sámegillii. Dan bokte ožžot sámi mánát ja nuorat nanu sámi identitehta ja gullevašvuođa sámegillii ja sámi kultuvrii. Buot alit oahput ja dutkamat galget maiddái vuhtiiváldit sámi perspektiivva.</p>
<p>Sámedikkis leat iešguđetlágan barggut dáid mihttomeriid ollášuhttimis. Mii ovttasbargat guovddáš eiseválddiiguin ja juohkit dieđuid ja bagadallat sámegieloahpahusa birra. Mii juohkit doarjagiid ja stipeanddaid, hálddašit oahpponeavvobuvttadeami, ráhkadit oahppoplánaid ja sihkkarastit vuođđooahpahusa, alit oahpu ja dutkama rámmaeavttuid.</p>
<p>Ovttasbargu guovddáš eiseválddiiguin</p>
<p>Sámediggái lea dehálaš bures gulahallat sihke guovddáš, regiovnnalaš ja báikkálaš eiseválddiiguin.</p>
<p>Sámedikkis leat njeallje fásta ovttasbargočoahkkima Máhttodepartemeanttain jagis, mánáidgárddiid, vuođđooahpahusa ja alit oahpu birra. Čoahkkimiin dieđiha Máhttodepartemeanta ođđa áššiid birra mat leat áigeguovdilat, ja doppe lea vejolašvuohta juohkit dieđuid ja digaštallat áigeguovdilis áššiid birra. Vai sámi perspektiiva gozihuvvo áigeguovdilis áššiin, de lea dehálaš ahte Sámediggi váldo fárrui nu árrat go vejolaš.</p>
<p>Sámediggi lea sádden gulaskuddancealkámuša ođđa ruhtadanvuogádaga birra mánáidgárddiide mat eai gula suohkanii rámmaruhtaduvvon suorggis. Mánáidgárddiide gos leat sámi mánát, dagahit sámegiela ja sámi kultuvrra doaibmabijut liigegoluid. Sámediggi oaivvilda ahte Sámedikki doarjja sámi mánáidgárddiide galgá leat olggobealde suohkandoarjaga meroštallama. Dalle ii unno sámi mánáidgárddiid almmolaš doarjja.</p>
<p>Máhttodepartemeanta lea nammadan váhnenlávdegotti mánáidgárddiide. Lávdegoddi nammadii Sámedikki ávžžuhusa vuođul sierra sámi áirasa dábálaš lahttun.</p>
<p>Mánáidgárde- ja skuvlakonferánsa</p>
<p>Sámediggi lágidii jahkásaš sámi mánáidgárde- ja skuvlakonferánssa ovttas fylkamánniiguin, Sámi allaskuvllain ja Oahpahusdirektoráhtain. Konferánssas ledje 239 oasseváldi. Konferánssa fáddá lei <span type="quote">“Plánain doaimmaide”</span>. Konferánssa vuolggasadjin ledje doaibmabijut Ráđđehusa sámegielaid doaibmaplánas ja čalmmustahtii bargosurggiid ovdamearkkaid ja vásáhusaid bokte. Sámediggepresideanttas lei sátnevuorru</p>
<p>Sámedikki oahppo- ja bajásšaddanpolitihka birra. Sámediggi muitalii maiddái Sámi oahpponeavvoportála ovttas.no birra ja doppe lei sámi oahpponeavvočájáhus gos maŋemus jagi almmuhusat čájehuvvo.</p>
<p>Sámi ovttasbargu</p>
<p>Sámi parlamentáralaš ráđđi (SPR) lea nammadan oktasaš hálddahuslaš bargojoavkku mii galgá hábmet SPR doaibmaplána doaibmabijuide čuovvolanevttohusaid go guoská oahpahussii/ohppui. Norgga Sámediggi jođiha bargojoavkku ja galgá buktit iežas ávžžuhusaid álggus 2011.</p>
<p>Sámi lohkanguovddáš</p>
<p>Sámediggi juolludii 500 000 ru Sámi lohkanguovddáža doibmii 2010:s. Guovddáš lea Sámi allaskuvllas ja galgá doaibmat resursaguovddážin mas lea bargun nannet lohkan- ja čállinoahpahusa ja njálmmálaš giellaovddideami sámi mánáidgárddiin, vuođđoskuvllain, joatkkaoahpahusain, rávisolbmuidoahpahusain ja alit oahpus.</p>
<p>Mánáidgárdi</p>
<p>Diehtojuohkin ja bagadallan</p>
<p>Ohcciide ja suohkaniidda leat juohkán dieđuid ja bagadallan sámi mánáidgárdedoarjaga birra. Áigeguovdilis áššit leat diehtojuohkin doarjaga birra, gažaldagat váhnemiin sámi mánáid vuoigatvuođaid birra ja sámi mánáidgárdefálaldaga birra, oahpponeavvut, prošeavttat, sámegielat bargit ja mot galget raporteret ruđaid geavaheami birra. Sámediggi lea dasa lassin ráhkadan diehtojuohkingihppaga sámi mánáid mánáidgárdefálaldaga birra, ja almmuhan guokte almmuhusa áigečállagis <span type="quote">“Stullán”</span>.</p>
<p>Sámediggi lea ovttas Máhttodepartemeanttain ráhkadan bagadusa mánáidgárddi rámmaplána sámi oassái.</p>
<p>Sámediggi lea buktán cealkámuša almmuhussii <span type="quote">“Sámi logut muitalit 3”</span>. Sámediggi ráhkadii statistihka sámi mánáidgárddiid loguin ja sámi mánáin eará mánáidgárddiin geat ožžot sámegieloahpahusa. Dat čoahkkáigeassu geavahuvvo maiddái mánáidgárddiid doarjjajuolludeamis. Statistihkalaš guovddášdoaimmahat viežžá dáid loguid Sámedikkis. 2010:s leat doallan guokte fierpmádatčoahkkima mánáidgárddiid jođiheddjiiguin. Čoahkkimiin juohkit dieđuid, doppe beassá bajidit gelbbolašvuođa, doppe lea bagadallan ja fierpmádathuksen.</p>
<p>Sámediggi oassálasttii ja doalai sáhkavuoru Sámi pedagogalaš fágabeivviin ja Lullisámi konferánssas oahpahusa birra. Sámediggi lea searvan ovttasbargočoahkkimis sámi oahpahusgažaldagaid birra Sámi allaskuvllain ja viđain davimus fylkkamánniiguin.</p>
<p>Sámi mánáidgárdedoarjaga evalueren</p>
<p>Asplan Viak čađahii 2004 – 2008 áigodaga sámi mánáidgárdedoarjaga evaluerema. Raporttas boahtá ovdan ahte mánáidgárddiin vásihit ahte doarjja váikkuha sihke mánáid ja bargiid ovddideapmái sámegiela, sámi kultuvrra, identitehta ja máhtolašvuođa ektui. Mánáidgárddit vásihit sámi mánáidgárdefálaldagaid doarjaga hirbmat dehálažžan ja dan bokte lea mánáidgárddiin vejolaš vuhtiiváldit doaibmabijuid ja doaimmaid mat leat hui dehálaččat jus galgá soahpat bargat sámi bargguid praktihkalaš, lagas ja aktiivvalaš vugiin.</p>
<p>Doarjja mánáidgárdeoahpponeavvuide</p>
<p>Doarjjaortnega mihttomearri:</p>
<p>Ovddidit oahpponeavvuid ja fágagirjjálašvuođa gustovaš mánáidgárderámmaplána vuođul 2010 bušeahtas lei várrejuvvon ja juolluduvvon 1 000 000 ru mánáidgárdeoahpponeavvuide. Bohte 7 ohcama sisa. Juolluduvvui 1 031 000 ru ovtta prošektii.</p>
<p>Doarjja sámi mánáidgárddiide</p>
<p>Doarjjaortnega mihttomearri:</p>
<p>Sihkkarastit sámi mánáide mánáidgárdefálaldaga mii lea vuođđuduvvon sámi gillii ja kultuvrii 2010 bušeahtas lei várrejuvvon 9 905 000 ru sámi mánáidgárdedoarjagiidda. 37 sámi mánáidgárddi ožžo doarjaga, oktiibuot 7 078 000 ru. 30 mánáidgárddi ožžo doarjaga sámegieloahpahussii, oktiibuot 1 669 250 ru. 5 prošeaktaohcamis, oktiibuot 2 698 000 ru ovddas, ožžo 2 prošeavtta doarjaga, oktiibuot 130 000 ru.</p>
<p>Ollislaččat juolluduvvui sámi mánáidgárddiide 8 877 250 ru doarjja. Bázii vel 1 027 750 ru. Eai boahtán seamma ollu ohcamat giellaoahpahussii go 2009:s.</p>
<p>Vuođđooahpahus</p>
<p>Diehtojuohkin ja bagadallan sámegieloahpahusa birra</p>
<p>Sámediggi addá dađistaga dieđuid ja ráđiid váhnemiidda ja skuvllaide iešguđet áššiid birra oahpahussuorggis. Earenoamážit váhnemat ja skuvllat olggobealde sámegiela hálddašanguovllu váldet oktavuođa. Sis leat dávjá gažaldagat sámi ohppiid vuoigatvuođa birra oažžut oahpahusa, sámegieloahpahusa organiserema birra, sámegiela gáiddusoahpahusa birra ja hospiterenortnega birra.</p>
<p>Sámegiela eksámena birra jearahit maiddái. Sámegielfága lea okta dain fágain mas sáhttá vuorbáduvvot eksámenii. Váhnemat leat eahpesihkkarat lea go vejolaš sámegielas geahččalit ohppiid geain lea sámegiella.</p>
<p>Sámediggi lea oassálasttán iešguđetlágan semináraide ja konferánssaide gos oahpahus lea fáddá, sihke davvisámi, julevsámi ja lullisámi guovlluin. Dáid guovlluid dilli ja hástalusat leat áššit mat dávjá leat áššelisttus.</p>
<p>Muhtun oahppit geain lea sámegiella fágan ožžot gáiddusoahpahusa. Hospiteren lea oassi gáiddusoahpahusa ortnegis. Leat iešguđetlágan bargovuogit mot meroštallat diimmuid sámegieloahpahussii ja mot hospiterenortnet organiserejuvvo. Sámediggi lea ovddidan Máhttodepartementii ahte lea dárbu geahčadit mot kombineren gaskal gáiddusoahpahusa ja hospiterema dahkko.</p>
<p>Sámediggi juohká dieđuid sámi oahpponeavvuid birra Sámi oahpponeahta ja Sámi oahpponeavvoguovddáža bokte. Sámi oahpponeavvoguovddáš váldá vuostá gussiid ja luoiká oahpponeavvuid, juohká dieđuid ja publisere ođđa oahpponeavvuid birra neahtas. Sámedikkis lea leamaš kampánja man bokte lea juohkán dieđuid skuvllaide ja mánáidgárddiide nuvttá oahpponeavvuid birra maid sáhttet diŋgot lágádusain.</p>
<p>Oahpponeavvut</p>
<p>Sámediggi čatná iežas oahpponeavvobarggu mearriduvvon strategiijaide mat leat Sámedikki oahpponeavvoráhkadeami strategalaš plánas 2009-2012. Okta strategiijain dán plánas lea čielggadit beaktilis organiserema boahtteáiggi oahpponeavvoráhkadeamis. Sámediggi lei mielde bargojoavkkus mii galggai geahčadit oahpponeavvoráhkadeami beavttálmahttima. Bargojoavkkus ledje lahtut</p>
<p>Máhttodepartemeanttas, Oahpahusdirektoráhtas ja Sámedikkis. Bargojoavkku raporta gárvánii geassemánu 2010. Sámediggi áigu earret eará geavahit bargojoavkku ávžžuhusaid vuođđun sámedikki oahpahusdieđáhusa hábmemis.</p>
<p>Ovddasmanniprošeakta Ájluovtta skuvla resursaskuvlan julevsámi oahpponeavvuid ráhkadeapmái joatkašuvvá 2009 rájes. 2010 bušeahtas lei várrejuvvon ruhta prošektii. Ovddasmanniprošeakta galgá evaluerejuvvot, ja prošeavtta vásáhusat galget leat vuođđun viidásit barggus nannet oahpponeavvoráhkadeami, earret eará árvvoštallat ásahit resursaskuvllaid.</p>
<p>Sámediggi attii maŋŋel fálaldatgilvvu barggu sámegillii jorgalit matematihkkagirjjiid vuođđoskuvlla várás lágádusaide ČálliidLágádus ja Aschehoug. Čálliidlágádus jorgala Multi-girjjiid mánáidceahkkái ja</p>
<p>Aschehoug jorgala Sirkel-girjjiid nuoraidceahkkái. Sámediggi vuoruhii jorgalemiid čuovvovaš ortnetvuorus: - 5. - 7. jahkecehkiide davvisámegillii - 8. - 10. jahkecehkiide davvisámegillii - 1. - 4. jahkecehkiide julev- ja lullisámegillii</p>
<p>Jorgalanbargu daidda jahkecehkiide meroštallojuvvo gárvánit 2012 loahpas. Matematihkkabuktosiid jorgaleapmi jotkojuvvo dassážiigo gárvánit matematihkkabuktosat vuođđoskuvlii buot golmma gillii.</p>
<p>Sámedikkis leat leamaš ovttasbargočoahkkimat lágádusaiguin ja ásahusaiguin mat ráhkadit sámi oahpponeavvuid. Čoahkkimiin ovddiduvvo iešguđet prošeavttaid hástalusat. Prošeavttaid viidásit bargu digaštallui. Muhtun prošeavttaide lea addon maŋiduvvon gárvvistanáigi, ja muhtun boares prošeavttat leat heaittihuvvon.</p>
<p>Sámediggi lea rievdadan ja buoridan oahpponeavvoráhkadeami ohcanskoviid ja hábmen skoviid prošeavttaid raporterema várás. Lágádusat mat ráhkadit oahpponeavvuid bovdejuvvo miniseminárii gos digaštalle rievdadusaid.</p>
<p>Oahpponeavvut mat leat gárvvistuvvon 2010:s</p>
<p>Giella</p>
<p>Galle</p>
<p>Davvisámegiella 36</p>
<p>Julevsámegiella 10</p>
<p>Lullisámegiella 9</p>
<p xml:lang="nob">SUBMI 55</p>
<p>Daid gaskkas juolluduvvui doarjja 5 oahpponeavvu deaddilit ođđasiid.</p>
<p>Oahpponeavvoportála</p>
<p>Sámedikki oahpponeavvoráhkadeami strategalaš plána 2009-2012 vuođul lea Sámedikkis ja DGT oahpahusguovddážis leamaš ovdaprošeakta oahpponeavvoportála ovddideami birra. Bargu ovddidit portála álggahuvvui borgemánus 2010 ja galgá bistit 3 jagi.</p>
<p>Prošeavtta ulbmil lea hábmet sámi oahpporesurssaid neahttabálvalusaid ja dat galgá fállat golbma vuođđobálvalusa: - Neahttaportála mas sáhttá gávdnat sámi oahpponeavvuid - Digitála oahpponeavvuid publiserenreaidu (Dopler) - Sámi juohkinarena</p>
<p>Doarjja dábálaš oahpponeavvuide vuođđooahpahussii</p>
<p>Doarjjaortnega mihttomearri:</p>
<p>Ovddidit sámi oahpponeavvuid gustovaš oahppoplánabuktosa vuođul 2010 bušeahtas lei várrejuvvon 8 975 000 ru dábálaš oahpponeavvuide vuođđooahpahussii. 75 ohcama bohte sisa. Juolluduvvui 8 779 100 ru 19 prošektii, 17 dábálaš oahpponeavvuide ja 2 digitála.</p>
<p>Doarjja earenoamážit heivehuvvon oahpponeavvuide</p>
<p>Doarjjaortnega mihttomearri:</p>
<p>Ovddidit sámi sierra láhččojuvvon oahpponeavvuide mánáide, nuoraide ja ollesolbmuide davvi-, julev- ja máttasámegillii 2010 bušeahtas lei várrejuvvon 1 900 000 ruvnno earenoamážit heivehuvvon oahpponeavvuide. 32 ohcama bohte sisa. 1 897 000 ru juolluduvvui 11 prošektii.</p>
<p>Oahppoplánat</p>
<p>Sámediggi lea dohkkehan oahppoplánaid golmma duodjefágii Jo3/oahpahus fitnodagas: - tekstiiladuodjefága - čuoldin- ja giehtagođđinduodjefága - náhkke- ja guolgaduodjefága</p>
<p>Oahppoplánat muorra-/garraduodjefágas ja čoarve-, dákte- ja metálladuodjefágas leat leamaš gulaskuddamis, ja mearriduvvojit álggus 2011.</p>
<p>Máhttodepartemeanta lea dohkkehan joatkkaskuvladási oahppoplánaid dárkilastima dárogielas, eŋgelasgielas, matematihkas, servodatfágas ja luonddufágas. Máhttodepartemeanta lea sihtán Oahpahusdirektoráhta seamma ládje dárkilastit Máhttolokten - Sámi parallealla ovttaárvosaš oahppoplánaid. Eŋgelasgiela ja matematihka oahppoplánat leat seammalágánat sihke Máhttoloktemis ja</p>
<p>Máhttolokten – Sámis, ja dárkilastimat gustojit maiddái Máhttolokten – Sámis.</p>
<p>Oahpahusdirektoráhtta lea Sámediggái sádden dárkilastinevttohusaid joatkkaskuvlla dási oahppoplánain servodatfágas – sámegielas ja luonddufágas – sámegielas. Sámediggi lea sádden rievdadanevttohusaid gulaskuddamii, gulaskuddanáigemearri lei 20.01.11. Dárogiela oahppoplána ohppiide geain lea sámegiella vuosttašgiellan ii leat vel dárkilastojuvvon. Sámedikkis lea ovddasvástádus dárkilastit oahppoplána sámegielas vuosttaš- ja nubbingiellan. Sámegiela oahppoplánaid dárkilastin lea maŋiduvvon dassážii go fága- ja diibmojuohkima raporta ja stivrendokumeanttaid dárkilastimat gárvánit, dása gullet oahpahusláhka, oahpahuslága láhkaásahus ja oahppoplánat. Sámediggi áigu árvvoštallat dárkilastit sámegiela oahppoplánaid go fága- ja diibmojuohkin lea lagabut čielggaduvvon.</p>
<p>Fága- ja diibmojuohkin</p>
<p>Skuvllain leat stuora hástalusat organiseret oahpahusa ohppiide geat galget oažžut oahpahusa sámegielas dálá fága- ja diibmojuohkima mielde. Lea earenoamáš váttis organiseret giellafágaid dárogiella ja sámegiella.</p>
<p>Fága- ja diibmojuohkin ohppiide geain lea sámegieloahpahus lea digaštallon Máhttolokten –Sámi geavahišgoahtima oktavuođas ja diibmologu viiddideami oktavuođas 2008:s. Sámediggi lea máŋgii cuiggodan ahte diibmolohku ja dárogiela oahppoplána ohppiide geain lea sámegiella nubbingiellan eai soaba oktii. Danne leat bivdán ođđa oahppoplána dárogielas (vuosttašgiellan) ohppiide geain lea sámegiella nubbingiellan. Ásahuvvui bargojoavku mas ledje lahtut Sámedikkis, Máhttodepartemeanttas ja</p>
<p>Oahpahusdirektoráhtas. Bargojoavkku raporta gárvvistuvvui juovlamánu 2010. Raporta govvida dili ja hástalusaid mat gusket gustovaš oahppoplánaide ja fága- ja diibmojuhkui. Bargojoavku evttoha rievdadit oahpahuslága ja dan láhkaásahusaid. Viidásit evttoha bargojoavku ráhkadit sierra dárogiela oahppoplána ohppiide geain lea sámegiella nubbingiellan mii lea heivehuvvon diibmolohkui mii ohppiin lea dárogielas.</p>
<p>Raporta digaštallá iešguđetlágan modeallaid fága- ja diibmojuohkimii olles vuođđooahpahussii, ja bargojoavkkus leat ávžžuhusat daidda modeallaide.</p>
<p>Bargojoavkku evttohus galgá leat vuođđun konsultašuvnnaide. Vejolaš rievdadusat fága- ja diibmojuohkimis, oahppoplánain ja eará láhkaásahusmearrádusain galget sáddejuvvot gulaskuddamii.</p>
<p>Maŋŋel gulaskuddama ja ovdal go rievdadusat mearriduvvojit, de galget leat konsultašuvnnat gaskal</p>
<p>Sámedikki ja Máhttodepartemeantta.</p>
<p>Sámegieloahpahus</p>
<p>Sámi mánáid riekti oažžut oahpahusa sámegielas ja sámegillii vuoruhuvvo garrasit Sámedikkis. Sámediggi lea ásahan buori ovttasbarggu Máhttodepartemeanttain ja čuovvu ášši dađistaga ráđđehusa ja Stuoradikki ektui. Leat maiddái vuolggahan barggu ráhkadit sámediggedieđáhusa oahpahusa birra mas sámi mánáid vuoigatvuođat oažžut oahpahusa sámegielas ja sámegillii leat guovddážis. Dieđáhus galgá ovddiduvvot</p>
<p>Sámediggái 2011:s.</p>
<p>Sámediggi lea máŋgii ovddidan sámegieloahpahusa refušuvdnamáksomeriid njuolggadusaid. Njuolggadusat eai leat čielgasat eai ge leat vuoiggalaččat ovttaskas suohkanii ja fylkasuohkanii. Lassin leat máŋga suohkana čujuhan ahte máksomearit leat beare unnit ja ahte ferte várrejuvvot eambbo ruhta refušuvnnaide vai duohta golut gokčojuvvojit.</p>
<p>Stuoradiggedieđáhus nuoraidskuvlla birra</p>
<p>Ráđđehus lea álgán bargat stuoradiggedieđáhusain nuoraidskuvlla birra mii galgá gárvvistuvvot giđđat 2011. Sihkkarastin dihte ahte sámi bealit čalmmustahttojit dieđáhusas, lea Máhttodepartemeanta barggadettiin gulahallan Sámedikkiin, ja leat šiehttan konsulteret stuoradiggedieđáhusa doaimmaid birra ovdal go dat sáddejuvvo gulaskuddamii.</p>
<p>Joatkkaoahppu</p>
<p>Sámediggi lea áŋgiruššan Skániid joatkkaskuvlla viidásit doaibmamii ja lea gulahallan EDS suohkaniiguin</p>
<p>Evenášši, Dielddanuorri ja Skánit skuvlla joatkima, juogo suohkaniid olis dahje eará vejolašvuođaid bokte.</p>
<p>Dađi bahábut ii leat dan áŋgiruššamis leamaš ávki. 2010 ollašuhtii ja loahpahii Romssa fylkasuohkan prošeavtta <span type="quote">“Sámi fága- ja fidnooahpahus Romssas”</span>, masa Sámediggi lei juolludan doarjaga. Prošeaktajoavkkus ledje okta oahpaheaddji Ráissa joatkkaskuvllas, okta Breivang joatkkaskuvllas ja okta Vuotnasiidda joatkkaskuvllas, ja stivrenjoavkkus ledje ovddasteaddjit</p>
<p>Romssa fylkasuohkanis, Romssa Fylkkamánnis ja Sámedikkis. Prošeavtta boađus lei earret eará gihpa duodjefága birra, oahpponeavvopáhkka mii gohčoduvvo <span type="quote">“Sámi niesteseahkka II”</span> ja gávdne vihtta vejolaš oahpahusfitnodaga duojis.</p>
<p>Stipeanda ohppiide geain lea sámegiella joatkkaskuvlla fágasuorggis</p>
<p>Doarjjaortnega mihttomearri:</p>
<p>Oažžut eanet ohppiid joatkkaskuvllain válljet sámegiela vuosttašgiellan earenoamážit ja oahpahusa sámegielas oppalaččat 2010 bušeahtas lei várrejuvvon ja juolluduvvon 2 400 000 ru stipeanddaide ohppiide geain lea sámegiella joatkkaskuvlla fágasuorggis. 437 oahppi ožžo stipeandda 2010:s. Stipeanda ohppiide geain lea sámegiella fágasuorggis juhkkojuvvui ná:</p>
<p>Vuosttašgiellan: 199 ohcci</p>
<p>Nubbingiellan: 134 ohcci</p>
<p>Amasgiellan: 104 ohcci</p>
<p>Govus čájeha mot stipeanda lea juhkkojuvvon ohppiidjoavkkuid gaskkas jagiin 2008, 2009 ja 2010: 199134104194150117193130138050100150200250</p>
<p>Vuosttašgiella</p>
<p>Nubbingiella</p>
<p>Amasgiella2010 437 oahppi2009 461 oahppi2008 461 oahppi</p>
<p>Rávisolbmuidoahpahus</p>
<p>Od.prp. nr. 87 (2008-2009) Láhka rávisolbmuidoahpahusa birra</p>
<p>Ođđa láhka rávisolbmuidoahpahusa birra lea leamaš konsultašuvnnain. Sámediggi ja Máhttodepartemeanta soabadedje Sámedikki posišuvnnaid hárrái. Okta suorgi maid konsultereje lei láhkaásahus oahppolihtu ja neahttaskuvllaid birra. Rievdadusaid searvvis maid soabadedje lei ahte heivehandoarjja maiddái sáhttá guoskat sámi rávisolbmuide geain lea váilevaš sámegieloahpahus. Dát gáibida earenoamáš heiveheami mii mielddisbuktá eanet goluid oahppolihttui. Lassin leat Sámediggi ja Máhttodepartemeanta čađahan konsultašuvnnaid ovdal go departemeanta mearridii njuolggadusaid sámi oahppoorganisašuvnnaid doarjagiidda ođđa rávisolbmuidoahpahuslága mielde. Sámedikkiin galgá váldot oktavuohta vejolaš konsultašuvnnaid hárrái oahppolihtuid doarjjanjuolggadusaid boahttevaš evalueremiid oktavuođas.</p>
<p>Alit oahppu</p>
<p xml:lang="nob">Rekruteren</p>
<p>Máhttodepartemeanta lea bivdán Sámi allaskuvlla ásahit ja jođihit nationála bargojoavkku sámi alit oahpu rekruterema várás ja doaimmahit dan čállingotti. Bargojoavku galggai hábmet rekruterenstrategiija sámi alit ohppui, vuosttažettiin oahpaheaddjiohppui ja sámegielohppui. Strategiija gárvánii nuppi njealjádasjagis 2010:s. Departemeanta sáddii bargojoavkku evttohusa gulaskuddamii mas gulaskuddanáigemearri lei 30.10.2010. Sámediggi lea šiehttan konsulteret bargojoavkku evttohusa birra ođđajagimánus 2011.</p>
<p>Sámediggi lea mielde Gnist Finnmark bargolávdegottis. Gnist lea nationála prográmma ovdaskuvlaoahpaheddjiid ja vuođđoskuvlaoahpaheddjiid rekruterema várás. Sámediggi lea maiddái mielde dán kampánjjas. Sámediggi lea searvan Gollevirgi – Drømmejobben kampánjjas, mii galggai rekruteret studeanttaid 2010 ovdaskuvla- ja vuođđoskuvlaoahpaheaddjiohppui, ovttas Finnmárkku fylkkamánniin,</p>
<p>Sámi allaskuvllain, Finnmárkku allaskuvllain, Suohkaniid guovddášlihtuin ja Oahppolihtuin. Sámediggi háliida ahte sullásaš kampánja galggašii čađahuvvot Romssa, Nordlándda ja Davvi-Trøndelaga fylkkain 2011:s.</p>
<p>Gaskaboddosat ohcanlogut čájehit ahte oktiibuot leat boahtán sisa 53 ohcama sámi oahpaheaddjiohppui</p>
<p>Sámi allaskuvllas. Bealli dáin ohcciin lei vuoruhan allaskuvlla bajimužžii. Logut muitalit ahte beroštupmi sámi oahpaheaddjiohppui lea sturron, ja ahte Gollevirgi – Drømmejobben rekruterenbargu lea lihkostuvvan.</p>
<p>Oahpaheaddjioahppu</p>
<p>Ovdaskuvlaoahpaheaddjioahpu nationála rámmaplána galgá dárkkistuvvot. Dan bargui galgá nammaduvvot rámmaplánalávdegoddi. Sámediggi oaidná dehálažžan ahte sámi perspektiiva gozihuvvo maiddái ovdaskuvlaoahpaheaddjioahpu nationála rámmaplánas. Danne lea Sámediggi evttohan ahte dán lávdegottis galggašii okta ovddasteaddji Sámedikkis. Ođđajagimánus 2011 galgá Sámediggi konsulteret</p>
<p>Máhttodepartemeanttain ovddasteaddji nammadeami ja mandáhta birra.</p>
<p>Máhttodepartemeanttain leat čađahuvvon konsultašuvnnat prográmma- ja fágaplánaid nationála njuolggadusaid birra ođđa oahpaheaddjioahpus ja ovdal go 1.-7. ceahki ja 5.-10. ceahki vuođđoskuvlaoahpaheaddjioahpu rámmaplána láhkaásahus dohkkehuvvo ja sámi vuođđoskuvlaoahpaheaddjioahpu rámmaplána láhkaásahus dohkkehuvvo. Njuolggadusat galget báidnit ásahusaid prográmma- ja fágaplánaid. Sámediggi ja Máhttodepartemeanta leat konsultašuvnnaid bokte soahpan sámi sisdoalu ođđa vuođđoskuvlaoahpaheaddjioahpuide. Earret eará galget buot studeanttat nationála vuođđoskuvlaoahpaheaddjioahpus oahppat sámiid birra álgoálbmogin. Dál lea dušše Sámi allaskuvllas sámi vuođđoskuvlaoahpaheaddjioahppu. Dat geatnegahttá universitehtaid ja allaskuvllaid miehtá riikka fátmmastit iežaset oahpahusplánaide dieđuid sámiid ja sámiid dili birra. Sámediggi lea duhtavaš dáiguin bohtosiiguin.</p>
<p>Sámediggi evttohii sámi ovddasteaddji oahpaheaddjioahpu ođastanálggaheami čuovusjovkui.</p>
<p>Máhttodepartemeanta dieđihii maŋŋel ahte sámi ovddasteaddji galgá dušše váldot mielde joavkku bargui go galget meannudit sámi áššiid. Sámediggi celkkii departementii ahte sámi ovddasteaddji galgá leat dievaslaš miellahttu čuovusjoavkkus. Miellahttu ferte nammaduvvot seamma ládje go eará miellahtut.</p>
<p>Maŋŋel dan cealkámuša viiddiduvvui čuovusjoavku Sámedikki ovddasteaddjievttohasain.</p>
<p>Sámi dulkaoahppu</p>
<p>Sámedikkis lea leamaš čoahkkin Ođasmahttin- ja hálddahusdepartemeanttain (OHD) sámi dulkaoahpu ja sámi dulkkaid autorisašuvnna birra. Čoahkkimis ledje earret departemeantta ja sámediggeráđi maiddái Sámi allaskuvla, Bådåddjo allaskuvla, Davvi-Trøndelaga allaskuvla ja Oslo allaskuvla. Čoahkkimis ledje ovttaoaivilis ahte Sámi allaskuvla oažžu barggu čielggadit boahttevaš sámi dulka- ja jorgalanoahpu.</p>
<p>Dan botta go vuordit ahte ásahuvvo bistevaš sámi dulkaoahppu, de áigu Oslo allaskuvlla dulkaohppui váldit sisa ovtta davvisámegieljoavkku mii álgá oahpuin 2011:s, jus doarvái ohccit nákcejit guovttegielat sisaváldingeahččaleami.</p>
<p>Váikkuhangaskaoamit</p>
<p>Doarjja fágalaš gelbbolašvuođa bajideapmái Doarjjaortnega mihttomearri</p>
<p>Buoret gelbbolašvuohta oahpahusa birra sámegielas dahje sámi fágain vuođđooahpahusas, allaskuvllain ja universitehtain.</p>
<p>Bušeahtta 800 000 ru. Ii oktage ohcan boahtán sisa dán ortnegii. Sámediggi dievasčoahkkin sirddii ruđaid alit oahpu stipeanddaide.</p>
<p>Stipeanda alit ohppui Doarjjaortnega mihttomearri:</p>
<p>Sámegielat fágaolbmuid rekrutteren iešguđetge fágasurggiid siskkobealde.</p>
<p>Bušeahtta: 2 350 000 ru Geavahan: 2 443 500 ru</p>
<p>Galle ohcama oktiibuot: 200</p>
<p>Tabealla: Juogadeapmi oahpposuorggit, galle ohcama, juolludeamit ja ruvnno</p>
<p>Juogadeapmi</p>
<p>Galle ohcama</p>
<p>Juolluduvvon</p>
<p>Ruvnno</p>
<p>Oahpponeavvopedagogihkka 0 0 0</p>
<p>Ovdaskuvla- ja dábálašoahpaheaddjit 33 19 648 800</p>
<p>Lulli-, julev- ja davvisámegiella 68 47 673 900</p>
<p>Joatkkaoahppu boarrásiidfuolahusas 2 2 49 600</p>
<p>Joatkkaoahppu eastadeami ja áhpásmahttima siskkobealde 6 6 128 800</p>
<p>Alit oahppu luonddu- ja birassuorggis 45 41 942 400</p>
<p>Dulkaoahppu ja jorgaleaddjit 0 0 0</p>
<p>Vuoruhemiid olggobealde (m.m.) 46 0 0</p>
<p xml:lang="nob">SUBMI 200 115 2 443 500</p>
<p>Govus dás vuolábealde čájeha 2010 juolluduvvon stipeanddaid juogadeami dain iešguđet stipeandaortnegiin. 0 %27 %28 %2 %5 %39 %0 %</p>
<p>Oahpponeavvopedagogihkka (0%)</p>
<p>Ovdaskuvla- ja dábálašoahpaheaddjeoahppu (27%)</p>
<p>Lulli-, julev- ja davvisámegieloahppu (28%)</p>
<p>Joatkkaoahppu boarrásiidfuolahusas (2%)</p>
<p>Joatkkaoahppu eastadeapmi ja áhpasmahttin (5%)</p>
<p>Luonddu- ja birassuorggis (39%)</p>
<p>Dulkaoahppu ja jorgaleddjiid (0%)</p>
<p>Dutkan</p>
<p>Alit oahpu máhttoguovddáš</p>
<p>Máhttodepartemeanta pláne ásahit máhttoguovddáža alit oahpu várás, ja dat plánejuvvo biddjot Norgga</p>
<p>Dutkanráđđái. Leat miehtan ahte Sámediggi galgá váldot searvái čuovvovaš osiin viidásit proseassas:</p>
<p>Sihkkarastin dihte ahte Máhttodepartemeantta bargoprográmma bures goziha sámi dimenšuvnna, de áigu</p>
<p>Norgga Dutkanráđđi oažžut sadjái čoahkkima Sámedikkiin ja sámi dutkanbirrasiiguin mat doaimmahit oahppodutkama.</p>
<p>Guovddáža geavaheaddjiráđis galgá leat sámi ovddasteaddji</p>
<p xml:lang="nob">St.dieđáhus. nr. 30 (2008-2009) Klima for forskning (Klimáhtta dutkamii)</p>
<p>Mii leat čađahan konsultašuvnnaid ja boahtán ovttamielalašvuhtii ráđđehusa dutkandieđáhusa doaimmaid birra. Dieđáhusas boahtá ovdan ahte ráđđehus áigu nammadit lávdegotti mii galgá čielggadit sámi dutkama ja álgoálbmotdutkama ovdánandovdomearkkaid, dárbbuid ja mihttomeriid, das maiddái strategalaš ovttasbarggu, ásahus- ja fierpmádathuksema rámmaid. Dát lea njuolgačuovvoleapmi sámediggeráđi ásahusdieđáhusa vuoruhuvvon doaimmain.</p>
<p>Lávdegoddi buktá čielggadeami ovdal 31.12.2011.</p>
<p>Regiovnnalaš dutkanfoanda</p>
<p>Konsultašuvnnaid vuođul Máhttodepartemeanttain lea Sámediggi nammadan lahtu ja várrelahtu Gaska-</p>
<p>Norgga foandaregiovdnii ja Davvi-Norgga foandaregiovdnii. 3 Giella Sámegiela suodjaleapmi ja ovddideapmi lea deaŧalaš sámi kultuvrra boahtteáigái. Danne lea Sámedikkis váldomihttomearrin buktit oidnosii ja nannet sámegiela geavaheami. Dálá giellaarenaid ferte bisuhit ja ovddidit, ja ferte láhčit diliid nu ahte ásahuvvojit ođđa arenat. Guovlluin gos sámegiella lea rašis dilis, ferte bargat giela ealáskahttimiin. Ja guovlluin gos sámegiella lea beaivválaš giella, ferte giela ovddidit ja nannet.</p>
<p>Sámedikkis leat iešguđetlágan barggut dáid mihttomeriid ollášuhttimis. Mii ovttasbargat ráđđehusain sámegielaid doaibmaplána čuovvolemiin, ja mii rávvet ja bagadallat sámegiel tearpmaid ja báikenamaid birra. Oažžun dihte tearbmabarggu njuovžileabbo lea Sámediggi ovddidan ovttasbargovugiid Sámi giellalávdegottiin. Dasto juolludit guovttegielalašvuođadoarjaga suohkaniidda ja fylkasuohkaniidda, doarjaga sámi giellaguovddážiidda ja giellaprošeavttaide sihke siskkobealde ja olggobealde sámegiela hálddašanguovllu.</p>
<p>Sámedikki giellastivra</p>
<p>Sámediggeráđđi lea nammadan Sámedikki giellastivrra. Sámediggeráđđi lea mearridan ahte giellastivrra doaibma galgá evaluerejuvvot vai oaidnit dárbbaha go rievdadit maide. Danne lea giellastivra nammaduvvon dušše guovtti jahkái, 2010 ja 2011. Seammás lea Sámi parlamentáralaš ráđđi (SPR) čielggadeame galgá go ásahit davviriikkalaš giellafágalaš guovddáža. Dát čielggadeapmi galgá gárvánit 2011:s. Čielggadeami boađus govvida de makkár davviriikkalaš giellaovttasbargu šaddá boahtteáiggis.</p>
<p>Sámedikki giellastivrras leat vihtta lahtu, sihke davvi-, julev- ja lullisámi guovllus. Daid searvvis leat golmmas mielde Sámi giellalávdegottis, okta juohke giellajoavkkus.</p>
<p>Sámedikki giellastivrras leat leamaš guokte stivračoahkkima 2010:s, ja leat meannudan guhtta ášši.</p>
<p>Giellastivra lei oahppomátkkis Anáris, gos besse gullat mot suomabeale Sámis leat bargan anársámegiela ovddidemiin. Giellastivra lea addán fágalaš ráđiid ođđa gielladieđáhusa birra ja guovttegielalašvuođadoarjaga juolludaneavttuid ektui.</p>
<p>Sámegielaid doaibmaplána čuovvoleapmi</p>
<p>Sámediggái juolluduvvui 3,5 miljon ruvnno Ráđđehusa sámegielaid doaibmaplána čuovvoleapmái. Dat ruhta juhkkojuvvui bušeahtas alit oahpu stipeanddaide, giellaprošeavttaide, sámi almmuhusaide, Sámi lohkanguovddážii ja sámi oahpponeavvoportála ovddidanprošektii. Sámi oahpponeavvoportála oaččui stuorámus oasi, 1 500 000 ru.</p>
<p>Sámediggi lea vuoruhan oahpponeavvuid maŋŋel sámi oahpponeavvuid evaluerema 2007:s. Evalueren čájehii ahte váilot olu oahpponeavvut, ja maiddái ahte lei beare heajos diehtojuohkin oahpponeavvuid birra. Danne oaččui oahpponeavvoportála prošeakta stuorámus oasi ruđain. Okta mihttu portálain lea ahte buot sámi oahpponeavvut galget gávdnot doppe.</p>
<p>Doaibmaplána čuovvolettiin lea Sámedikkis leamaš lagas gulahallan Ođasmahttin-, hálddahus- ja girkodepartemeanttain (OHD), mas lea doaibmaplána koordinerenovddasvástádus. Leat maiddái leamaš čoahkkimat eará departemeanttaiguin ja direktoráhtaiguin. Viidáseappot lea Sámediggi veahkkin bargan diehtojuohkimiin ja gulahallan doaibmaplána čuovvoleami birra geavaheddjiiguin. Earret eará lea</p>
<p>Sámediggi oassálastán ovttas OHD:in miniseminárii maid Aajege, Sámi giellaguovddáš Rørosas, lágidii.</p>
<p>Bargu sámegielain</p>
<p>Elgå skuvla</p>
<p>Sámediggeráđđi juolludii 500 000 ru doarjaga giellabargguid, tearbmaovddideami ja boahttevaš oahpponeavvoráhkadeami goluid gokčamii Elgå skuvllas. Dat galgá sihkkarastit ahte oahppit geat ledje mielde ealáskahttinprošeavttas Elgå skuvllas besset čađahit olles skuvlla lullisámegielain vuosttašgiellan.</p>
<p>Sámi čállindárkkistanreaidu – Divvun</p>
<p>Divvunreaidu mas lea lullisámi čállindárkkisteaddji, almmuhuvvui 2010:s. Divvun lea čoahkki mas leat korrektuvrareaiddut sámegillii, ja reaidduin lea stávendárkkisteapmi ja automáhtalaš sátnejuohkin. Dat leat dábáleamos čállinveahkkereaiddut buot golmma sámegillii.</p>
<p>Divvun-reaidu lullisámegillii lea čoahkki mas leat áibbas ođđa veahkkeneavvut lullisápmelaččaide, ja lea oassin áŋgiruššamis ovdánahttit lullisámegiela. Korrektuvrareaiddu vuođu sáhttá ja galgá geavahuvvot ođđasit eará oktavuođain ovdánahttit ođđa veahkkeneavvuid. Davvisámegielas gávdno juo dárkilis automáhtalaš teakstaanalyseren, giellaoahppoprográmma ja elektrovnnalaš sátnegirjjit mat atnet dan seamma giellateknologiija. Gávdnojit maiddái veahkkeneavvut jorgaleddjiide. Vuođđoresurssat mat gávdnojit Divvun-reaiddus, sáhttet maid adnot ráhkadit seammalágan reaiddu lullisámegiela várás.</p>
<p>Divvun I ja II leat dássážii doaibman prošeaktan. 2011 rájes oažžu Divvun bistevaš ruhtadeami Ođasmahttin-, hálddahus- ja girkodepartemeanttas (OHD), ja galgá gullat Romssa universitehtii.</p>
<p>Divvun-reaiddu leat nuvttá dáppe: www.divvun.no.</p>
<p>Sámegiela geavaheami kárten – giellaiskkadeapmi</p>
<p>Girjjážis Sámi logut muitalit 2 – kommenterejuvvon statistihkka 2009, deattuhuvvo ahte ii gávdno statistihkka mii čájeha galle bearraša ja ovttaskas olbmo geavahit sámegiela beaivválašgiellan, dahje gallis máhttet giela. Go dakkár statistihkka váilo, de lea váttis hábmet rivttes giellapolitihka.</p>
<p>Máhtolašvuođaovddideami vuođul ja dutkama vuođul ovtta dahje eanet sámegielaid geavaheami birra, sáhttá buorebut plánet sámegielaid áŋgiruššama sihke báikkálaš ja servodatlaš dárbbu mielde. Danne áigu Sámediggi ovttas Ođasmahttin-, hálddahus- ja girkodepartemeanttain (OHD) ja Máhttodepartemeanttain viidát kártet sámegiela geavaheami. Giellaiskkadeami mihttomearri lea earret eará oaidnit galles hupmet daid iešguđetge sámegielaid ja makkár stáhtus gielas lea ovttaskas geavaheaddjis. Iskkadeapmi geavaha sihke kvantitatiiva ja kvalitatiiva metoda. Iskkadanbargu lea álggahuvvon. Iskkadeapmi galgá loahpahuvvot ovdal 2011 loahpa.</p>
<p>Davviriikkalaš giellaovttasbargu</p>
<p>Sámediggi lea Sámi parlamentáralaš ráđi bokte álggahan oktasaš davviriikkalaš giellaovttasbarggu mas ulbmil lea ásahit davviriikkalaš sámi giellaguovddáža. Suoma sámedikkis lea ovddasvástádus čađahit ovdaprošeavtta mii galgá hábmet vuođu ásaheapmái. Ovdaprošeakta lea ožžon Interreg-ruhtadeami buot golmma riikkas, ja galgá leat čađahuvvon ovdal suoidnemánu 2011.</p>
<p>Nuortalašgielat</p>
<p>Sámediggi lea buktán cealkámuša nuortasámegielaid seailluheami birra bargoplána bargui mii čuovvu</p>
<p>Oktasaššiehtadusa maid norgga ja ruošša olgoriikadepartemeanttat vuolláičálle skábmamánu 2010. Bargoplánii evttohuvvojit doaimmat nugo ásahit ja ovddidit oktasaš arenaid álgoálbmot kultuvrii, ”Program for kultursamarbeidet mellom Kultur- og Kirkedepartement i Kongeriket Norge og</p>
<p>Kulturministeriet i Den Russiske Føderasjon for perioden 2010–2012” vuođul. Oktasašjulggaštusa bargoplánain leat bargame dál ja dat galgá gárvvistuvvot oanehis áiggis. Dat galgá vuosttaš vuorus doaibmat 2011:s ja 2012:s.</p>
<p>Sámegielat deaivvadanbáikkit sámi mánáide ja nuoraide</p>
<p>Sámediggi, Mánáid-, dásseárvo- ja searvadahttindepartemeanta (MDD) ja Ođasmahttin-, hálddahus- ja girkodepartemeanta (OHD) leat ásahan ovttasbarggu sámegielat deaivvadanbáikkiid birra sámi mánáide ja nuoraide. Fáttá birra galgá dollot konferánsa 2011:s.</p>
<p>Sámi nuoraid neahttabáikki boahttevaš organiseren</p>
<p>Sámediggi, Sámedikki nuoraidpolitihkalaš lávdegoddi, Mánáid-, dásseárvo- ja searvadahttindeparteameanta (MDD) ja Ođasmahttin-, hálddahus- ja girkodepartemeanta (OHD) leat lágidan miniseminára sámi nuoraid neahttabáikki boahttevaš organiserema birra. Sámi nuoraidorganisašuvnnat ledje bovdejuvvon seminárii ja galget leat fárus viidásit proseassas dakkár neahttabáikki ásaheamis.</p>
<p>Lohkan- ja čállinveahkki</p>
<p>Sámedikkis lea leamaš čoahkkin Finnmárkku fylkasuohkana seniorráđiin ja digaštallan áigeguovdilis čuolmmaid main Finnmárkku boarrásat beroštit. Lea maiddái doallan čoahkkima penšunistaservviiguin ja oahppováilliid servviiguin Finnmárkkus lohkan- ja čállinveahki birra sámegielat boarrásiidda. Čoahkkimat leat oassin Sámedikki barggus čalmmustahttit ahte sámi boarrásat leat dehálaš resursan servodahkii. Cealkámušat ja oktavuođaásaheapmi lea dehálaš viidásit bargui Sámedikki boarrásiidpolitihka hábmemis.</p>
<p>Sámediggi lea leamaš álggaheaddji čoahkkimis sámegiela hálddašanguovllu suohkaniiguin Finnmárkkus, suohkaniid boarrásiidráđiiguin ja Uskav ja Oahppováilliid servviiguin boarrásiid doaibmabijuid birra lohkan- ja čállinveahki ektui. Sámediggi háliida ovttasbarggu sámegiela hálddašanguovllu viđa suohkaniiguin Finnmárkkus lohkan- ja čállinveahki birra sámi boarrásiidda.</p>
<p>Tearbmabargu</p>
<p>Sámediggi addá beaivválaččat rávvagiid sihke siskkáldasat Sámedikkis ja earáide sámegiela sániid, tearpmaid, ásahusnamaid ja namahusaid geavaheamis.</p>
<p>Sámediggi lea ásaheame ođđa ja buoret sátne- ja tearbmabáŋkku. Dat galgá šaddat álkibut, viidábut ja miellagiddevaččabut ohcanreaidu buohkaide geat barget sámegielain.</p>
<p>Sámediggi lea ovdánahttán ovttasbargohámiid Sámi giellalávdegottiin buoridan dihte tearbmabarggu čađaheami. Sámi giellalávdegoddi lea organiserejuvvon Sámi parlamentáralaš ráđđái. Lávdegotti davviriikkalaš tearbmajoavkkut dohkkehit tearbmalisttuid maid Sámediggi lea ráhkadan.</p>
<p>Sámediggi lea čohkken buot tearbmalisttuid mat leat ráhkaduvvon. Eanaš listtut gávdnojit dušše davvisámegillii ja berreše jorgaluvvot julev- ja lullisámegillii. Muhto lea váttis gávdnat jorgaleddjiid dain sámegielguovlluin, go doppe gávdnojit unnán giellabargit.</p>
<p>Sámediggeráđđi lea geargan jorgaleames terminologiijalisttu Riikaantikvára ohcanprográmmas kulturmuittuid ohcamis, Askeladden dárogielas sámegillii. Dat mii dál lea vel báhcán ovdal go lea gárvvis, lea dohkkeheapmi davviriikkalaš tearbmajoavkkus. Sámediggi sávvá ahte dát ohcanprográmma áiggi mielde almmuhuvvošii maiddái julev- ja lullisámegillii, go dat livččii nannet vejolašvuođa geavahit min iežamet giela ođđa arenain.</p>
<p>Sámediggi lea čađahan prošeavtta lullisámi servodatfágatearpmaid čohkkemiin mat leat ráhkaduvvon vuođđoskuvlla 5.-7. luohká oahpponeavvuid vuođul</p>
<p>Sámediggi lea maiddái čađahan prošeavtta davvisámegiela luonddufága tearbmalisttu ráhkademiin.</p>
<p>Girjji<span type="quote">”Arctic climate impact assessment”</span> jorgaleapmi lea leamaš vuođđodokumeanta dán barggus.</p>
<p>Sámediggi lea jorgalan buot departemeanttaid namaid davvi- ja lullisámegillii, ja lea álggahan barggu jorgalahttit daid julevsámegillii.</p>
<p>Sámi báikenamat</p>
<p>Sámediggi lea rávven sámi báikenamaid geavaheami birra journalisttaide, gielddaide ja earáide geat barget sámi báikenamaiguin. Leat addán dieđuid mearrádusaid birra mot galgá čállit almmolaš čujuhusaid, čoahkkebáikkiid, gilážiid, gielddalaš geainnuid, gáhtaid ja sullasaččaid namaid.</p>
<p>Sámediggi lea 2010:s earret eará rávven álbmotmehciid Rago ja Rohkunbori sámi namaid birra, ja suodjeguovlluid Njemenjáiku (Kvænangsbotn) ja Návetvuopmi (Navitdalen) sámi namaid birra.</p>
<p>Stáhta kártadoaimmahat lea 2010:s ovttas GeoForumiin lágidan fylkkaid mielde kurssaid suohkaniidda matrikkel- ja báikenammalága birra. Sámedikkis lea leamaš sátnevuorru sámi báikenamaid birra dáin kurssain Nordlánddas, Romssas ja Finnmárkkus.</p>
<p>Sámediggi lea ovttas Stáhta kártadoaimmahagain lágidan kurssa Stáhta kártadoaimmahaga kártaprográmma</p>
<p>SSRsak geavaheami birra sámi giellaguovddážiidda ja earáide geat leat bargame báikenammaprošeavttaiguin. Dat lea oassi barggus oččodit eanet sámi báikenamaid almmolaš kárttaide.</p>
<p>Sámediggi oassálasttii lávdedigaštallamis Deanu gieldda sámi báikenamaid birra giđđat 2010.</p>
<p>Sámediggi lei 2010 ovttasráđičoahkkimis Stáhta kártadoaimmahaga ja Norgga giellaráđi báikenammabálvalusa gaskkas Kristiansandas čakčamánus. Doppe digaštalle čuolmmaid báikenamaid mearrádusaid ektui Norggas, ja gulahallama Stáhta kártadoaimmahaga ja báikenammabálvalusa gaskkas.</p>
<p>Snåasa suohkan oaččui Gonagasa stáhtaráđi bokte dohkkehuvvot sámi nama suohkanii. Suohkana namma lea dál Snåsa kommune/ Snåasen tjielte. Sámediggi lea buktán rávvagiid dán sámi nammii. Hábmera suohkan lea sádden sisa ohcama departementii oažžut dohkkehuvvot sámi nama suohkanii. Sámediggi lea dán áššis maid rávven nama hárrái. Sámediggi lea maiddái jearran Divttasvuona suohkanis leat go plánat ohcat sin sámi nama dohkkehuvvot Gonagasas stáhtaráđis.</p>
<p>Sámediggi oassálasttii riikkaidgaskasaš konferánsii álgoálbmotnamaid birra, ICIPN 2010, maid Sámi allaskuvla lágidii. Doppe digaštalle áššiid earenoamážit álgoálbmotguovlluid báikenamaid birra miehtá máilmmi.</p>
<p>Guovttegielalašvuođa doarjagat suohkaniidda</p>
<p>Doarjjaortnega mihttomearri:</p>
<p>Sámegiela hálddašanguovllu álbmot galgá oažžut bálvalusaid sámegillii, sihke čálalaččat ja njálmmálaččat.</p>
<p>Suohkanat aktiivvalaččat mielde sámegiela ovddidanbarggus</p>
<p>Sámediggi čađahii 2009:s evaluerema sámegiela hálddašanguovllu suohkaniid ja fylkasuohkaniid guovttegielalašvuođadoarjaga geavaheami birra. Dan evaluerema vuođul ráhkadii Sámediggi ođđa juolludaneavttuid evttohusa guovttegielalašvuođadoarjagii. Evttohus ođđa meroštallannjuolggadusaide ja juolludaneavttuide lei gulaskuddamis čakčat 2010. Ođđa juolludaneavttuid hábmenproseassa oktavuođas lágidii Sámediggi seminára gos suohkanat ja fylkasuohkanat besse buktit oaiviliid ođđa juolludaneavttuid evttohussii. Dat cealkámušat galget meannuduvvot sámediggeráđis ođđajagimánus ja ođđa juolludaneavttut galget dohkkehuvvot Sámedikki dievasčoahkkimis njukčamánus 2011. 2010 bušeahtas lei 40 671 000 ru várrejuvvon suohkaniid guovttegielalašvuhtii. Sámegiela hálddašanguvlui gullet 31.12.2010:s ovcci suohkana.</p>
<p>Suohkanat galget ovdal 1.8.2011 raporteret 2010 doarjaga geavaheami birra. 2009 ovddas raporterejit suohkanat ahte guovttegielalašvuođaruhta lea geavahuvvon earret eará bálvalussii, bargiid oahpahussii, jorgaleapmái, galbemii ja sámegiela visuálalaš čalmmusteapmái. Sámediggi oaidná suohkaniid ja fylkasuohkaniid raporttain ahte hálddašansuohkaniin ja fylkasuohkaniin leat iešguđetlágan hástalusat ja čuolmmat. Suohkaniin leat iešguđetlágan dárbbut ja geavahit ruđaid iešguđet ládje. Muhtun suohkanat geavahit olu ruđa bálvalit álbmoga sámegillii. Seammás lea eará suohkaniin dárbu buoridit álbmoga ja bargiid sámegielgelbbolašvuođa jus galggaš leat jearru sámegielbálvalussii.</p>
<p>Sámediggi doalai 2010:s čoahkkimiid muhtun suohkaniiguin sámegiela hálddašanguovllus. Sámediggi lea maiddái doallan čoahkkimiid suohkaniiguin mat leat bivdán oažžut eanet dieđuid das ahte makkár váikkuhusat leat go searvá sámegiela hálddašanguvlui.</p>
<p>Guovttegielalašvuođa doarjagat fylkasuohkaniidda</p>
<p>Doarjjaortnega mihttomearri:</p>
<p>Almmolašvuohta galgá bálvalit sámegiela hálddašanguovllu sámi álbmoga sámegillii čálalaččat ja njálmmálaččat. 2010 bušeahtas lei 5 100 000 ru várrejuvvon guovttegielalašvuhtii dan 4 fylkasuohkanii gos leat suohkanat sámegiela hálddašanguovllus. 2009 ovddas raporterejit fylkasuohkanat ahte guovttegielalašvuođaruhta lea geavahuvvon earret eará bálvalussii, jorgaleapmái, galbemii ja sámegiela visuálalaš čalmmusteapmái. Sámediggi oaidná suohkaniid ja fylkasuohkaniid raporttain ahte hálddašansuohkaniin ja fylkasuohkaniin leat iešguđetlágan hástalusat ja čuolmmat.</p>
<p>Sámi giellaguovddážat</p>
<p>Doarjjaortnega mihttomearri:</p>
<p>Sámegiella gullo ja oidno giellaguovddážiid doaibmaguovllus 2010 bušeahtas lei 5 500 000 ru várrejuvvon dan 10 sámi giellaguovddážii. Sámediggi juolludii doaibmadoarjaga daidda giellaguovddážiidda 2010:s.</p>
<p>Sámediggi doalai 2010:s čoahkkimiid máŋggain giellabirrasiin mat háliidedje eanet dieđuid giellaguovddážiid ásaheami birra, ja Sámediggi searvá jahkásaš giellaguovddášdeaivvademiide. Sámedikkis lea leamaš álgočoahkkimat Aajege sámi giellaguovddážiin Rørosas foruma/fierpmádaga ásaheami birra lullisámi giellabargui. Sámedikki mielas lea hui buorre go Aajege lea vuolggahan dan ja oaidná hui dehálažžan ahte ásahuvvojit eanet arenat gos lullisámegiella geavahuvvo, ovddiduvvo ja nannejuvvo.</p>
<p>Sámediggi áigu ain viidásit gulahallat giellaguovddážiin dakkár ásaheami hárrái.</p>
<p>Giellaguovddážat galget ovdal 1.8.2011 raporteret 2010 doarjaga geavaheami birra. 2009 ovddas raporterejit giellaguovddážat ahte sii barget sámegiela ovddidemiin ja nannemiin Sámedikki doarjaga mihttomeari mielde.</p>
<p>Sámediggi oaidná rapporttain ahte giellaguovddážiin leat iešguđetlágan hástalusat ja čuolmmat.</p>
<p>Giellaguovddážiin leat sierralágan dárbbut ja geavahit doarjaga iešguđet ládje. Guovddážat barget mihttomeriid guvlui ja sis leat iešguđetlágan doaimmat mat deattuhit sihke sámegiela oahppama ja geavaheami. Seammás leat guovllut gos guovddážat fertejit vuoruhit giela ealáskahttima ja movttiidahttit álbmoga oahppat giela.</p>
<p>Giellaprošeavttat 2010:s lei várrejuvvon 2 450 000 ru giellaprošeavttaide sámegiela hálddašanguovllus, ja 4 160 000 giellaprošeavttaide olggobealde hálddašanguovllu.</p>
<p>Oktiibuot dagahii dat 52 ohcama gos ohccojuvvui 13 697 744 ru ovddas. 41 ohcci ožžo prošeaktadoarjaga oktiibuot 6 698 500 ovddas.</p>
<p>Govus čájeha mot juolluduvvon prošeaktadoarjja lea juhkkojuvvon suohkaniid gaskkas sámegiela hálddašanguovllus, 2008 - 2010. 0,0%5,0%10,0%15,0%20,0%25,0%30,0%35,0%40,0%45,0%201020092008</p>
<p>Diagrámma čájeha mot prošeaktadoarjja lea juhkkojuvvon fylkkaid gaskkas olggobealde sámegiela hálddašanguovllu 2010:s. 4 Kultuvra Sámedikki váldomihttomearrin sámi kultuvrra ektui lea oažžut ealli ja juohkelágan sámi dáidda- ja kultureallima. Go leat ealli ja árjjalaš sámi deaivvadansajit, kulturásahusat ja museat de dat váikkuha ealli báikegottiid bisuheami gos olbmot háliidit ássat. Mii háliidit ahte sámi kultuvra adnojuvvo árvvus báikegottiin. Mii oaidnit ahte lea deaŧalaš go lea rikkis sámi dáidda- ja kulturdoaimmat, valáštallan-doaimmat, kulturdoaimmat mánáide ja nuoraide ja buorre bibliotehkafálaldat.</p>
<p>Olahan dihte dáid mihttomeriid, de bargat mii ovttas ollu aktevrraiguin nugo sámi organisašuvnnaiguin, ásahusaiguin, guovddáš eiseválddiiguin ja ovttaskas olbmuiguin. Mii addit doarjaga sámi museaid, kulturorganisašuvnnaid, girjebussiid doibmii, govvasárggusráidduide, girjjálašvuhtii, musihkkii, mánáide ja nuoraide ja sámi dáiddáriidda.</p>
<p>Ovttasbargu sierra aktevrraiguin</p>
<p>Sámediggi dárbbaša gulahallat guovddáš ja báikkálaš eiseválddiiguin ja eará aktevrraiguin barggadettiin sámi kultuvrra suodjalemiin ja nannemiin.</p>
<p>Sámedikkis leat juohke jahkebealis hálddahuslaš gulahallančoahkkimat Kulturdepartemeanttain, goas bušeahtta ja eará áigeguovdilis áššit guorahallojuvvojit. Ovdamearkan áššiin mat leat guorahallojuvvon 2010:s leat speallanruđat, sámi mediafálaldat, sámi filmmat, ABM-ovddideami ođđasis organiseren, huksenáššit ja davviguovlluid kulturovttasbarggu doaibmaplána.</p>
<p>Sámediggi doallá jeavddalaččat gulahallančoahkkimiid sámi kulturásahusaiguin ja -organisašuvnnaiguin mat ožžot doarjaga Sámedikki bušeahtas. Čoahkkimiin lea gaskaneas dieđuid juohkin ja fágalaš guorahallamat.</p>
<p>Sámi kulturviesut ja kulturgaskkustanásahusat</p>
<p>Sámedikkis lávejit leat čoahkkimat jeavddalaččat sámi kulturásahusaiguin gos guorahallat áššiid mat gusket ásahusdieđáhusa čuovvoleapmái ja eará áigeguovdilis áššit. Sámi kulturviesut leat deaŧalaččat sámi kultureallima oainnusmahttimii ja doibmet sámi kultuvrra ovddidanarenan.</p>
<p>Sámedikkis lea leamaš čoahkkin Várdobáiki sámi guovddážiin mas fáddán lei ásahusdieđáhusa čuovvoleapmi. Ásahusdieđáhusas evttohuvvo ahte máŋga ásahusa oččošedje oktasaš doaibmaorganisašuvnna Várdobáikki oktavuhtii. Várdobáiki dovddahii ahte dorjot evttohusaid mat leat ásahusdieđáhusas. Gállogieddi lea biddjojuvvon Várdobáikkiin oktii 01.01.10. Álgga lea váldojuvvon das ahte Várdobáiki ođđasis organiserejuvvošii priváhta oasussearvvis searvin mas váldoáššis lea almmolaš eaiggát. Dasto lea váldojuvvon álgga ovttasbargui Márkomeanu ja Beaiveálggu ja Várdobáikki gaskka hálddahuslaš doaimmaid ektui.</p>
<p>Sámedikkis lea leamaš čoahkkin Sijti Jarngein. Čoahkkimis ovddidii stivra ođđa njuolggadusevttohusa vuođđudussii. Ođđa njuolggadusain oainnusmahttojuvvo eanet oktavuohta vuođđudusa ja almmolaš rolla gaskka juolludeaddji eiseváldin. Sihke Sámediggái ja Norlándda fylkkagildii šaddá stivrasadji ođđa njuolggadusevttohusa mielde.</p>
<p>Sámediggi lea deaivvadan guvttiin servviin, Álttá Siida OS ja Álttá Sámi giellaguovddáš OS. Sámediggi válddii čoahkkima čuovvolan dihte juolludusa maid dát guokte searvvi leaba ožžon, geahčadan dihte ahte livččii go vejolašvuohta náitit oktii servviid. Searvvit čilgejedje ahte leat doallan oktasaš čoahkkimiid, gos leat ságastallan ovttastahttima birra ja nannešii go dat servviid, ja sii čilgejedje doaimmaideaset birra. Sii eai leat konkluderen movtge vel, muhto sii háliidat nannet servviid báikkálaš fakkiin. Sámediggeráđđi deattuhii ahte ásahusdieđáhus bidjá muhtun čanastagaid, muhto deaŧaleamos lea dat ahte gávdnet dakkár organisašuvdnahámi mii lea ulbmillaš goappašagaide.</p>
<p>Dál leat čađahuvvomin konsultašuvnnat Sámedikki ja Kulturdepartemeantta gaskka viessoláigoruhtadeami birra. Sámediggi lea leamaš Sámediggeráđi sámi ásahusdieđáhusas positiiva viessoláigoruhtadeapmái ruhtadanortnegin, dainna eavttuin ahte ásahuvvojit duohta konsultašuvnnat. Sámedikkis leat vuordámušat ahte konsultašuvnnat viessoláigoruhtadeamis čilgešedje rollaid ja ovddasvástádusa Sámedikki ja departemeantta gaskka.</p>
<p>Sámedikkis lea beroštupmi go guoská viessoláigoruhtadeapmái ruhtadanortnegin sámi ásahusvisttiid várás ahte Sámedikki iežas vuoruheamit ođđa sámi ásahusvisttiid duohtandahkamis čuovvoluvvojit, Sámedikkiin konsulterejuvvo sisdoalu, viidodaga ja ekonomalaš rámmaid birra, ovttaskas prošeavtta ektui maŋŋá go lagat dárboárvvoštallan ja huksenprográmma leat dahkkojuvvon, ja ahte ođđa ásahusvisttiid duohtan dahkan dáhpáhuvvá Sámedikki vuoruhanlistta mielde ja einnostahtti rámmaid siskkobealde.</p>
<p>Sámedikki doarjja kulturásahusaide buvttiha ollu bargosajiid sámi guovlluide. Dat leat bargosajit mat dárbbašit alla gelbbolašvuođa. Kulturvuđot ealáhusat leat dávjá báikkálaččat ja leat deaŧalaččat báikkálaš ja regionála ovddideapmái. Sámedikki doarjjaortnegat leat deaŧalaččat dan dáfus ahte ekonomalaččat lea vejolaš bargat sámi kultuvrrain. Sámedikki doarjja kulturásahusaide váikkuha maiddái stuorát dihtomielalašvuođa sámi kultuvrra suodjaleami, ovddideami ja gaskkusteami ektui. Almmolaš váikkuhangaskaoamit mat dorjot sámi kulturbarggu leat mielde dohkkeheamen sámi kultuvrra ovddideami ja movttidahttimin bargat kultuvrrain.</p>
<p>Doarjja sámi kulturviesuide ja kulturgaskkustanásahusaide</p>
<p>Doarjjaortnega mihttomearri:</p>
<p>Sámi kulturviesut mat oainnusmahttet sámi kultureallima ja doibmet sámi kultuvrra ovddidanarenan</p>
<p>Jagi 2010 bušeahtas lei várrejuvvon 9 238 000 ru 14 sámi kulturvissui. Dat sámi kulturviesut mat ožžot juolludusaid Sámedikki bušeahtas leat Norgga beale gielddain Sámis ja Oslos.</p>
<p>Kulturviesut galge maŋimustá 01.08.10 raporteret jagi 2009 doarjaga geavaheami birra. Sámediggi lea 2010:s vásihan ahte muhtun sámi kulturviesut eai raportere daid áigemeriid sisa mat leat biddjojuvvon bušeahtas. Leat biddjojuvvon čavgadet gáibádusat buohkaide mat ožžot njuolga doarjaga Sámedikki bušeahtas, dan ektui ahte deavdit eavttuid mat leat bušeahtas.</p>
<p>Jagis 2010 raporterejit sámi kulturviesut ahte dat leat deaŧalaččat sámi kultureallima oainnusmahttimis ja ahte doibmet sámi kultuvrra ovddidanarenan.</p>
<p>Sámi festiválat</p>
<p>Sámi festiválat leat deaŧalaččat sámi- ja álgoálbmotkultuvrra oainnusmahttimis, gaskkusteamis ja ovddideamis. Sámedikkis leat jeavddalaččat čoahkkimat sámi festiválaiguin čilgen ja ságaškuššan dihte nubbi nubbái áigeguovdilis áššiid birra. Sámedikkis lea leamaš čoahkkin Márkomeanuin. Dán čoahkkimis dovddahii Márkomeannu ahte lea positiivvalaš daid doaibmabijuide mat ásahusdieđáhusas gusket sidjiide.</p>
<p>Sii deattuhedje maiddái man deaŧalaš livččii oažžut buvttadeaddjivirggi festivála váras.</p>
<p>Sámedikkis lea leamaš čoahkkin Riddu Riđđu festiválain. Čoahkkima ulbmilin lei oažžut dieđuid Riddu</p>
<p>Riđđu boahtteáiggi áŋgiruššamiid birra guovddášfestiválan. Sii muitaledje festivála historjjá, ja festivála mearkkašumi birra sámi kultuvrii ja eará álgoálbmogiid kultuvrraide sihke regionalalaččat ja riikkaidgaskasaččat. Sii muitaledje maiddái sin ekonomalaš stáhtusa birra ja man deaŧalaš livččii oažžut einnostanvejolaš ekonomalaš rámmaid.</p>
<p>Guovdageainnu musihkkafestivála áigu ohcat Kulturdepartemeanttas šaddat guovddášfestiválan. Go lea guovddášfestivála, de mearkkaša dat dan ahte stáhta, fylkkagielda ja isitgielda váikkuhit ovttas ekonomalaččat. Sámediggi maŋida gáibádusas mii guoská festivála ođđasis organiseremii sámi ásahusdieđáhusa ektui dassážiigo Guovdageainnu musihkkafestivála ohcan guovddášfestivála stáhtusa oažžumis lea čilgejuvvon.</p>
<p>Doarjja sámi festiválaide</p>
<p>Doarjjaortnega mihttomearri:</p>
<p>Sámi festiválat mat oainnusmahttet, gaskkustit ja ovddidit sámi kultuvrra ja álgoálbmotkultuvrra</p>
<p>Jagi 2010 bušeahtas lei várrejuvvon 2 951 000 ru sámi festiválaide. Sámi festiválat mat ožžot juolludusa Sámedikki bušeahtas leat Evenáši, Gáivuona ja Guovdageainnu suohkanat ja Kárášjoga gielda.</p>
<p>Festiválaid lágideaddjit galget maŋimustá 01.08.10 raporteret jagi 2009 doarjaga geavaheamis. Sámediggi lea 2010:s vásihan ahte muhtun sámi festiválat eai raportere daid áigemeriid sisa mat leat biddjojuvvon bušeahtas. Leat biddjojuvvon čavgadet gáibádusat buohkaide mat ožžot njuolga doarjaga Sámedikki bušeahtas, dan ektui ahte deavdit eavttuid mat leat bušeahtas</p>
<p>Jagi 2010 ektui raporterejit sámi festiválat ahte dat leat deaŧalaš deaivvadansajit mat sihke oainnusmahttet ja ovddidit sámi- ja álgoálbmogiid kultuvrra.</p>
<p>Sámi valáštallan</p>
<p>Sámediggi lea 2010:s laktán heargevuodjenlihtu, Sámi Heargevuodjin-Lihttu (SHL), njuolga doaibma- ja aktivitehtadoarjjaortnegii. Dat mearkkaša dan ahte leat golbma valáštallanorganisašuvnna mat ožžot njuolga doarjaga Sámedikkis. Lassin SHL:ii dat leat Sámiid valáštallanlihttu-Norga/Samenes idrettsforbund-Norge (SVL-N) ja Sámi spábbačiekčanlihttu/Samisk fotballforbund (SSL).</p>
<p>Sámediggi oažžu jahkásaččat speallanruđaid Kulturdepartemeanttas. Doarjaga ulbmilin lea doarjut sierra sámi valáštallandoaimmaid bisuheami ja viidáset ovddideami árbevirolaš sámi kultuvrra oassin. Doarjja galgá váldoáššis geavahuvvot doaimmaide mánáid ja nuoraid várás. Dán vuođul lea Sámediggi juogadan jagi 2010 speallanruđaid ollásit SVL-Norgii. SVL-Norga lea geavahan dáid ruđaid sámi valáštallama láhčima ovddideapmái mánáid ja nuoraid várás, ja lea erenoamážit deattuhan heargevuodjima ja njoarostallama ovdánahttima.</p>
<p>Sámediggi lea deattuhan lagaš gulahallama sámi valáštallanorganisašuvnnaiguin, ja maiddái eará aktevrraiguin mat organiserejit valáštallama báikkálaččat, regionála dahje nationála dásis.</p>
<p>Sámi nuorat bovdejuvvojit juohke nuppi jagi guossesearvin Arctic Winter Games (AWG) doaluide. 2010:s lágiduvvui AWG Grande Prairies Canádas, ja sámi delegašuvnnas ledje oktiibuot 34 aktiivvalaš valáštallan- ja kulturbargi sihke Norgga, Ruoŧa ja Suoma bealde Sámis. AWG guovddáš árvvut leat earret eará kultuvrra ja kulturáddejumi goziheapmi, ustitvuohta ja iežas ja earáid árvvus atnin. Dáid árvvuid besset nuorat vásihit searvama bokte valáštallan- ja kulturdoaluide ovttas eará riikka ja kultuvrraid nuoraiguin, ja dieinna lágiin ožžot deaŧalaš neastti boahtteáiggi servodathuksejeaddjin.</p>
<p>Oassin sámi nuoraid movttiidahttimis áŋgiruššat valáštallamiin, lea Sámediggi 2010:s juohkán guokte 50 000 ruvdnosaš stipeandda guovtti nuorra valáštallái. Jagi 2010 valáštallanstipeanda addojuvvui heargevuoddjái Elle Risten Sara ja friijavaláštallái Henning Holti.</p>
<p>Doarjja sámi valáštallamii</p>
<p>Doarjjaortnega mihttomearri:</p>
<p>Valáštallandoaimmat maid Sámiid valáštallanlihttu-Norga/Samenes idrettsforbund-Norge, Sámi</p>
<p>Heargevuodjin-Lihttu/Saami Reendeer-Race Federation (SHL) ja Sámi spábbačiekčanlihttu /Samisk fotballforbund (SSL lágidit doibmet fysálaš doaimmaid arenan ja doalahit oktavuođa sámi mánáid ja nuoraid gaskka, ja leat mielde hábmemin identitehta 2010:s lea várrejuvvon 2 416 000 ru doaibma- ja aktivitehtadoarjjan sámi valáštallanorganisašuvnnaide Sámiid valáštallanlihttu-Norga/Samenes idrettsforbund-Norge (SVL-N), Sámi spábbačiekčanlihttu /Samisk fotballforbund (SSL) ja Sámi Heargevuodjin-lihttu/Saami Reindeer-Race Federation (SHL).</p>
<p>Diesa lassin oaččui Sámediggi 600 000 ru speallanruđaid Kulturdepartemeanttas. Dát ruđat juolluduvvojedje ollásit Sámiid valáštallanlihttui-Norga/Samenes idrettsforbund-Norge (SVL-N).</p>
<p>SVL-N, SSL ja SHL galget maŋimustá 01.08.11 raporteret 2010 doaibma- ja aktivitehtadoarjaga geavaheami birra. SVL-N galgá maŋimustá 20.01.11 raporteret jagi 2010 speallanruđaid geavaheami birra.</p>
<p>Jagis 2009 raporterejit sámi valáštallanorganisašuvnnat ahte sii fállet identitehta hábmejeaddji astoáigefálaldaga ollu sámi guovlluin, erenoamážit nuorra sápmelaččaide. Valáštallanorganisašuvnnat deattuhit dasto ahte sámi valáštallan lea deaŧalaš kulturgaskkusteaddji riikarájáid rastá.</p>
<p>Sámi teáhterat</p>
<p>Sámi teáhterat leat deaŧalaš arenat kulturvásiheapmái ja kulturgaskkusteapmái, ja sámegiela geavaheapmái ja oainnusmahttimii. Sámediggi válddii 01.07.10 badjelasas Beaivváš Sámi Našunálateáhtera eaiggátoasi (ossosiid) Kulturdepartemeanttas. Teáhteris lea leamaš ollu jagiid negatiivvalaš bušeahttaovdáneapmi go buohtastahttá eará nationála ja regionála teáhteriiguin. Beaivváš lea guhkká bargan oažžut sierra teáhtervistti Guovdageidnui. Sámediggeráđis leat leamaš máŋga čoahkkima teáhtera mihttomeriid olahanbarggu ektui. Sámedikkis leat konsultašuvnnat Kulturdepartemeanttain viessoláigoruhtadeami birra.</p>
<p>Sámediggi ii leat sáhttán dáhkidit ođđa vistti Beaivváš Sámi našunalateáhterii ovdal go eavttut dán ortnega várás leat sohppojuvvon.</p>
<p>Sámediggi bovdii Beaivváš Sámi Našunálateáhtera čoahkkimii Kulturdepartemeantta stáhtačálliin</p>
<p>Jaffery Fjell:in ságaškuššan dihte teáhtera ekonomalaš dili ja hástalusaid birra, ja dárbbu birra oažžut ođđa teáhtervistti. Teáhter lea maiddái leamaš fáddán hálddahusdási čoahkkimiin Kulturdepartemeanttain.</p>
<p>Åarjelhsaemien Teatere mearridii jagi 2009 jahkečoahkkimis ođđasis organiseret almmolaš vuođđudussan jagis 2010. Sámediggeráđis lea leamaš čoahkkin stivrajođiheddjiin proseassa birra mii lea jođus.</p>
<p>Doarjja sámi teáhteriidda</p>
<p>Doarjjaortnega mihttomearri:</p>
<p>Ásahuvvon sámi teáhterat doibmet kulturvásihan- ja -gaskkustanarenan, ja sámegiela geavaheami ja oainnusmahttima arenan</p>
<p>Jagi 2010 bušeahtas lei várrejuvvon 17 197 000 ru sámi teáhteriidda. Teáhterat galget maŋimustá 01.08.10 raporteret jagi 2009 doarjaga geavaheami birra. Jagi 2010 ektui raporterejit sámi teáhterat ahte dat leat deaŧalaš kulturvásihan ja kulturgaskkustan arenat, ja sámegiela geavahan ja oainnusmahttima arenat.</p>
<p>Sámi publikašuvnnat</p>
<p>Doarjjaortnega mihttomearri:</p>
<p>Ollu sámi publikašuvnnas čálalaš arenan buot golmma sámi čállingiela várás</p>
<p>Jagi 2010 bušeahtas lei várrejuvvon 3 036 000 ru sámi publikašuvnnaide. 2010:s ožžo guokte ođđa publikašuvnna njuolga doarjaga Sámedikki bušeahtas, <span type="quote">”Sámis”</span> ja <span type="quote">”Daerpies Dierie/Máttásámi girkobláđđi”</span>.</p>
<p>Girjebusset</p>
<p>Čakčamánus 2010 lei Sámedikkis čoahkkin sámi girjebussiiguin mat ožžot njuolga doarjaga Sámedikkis.</p>
<p>Juohke girjebusse ovddasteaddji beasai muitalit iežaset girjebusse doaimma ja hástalusaid birra. Sámediggi muitalii Sámedikki bušeahttaproseassa birra.</p>
<p>Doarjja girjebussiide</p>
<p>Doarjjaortnega mihttomearri:</p>
<p>Bibliotehkafálaldat mii lea álkidit olámuttus sámi geavaheddjiid ja earáid várás</p>
<p>Jagi 2010 bušeahtas lei várrejuvvon 6 374 000 ru sámi girjebussiide.</p>
<p>Sámi girjebussiid investerendoarjja</p>
<p>Doarjjaortnega mihttomearri:</p>
<p>Sámi girjebussefálaldaga bisuheapmi ja viiddideapmi</p>
<p>Jagi 2010 bušeahtas lei várrejuvvon 2 000 000 ru sámi girjebussiide. Juolludus lei 2 000 000 ru. Ohcamat bohte 3 697 000 ru ovddas. Mátta-Trøndelága fylkkabibliotehkii juolluduvvui 1 760 000 ru ođđa girjebusse investeremii. Guovdageainnu suohkanii juolluduvvui 200 000 ru ođđa girjebusse investeremii.</p>
<p>Sámi museat</p>
<p>Sámi museat eai leat ožžon ekonomalaš ávkki museaođastusas nugo lei vurdojuvvon. Jagi 2010 stáhtabušeahtas ii lean sadji ekonomalaččat nannet sámi museaid. Dát duššástuhttá sakka museaid. Dán geažil leat Sámediggeráđis leamaš máŋga čoahkkima.</p>
<p>Sámedikki sámi museadoaimma oassečielggadusa čuovvoleapmi Davvi Norlánddas ja Romssas, lea Árranii</p>
<p>Julevsáme guovdásj/Lulesamisk senter juolluduvvon 600 000 ru jagi 2010 reviderejuvvon bušeahtas museadoaimma ásaheapmái bihtánsámi guovllus. Várdobáiki sámi guovddážii lea maiddái jagi 2010 reviderejuvvon bušeahtas juolluduvvon 600 000 ru museadoaimma ásaheapmái Várdobáiki sámi guovddážis. Ája sámi guovddáš lea álggahan hukset iežas musea ja vuođđočájáhusa. Musea fárre sierra lanjaide 01.01.11 Davviálbmogiid guovddážis Olmmáivákkis.</p>
<p>Lea álggahuvvon proseassa dan ektui ahte Romssa ja Norlándda fylkkagielddat livčče mielde addimin doaibmaruđaid museaovttadagaide, nugo sámi museain lea Finnmárkkus, muhto almmá bohtosiid haga dán rádjai.</p>
<p>Vuođđudus Deanu ja Várjjaga museasiida lea ásahuvvon. Vuođđudus lea Várjjaga sámi musea, Deanu musea, Savio-musea ja Nuortasámi musea /Ä’vv doaibmasearvi. Maŋimuš namuhuvvon museavistti rahpan ja vuođđočájáhus ii sáhte rahppojuvvot ovdal go áramusat geassit 2011. Dan geažil go vistti gárvvisteami oktavuođas šadde hástalusat, ja go vuođđočájáhusa golut ledje rehkenastojuvvon menddo unnin. Sámediggi lea juolludan vel 300 000 ru vuođđočájáhusa liigegoluide.</p>
<p>Statsbygg lea Sámedikki ávžžuhusa mielde plánegoahtán ođđa vistti sámi dáiddamuseai ja dárbbašlaččat divodit ja ođasmahttit Sámi Vuorká-Dávviriid dáláš rusttega.</p>
<p>Álttá-Guovdageainnu ášši lea guovddáš sámi historjjás. Dát ášši ii leat plánalaččat duođaštuvvon.</p>
<p>RiddoDuottarMuseat lea álggahan ovdaprošeavtta duođaštanguovddáža ásaheamis.</p>
<p>Saemien Sijte lea álgán prošekteret ođđa museavistti Horjemtangenii Snoasas. Rehkenastojuvvo ahte visti lea gárvvis 2013:s. Saemien Sijtei šaddet hástalussan dat lassánan doaibmagolut eanet doaimmaid geažil.</p>
<p>Logahallanreaidu Primus lea museačoahkkádusaid hálddašanvuogádat mii meannuda sierra museaobjeavttaid seamma vuogádagas. Dán reaiddu geavahit ollu museat. Sámi museaide lea hástalussan dat go Primusis ii sáhte geavahit sámi čálamearkkaid. Sámediggi, ABM-utvikling ja KulturIT leat ásahan bargojoavkku mii galgá bargat dan ala ahte oažžut davvisámegiela čálamearkkaid doaibmat Primusis.</p>
<p>RiddoDuottarMuseas lea ovddasvástádus prošeavtta geavatlaš ovdánahttimis.</p>
<p>Norgga Álbmotmusea ja Sámedikki gaskka lea álggahuvvon proseassa mii guoská vejolašvuođaide oažžut ruovttoluotta sámi museaávdnasiid ovtta dahje máŋgga sámi museai. Álggahuvvon proseassa duogážin lea álbmotmusea stivramearrádus mii guoská ruovttoluotta fievrrideapmái. Lea ásahuvvon bargojoavku mii galgá viidáseappot bargat áššečuolmmain. Joavkkus leat Sámedikki, Norgga Álbmotmusea ja Sámi museasearvvi ovddasteaddjit.</p>
<p>Sámediggi lea ovttasbargguin Finnmárkku fylkkagielddain ráhkadahttán dárboanalysa buot museaide mat leat Finnmárkkus. Raporttas čujuhuvvojit muhtun hástalusat ja dárbu sámi museain. Sámediggi áigu 2011:s ráhkadit sullasaš dárboanalysa eará sámi museaid várás. Ulbmilin lea oažžut geahčastaga dain dárbbuin ja hástalusain mat buot sámi museain leat. Sámediggi áigu geavahit dán vuođđoávdnasa viidáseappot museabarggus.</p>
<p>ABM-utvikling, arkiiva, bibliotehka ja museadirektoráhta galget biddjojuvvot Norgga kulturráđi vuollásažžan 01.01.11 rájes. Sámediggeráđđi lea bivdán čilgejumi das ahte movt sámi beroštumit gozihuvvojit dán ođđasis organiserema oktavuođas. Norgga kulturráđiin lea plánejuvvon čoahkkin ođđajagis 2011.</p>
<p>Doarjja museaide</p>
<p>Doarjjaortnega mihttomearri:</p>
<p>Sámi museat mat gozihit, hálddašit ja gaskkustit sámi kulturhistorjjá báikegottiin</p>
<p>Jagi 2010 bušeahtas lei várrejuvvon 21 279 000 ru sámi museaide.</p>
<p>Museat galget maŋimustá 01.08.10 raporteret jagi 2009 doarjaga birra. Sámediggi lea 2010:s juolludan 21 279 000 ru sámi museaide. Sámi museat mat gullet dán ortnegii leat</p>
<p>RiddoDuottarMuseat, Deanu ja Várjjaga museasiida, Davviálbmogiid guovddáš, Várdobáiki musea, Árran julevsáme guovdasj ja Saemien Sijte. Sámi museat raporterejit váikkuhangaskaomiid geavaheami birra museabargui, muhto maiddái doaimmaide mat leat mielde doarjumin sámi báikegottiid surggiin nugo kultuvra, báikkálaš kulturhistorjjá duođašteapmi ja doaibmabijut mat leat mielde ovddideamen sámegiela.</p>
<p>Dát dávista Sámedikki ulbmilii sámi museaid hárrái deaŧalaš servodataktevran.</p>
<p>UNESCO konvenšuvnna ávnnaskeahtes kulturárbbi suodjaleami birra čuovvoleapmi</p>
<p>Stáhta arkiiva-, bibliotehka- ja museaguovddáš lea Kulturdepartemeanttas ožžon bargun ráhkadit geahčastaga ávnnaskeahtes kulturárbbi suodjaleami konvenšuvnna heiveheamis ja lea dán oktavuođas bivdán ovttasbarggu Sámedikkiin. Dán barggu čuovvoleapmái lea ásahuvvon referánsajoavku.</p>
<p>RiddoDuottarMuseas lea ovddastus referánsajoavkkus. Sámediggi lea addán rávvagiiddis ABM-utvikling:ii konvenšuvnna čuovvoleami hárrái čakčat 2010.</p>
<p>Dáin rávvagiidda gulle sámi ávnnaskeahtes kulturárbbi definišuvdna, kulturmearkkat mat meroštallojuvvojit sámi ávnnaskeahtes kulturárbin, birrasat mat ovddastit ávnnaskeahtes kulturárbbi, sámi ávnnaskeahtes kulturárbbi goziheapmi ja viidáseappot gaskkusteapmi, ja dasto sámi ávnnaskeahtes kulturárbbi rievttálaš vuođđu.</p>
<p>Girjjálašvuohta</p>
<p>Sámi girjjálašvuođa ja musihka/luđiid sisaoastinortnet álggahuvvo jagi 2011 rájes. Sámediggi lea mearridan ahte sámi girjjálašvuođa ja musihka/luđiid sisaoastinortnet álggahuvvo golmma jagáš geahččalanortnegin. Bargu ortnegiid njuolggadusaiguin galgá sáddejuvvot gulaskuddamii guoskevaš beliide, main čuožžu earret eará ahte lágádusat sáddejit evttohusa das makkár girjjit ja musihkka berrešedje árvvoštallojuvvot ortnegis.</p>
<p>Doarjja girjjálašvuhtii</p>
<p>Doarjjaortnega mihttomearri:</p>
<p>Sámi girjjálašvuođa almmuhemiid lasiheapmi</p>
<p>Jagi 2010 bušeahtas lei várrejuvvon 2 586 000 ru girjjálašvuhtii. 2 482 000 ru lea juogaduvvon 14 prošektii mearriduvvon vuoruhemiid siskkobealde. Prošeavttaide ohccojuvvui oktiibuot 14 097 000 ru ovddas.</p>
<p>Dáiddáršiehtadus</p>
<p>Sámediggi ja Sámi Dáiddárráđđi/Samisk kunstnerråd (SDR) dahke 2004:s ovttasbargošiehtadusa das ahte bealit čađahit jahkásaččat šiehtadallamiid Sámi dáiddáršiehtadusa rámmas. Golggotmánus 2010 sohpe bealit ahte dáiddáršiehtadusa rámma jahkái 2011 galgá leat 5 915 000 ru. Dát rámma lea lassánan 400 000 ruvnnuin jagi 2010 dáiddáršiehtadusa ektui.</p>
<p>Šiehtadallamat sámi dáiddáršiehtadus birra</p>
<p>Bušeahtta 5 515 000 ru.</p>
<p>Borgemánu 19. b. 2004 beaiváduvvon dáiddáršiehtadusa váldošiehtadusa ektui, čađahii Sámediggi ja Sámi dáiddárráđđi šiehtadallamiid, ja dáiddáršiehtadus mii gusto jahkái 2010 dahkkojuvvui. Bealit sohpe ekonomalaš rámma juolludusaide Sámedikki bušeahtas jagi 2010 dáiddáršiehtadussii, mii lei 5 515 000 ru.</p>
<p>Dát rámma lea lassánan 365 000 ruvnnuin mearriduvvon dáiddáršiehtadusa ektui jahkái 2009.</p>
<p>Šiehtadussii gullet čuovvovaš doaibmabijut: - Dáiddafoanda 700 000 ru - Stipeanda sámi dáiddáriidda 2 200 000 ru - Doaibmadoarjja sámi dáiddárorganisašuvnnaide ja Sámi dáiddárráđđái 1 920 000 ru - Sámi govvadáidaga ja dáiddaduoji sisaoastinortnet 370 000 ru - Fágalaš bagadeamit 275 000 ru - Čájáhusbuhtadus 50 000 ru</p>
<p>Sámi dáiddárráđđi hálddaša šiehtadusa ruđaid, earret govvadáidaga ja dáiddaduoji sisaoastinortnega, maid</p>
<p>RiddoDuottarMuseat hálddaša.</p>
<p>Sámi filmmat</p>
<p>Riikkaidgaskasaš sámi filbmaguovddáš (ISF) galgá doaibmat sámi filmmaid ektui Norggas, Ruoŧas ja</p>
<p>Suomas. Sámediggi lea bargamin oažžut fásta ruhtadeami ISF doibmii ja mis lea leamaš oktavuohta</p>
<p>Kulturdepartemeanttain ja Olgoriikadepartemeanttain ášši birra. Hástalussan lea sihkkarastit fásta doaibmadoarjaga maiddái riikarájáid rastá. Danne lea Sámediggi ovddidan ášši Sámi parlamentáralaš ráđi stivrii. Dán geažil lea SPR doallan stivraseminára sámi filmma birra, maiddái riikkaidgaskasaš sámi filbmaguovddáža ásaheami birra.</p>
<p>Musihkka</p>
<p>Sámediggi, Finnmárkku fylkkagielda ja Kárášjoga gielda leat ruhtadan ovdaprošeavtta etnomusihkkaguovddáža ásaheamis Kárášjohkii. Prošeakta lea álggahuvvon guovvamánus 2010 ja vurdojuvvo ahte dat loahpahuvvo guovvamánus/njukčamánus 2011.</p>
<p>Doarjja musihkkaalmmuhemiide</p>
<p xml:lang="nob">Mål for tilskuddsordningen:</p>
<p>Sámi musihkkadoaibmabijuid logu lasiheapmi Sámi musihka sihkkarastin</p>
<p>Jagi 2010 bušeahtas lei várrejuvvon 1 900 000 ru musihkkaalmmuhemiide. Juolludus lei 1 900 000 ru.</p>
<p>Oktiibuot ohccojuvvui prošeavttaide 3 840 560 ru ovddas.</p>
<p>Mediafálaldat</p>
<p>Sámediggi lea ovdal dovddahan ahte háliida ceahkkálastit sámi čállingielaid, nu ahte preassadoarjaga njuolggadusat sámi áviissaide berrešedje rievdaduvvot. Dán oainnu lea Sámediggi hilgon, muhto oaivvilda ain ahte mediafálaldat julev- ja máttasámegillii galgá nannejuvvot ja ovddiduvvot. Dasa galget várrejuvvot ruđat, muhto daid ruđaid ferte doallat sierra dábálaš ruđain mat juolluduvvojit sámi pressii.</p>
<p>Julevsámi guovllus lea leamaš prošeakta <span type="quote" xml:lang="nob">”Nuoraj-tv”</span>, mii bidjá YouTubei filmmaid maid julevsámi nuorat leat ráhkadan julevsámegillii. Lea čájehan ahte prošeakta lea lihkostuvvan hui bures, ja dat váikkuha julevsámegiela oainnusmahttima, erenoamážit nuoraid gaskkas. Prošeavtta leat dorjon Sámediggi,</p>
<p>Norlándda fylkkasuohkan ja Ođasmahttin-, hálddahus- ja girkodepartemeanta (OHD). Prošeavttain geahččaluvvo jotkojuvvot maiddái 2011:s, ja jurddan lea ahte dat viiddiduvvošii guoskat maiddái máttasámi guvlui.</p>
<p>Sámedikki oaivila mielde leat dákkár prošeavttat mávssolaččat sámegiela geavaheami ja oainnusmahttima ektui, erenoamážit julev- ja máttasámegiela, mat adnojuvvojit áitojuvvon sámegiellan.</p>
<p>Ođđahutkkusprošeavttat nugo <span type="quote" xml:lang="nob">”Nuoraj-tv”</span> berrejit jotkojuvvot viidáseappot ja geavahuvvot čuovvolanovdamearkan. Deaŧalaš lea doarjut nuorra sámi mediaolbmuid sihke viidáset fievrrideami ja rekrutterema ektui. Eanet fálaldagat mánáide ja nuoraide julev- ja máttasámegillii lea deaŧalaš gielaid stáhtusii ja oainnusmahttimii servodagas.</p>
<p>Raporttas <span type="quote">”Sámi logu muitalit 3”</span> boahtá ovdan ahte sámit geat ásset Finnmárkku olggobealde geavahit unnit sámi mediaid go sámit Finnmárkkus. Das lea jáhkkimis oktavuohta dasa ahte mediafálaldat lea eanemusat davvisámegillii. Dalle leage nu ahte davvisámegielagiin lea čielgasit gievrrat mediafálaldat go earáin sámi álbmoga gaskkas.</p>
<p>Sámediggi lea nammadan Sámi prográmmaráđi áigodahkii 2010-2013. Sámi prográmmaráđi bargun lea árvvoštallat ja evalueret NRK Sápmi prográmmafálaldagaid. Dasa lassin sáhttá prográmmaráđđi meannudit olbmuid váidagiid mat gusket prográmmafálaldahkii ja sáddejuvvon prográmmaide. Sámi prográmmaráđi jođiheaddji lea maiddái Sáddehatráđi lahttu.</p>
<p>Sámi girkoáššit</p>
<p>Sámediggi meannudii 2010:s Norgga girku sámi girkoeallima strategiijaplána. Sámediggi lea duhtavaš go girku dán plána bokte lea váldán ovddasvástádusa sámi girkoeallima ja sámegiela positiivvalaš ovdánahttimis, ja ahte dat dahkkojuvvo sámiid álgagiid, áŋgiruššamiid ja searvama vuođul.</p>
<p>Sámediggi lea 2010:s nammadan ođđa lahtu ja várrelahtu Sámi girkoráđđái cuoŋománu 2012 rádjai. Sámedikkis lea beroštupmi doallat lagaš ovttasbarggu ja lagaš gulahallama Sámi girkoráđiin, ja áigu oažžut áigái šiehtadusa fásta jahkásaš čoahkkimiid hárrái Sámedikki ja girkoráđi gaskka.</p>
<p>Sámedikki kulturovddidandoarjaga evalueren</p>
<p>Norut Alta lea, go Sámediggi lea bivdán evalueren Sámedikki doarjaga kulturovddideapmái áigodagas 2006-2008. Evalueremis geahčaduvvojit váikkuhangaskaomiid geavaheapmi, ja movt doarjjaortnega ohccit árvvoštallet Sámedikki bálvalusa bagadeami ja áššemeannudeami ektui. Evalueren lea čájehan ahte ruđat mannet ollu sierralágan doaibmabijuide mat leat buktán áŋgiruššamiid sámi kultureallima siskkobealde.</p>
<p>Eanaš prošeavttaid maidda ohccojuvvo doarjja ii livččii lean vejolaš čađahit Sámedikki váikkuhangaskaomiid haga.</p>
<p>Sámedikki nuoraidpolitihkalaš lávdegoddi (SNPL)</p>
<p>Sámedikki nuoraidpolitihkalaš lávdegoddái (SNPL) leat nammaduvvon ođđa lahtut áigodahkii 2010-2011.</p>
<p>SNPL lea 2010:s doallan guhtta čoahkkima, main golbma leat leamaš telefončoahkkimat.</p>
<p>SNPL lea doallan diehtojuohkindeaivvadeami sámi nuoraide Kárášjogas, doallan čoahkkima stáhtačálliin</p>
<p>Raimo Vallein, ja čoahkkima ja jeavddalaš gulahallama Mánáidáittardeddjiin. Guovdageainnus deaivvadii</p>
<p>SNPL álgoálbmot nuoraiguin ja Bolivia ja Nicaragua nuorra afro maŋisbohttiiguin. Kárášjogas deaivvadedje sii Vuolleeatnamiid nuoraid politihkkariiguin, geat gallededje Sámedikki.</p>
<p>SNPL lea dasto searvan referánsajovkui mohtorjohtalusa birra meahcis Finnmárkkus ja referánsajovkui</p>
<p>Sámedikki ođđa neahttasiidduid hárrái. Lávdegoddi lea 2010:s doallan sáhkavuoru bievlavuodjima álggahančoahkkimis Finnmárkkus ja Sámi girkoráđi konferánssas konfirmašuvnna birra. Dasto lea lávdegoddi searvan sierra konferánssaide ja semináraide.</p>
<p>SNPL lea addán rávvagiid ođđa doaibmabijuide mat leat Ráđđehusa sámegiela doaibmaplánas. Sii leat vuostá bargan Infonuorra Sápmi heaittiheami ja leat searvan árjjalaččat miniseminárii sámi nuoraid diehtojuohkima birra interneahtas. Miniseminára lágidedje Mánáid-, dásseárvo- ja searvadahttindeparte-meanta, Ođasmahttin-, hálddahus- ja girkodepartemeanta ja Sámediggi, SNPL válddii ovdan dan movt almmolašvuohta sáhttá fuolahit das ahte sámi nuorat ožžošedje deaŧalaš dieđuid iežaset gillii. Dasto lea</p>
<p>SNPL bargan sierralágan sámi oahpahus-/oahppoáššiiguin, sárdnunáiggi oažžumiin Sámedikkis sámi nuoraide, ja Sámedikki jienastuslohkui čáliheami ahkeráji vuolidemiin.</p>
<p>Ráđđehus nammadii 2010:s almmolaš lávdegotti mii galgá čielggadit nuoraid válddi ja searvama. SNPL dovddahii ovdal nammadeami reivves stáhtaráđđái Audun Lysbakkenii vuordámušaid birra ahte stáhtaráđđi searvvahivččii sámi nuoraid ja sin dili lávdegotti barggus, ja fálai beassat addit rávvagiid lávdegoddái. Stáhtaráđđi Lysbakken vástidii ahte son áigu viidáseappot gaskkustit SNPL sávaldagaid.</p>
<p>SNPL áigu čuovvolit dán barggu.</p>
<p>Eará ohcanvuđot doarjagat kultuvrii</p>
<p>Kulturdoaibmabijut mánáide ja nuoraide</p>
<p>Doarjjaortnega mihttomearri:</p>
<p>Juohkelágan kulturdoaimmat mánáide ja nuoraide</p>
<p>Jagi 2010 bušeahtas lei várrejuvvon 1 900 000 ru mánáid ja nuoraid kulturdoaibmabijuide. Daidda juolludeimmet 2 093 000 ru. Prošeavttaide ohccojuvvui oktiibuot 6 377 040 ru ovddas. 56 ohcama gaskkas ožžo 31 ohcama doarjaga. 11 ohcama eai váldojuvvon realitehta meannudeapmái, eanaš dannego ruđat ledje buot geavahuvvon.</p>
<p>Eará kulturdoaibmabijut</p>
<p>Doarjjaortnega mihttomearri:</p>
<p>Juohkelágan sámi kultuvrralaš doaimmat</p>
<p>Jagi 2010 bušeahtas lei várrejuvvon 2 693 000 ru eará kulturdoaibmabijuide. Juolluduvvui 3 598 400 ru. Prošeavttaide ohccojuvvui oktiibuot 12 041 108 ru ovddas. Ođđasis juogaduvvui 1 279 400 ru mat ledje ruovttoluotta gessojuvvon doarjjaruđat.</p>
<p>Oktiibuot bohte 173 ohcama, ja 58 ohcamii juolluduvvui doarjja. Ledje 57 ohcama mat eai realitehta meannuduvvon, eanaš dan geažil go buot ruđat ledje geavahuvvon. Ruđat mat ledje várrejuvvon eará kulturdoaibmabijuide, ledje geavahuvvon visot juo árra jagis.</p>
<p>Sámegielat govvasárggusráiddut</p>
<p>Doarjjaortnega mihttomearri:</p>
<p>Sámegielat govvasárggusráidduid almmuheamit</p>
<p>Jagi 2010 bušeahtas lei várrejuvvon 460 000 ru sámegielat govvasárggusráidduide. Bođii okta ohcan masa juolluduvvui nugo lei ohccojuvvon 300 000 ru.</p>
<p>Sámi lágádusat</p>
<p>Doarjjaortnega mihttomearri:</p>
<p>Árjjalaš sámi lágádusat</p>
<p>Jagi 2010 bušeahtas lei várrejuvvon 2 750 000 ru sámi lágádusaide. Juolluduvvui 2 930 750 ru. Bohte 6 ohcama oktiibuot 5 156 700 ru ovddas. Olles bušeahtta sámi lágádusaide juogaduvvo lágádusaide vuođđodoarjjan, aktivitehtadoarjjan ja doarjjan vuovdaleapmái ja juogadeapmái. Váiddameannudeami geažil geavahuvvui bušeahtta badjelmeare.</p>
<p>Sámi deaivvadansajit</p>
<p>Doarjjaortnega mihttomearri:</p>
<p>Deaivvadansajit mat doibmet sámi giela ja kultuvrra gaskkustan- ja ovddidanarenan</p>
<p>Jagi 2010 bušeahtas lei várrejuvvon 950 000 ru sámi deaivvadansajiide. Bohte 11 ohcama oktiibuot 2 588 300 ru ovddas. Bušeahtta mii lei 950 000 ru lea juogaduvvon guđa deaivvadansadjái.</p>
<p>Čoahkkáigeassu kulturovdáneamis, ohcanvuđot</p>
<p>Govvosis vuolábealde oidno juolluduvvon doarjagiid juohkáseapmi kulturovddideapmái fylkadásis. Das oidno ahte ollislaš juolludusain lea Finnmárkui juolluduvvon ollu doarjja. Dát boahtá earret eará das go eanaš lágádusat ja eará almmuheaddjit main lea iežaset fitnodat ja mat ožžot doarjaga girjjálašvuhtii, musihkkaalmmuhemiide ja sámegielat govvasárggusráidduide leat fylkkas. Stoalpu mii čájeha dušše juolluduvvon doarjaga eará kulturdoaibmabijuide ja mánáid ja nuoraid kulturdoaibmabijuide, čájeha veaháš eará gova juohkáseamis. 5 Ealáhusat Sámedikki váldoulbmilin ealáhusaid ektui lea ahte mis lea nana ja juohkelágan ealáhuseallin mii váldá vuhtii sámi kultuvrra, luonddu ja birrasa sámi guovlluin. Mii fertet dalle bisuhit dan barggolašvuođa mii juo lea sierralágan ealáhusaid siskkobealde. Dan seammás fertet mii háhkat rámmaeavttuid ođđa bargosajiide juohkelágán ealáhuseallima siskkobealde. Dát buvttiha nana ja ealli servodaga gos olbmot háliidit ássat.</p>
<p>Sámediggi bargá máŋgga láhkái olahan dihte dáid mihttomeriid. Mii gulahallat viidát stáhta eiseválddiiguin sihke čoahkkimiin, konsultašuvnnain ja ealáhusšiehtadallamiin sierra ealáhusaid birra. Mii gulahallat maiddái ealáhusorganisašuvnnaiguin, gielddaiguin ja doarjjaohcciiguin. Sámi ealáhusat dárbbašit dávjá ollu areálaid. Ollu dan barggus mii dáhpáhuvvá areálavuoigatvuođaiguin Sámedikkis, lea oassi sámi ealáhusovddideami rámmaeavttuin.</p>
<p>Ovttasbargu sierra aktevrraiguin</p>
<p>Sámedikkis leat leamaš ollu čoahkkimat sierra departemeanttaiguin sihke politihkalaš ja hálddahusa dásis sámi guovlluid ealáhuseallima láhčima dihte. Ovdamearkka dihte lei Sámedikkis čoahkkin guđa stáhtaráđiin sámi guovlluid ealáhusovddideami birra. Čoahkkimis ledje fáddán ođđa fitnodagaid ásahanvejolašvuođat ja rámmaeavttut ja movt ovddidit ealáhuseallima sámi guovlluin.</p>
<p>Finnmárkku fylkkagielda lea rievdadan regionála searvevuođa (RUP) organiserema. Ođđasis organiserema oktavuođas lei Sámedikkis čoahkkin Finnmárkku fylkkagielddain miessemánus 2010, gos ságastallojuvvui movt Sámediggi buoremus vuogi mielde sáhtášii searvvahuvvot bargui strategalaš ealáhusovddidemiin</p>
<p>Finnmárkkus regionála searvevuođa, RUP bokte, vai sámi áššit guldaluvvošedje proseassain. Mearriduvvui ahte Sámediggi searvá RUP strategalaš stivrenjovkui, ja guovtti guoskevaš bargosearvái.</p>
<p>Sámedikkis lea ovttasbargu maiddái sierralágan ealáhusorganisašuvnnaiguin. Dán ovttasbarggu birra válddahuvvo kapihttalis juohkelágan ealáhusat.</p>
<p>Ealáhusovddidandoarjaga doaibmaguovlu</p>
<p>Sámediggi meannudii guovvamánus ealáhusovddidandoarjaga doaibmaguovllu viiddideami. Mearrádusas čuožžu ahte lea buorre go eanet gielddat háliidit searvat geográfalaš doaibmaguvlui. Doaibmaguovllu vejolaš viiddideamis šaddet ekonomalaš váikkuhusat. Jos ekonomalaš rámma Sámediggái ii stuoriduvvoš, de dagaha viiddideapmi dan ahte Sámediggi ferte eret vuoruhit eará guovlluin dusten dihte jearaldaga.</p>
<p>Sámedikki ealáhusovddidandoarjaga ulbmilin lea álohii leamaš nannet sámi guovlluid, bisuhit ealáhusstruktuvrra ja bidjat vuođu dássidis ássamii. Dán geažil leage Sámediggeráđđi álggahan barggu ealáhusovddidandieđáhusain. Dát dieđáhus galgá čalmmustuvvot dievasčoahkkimii 2011:s.</p>
<p>Stuorradiggedieđáhus ođđa eanadoallo- ja biebmopolitihka birra</p>
<p>Eanadoallo- ja biebmodepartemeanta lea ráhkadišgoahtán stuorradiggedieđáhusa ođđa eanadoallo- ja biebmopolitihka birra. Sámediggi lea dihto muddui searvan bargui, muhto ii dan muttos go Sámediggi livččii háliidan. Dieđáhusas lea stuorra mearkkašupmi sámi guovlluid eanadollui, ja konsultašuvdna-šiehtadusa mielde galgá departemeanta konsulteret doaibmabijuid hárrái mat gusket sámi álbmogii.</p>
<p>Sámediggi attii geassemánus rávvagiid dieđáhussii main mii deattuheimmet ahte ođđa stuorradiggedieđáhus sáhtášii láhčit diliid eanadoalu positiivvalaš ovdáneapmái. Ealli gilit dáhkidit buoremusat dan ahte sámi kultuvrras ja gielas lea sihkkaris boahtteáigi. Otnáš doarjjaortnegiid ferte bisuhit ja viidáset daid ovddidit. Investerenortnegiin ferte váldit vuhtii dan ahte lea dárbu sihke bajásdoallat, ođasmahttit ja ođđa hukset.</p>
<p>Buorit rekrutterenortnegat dárbbašuvvojit dan dihte vai oččošeimmet nuoraid álggahit doaluin. Deaŧalaš lea bisuhit eanadoalu olles riikkas, ja maiddái geahččalit bisuhit unnit doaluid. Sámediggi diktá regiovnnaid oažžut stuorát váikkuhanfámu eanadoallopolitihkkii mii sáhtášii buvttihit stuorát regionála árvoháhkama.</p>
<p>Eanadoallo- ja biebmodepartemeanta lea bidjan alccesis mihttomearrin ahte searvvahit boazodoalloberoštumiid ođđa eanadoallo- ja biebmopolitihkalaš dieđáhusas. Sámediggi lea árrat proseassas addán rávvagiid Eanadoallo- ja biebmodepartementii dan birra ahte Sámedikkis lea váttis oaidnit ahte eanadoallo- ja biebmodieđáhusas sáhtášii gozihit boazosámiid hástalusaid doarvái buori vuogi mielde, mas sisdoallun vuolggasajis leat stuorra fága- ja ealáhussuorggit. Dál lea 19 áigi dassážiigo Stuorradiggi ovddidii sierra stuorradiggedieđáhusa boazodoalu birra, nr. 28 (1991-92) Nana ceavzilis boazodoalu birra.</p>
<p>Sámediggi vuordá ahte dieđáhusas válddahuvvojit boazodoalu hástalusat areálaid, boazologu ektui muhtun guovlluin, guohtonelliidealáhusa hástalusat – boraspiret ja bohccobierggu ja eará boazobuktagiid buvttadan- ja vuovdalandilli.</p>
<p>Stuorradiggedieđáhusas eanadoallo- ja biebmopolitihka birra, mas mielde maiddái boazodoallu, doaibmabidjoevttohusaiguin lea stuorra ja njuolgga mearkkašupmi sámi kultuvrii ja ealáhusaide. Danne lea deaŧalaš oažžut buriid konsultašuvnnaid dieđáhusa doaibmabijuid hárrái.</p>
<p>Juohkelágan ealáhusat</p>
<p>Doarjja juohkelágan ealáhusaide</p>
<p>Doarjjaortnega mihttomearri:</p>
<p>Bisuhit, ásahit ja ovddidit bargosajiid juohkelágan ealáhusaid siskkobealde</p>
<p>Jagi 2010 bušeahtas lei várrejuvvon 7 947 000 ru juohkelágan ealáhusaide. Čájeha ahte geavahuvvon lea 5 961 000 ru. Dat lea 75 % bušeahttarámmas.</p>
<p>Hálddahus meannudii ohcamiid mat ledje vuollel 125 000 ru, mat ledje oktiibuot 60 ohcama maid submi oktiibuot lei 4 885 000 ru. Ohcamiid gaskkas ledje 13 nissonolbmo, 13 almmáiolbmo ja 16 fitnodaga. 42 ohcamii juolluduvvui doarjja ja 18 ohcama hilgojuvvojedje. Doarjjasubmi lei 1 779 000 ru.</p>
<p>Doarjjastivra meannudii ohcamiid mat ledje badjel 125 000 ru ja prinsihpalaš ohcamiid, dat ledje oktiibuot 46 maid ohcansubmi lei 11 648 000 ru. Ohcamiid gaskkas ledje 11 nissonolbmo, 5 almmáiolbmo ja 18 fitnodaga. 34 ohcamii juolluduvvui doarjja ja 12 ohcama hilgojuvvojedje. Doarjjasubmi lei 4 215 000 ru.</p>
<p>Oktiibuot leat leamaš 121 ohcama juohkelágan ealáhusaid doarjagis. 15 ohcama sáddejuvvojedje ruovttoluotta realitehta meannudeami haga dan geažil go eai gullan vuoruhemiide dahje ledje joavdan midjiide maŋŋá ohcanáigemeari.</p>
<p>Ortnegii juohkelágan ealáhusat gullet ollu ealáhusat. Muhto leat golbma sierra suorggi mat leat eanemusat ohcamiid gaskkas. Dat leat: - Buvttadeapmi/industriija/huksen - Idjadanfálaldat/bálvalusat/turisma - Priváhta sosiála bálvalusat ja fálut/kultuvra</p>
<p>Leat boahtán dušše guokte ohcama mat gulle boazodoalu lassiealáhusaide. Muhtun ohcamat guske maiddái gálvogávpái ja opmodahkii/fitnodahkii ja almmolaš bálvalusaide.</p>
<p>Jagis 2010 lea oktiibuot juolluduvvon 1 996 000 ru máttasámi guvlui. Dat lea lassánan 750 000 ruvnnuin ovddit jagi ektui. Oktiibuot bohte 2010:s 19 ohcama, ja vihtta ohcama biehttaluvvojedje. Ohcamiid gaskkas ledje 7 nissonolbmo, 5 almmáiolbmo ja 7 fitnodaga. 2009:s bohte Sámediggái 15 ohcama máttasámi guovllus main 3 hilgojuvvojedje. Okta čilgehus ohcamiid lassáneapmái dán ortnegii sáhttá leat dat go Sámediggi doalai njeallje diehtojuohkinčoahkkima dien guovllus ja kunddarčoahkkimiid máttasámi guovllus ealáhusovddideami ja árvoháhkanprográmma birra.</p>
<p>Mariidnaealáhusat</p>
<p>Konsultašuvnnat mariidnaealáhusain</p>
<p>Sámediggi lea 2010:s čađahan konsultašuvnnaid láhkaásahusa ođasmahttima oktavuođas mii guoská gonagasreappáid, mearraluossabivddu hálddašeapmái sámi guovlluin ja guolástusreguleremiidda 2011 várás.</p>
<p>Luossahálddašeapmi</p>
<p>Finnmárkkulága § 28 čuovvoleapmin báikkálaš riektevuđot guollebivddu hálddašanláhkaásahusaid birra</p>
<p>Deanujogas ja dan oalgejogain, geigii Deanujogalávdegoddi raporttas Birasgáhttendepartementii mas lea evttohus báikkálaš hálddašeamis. Raporta lea leamaš gulaskuddamis ja lea bidjan vuođu konsultašuvnnaide</p>
<p>Birasgáhttendepartemeantta ja Sámedikki gaskka.</p>
<p>Sámediggi lea mieđihan ođđa láhkaásahussii mii sihkkarastá báikkálaš riektevuđot hálddašeami. Dat ođđa hálddašanortnet, Deanujoga bivdohálddašeapmi, vurdojuvvo ásahuvvot 2011:s ja dat galgá hálddašit priváhtarievttálaš beliid. Váiddavejolašvuohta mearrádusaide maid báikkálaš hálddašanorgána lea dahkan mat gusket vuoigatvuođalaččaid gaskasaš beliide biddjojuvvo eanamolsunriektái.</p>
<p>Konsultašuvnnaid bokte láhkaásahusa hárrái lea sohppojuvvon ahte ávnnaslaš sisdoallu jagi 1888 mannosaš Deanulágas galgá biddjojuvvot ođđa § 28 Finnmárkkuláhkii, seammás go stággobivdoriekti čadnojuvvo láhkii. Láhkaásahusa ráhkadeapmi gehččojuvvo danne fárrolága rievdadusevttohusain Finnmárkkuláhkii, vaikko dat formálalaččat čuovvoluvvojit guovtti sierra proseassas. Sámediggi vuordá ahte dán lágan láhkarievdadusevttohus ovddiduvvo Stuorradiggái giđđat 2011.</p>
<p>Luossabivddu reguleremiid mearrideapmi mearas ja jogain lea leamaš gáibideaddji bargu maŋimuš jagiin.</p>
<p>Dát boahtá earret eará das go regulerenváldi lea biddjojuvvon máŋgga hálddašandássái. Luondduhálddašan direktoráhta lea maŋimuš jagiin evttohan ahte dramáhtalaččat gáržžidit mearraluossabivddu. Evttohusat leat leamaš nu viidát ahte Sámediggi lea oaivvildan ahte dat manná dan ráji badjel maid stáhta sáhttá dahkat</p>
<p>ON konvenšuvnna mielde siviila ja politihkalaš vuoigatvuođaid hárrái, 27. artihkkala mielde. Maŋŋá konsultašuvnnaid politihkalaš dásis Birasgáhttendepartemeantta ja Sámedikki gaskka sohppojuvvui ahte reguleremat leat gaskaboddosaččat jahkái 2010 ja ahte guollebivddu álgináigi lea seamma go jagiin 2008 ja 2009 eanaš regiovnnain Davvi-Romssas ja Finnmárkkus. Bivdoáigi lea veaháš gáržžiduvvon guhkkodaga ektui suoidnemánus/borgemánus. Regulerenváldi mearra- ja johkabivddus galgá jagi 2011 rájes biddjojuvvot seamma váldedássái.</p>
<p>Skábmamánus 2010 dahkkojuvvui rámmašiehtadus Birasgáhttendepartemeantta ja Sámedikki gaskka luossabivddu regulerema konsultašuvdnaproseassa ektui. Šiehtadusa mielde ásahuvvo bargolávdegoddi mii galgá veahkehit konsultašuvdnaproseassas luossabivddu reguleremiid oktavuođas mearas ja jogain Davvi-</p>
<p>Romssas ja Finnmárkkus. Bargolávdegottis leat mearraluossabivdoservviid, johkabivddu vuoigatvuođalaččaid, Finnmárkku opmodaga, Romssa ja Finnmárkku fylkkamánniid, Luondduhálddašan direktoráhta ja Sámedikki ovddasteaddjit. Dasa lassin nammaduvvo áššedovdi lahttu luossahálddašeami dieđaráđis ja áššedovdi árbedieđuid birra. Lávdegoddi galgá čađahit ságaškuššamiid ja buktit regulerenevttohusa áigodaga, guovlluid, reaidduid ja doaibmabijuid ektui.</p>
<p>Birasgáhttendepartemeanta lea bivdán ráhkkanit šiehtadallamiid álggaheapmái Norgga ja Suoma gaskka luossabivddu reguleremis Deanujogas. Sámediggi áigu ovttas birasgáhttenministariin searvat čoahkkimii</p>
<p>Suoma ministariin geas lea ovddasvástádus guolástusreguleremiin Deanujogas. Jos galggaš lihkostuvvat oažžut áigái ođđa soahpamuša, de Sámedikki árvvoštallama mielde galgá dat dáhpáhuvvat nu ahte</p>
<p>Sámediggi ja guolástanvuoigatvuođalaččat ollislaččat ja lávga besset searvat buot cehkiin proseassas.</p>
<p>Vurdojuvvo ahte Birasgáhttendepartemeanta álggaha barggu guolástanhálddašeami revideremiin</p>
<p>Njávdánjogas jagis 2011 Finnmárkkulága § 28 dávistettiin. Sámediggi áigu searvat dán bargui.</p>
<p>Guolástanreguleremat</p>
<p>Norgga árktalaš dorski, divssu, sáiddi ja báldá nálledilli davábealde 62° D lea buorre. Dát dagaha earret eará dan ahte unnimus fatnasat mat leat vuollel 11 mehtera sáhttet measta friija bivdit. Sámedikki presideanta lea čoahkkimis guolástus- ja riddoministariin guollebivddu regulerema ektui 2011:s váldán ovdan gažaldaga stuorra ja mearrafatnasiid bivddu gieldimis davvinorgga vuonain. Stáhtaráđđi dieđihii ahte departemeanta áigu čuovvolit direktoráhta evttohusa šákšabivddu gieldimis 2011:s, 4 nautalaš miilla siskkobealde. Stáhtaráđđi čujuhii dasto ahte ášši bivdogildosis vuotnalinjáid siskkobealde fatnasiidda main lea dihto sturrodat, ságaškuššo proseassas Riddoguolástuslávdegotti barggu oktavuođas.</p>
<p>Sámedikki presideanta váillahii maiddái sámi ovddastusa bargojoavkkus mii dál lea biddjojuvvon geahčadit njuoskaguollelága. Stáhtaráđi konklušuvdna lei ahte Sámediggi, konsultašuvdnašiehtadusa mielde, ii sáhte gáibidit searvama bargojovkui, muhto ahte beassá konsulteret ášši hárrái maŋŋá go bargojoavku lea loahpahan barggus. Stáhtaráđđi deattuhii ahte dát lea sieiva teknihkalaš geahčadeapmi ja ahte njuoskaguolleláhka galgá bisuhuvvot.</p>
<p>Norgga riddodorski lea ahtanuššamin ja lea 2010:s váldojuvvon eret rukseslisttas. Rukseslistta mielde sirrejuvvojit šlájat joavkkuide dan mielde man stuorra várra lea ahte dat jávkkašedje oalát Norgga luonddus. Riddodorski hálddašeamis lea stuorra mearkkašupmi guolásteapmái mearrasámi guovlluin, danne go dán nális lea olles eallingeardi (gođđan, ahtanuššan- ja biebmoguovllut) vuonain ja rittus. Vaikko vel riddodorski dál leage váldojuvvon eret rukseslisttas, de ferte dan bivddu ain gáržžidit reguleremiid bokte viiddis guovlluin. Dán vuođul lea Sámediggi, maiddái 2011 bivdoreguleremiid ektui, sihtan eiseválddiid gozihit sámi perspektiivva Norgga riddodorski hálddašeamis ja ahtanuššamis. Dát mearkkaša dan ahte fatnasat mat leat badjel 15 mehtera fertejit bivdit olggobealde 12 ja 6 nautalaš miilla gáttis eret, dađi mielde man stuorra fatnasiiguin bivdet.</p>
<p>Norgga eiseválddit leat ovttasráđiid Ruošša eiseválddiiguin mearridan addit šákšabivdolobi 2011:s. Šákša lea čoavddašládja mariidna ekovuogádagas. Sámediggi lea áigodagas maŋŋá lobi addima 2009:s dadjan ahte ii lean buorre rahpat šákšabivddu, danne go dál eat dieđe movt dát bivdu váikkuha loahppa maritiibma ekovuogádahkii Barentsábis, rittus ja vuonain Davvi-Norggas.</p>
<p>Gonagasreappát</p>
<p>Sámedikki oaivila mielde galgá gonagasreabbá hálddašuvvot lagašvuođa- ja sorjjasvuođaprinsihpa mielde.</p>
<p>Dat mearkkaša dan ahte smávva báikegottiide miehtá rittu ja maiddái unnimus fatnasiidda galgá sihkkarastojuvvot bivdovuoigatvuohta, maiddái gonagasreappáiguin ávkkástallamii sin lagašguovlluin ja erenomážit vuonain. Sámediggi čuovui dárkilit guolásteami ovdáneami 2009:s ja oinnii ahte</p>
<p>Guolástusdirektoráhta buvttii albmosii ollu lobihis gonagasreabbábivddu. Gonagasreabbábivddu reguleremis 2010:s ovddidii Sámediggi evttohusa ahte ráddjet bivddu guovlluid hárrái ja</p>
<p>Guolástusdirektoráhta evttohiige dan ahte ráddjet friija bivddu nuorttabealde 26 0 D. Sámediggi lea duhtavaš go Guolástus- ja riddodepartemeanta doarjjui dán evttohusa.</p>
<p>Mearrageavahus</p>
<p>Sámediggi lea fuolas dan geažil go leat areálageavahusnákkut árbevirolaš vuotnabivdiid ja guollebiebmanealáhusa gaskka, ja earret eará daid birasváikkuhusaid geažil maid dat ollu guolit mat gárgidit rusttegiin dagahit. Guollebiebmanealáhus ii dárbbaš uhkidit lunddolaš guollešlájaid ja doaibma ferte čađahuvvot nu ahte biras vuhtii váldojuvvo. Deaŧalaš lea ahte guollebiebmanealáhus čađahuvvo dainna lágiin ahte dat ii hehtte árbevirolaš bivddu ii mearas iige jogain.</p>
<p>Go galgá sáhttit árvvoštallat makkár váikkuhusat guollebiebmanrusttegiin ja eará ealáhusdoaimmas riddoavádagas leat, de lea deaŧalaš ahte plánaeiseválddit čađahit dárbbašlaš iskkademiid. Iskkademiid vuođul livččii vejolašvuohta árvvoštallat buktet go dat plánadagut mat dahkkojuvvojit dakkár gažaldagaid main lea stuorra mearkkašupmi guovllu sámi kultuvrii dahje ealáhusbargui. Sámedikkis lea plána- ja huksenlága mielde váldi buktit vuostehágu dán lágan plánaevttohusaide.</p>
<p>Sámediggi lea nákkuid geažil vuotnabivdiid ja guollebiebmanealáhusa gaskka Omasvuonas doallan čoahkkima Guolástus- ja riddodepartemeanttain ášši birra. Sámediggi konsulterejuvvo boahtteáiggis dain proseassain main lea sáhka dorskiid ja luosaid biebmamis.</p>
<p>Ovttasbargu guolástusorganisašuvnnaiguin</p>
<p>Sámediggi lea jagis 2010 doallan čoahkkimiid Sámedikki politihkalaš jođiheddjiid ja mearrasámi guolástusorganisašuvnna Bivdi gaskka, gos earret eará lea čilgen Riddoguolástuslávdegotti árvalusa, bivdoreguleremiid ja guolástushálddašeami birra oppalaččat.</p>
<p>Doarjja mariidnaealáhusaid</p>
<p>Doarjjaortnega mihttomearri</p>
<p>Bargosajiid bisuheapmi, ásaheapmi ja ovddideapmi juohkelágan ealáhusaid siskkobealde.</p>
<p>Jagi 2009 bušeahtas lei várrejuvvon 4 165 000 ru mariidnaealáhusaide. Geavahuvvui 6 602 000 ru, mii lea rámma 37 % liigegeavaheapmi. Erenoamáš ollu bohte ohcamat bivdofatnasiid investerendoarjagii.</p>
<p>Buohkanassii juolluduvvui 4 379 000 ru fanasdoarjjan ja ledje 24 ohcama maidda juolluduvvui doarjja.</p>
<p>Dáid gaskkas juolluduvvojedje njeallje doarjaga ođđa fatnasiidda. Dát váikkuha báikkálaš fatnasiid ođasmahttima geográfalaš doaibmaguovllus, gos leat viehka boares fatnasat. Buorre lea maiddái dat go oaidnit ahte ollu nuorra olbmot ealáhusas ožžo doarjaga fanasoastimii, mii váikkuha ođđa rekrutterema ealáhussii. Ledje maid ohcamat mat biehttaluvvojedje danne go ohcamat eai gullan vuoruhemiide ahte fanas galgá leat ođđaset go 25 jagi boaris.</p>
<p>Doarjja juolluduvvui maiddái oktiibuot 2 033 000 ru gádjarusttegii, vuostáváldinstašuvnnaide ja guollejilliide buoridan dihte dili varasguliid fievrridanhástalusaid ektui báikkálaš vuostáiváldinrusttegii.</p>
<p>Doarjja juolluduvvui maiddái ávdnasiid náláštuhttimii mii váikkuha ovddideami ja barggolašvuođa lassáneami mariidnasuorggis.</p>
<p>Eanadoallu</p>
<p>Jagi 2010 eanadoallošiehtadus</p>
<p>Sámediggi lea buktán rávvagiid jagi 2010 eanadoallošiehtadussii. Sámediggi deattuhii earret eará dan ahte buoridit gánnáhahttivuođa eanadoalus, sihkkarastit rekrutterema eanadollui ja lasihit mielkeeriid unnimus doaluide. Ovdan gessojuvvojedje maiddái hástalusat sávzaealáhusas dan geažil go masset nu ollu elliid boraspiriide. Sámediggi válddii ovdan maiddái gáibádusa eanadoallošiehtadusa konsulteremis.</p>
<p>Eanadoallodepartemeanta ii miehtan dasa nugo maiddái 2009:s dagai.</p>
<p>Ovttasbargu eanadoalloorganisašuvnnaiguin</p>
<p>Sámedikkis leat leamaš máŋga čoahkkima eanadoalloorganisašuvnnaiguin 2010:s. Borgemánus lei</p>
<p>Sámedikkis čoahkkin Finnmárkku boanddaidservviin konsultašuvdnaortnega birra ja boraspiredili birra sávzadoalus. Čakčamánus lei Sámediggi mielde cirkumpolára konferánssas Álttás eanadoalu birra davviguovlluin. Sámediggi dovddahii ahte lea duhtavaš go lea ovttasbargu eanadoalloáššiin davviguovlluin.</p>
<p>Golggotmánus doalai Sámediggi čoahkkima Romssa boanddaidservviin lávgadet ovttasbarggu birra eanadoalloáššiin Romssas ja eanadoallošiehtadallamiid birra. Romssa boanddaidsearvi lea fuolas daid šaddovahágiid geažil maid boanddat Romssas gárte gillát 2010:s. Boanddaidsearvi lea evttohan ahte iežasoassi šaddovahágiid oktavuođas vuoliduvvo. Bealit sohpe ovttasbarggu joatkimis ja formaliseremis.</p>
<p>Doarjja eanadollui</p>
<p>Doarjjaortnega mihttomearri:</p>
<p>Dálá barggolašvuođa ja geavahusstruktuvrra bisuheapmi</p>
<p>Jagi 2010 bušeahtas lei várrejuvvon 4 799 000 ru doarjjan eanadoalloulbmiliidda. Jagi loahpas lei geavahuvvon 5 007 000 ru. Mii lea 208 000 ru eanet go rámma lei. Ruđat leat váldoáššis geavahuvvon ođđa visttiide ja doaibmavisttiid viiddis divodemiide. 2010:s ii ožžon oktage doarjaga stáhta mielkeeriid oastimii, danne go oktage ođđaásaheaddji ii lean ohcan.</p>
<p>Ulbmilolahusa eavttuin čuožžu ahte unnimusat 10 doarjaga addojuvvon ealáhusdolliide geat leat nissonolbmot. 2010:s eai lean ohcciid gaskkas ovttaskas nissonolbmot geat livčče ožžon doarjaga eanadoalloulbmiliidda, nissonolbmot leat baicce ovddastuvvon bearašfitnodagaid stivrras.</p>
<p>Ávjovári álgoálbmotguovllu gielddat álggahedje ovdaprošeavtta man ulbmilin lea oažžut stuorát beroštumi eanadollui Porsáŋggus, Kárášjogas ja Guovdageainnus. Dán áŋgiruššama duogážin lea dat go dán golmma gielddas lea doalut sakka geahppánan. Sihke fylkkamánni, Innovašuvdna Norga ja Sámediggi leat láhčán dán prošeavtta. Jos váldoprošeakta álggahuvvo ja dainna lihkostuvvat, de sáhttá das šaddat fievrridanárvu maiddái eará guovlluide.</p>
<p>Duodji</p>
<p>Duoji ealáhusšiehtadus</p>
<p>Duodješiehtadusa mihttomearri:</p>
<p>Ealáhuslaš duoji ovddideapmi stuorát gánnáhahttivuođain ja iežas buvttaduvvon gálvvuid vuovdin</p>
<p>Šiehtadusbealit Sámiid duodji, Duojáriid ealáhussearvi ja Sámediggi leat soahpan duodješiehtadusa jahkái 2011. Sámediggi deattuhii ovddidandoaibmabijuid vuoruheami ja Sámediggeráđđi dan seammás attii čielga signálaid das ahte iežas buvttaduvvon duodji galgá vuoruhuvvot 2011:s. Ollislaš rámma 2011:s lei 9,4 miljon ru. Bealit sohpe ahte vuđolaččat geahčadit doaibmadoarjjaortnega seammás go galget biddjojuvvot johtui bearráigeahččandoaibmabijut ortnega várás. Bealit sohpe maiddái ahte addit maiddái oasusservviide vejolašvuođa ohcat doaibmadoarjaga.</p>
<p>Sámediggi lea ráhkadahttán duoji doaibmadoarjjaortnega evaluerema. Duogáš dasa manne dát raporta diŋgojuvvui lei ahte oažžut buoret mearrádusvuođu duoji doaibmadoarjjaortnega rievdademiide. Raporta geavahuvvui maiddái vuođđodokumeantan šiehtadallamiin duodjeorganisašuvnnaiguin. Raporta maid</p>
<p>Norut ráhkadii, čájeha ahte duojáriid gaskamearálaš vuovdindienas lassánii 54 %:in jagis 2005:s jahkái 2008. Norut árvvoštalai maiddái doarjjaeavttuid, ja gávnnahii ahte buot duojárat geat ohcet doaibmadoarjaga leat geatnegahttojuvvon doallat rehketdoalu. Norut ii oainne makkárge hehttehusaid almmuheames ohcciid geat ožžot doaibmadoarjaga vaikko ohccit galggašedje almmuhit sin etnalašvuođa.</p>
<p>Norut čilge dán dainna lágiin ahte láhka persondieđuid birra ii guoskka ealáhusdolliide.</p>
<p>Asplan Viak lea ráhkadan raportta duoji ekonomalaš ovdáneami birra. Dat čájeha ahte iežas buvttaduvvon dujiid vuovdindienas lea lassánan 132 870 ruvnnus 2006:s 186 841 ruvdnui 2008:s.</p>
<p>Doaibmaboađus lassánii maiddái seamma áigodagas. Raporta lea vuođđuduvvon ohcciide geat ožžot doaibmadoarjaga. Vástidanproseanta lea dattetge unni go dušše 33:s 57 ohcci gaskkas geat ohce doaibmadoarjaga 2008:s adde ollislaš vástádusa. 70 % ledje nissonolbmot ja 61 % ledje Guovdageainnus.</p>
<p>Duoji ealáhusšiehtadusa ollislaš rámma lei 9,21 miljon ru 2010:s.</p>
<p>Golahus juohkásii čuovvovaččat:</p>
<p xml:lang="nob">Ortnet</p>
<p>Bušeahtta</p>
<p>Golahus</p>
<p>Golahus % mielde</p>
<p>Doaibmadoarjja 3 650 000 3 415 333 93,5</p>
<p>Investeren- ja ovddidandoarjja 3 100 000 3 050 800 98,4</p>
<p>Duodjigávppit 550 000 549 000 99,8</p>
<p>Čálgoortnegat 150 000 59 140 39,4</p>
<p>Duodjistipeanddat 100 000 99 981 99,9</p>
<p>Fága ja ekonomalaš lávdegoddi 200 000 84 575 42,3</p>
<p>Duodjeorganisašuvnnat 1 560 000 1 560 000 100,00</p>
<p>Doarjja duodjeásahusaide</p>
<p>Bušeahtta 3 009 000 ru.</p>
<p>Doarjjaortnega mihttomearri:</p>
<p>Bisuhit ja ovddidit doaimma Duodjeinstituhtas ovddidan dihte duodjeealáhusa</p>
<p>Duodjeinstituhtta lea virgádan duodjebagadeddjiid Romsii ja Norlándii. Árvoháhkanprográmma ruđat leat geavahuvvon dán ulbmilii. Instituhtas lea maiddái okta bagadeaddji Snoasas ja bagadandoaibma</p>
<p>Guovdageainnus, maid instituhtta ruhtada dábálaš doaibmadoarjagis maid oažžu Sámedikkis.</p>
<p>Sámediggeráđđi álggahii proseassa 2009:s árvvoštallan dihte Duodjeinstituhta doaimma ja daid mihttomeriid mat instituhtas leat resursageavaheami ektui. Proseassain lea jotkojuvvon 2010:s. Sámedikkis lea ovddastus stivrras nugo boahtá ovdan Sámediggeráđi ásahusdieđáhusas. Dasto eaktuduvvo ovddastus</p>
<p>Duojáriid ealáhussearvi stivrras. Sámediggi áigu ovdánahttit Duodjeinstituhta doaibmi organisašuvdnan duodjeealáhusa várás.</p>
<p>Duoji ealáhusšiehtadus</p>
<p>Doaibmadoarjja</p>
<p>Doarjjaortnega mihttomearri:</p>
<p>Nannet iežas buvttaduvvon gálvvuid vuovdima</p>
<p>Jagi 2010 bušeahtas lei várrejuvvon 650 000 ru doaibmadoarjjan duoji ealáhusšiehtadusa várás.</p>
<p>Jagis 2010 lei doarjjastivra fápmudan ovddasvástádusa buot doaibmadoarjjaohcamiin hálddahussii. Oktiibuot meannuduvvojedje 60 ášši 2010:s. Njeallje ášši leat meannutkeahttá ohcama váilevaš duođaštusa geažil. Sihke doaibmadoarjjaortnega evalueren ja jahkásaš ekonomalaš rámma čájehit ahte doaibmadoarjja váikkuha duoji vuovdima nannema. Hástalussan lea kvalitehta dáfus sihkkarastit ahte duodji mii buvttaduvvo lea ieš buvttaduvvon. Sámediggi áigu čuovvolit dán 2011:s.</p>
<p>Investeremat ja ovddidandoarjja Doarjjaortnega mihttomearri:</p>
<p>Duodjefitnodagaid ovddideapmi</p>
<p>Jagi 2010 bušeahtas lei várrejuvvon 3 100 000 ru investeremiidda ja ovddidandoarjjan duoji ealáhusšiehtadusa bokte.</p>
<p>Doarjjastivra juolludii oktiibuot 3 050 800 ru doarjjan ja dalle šadde 23 doarjjalohpádusa. Dás lei ásahanstipeanda 654 000 ru mat juhkkojuvvojedje 5 ohccái.</p>
<p>Doaibmabidjun ledje buvttadanreaidduid investeremat, vuovdaleapmi, buvttaovddideapmi, fitnodagaid ásaheapmi, vuovdinčájáhusat ja ođđa visttit.</p>
<p>Čálgoortnegat Doarjjaortnega mihttomearri:</p>
<p>Čálgoortnegiid bisuheapmi ámmátduojáriidda</p>
<p>Jagi 2010 bušeahtas lei várrejuvvon 150 000 ru duoji čálgoortnegii. Čálgoortnegii gullet buhtadus lassimávssu ovddas álbmotodjui ja doarjja riegádahttima/adopšuvnna oktavuođas. Vihtta ohcci ožžo buhtadusa lassimávssu ovddas ja okta ášši guoskkai doarjagii riegádahttima/adopšuvnna oktavuođas.</p>
<p>Fága- ja ekonomiijalávdegoddi</p>
<p>Jagi 2010 bušeahtas lei várrejuvvon 200 000 ru fága- ja ekonomiijalávdegoddái. Duoji váldošiehtadusa mielde galgá fágalávdegoddi mearridit duodjeregistarii registrerenohcamiid. Fágalávdegoddi lea doallan sihke dábálaš čoahkkimiid ja telefončoahkkimiid. Dasto lea ráhkaduvvon raporta duoji ekonomalaš ovddideami birra.</p>
<p>Duodjegávppit Doarjjaortnega mihttomearri:</p>
<p>Lasihit duodjebuktagiid vuovdima ja kvalitehtaduoji oainnusmahttin</p>
<p>Jagi 2010 bušeahtas lei várrejuvvon 550 000 ru duodjegávppiide. Olles rámma juogaduvvui golmma duodjegávpái.</p>
<p>Sámi duodjeorganisašuvnnat Doarjjaortnega mihttomearri:</p>
<p>Bisuhit doaimma duodjeorganisašuvnnain ja šiehtadallanrievtti ealáhusšiehtadusa ektui</p>
<p>Jagi 2010 bušeahtas lei várrejuvvon 1 560 000 ru duodjeorganisašuvnnaide. Sihke Sámiid Duodji ja</p>
<p>Duojáriid ealáhussearvi ožžo doaibmadoarjaga.</p>
<p>Boazodoallu</p>
<p>Vuovdindilli</p>
<p>Ovdal njuovvanáigodaga čakčat 2010 dieđihedje muhtun boazonjuovahagat ahte dain lei buot galmmihanrájuid dievva bohccobiergu ja ahte unnán jerret bohccobierggu márkanis. Muhtun njuovahagat eai jođihan bierggu mii dain lei rájuin dakkár haddái mainna livččii ožžon doarvái dietnasa. Stuorámus hástalus lei Finnmárkkus. Dát dagahii dan ahte boazonjuovahagat eai sáhttán váldit bohccuid čakčaáigodagas, ja go stuorámus njuovahat Finnmárkkus osttii bierggu vuosttažettiin Nuorta-Finnmárkkus. Orohagat Oarje-Finnmárkkus, mat eai beassan vuovdit bierggu, fertejedje ge danne luoitit ollu stuorát ealuid dálveeatnamiidda.</p>
<p>Sámediggi válddii ovdan dán váttis vuovdindili Eanadoallo- ja biebmodepartemeanttain juovlamánus 2010.</p>
<p>Sámediggi oaivvilda ahte ráđđehusa biebmo- ja eanapolitihkalaš dieđáhusas galggašii árvvoštallat guhkesáiggi doaibmabijuid maiguin sihkkarastit buori ja dássidis vuovdindili. Doaibmabijut mat galggašedje buoridit vuovdin- ja njuovvandili boazodoalus lea okta fáttáin mii Sámedikki mielas lea mávssolaš fáddá konsultašuvnnain dán dieđáhusbarggu oktavuođas.</p>
<p>Bohccuid vuddjon</p>
<p>Sámediggái lea hui deaŧalaš bargat daid hástalusaiguin mat boazodoalus leat go masset ollu bohccuid ruovdemáđijaid alde ja gávdnat čovdosa mii duhtadivččii buohkaid. Oahpásmuvvan dihte dáid váttisvuođaide leat Sámedikkis giđđat 2010 leamaš guokte stuorra čoahkkima boazodoaluin Norlánddas ja</p>
<p>Davvi-Trøndelágas, váldoáššis dan birra go bohccot vuddjojit, muhto maiddái boraspiriid ja eará hástalusaid birra. Sámediggi oaivvilda ahte bohccuid vuddjoma hehttema čuovvoleami ferte bidjat guovddážii Nationála fievrridanplána čuovvoleami oktavuođas ja eará áigeguovdilis proseassaid oktavuođas ráđđehusas.</p>
<p>Rávvagat boazodoallošiehtadussii 2011/12</p>
<p>Sámedikki rávvagiin jagi 2011/12 boazodoallošiehtadussii lea biddjojuvvon guovddážii earret eará:</p>
<p>Boazodoalu ekonomalaš rámmat leat rievdan hui unnán maŋimuš 10 jagiin. Boazodoallošiehtadusas ii váldojuvvo doarvái bures vuhtii dábálaš haddegoarkŋun, dietnasa lassáneapmi dahje dat hástalusat mat boazodoalus leat. Sámedikki oaivila mielde galggašii boazodoallošiehtadusa ekonomalaš rámma stuorrut.</p>
<p>Sámediggái lea deaŧalaš ahte boahtteáiggi njuovvanstruktuvra, rámmaeavttut ja vuovdinovddideami doaibmabijut buoriduvvošedje ja dat attášedje einnostanvejolaš ja sihkkaris ekonomalaš rámmaid.</p>
<p>Sámediggái lea deaŧalaš ahte boahtteáiggi njuovvan- ja vuovdinstruktuvrras gozihuvvošii maiddái sámi árbevirolaš duodji ja biebmobuvttadeapmi.</p>
<p>Sámediggái lea hui deaŧalaš ahte eanet nissonolbmot gávnnašedje bargosaji boazodoalus. Boazodoallu lea bearašvuđot ealáhus. Dát struktuvra lea árbevirolaš boazodoalu oassi. Deaŧalaš lea láhčit diliid nissonoasi lasiheapmái ealáhusas. Dát buorida árvoháhkama ja sihkkarastá buoret ekonomalaš eavttuid.</p>
<p>Vuođđoealáhusain leat sámi nissonat deaŧalaš árbedieđuid gaskkusteaddjit. Nissonolbmot hálddašit sámi giela, kulturmáhtolašvuođa ja máhtolašvuođa maid lea ávkkálaš gozihit buot proseassain ealáhusas. Vuođđoealáhusat ráhkadit guovddáš máhttoarenaid árbedieđuid suodjaleapmái, ovddideapmái ja gaskkusteapmái. Dát arena geahnohuvvá mealgat jos nissonat eai leat mielde.</p>
<p>Boazodoallošiehtadusas várrejuvvo 2 miljon ru jahkásaččat Sámedikki bušehttii. Šiehtadusbealit leat bivdán</p>
<p>Sámedikki geavahit dáid ruđaid doarjjan boazodoalu lassiealáhusaide. Sámediggi oaivvilda ahte lea eahpeoiddolaš go šiehtadusbealit leat mearridan čanastagaid dáid ruđaid geavaheapmái. Sámediggi ferte oažžut vejolašvuođa addit doarjaga boazodollui iežas politihkalaš mihttomeriid vuođul.</p>
<p>Eanadoallošiehtadusas várrejuvvo 2 miljon ru jahkásaččat Sámedikki bušehttii, almmá ahte dasa movt Sámediggi geavaha ruđaid biddjojuvvojit čanastagat. Sámediggi evttoha ahte boazodoallošiehtadusa bealit váldet eret čanastagaid dáin ruđain Sámediggái.</p>
<p>Sámedikki rávvagiin jagi 2011/12 boazodoallošiehtadussii lea daddjojuvvon man deaŧalaš livččii jos ásahuvvošedje sierra ortnegat boazodoallošiehtadusa rekrutterenoasis. Sámediggái lea deaŧalaš ahte ásahuvvojit dávgasis sohkabuolvamolsunortnegat, nu ahte eanet nuorain livččii vejolašvuohta searvat ealáhussii. Fágareiveortnet boazodoalus doaibmá bures ja dat lea okta rekrutterendoaibmabijuin boazodoallošiehtadusas mat eai leat galle. Jagi 2010 boazodoallošiehtadallamiin ságaškušše šiehtadusbealit dan birra ahte heaittihit fágareiveortnega boazodoallošiehtadusa bokte. Jos ortnet váldojuvvoš eret šiehtadusas, de lea deaŧalaš oažžut buori čuovvoleami fylkkagielddaid beales sihkkarastin dihte ahte ortnet bisuhuvvošii dohkálaš vuogi mielde.</p>
<p>Sámediggi lea sámiid álbmotválljen orgána ja das lea geatnegasvuohta gozihit boazodoalu vuoigatvuođaid ja beroštumiid. Dát mearkkaša dan ahte Sámediggi ferte searvvahuvvot eanet go odne proseassaide mat leat deaŧalaččat boazodollui ja mat sáhttet buktit rievdadusaid. Dán vuođul lea Sámediggi rávvagiin jagi 2011/12 boazodoallošiehtadussii dadjan ahte lea lunddolaš ahte departemeanta konsultere Sámedikkiin stáhta fálaldaga birra boazodoallošiehtadussan.</p>
<p>Sámediggi lea ollu gerddiid váldán ovdan dássásaš meannudeami go guoská divatgeahpádussii investeremiin ja doaibmaruđaid ektui boazodoalus. Guolástus-, eanadoallo- ja fievrridanealáhusas leat sierra divatortnegat doaibmaruđaid ja boaldámušdivadiid várás. Váttis lea áddet dan go stáhta ii mieđit</p>
<p>Sámedikki gáibádussii ahte addit boazodolliide dan seamma divatortnega mii lea eanadoalus. Daid positiivvalaš signálaid vuođul maid Sámediggi lea ožžon sierra departemeanttain, lea Sámediggi beahttašuvvan go dat ii čovdojuvvon 2011 stáhtabušeahtas. Sámediggi vuordá ahte dát deaŧalaš gáibádus čovdojuvvo jođánepmosit.</p>
<p>Sámedikkis leat leamaš gulahallančoahkkimat Norgga Boazosápmelaččaid Riikaservviin (NBR) miessemánus ja skábmamánus 2010. Dáin čoahkkimiin ságaškuššui dárbu oažžut ovddastuslaš lávdegotti man mandáhtan livččii árvvoštallat beliid mat eai reviderejuvvon ođđa boazodoallolágas. Sámediggi oaivvilda ahte dat proseassat mat vejolaččat álggahuvvojit galget čađahuvvot lávga ovttasbargguin boazodoalu ovddasteddjiiguin.</p>
<p>Boazodoalu riikkaidgaskasaš fága- ja gaskkustanguovddáš</p>
<p>Sámediggi lea gulahallan ja konsulteren Ođasmahttin, hálddahus- ja girkodepartemeanttain (OHD) boazodoalu riikkaidgaskasaš fága- ja gaskkustanguovddáža njuolggadusaid ođasmahttima birra, mii ovdal lei ICR. Sámediggi bivddii konsultašuvnnain rolla nammadeaddjin stivrii. OHD ii váldán vuhtii Sámedikki gáibádusas dás. Sámedikkis ii leat nammadanriekti iige evttohanvuoigatvuohta riikkaidgaskasaš fága- ja gaskkustanguovddáža stivrii. Ođđa njuolggadusat mearriduvvojedje 1.7.2010.</p>
<p>Boraspiret</p>
<p>Sámediggi lea doallan boraspireseminára Stjørdalas skábmamánus 2010. Seminára olahusjoavkun ledje njeallje davimus regionála boraspirelávdegotti, ja eará áigeguovdilis hálddašan- ja ealáhusaktevrrat ja politihkkárat. Regionála boraspirelávdegottiid Sámedikki lahtut ledje mielde semináras. Seminára ulbmilin lei addit buoret vuođu oktasaš čovdosiid gávdnamii boraspiriid ja boazodoalu gaskasaš oktavuođas, hálddašeami, dutkama ja boazodoalu máhtolašvuođa ja vásihusaid vuođul. Seminára logaldalliin lei viiddis govdodat ja vásihusat, ja sii leat mielde addimin rávvagiid mat sáhttet leat ávkkálaččat hálddašanoktavuođas.</p>
<p>Sámediggi lei bovden Birasgáhttendepartemeantta ja Eanadoallo- ja biebmodepartemeantta dán seminárii.</p>
<p>Departemeanttat ledje dušše mielde semináras dalle go dolle iežaset sáhkavuoruid. Sámedikki oaivila mielde lea deaŧalaš ahte departemeanttat servet dán lágan semináraide. Dieinna lágiin ožžot sii máhtolašvuođa dan birra makkár hástalusaiguin sámi ealáhusat rahčet go guoská boraspireváttisvuhtii.</p>
<p>Ođđa boraspireláhkaásahus bođii fápmui čakčamánu 27. b. 2010 ja Sámediggeráđđi lea skábmamánus 2010 nammadan lahtuid boraspirelávdegottiide guovlluide 5 - 8. Rievdadusat boraspireláhkaásahusas leat addán</p>
<p>Sámediggeráđđái stuorát vejolašvuođa deavdit eavttuid regionála fakkasteami ja dásseárvvu ektui sohkabeliid gaskka lahtuid nammadeami oktavuođas. Sámediggeráđđi sáhttá dál nammadit gean háliida, dan sadjái go ovdal sáhtte nammadit lahtuid dušše Sámedikki áirasiid gaskkas. Dasa lassin lea ođđa láhkaásahus addán buoret sámi ovddastusa lávdegottiin. Sámediggi sáhttá nammadit guokte lahtu golmma davimus lávdegoddái, dan sadjái go ovdal dušše ovtta lahtu. Sámediggi lea hui duhtavaš konsultašuvdnabohtosii boraspireláhkaásahusa ektui.</p>
<p>Sámediggeráđis leat leamaš konsultašuvnnat juovlamánus 2010 Birasgáhttendepartemeanttain ja</p>
<p>Eanadoallo- ja biebmodepartemeanttain raportta čuovvoleami birra maid bargojoavku lea ráhkadan dan ektui ahte unnidit nággodási boraspiriid ja boazodoalu oktavuođas Davvi-Trøndelágas. Čoahkkimis lei mielde maiddái Ođasmahttin-, hálddahus- ja girkodepartemeanta (OHD). Ášši čuovvoluvvo ođđa konsultašuvnnaiguin ođđajagis.</p>
<p>Lotnolasealáhusaid árvoháhkanprográmma</p>
<p>Lotnolasealáhusaid árvoháhkanprográmma Doarjjaortnega mihttomearri:</p>
<p>Birgenvejolaš lotnolasdoaimmat Ođđa fitnodatjurdagat ja ođđa doaimmat</p>
<p>Jagi 2010 bušeahtas lei várrejuvvon 3 150 000 ru investeren- ja ovddidandoaibmabijuide lotnolasealáhusaid árvoháhkanprográmmii. Geavahuvvon lea 5 599 000 ru ja dat lea 177 % bušeahttarámmas. Eanaš oassái váldojuvvui ruhta doarjagiid ruovttoluottageassimiin. 53 ohcci ohce doarjaga lotnolasealáhusaide. Golbma ohcama sáddejuvvojedje ruovttoluotta almmá realitehta meannudeami haga. Ohcciid gaskkas ledje golbma nissonolbmo, 21 almmáiolbmo ja 26 fitnodaga. Dan 50 ohcamis mat meannuduvvojedje lei ohcansubmi 12 948 000 ru. 35 ohcama ožžo doarjaga ja 15 ohcama hilgojuvvojedje. Gaskamearálaš doarjja lei 160 000 ru.</p>
<p>Ulbmil ahte 40 % ásahanstipeanddain galggai mannat nissonolbmuide ii leat eisege olahuvvon. 2010:s bohte 8 ásahanstipeandaohcama, ja beare almmáiolbmuin. Oktiibuot juolludii Sámediggi 717 000 ru guđa ásaheaddjái. Stipeandda rámman lei 600 000 ru. Lea maiddái nu ahte ohcamiid gaskkas ledje oppalaččat unnán nissonolbmot. 53 ohcama gaskkas sáhtte defineret ahte golbma ohcama bohte nissonolbmuin. Dás mii fertet lasihit dan ahte 26 ohcama gaskkas fitnodagain ledje sihke nissonolbmot ja almmáiolbmot duogábealde.</p>
<p>Čielggadanprošeavttat ja eará doaibmabijut</p>
<p>Jagi 2010 bušeahtas lei várrejuvvon 850 000 ru čielggadanprošeavttaide ja eará doaibmabijuide.</p>
<p>Sámediggi bivddii VINN čuovvolit ásaheddjiid máttasámi guovllus. Olahusjovkui gullet dat doallit main leat lotnolasealáhusat ja geat leat ožžon doarjaga Sámedikkis ealáhusovddideapmái. Unnimusat 15 doalli galget leat mielde čuovvolanbarggus. Galget dollojuvvot golbma čoagganeami ja vuosttaš galgá dollojuvvot guovvamánus 2011.</p>
<p>Njukčamánus 2010 doalai Sámediggi seminára meahcástanealáhusaid birra. Dán seminára čuovvoleapmin lágidii Sámediggi čakčamánus oahppomátki sidjiide geat plánejit álggahit sáivaguollebivdduin dahje turismaealáhusain. Oktiibuot serve 12 ealáhusdoalli oahppomátkái Anárjávrri gáddái. Oasseváldit besse oahpásmuvvat dasa movt sáivaguollebivdu lea organiserejuvvon Davvi-Suomas. Sii ožžo maiddái eahpeformálalaš oktavuođaid suoma beale dolliiguin ja oasseváldit oahpásmuvve buorebut guđet guimmiineaset.</p>
<p>Sámediggi lea addán 300 000 ru doarjjan prošeavtta <span type="quote" xml:lang="nob">”Sel i lokal kultur og fjordutvikling”</span> čađaheapmái maid Mearrasámi gelbbolašvuođaguovddáš Billávuonas dál lea čađaheamen. Prošeavtta ulbmilin lea gozihit báikkálaš máhtolašvuođa njuorjjobivddus ja dan geavahusas báikkálaš resursan. Mearrasámi gelbbolašvuođaguovddáš áigu dainna prošeavttain bidjat fokusii árjjalaš riddonjurjohálddašeami bivdduin ja daid njuorjjobuktagiid gozihemiin maid vuotnaresursa addá. Ovdal ávkkástalle njurjuiguin árbevirolaš resursan, muhto ođđaset áiggis lea dát ávkkástallan váidon.</p>
<p>Báikkálaččat oidnet dárbbu dássedettolaččat ávkkástallat njurjuiguin. Finnmárkku vuotnagielddat leat máŋggaid jagiid áŋgiruššan ja addán ekonomalaš doarjaga njuorjjobivdui vuonain. Danne vai easttašedje daid vahágiid maid ollu njurjot dagahit guolástusaide. Orru dattetge nu ahte doaibmabijuid ferte oktiiordnet buoret vuogi mielde ja vai guovddáš ja regionála eiseválddit váikkuhivčče riddonjurjuid ollislaš hálddašeapmái.</p>
<p>Duoji fidnooahppiortnet</p>
<p>Doarjjaortnega mihttomearri:</p>
<p>Duodjeealáhussii rekrutteren</p>
<p>Jagi 2010 bušeahtas lei várrejuvvon 1 500 000 ru duoji fidnooahppiortnega várás. Čakčat 2010 válddii</p>
<p>Boazodoalu ja duoji oahppokantuvra vihtta ođđa fidnooahppi. Jahkemolsumis ledje 10 fidnooahppi.</p>
<p>Gávccis sin gaskkas leat Finnmárkkus ja guokte Trøndelágas.</p>
<p>Čoahkkáigeassu ohcanvuđot ealáhusain</p>
<p>Sámedikki doarjja ealáhusulbmiliidda dievasmahttá eará ruhtadanortnegiid ja sáhttá ruhtadit ja vuoruhit surggiid maid earát eai sáhte.</p>
<p>Govvosis vuolábealde sáhttá oaidnit movt juolluduvvon doarjja ealáhusovddideapmái, lotnolasealáhusaide ja duodješiehtadussii lea juohkásan nissonolbmuid, almmáiolbmuid ja fitnodagaid gaskka, ja ollásit ortnegiin. 13 %2 %55 %22 %48 %37 %18 %39 %39 %62 %27 %39 %0 %10 %20 %30 %40 %50 %60 %70 %80 %90 %100 %</p>
<p>Fitnodat</p>
<p>Almmáiolmmoš</p>
<p>Nissonolmmoš</p>
<p>Kárta vuolábealde čájeha movt juolluduvvon doarjagat 2010:s leat juohkásan ohcanvuđot ortnegiin ealáhusaid siskkobealde. 6 Areálat, birasgáhtten ja kultursuodjaleapmi Sámedikki váldoulbmilin barggus areálaiguin, birasgáhttemiin ja kultursuodjalemiin lea sihkkarastit areálaid ja resurssaid ceavzilis ávkkástallama sámi guovlluin sámi historjjá ja sámi árvvuid vuođul. Dáid guovlluid ja resurssaid ávkkástallan galgá leat vuođđuduvvon sámi vuoigatvuođaide. Ceavzilis ja guhkes áiggi perspektiiva galgá deattuhuvvot.</p>
<p>Sámedikki barggu oktavuođas areálaáššiiguin lea sáhka das ahte sámi beroštumit galget gozihuvvot dalle go mearrádusat areálageavaheamis dahkkojuvvojit. Sámi kulturmuittut geavahuvvojit sámi leahkima duođašteapmái sámi guovlluin. Sámediggi lea gulaskuddanásahussan kulturmuitobarggus plánaáššiin ja stuorát huksenáššiin. Dán oktavuođas registrerejuvvojit ollu sámi kulturmuittut.</p>
<p>Areálat</p>
<p>El-rávnnji huksen</p>
<p>Sámediggi lea 2010:s meannudan 219 ášši main lea leamaš sáhka el-rávnnji ja el-fápmolinjáid huksemis. Áššit leat leamaš unnit ja stuorrát, unnimus lei 22 kV el-fápmolinjá earáhuhttin ja stuorámusaid gaskkas ledje stuorát bieggafápmorusttegat.</p>
<p>Sámediggi lea ráhkadahttán raportta mii buohtastahttá kvantitatiivva vejolašvuođa hukset bieggafámu Finnmárkui ja Rogalándii. Dán raporta konkludere ahte dilit bieggafámu huksemii leat buorit goappašiin fylkkain. Goluid ja gaskkaid geažil lea dattetge bieggafámu fievrrideapmi mealgat buoret Rogalánddas. Raportta vuođul oaivvilda Sámediggi ahte bieggafámu fievrrideapmi Finnmárkkus odne ii leat gánnáhahtti.</p>
<p>Sámediggi lea almmolaš digaštallamis energiijahuksema birra davvin buktán eará kritihkalaš gažaldagaid. Bieggafápmoprošeavttaid ekonomiija addá heajos vuođu ođđa el-fápmolinjáid ruhtadeapmái. Ođđa bieggafámus mii buvttaduvvo davvin lea hirbmat guhkes gaska márkanii. Fertešii logenar miljárddaid ruvnnuid ovddas dahkat investeremiid jos ođđa neahta davvin máttás galggašii hukset. Paradoksan lea maiddái dat go álgoálbmotguovllut davvin orrot fertemin guoddit stuorámus nođiid váidudeaddji doaibmabijuin dan oktavuođas go nu gohčoduvvon ruoná energiija huksejuvvo.</p>
<p>Go guoská el-fámu huksemii de lea Sámediggi 2010:s konsulteren maiddái Oljo- ja energiija-departemeanttain (OED) ja Norgga čázádat- ja energiijadirektoráhtain (NČE) suoidnemánu 1. b. 2005 gonagaslaš resolušuvnna ektui konsultašuvnnaid hárrái stáhta eiseválddiid ja Sámedikki gaskka, ja šiehtadusa Sámedikki ja NČE gaskka, beaiváduvvon 31.3.2009.</p>
<p>Sámedikkis leat leamaš konsultašuvnnat Oljo- ja energiijadepartemeanttain 132 kV-el-fápmolinjá huksemis Vevelstad ja Brønnøy gielddain. Boazodoalloorohat, guovllustivra ja Sámediggi leat dovddahan ahte el-fápmolinjá giddešii johtingeainnu boazodoallolága § 22 mielde. OED konkludere nu ahte johtingeaidnu giddejuvvošii dušše fysihkalaččat. Dát ii soaba Birasgáhttendepartemeantta ja Eanadoallo- ja biebmodepartemeantta árvvoštallamiidda boazodoalu fáddágihppagis ja plánemii plána- ja huksenlága mielde. Justiisadepartemeanta lea árvvoštallan gažaldaga, ja doarju dán oainnu. Sámediggi vuordá dál oktavuođa váldima OED:s viidáset konsultašuvnnaid ektui. Sámedikkis lea leamaš lávga oktavuohta guoskevaš boazodoalloorohagain dán áššis.</p>
<p>Bieggafápmohuksema konsešuvdnaohcamiid oktavuođas Fosennjárggas lea Sámediggi váidán</p>
<p>Norgga čázádat- ja energiijadirektoráhta (NČE) konsešuvdnamearrádusa mii guoská Roan bieggafápmorusttegii, Storheia bieggafápmorusttegii ja maiddái plánejuvvon 420 kV el-fápmolinjái</p>
<p>Namsos - Roan - Storheia. Dan vuođul go boazodoalu ealáhusvuođus Fosenis fuotnána. Váiddameannudeapmi konsultašuvnnaiguin ii leat vel álggahuvvon.</p>
<p>Sámediggi lea álggahan konsultašuvnnaid NČE:in go guoská Statnett konsešuvdnaohcamii hukset ođđa 420 kV el-fápmolinjá Báhccavuona ja Hámmárfeastta gaskka. Dát lea bajidan soames prinsihpalaš gažaldaga dáid konsultašuvnnaid čađaheami hárrái, gč. Sámedikki šiehtadusa NČE:in. Jearaldahkan lea ahte makkár dieđut galget biddjojuvvot ovdan ja makkár áiggis. Sámediggi ja</p>
<p>NČE leat gulahallamin movt dán geavahusas galggašii čoavdit.</p>
<p>Ođđa rusttegiid huksema ja lokaliserema el-fámu buvttadeami várás stivre ollu guoros kapasitehta fievrridanneahtas. Dát, ovttas dainna go stáhtas lea geatnegasvuohta meannudit buot áigeguovdilis huksenohcamiid, dagaha ahte dán lágan el-fápmobuvttadeami máŋgga láhkai stivre <span type="quote">“Vuosttamužžan millui prinsihppa”</span>. Dán lágan vuohki boahtá álkidit vuostálaga sávaldagain ahte ollislaččat hálddašit guovlluid. Dát sáhttá rihkkut maiddái álbmotrievttálaš prinsihpa sámi kultuvrra suodjaleamis.</p>
<p>Sámedikkis lea leamaš čoahkkin Jijnevaerie sámečearuin Ruoŧa bealde. Dan oktavuođas go</p>
<p>Norgga stáhta áigu Statkraft (Statkraft SCA) ja sin plánaid bokte hukset bieggafápmorusttega</p>
<p>Jijnevaerie sámečearu guovddáš boazoguohtonguovlluide. Prošeavtta namma lea Vindkraft Norr man áigumuššan lea bidjat 417 bieggamillu dálveguohtoneatnamiidda. Jos plánat álggahuvvojit, de mearkkaša dat dan ahte bearašjoavkku olles dálveguohtoneatnamiid ii šat sáhte geavahit ja čearu guokte johtingeainnu giddejuvvojit. Plánaide lea addojuvvon konsešuvdna. Sámečearru váiddii konsešuvnna ja dasa mieđihuvvui muhtun muddui. Goappašat bealit leat váidán mearrádusa.</p>
<p>Sámediggi Norgga bealde lea váldán ovdan dán ášši Olgoriikadepartemeanttain ja áigu čuovvolit dan Statkraft ektui.</p>
<p>Suodjaleapmi</p>
<p>Sámedikki dievasčoahkkin meannudii ášši 33/10: Suodjalanproseassat sámi guovlluin 2010:s. Sámediggi oaivvilda ahte dat go sámit ieža galget meroštallat sávaldagaid servodatovddideapmái ja bidjat eavttuid iežaset guovlluid geavaheapmái dávista ON álgoálbmotvuoigatvuođaid julggaštussii ja ILO-konvenšuvdnii nr. 169. Dát guoská maiddái gažaldagaide ahte galget go guovllut suodjaluvvot. Sámi ávkkástallan guovlluin ii leat árbevirolaččat goaridan luondduárvvuid. Ávkkástallan lea dagahan dan ahte guovllut dál adnojuvvojit gáhttenárvosažžan, danne go dat leat luondduviđa čábbát ja unnán dahje eai oppanassiige teknihkalaččat lihkahallojuvvon.</p>
<p>Sámediggi áigu bargat dan ala vai dan movt báikegottiid olbmot leat geavahan iežaset resursaguovlluid galgá sáhttit fievrridit ođđa buolvvaide, ja dat lea sámi álbmoga kultuvrralaš leahkima vuođđu. Dát mearkkaša dan ahte Sámediggi galgá sáhttit searvat mearrádusaide das movt guovllut ja resurssat galget hálddašuvvot ja geavahuvvot boahtteáiggis. Dát guoská maiddái guovlluide mat stáhta mielas leat gáhttenárvosaččat. Sámediggi deattuha ahte lea dárbu fievrridit árbevirolaš sámi ávkkástallama viidáseappot vejolaš guovllugáhttema oktavuođas. Eaktuduvvo ahte suodjaleapmi ii hehtte sámi meahcceávkkástallama ja ahte guovllugáhtten ii váikkut negatiivvalaččat sámi kultuvrii, boazodollui, meahcceávkkástallamii, ealáhusbargui ja servodateallimii. Sámediggi háliida dakkár čovdosiid maiguin sihkkarastojuvvo maiddái dat ahte kulturvuđot ávkkástallamis lea vejolašvuohta geavahit ođđaáigásaš veahkkeneavvuid.</p>
<p>Ráđđehus lea Birasgáhttendepartemeantta (BD) bušeahttaproposišuvnna bokte, Prop.1 S (2009-2010) ovddidan suodjalanguovlluid várás ođđa hálddašanmálle. Ođđa málle siskkilda sihke stuorra suodjalanguovlluid nugo álbmotmehciid ja eanadatsuodjalanguovlluid, suodjalanguovlluid dan oktavuođas go leat oktasaš rájit, ja smávva suodjalanguovlluid hálddašeami. Ođđa hálddašanmálle mearkkaša ahte álbmotmehciid, eará stuorra oktalaš suodjalanguovlluid ja suodjalanguovlluid galgá gielddaid gaskasaš, politihkalaččat čohkkejuvvon álbmotmeahcce-/suodjalanguovllu stivra hálddašit. Stivrras galgá leat ovddasteaddji juohke guoskevaš gielddas ja dasa lassin okta guđege guoskevaš fylkkagielddas. Guovlluin gos leat sámi beroštumit galgá maiddái Sámediggi nammadit ovddasteaddji stivrii. 33 álbmotmeahci gaskkas mat leat mearriduvvon Nannán-Norggas, de leat 19 dain ásahuvvon sámi guvlui. Jagi 2010 áigge leat Sámediggi ja BD soahpan čoahkkádusa 11 álbmotmeahci/suodjalanguovlluid stivrraide sámi guovllus.</p>
<p>Gonagas stáhtaráđis mearridii 05.02.2010 Sjunkhatten álbmotmeahcci Norlándda fylkkas maŋŋá go</p>
<p>Birasgáhttendepartemeanta ja Sámediggi soabaiga. Sámediggi lea miehtan maiddái meahccesuodjaleapmái luonddureserváhtan guđa unnit guovllus Mátta-Trøndelágas ja Davvi-Trøndelágas mat suodjaluvvojedje 2010:s. Sámedikki ja Birasgáhttendepartemeantta gaskka leat leamaš konsultašuvnnat Rohkunborri álbmotmeahci, Bearddu suohkanis Romssas loahpalaš suodjalanevttohusa birra. Šattai ovttamielalašvuohta dan guovtti báhcán čuoggáin sámi beroštumiid ja rámmaid deattuheami oainnusmahttima birra go guoská Sámedikki ovddastussii álbmotmeahccestivrras. Departemeantta beales leat vel báhcán loahppačilgehusat</p>
<p>Dálma sámečearuin. Seamma konsultašuvdnačoahkkimis sohppojuvvui ahte Divttasvuotna-Hellemo guovllu mariidna suodjalanplána álggaheapmi 2010:s sáhttá dieđihuvvot. Dat vuotnaguovlu meannuduvvo bargolávdegottis ovttas eará guovlluiguin oasis 2 mariidnasuodjalus. Lea maiddái ságáškuššojuvvon ahte jeagge- ja njuoskaeatnamiid suodjalanplána barggu oktavuođas viidáseappot Finnmárkku fylkkas sáhttá ásahuvvot sierra bargolávdegoddi mii galgá veahkehit fylkkamánni suodjalanplánabarggus.</p>
<p>Daid suodjalanproseassaid stáhtus mat leat sámi guovlluin: - Suodjalanguovlu Goahteluobbalis Guovdageainnu suohkanis: sáddejuvvon Birasgáhttendepartementii,</p>
<p>Sámediggi lea vuordimin konsultašuvnnaid - Anárjoga álbmotmeahci viiddideapmi Kárášjoga gielddas: sáddejuvvon Birasgáhttendepartementii,</p>
<p>Sámediggi lea vuordimin konsultašuvnnaid - Návetvuomi ja Njemenjáiku eatnadatsuodjalanguovlu Romssas: ovttamielalašvuohta Birasgáhttendepartemeantta ja Sámedikki gaskka. Mearrádusa dahkan vurdojuvvo ođđajagis 2011 - Sundsfjordfjellet álbmotmeahcci Nordlánddas: sáddejuvvo Norlándda fylkkamánnis Luondduhálddašan direktoráhtii. Sámediggi lea vuordimin konsultašuvnnaid. - Dåapma álbmotmeahcci Fosennjárggas Davvi- ja Mátta-Trøndelágas: bargojoavku mas lea sámi ovddastus lea gieskat ásahuvvon. Sámediggi lea nammadan 4 olbmo 14 lahtu gaskkas. - Logeneare mearra- ja vuotnaguovllu Davvi-Norggas maritiibmasuodjalusas: Bargojoavku mas leat ovcci olbmo sámi ovddastusain. Bivdi – mearrasámi bivdo- ja guolástusorganisašuvnnas leat guokte lahtu ja</p>
<p>Vuotnabivdiid searvvis okta lahttu.</p>
<p>ILO dieđáhusat ILO konvenšuvnna nr. 169 álgoálbmogiid hárrái iešmearrideaddji riikkain čuovvoleapmái</p>
<p>ILO áššedovdikomitea lea guovvamánus 2010 addán árvvoštallamiid dasa movt Norga čuovvola ILO 169 konvenšuvnna álgoálbmogiid birra iešmearrideaddji stáhtain. Dát árvvoštallamat bidjet deaŧalaš čanastagaid ja rámmaid Sámi vuoigatvuođalávdegotti čuovvoleapmái. ILO dieđáhusain Norgii bivdojuvvo diehtojuohkin das movt Sámedikki njuolggadusat rievdan meahcceávkkástallamis Finnmárkkulága § 4 mielde heivehuvvojit, ja movt sámi vuoigatvuođat ja beroštumit váldojuvvojit vuhtii mearrádusproseassain mat gusket rievdan meahcceávkkástallamii. Dasto dovddahuvvo ahte vuoigatvuođaid kártemis ferte bidjat vuođđun 14. ja 8. artihkkaliid, ja ii leat iešalddis čielggas ahte nationála láhkaaddin ollásit dávista konvenšuvnna artihkkaliidda.</p>
<p>ILO buorrindohkkeha stáhta eiseválddiid ja Sámedikki gaskasaš konsultašuvdnašiehtadusa deaŧalaš lávkin konsultašuvnnaid sihkkarastimis konvenšuvnna ektui. Dat bivdet eiseválddiid ja Sámedikki árvvoštallat vugiid movt meannudit soahpameahttunvuođa konsultašuvdnašiehtadusa čuovvoleamis, erenoamážit čuovvovačča ektui: doarvái árra diehtojuohkin ja konsulteren galgá leat čielggas goas konsultašuvnnat álget konkluderet ahte oainnuid almmolaččat almmuheapmi konsulteremiid oktavuođas sáhttá fuonidit luohttámuša dasa ahte konsultašuvnnat dáhpáhuvvet buriin jáhkuin</p>
<p>ILO deattuha ahte Sámi vuoigatvuođalávdegoddi galgá čuovvoluvvot konsultašuvnnaiguin ja ahte sirdinortnegat vuoigatvuođaid sihkkarastima váras fertejit álggahuvvot vuorddedettiin gárvvistuvvon kártenproseassaid. Go guoská ruvkedoibmii, de oaivvildit čielgasit ahte ovddut das eai leat čadnojuvvon eanaeaiggátvuhtii. Ortnet ferte heivehuvvot ovttaskas diliide ja áššiide. Ortnega Finnmárkkus man oktavuođas Finnmárkkuopmodahkii addojuvvo aliduvvon vuođđoeaiggátdivat, berrejit ráđđehus ja sámiid ovddasteaddji orgána geahčadit ovttas. ILO bivdá maiddái ráđđehusa eandalii oažžut sadjái ollislaš minerálalága olles árbevirolaš sámi guovllu várás, ja dassážiigo dát lea sajis fertejit sámi vuoigatvuođat sihkkarastojuvvot.</p>
<p>Sámi vuoigatvuođalávdegoddi</p>
<p>Sámediggi lea bargan ráđđehusa ektui vai boađášedje johtui konsultašuvnnaiguin Sámi vuoigatvuođa-lávdegotti NAČ 2007:13 čuovvolemiin. Justiisadepartementii sáddejuvvui notáhta dávistettiin juovlamánu 2009 čoahkkima šiehtadussii evttohusain movt struktureret viidáset barggu. Sámediggi lea ollu gerddiid jearralan dieđuid dán birra departemeanttas. Dál lea šiehtaduvvon álggahančoahkkin politihkalaš dásis konsultašuvdnaproseassa birra guovvamánus 2011. Dán čoahkkima fáddán lea dat ahte movt konsultašuvdnaproseassa galgá čađahuvvot. Dát bargu šaddá gáibidit ollu boahtteáiggis.</p>
<p>Dattetge lea sivva muittuhit ahte gažaldat vuoigatvuođaid kártema láhkii čatnamis olggobealde</p>
<p>Finnmárkku ja konsultašuvdnanjuolggadusat lágaid ja hálddahuslaš doaibmabijuid ektui leat dakkár gažaldagat mat oalle guhkás leat rievttálaččat čielggaduvvon Finnmárkkulága mearrádusa bokte ja konsultašuvdnaprosedyraid mearrideami bokte gonagaslaš resolušuvnnas.</p>
<p>Riddoguolástuslávdegoddi</p>
<p>Sámediggi lea 2010:s vuoruhan Riddoguolástuslávdegotti barggu. Guolástus- ja riddoministtar čujuhii ovtta čoahkkimis juovlamánus ahte son dál čuovvolii ráđđehusa dási hálddahuslaš konsultašuvnnaid konklušuvnnaid, ja ahte son doaivvui čielggasmahttima ođđajagis. Jáhku mielde čađahuvvojit politihkalaš konsultašuvnnat fas jagis 2011.</p>
<p>Finnmárkkuopmodat (FeFo)</p>
<p>Sámedikki, Finnmárkku fylkkagieldda ja Finnmárkkuopmodaga gaskka dollojuvvojit fásta oktavuohtačoahkkimat juohke jahkebealis hálddahusa ja politihkalaš dásis. Proseassa Finnmárkkuopmodaga strategalaš plánabargu 2011 rájes lea leamaš ságaškuššamis. Strategalaš plána gulaskuddanevttohus lea maiddái meannuduvvon Sámedikki dievasčoahkkimis. Oktavuođa ja ságaškuššamiid bokte</p>
<p>Finnmárkkuopmodaga ođđa strategalaš plána ektui leat oktasaš áddejumit, hástalusain ja vuoruhemiin nannejuvvon. Erenoamážit guoská dát oktavuhtii Sámedikki ja Finmárkku fylkkagieldda gaskka. Dát lea buvttihan stuorát ráfi ja legitimitehta Finnmárkkuopmodaga bargui Finnmárkkulága mielde.</p>
<p>Finnmárkkuopmodagas leat dattetge ain gulahallanhástalusat. Ovddasvástádus dás dattetge ii gula dušše Finnmárkkuopmodahkii. Sihke dain geat leat ovddidan ja mearridan Finnmárkkulága, ja Sámedikkis ja</p>
<p>Finnmárkku fylkkagielddas mat nammadit stivraovddasteddjiid, lea ovddasvástádus gulahallamis mii dagahivčče dan ahte deaŧalaš doaimmat mat Finnmárkkuopmodagas leat dohkkehuvvošedje. Sámediggi,</p>
<p>Finnmárkku fylkkagielda ja Finnmárkkuopmodat galget ovttas bargat ortnegiid ovddidemiin dan várás movt geavahit vejolaš badjelbáhcaga Finnmárkkuopmodaga doaimmas servodatávkkálaččat.</p>
<p>Mineráladoaibma</p>
<p>Dan vuođul go Sámediggi ii leat sáhttán miehtat ođđa minerálaláhkii, mearridii Sámediggi sierra minerálaveahki miessemánus 2010. Minerálaveahkis čilgejuvvo movt Sámediggi almmolaš orgánan rahpasit sáhttá čađahit individuála ja njuolga šiehtadallamiid minerálaservviiguin vejolaš mineráladoaimma birra sámi guovlluin. Vaikko láhka ii gozitge sámiid vuoigatvuođaid álgoálbmogin. Minerálaveahki vuođul addojuvvo vejolašvuohta šiehtadallat šiehtadusa Sámedikki, njuolga guoskevaš sámi beroštumiid ja báikegottiid ja minerálaservviid gaskka iskkadanbargguid čađaheamis, áigumuššiehtadusa šiehtadallamis doaibmakonsešuvnna ohcama ektui ja šiehtadallamiid doaimma birra. Eaktuduvvo ahte áššemeannudannjuolggadusat mat čuvvot minerálalága čuovvoluvvojit dábálaš vuogi mielde.</p>
<p>Sámediggi lea juohkán dieđuid minerálaveahki birra servviide main lea iskkadanvuoigatvuohta ja rogganriekti Finnmárkkus ja rogganriekti olggobealde Finnmárkku. Seamma guoská Stáhtavuvddiide.</p>
<p>Sámediggi searvá Finnmárkku minerálaforumii gos minerálaveahkki lea dahkkojuvvon dovddusin. Finnmárkku minerálaforuma olis lea sihke dollojuvvon dialogaseminára ja jorbabeavdeságaškuššan mineráladoaimma birra ja movt minerálaveahki geavahit sámi guovlluin.</p>
<p>Sámediggi lea dahkan intenšuvdnašiehtadusa Nussir ASA:in das ahte doaibmakonsešuvdnaohcan</p>
<p>Riehpovuona veaikeruvki ektui Fálesnuori gielddas galgá šiehtadallojuvvot. Dasto lea dahkkojuvvon šiehtadus iskkadanbargguid čađaheamis Biedjovákkis, Guovdageainnu suohkanis Arctic Gold AB:in, ja intenšuvdnašiehtadus seamma beliiguin das ahte doaibmakonsešuvdnaohcan galgá šiehtadallojuvvot.</p>
<p>Boazodoalloorohat 30A Oarjji bealde ja orohat Áborášša leat šiehtadusbealit. Sámediggi lea proseassas</p>
<p>Store Norske Gull:in ja orohat 16:in iskkadanbargguid birra Kárášjoga gielddas. Dát šiehtadusat čájehit čielgasit dan ahte Sámedikki minerálaveahkki sihke árvvus adnojuvvo ja čuovvoluvvo servviid bealis mat háliidit álggahit doaimmaid Sámis.</p>
<p>Birasgáhtten</p>
<p>Dálkkádat</p>
<p>Sámediggi lea searvan raportta ráhkadeapmái dálkkádatrievdamiid birra Norgga bealde Árktisis.</p>
<p>Čoavddagávdnosat konkluderejit ahte dálkkádatrievdamat váikkuhit sihke ekovuogádagaide ja servodagaide davvin. Raporta mas válddahuvvojit váikkuhusat eallimii davvin, ja lea oassi <span type="quote" xml:lang="nob">”Norwegian Arctic Climate Impact Assessment (NorACIA)”</span> álgagis. Sámediggi lea searvan fáddájovkui dálkkádatrievdamiid heiveheami birra, ja Sámi allaskuvla fas lea bargan fáttáin váikkuhusat álbmogii ja servodahkii.</p>
<p>Sámediggi lea lávga gulahallan Sámi allaskuvlla rektoriin Steinar Pedersenain dálkkádatheivehanlávdegottis.</p>
<p>Sámediggi lea doallan sáhkavuoru lávdegotti fágačoahkkimis Kárášjogas dálkkádatheiveheami, sámi kultuvrra ja ealáhusaid birra. <span type="quote" xml:lang="nob">”Tilpassing til eit klima i endring (NOU 2010:10)”</span> (dálkkádatrievdamiid heiveheami birra) lea ovddiduvvon 2010:s. Raporttas daddjojuvvo ahte dálkkádatrievdamat váikkuhit lundui ja servodahkii. Hástalusat leat stuorrát davimus guovlluin danne go doppe lieggana garrasepmosit.</p>
<p>Bahkken luonddubirrasii ja servodagaid raššivuohta dálkkádatrievdamiidda dahká dárbbašlažžan ahte bargat offensiivvalaččat heivehemiin.</p>
<p>Sámediggi searvvai Norgga delegašuvnna mielde alladásseoasi oasálaščoahkkimii ON dálkkádat-konvenšuvnna vuolde, COP 16 Cancumis Mexicos. Dálkkádatčoahkkin lei historjjálaš álgoálbmotperspektiivva ektui, danne go loahppajulggaštussii bohte mearrádusat ja sihkkarastinmekanismmat álgoálbmotvuoigatvuođaid, árbedieđuid ja ollesárvosaš álgoálbmotsearvama ektui. Riikkaidgaskasaš álgoálbmotorganisašuvnnat ja álgoálbmogat stáhtaid delegašuvnnain leat vuogádatlaččat bargan ja leat geahččalan lihkostuvvat oažžut sadjái vuođu álgoálbmotperspektiivii dálkkádatšiehtadallamiin. Cancún-šiehtadus lea deaŧalaš lávki rivttes guvlui dálkkádatrievdamiid vuostá dáistaleamis ja šiehtadusas deattuhuvvo deaŧalaš prinsihppa ahte álgoálbmogat galget searvvahuvvot buot relevánta mearrádusaide boahtteáiggis.</p>
<p>Biologalaš girjáivuođa konvenšuvdna</p>
<p>Sámediggi searvvai Norgga delegašuvnna mielde oasálaščoahkkimii biologalaš girjáivuođa konvenšuvnna ektui Nagoyas Japánas. Stuorámus lávki njunuščoahkkimis lei dat ahte sohppojuvvui riikkaidgaskasaš geatnegahtti protokolla. Dat galgá sihkkarastit dan ahte rievttalaččat juogaduvvojit dat ovdamunit maid luonddu genaresurssaid geavaheapmi buktá. Luonddus ja máhtolašvuođas dan birra leat stuorra árvvut.</p>
<p>Oktavuohta genaresurssaid oažžuma ja álgoálbmogiid árbedieđuid gaskka lea guovddáš bealli Nagoyabeavdegirjjis mii nanne álgoálbmogiid vuoigatvuođaid ollu surggiin. Dasto nannejuvvo earret eará dat ahte álgoálbmogiin sáhttá leat eaiggáduššanriekti daid genaresurssaide mat leat sin guovlluin ja ahte earáide ii sáhte addit rievtti árbedieđuide almmá ahte dat álgoálbmot mas lea dat máhtolašvuohta lea ovdagihtii miehtan dasa. Dasto galgá sihkkarastojuvvot oassi dan dietnasis mii boahtá daid gálvvuid vuovdimis mat leat ráhkaduvvon šattuid dahje eará organismmaid genaávdnasiin dalle go álgoálbmogiid árbedieđut geavahuvvojit genaresurssain ávkkástallamis</p>
<p>Oasálasčoahkkimis dohkkehuvvo viidáseappot dat lagaš sorjjasvuohta mii lea álgoálbmogiid ja luonddu gaskka. Mearriduvvui ahte galget dollojuvvot fas máŋggat bargojoavkočoahkkimat jagi 2020 guvlui arihkkala 8 (j) vuolde, mas válddahuvvo dat ahte stáhtain lea geatnegasvuohta suodjalit, bisuhit ja viidáseappot gaskkustit álgoálbmogiid árbedieđuid. Ođđa bealli dán barggus lea dat ahte suodjalit ja giktalit biologalaš resurssaid boaresvirot geavaheami dávistettiin ceavcinnávccalaš prinsihppii. Vuosttáš čiekŋalis ságastallama fáddán galgá leat ekovuogádagaid, ekovuogádatbálvalusaid ja guovllu suodjaleami hálddašeapmi. Dahkkojuvvui mearrádus ehtihkalaš njuolggadusaid birra maid vuođul sihkkarastit dan ahte álgoálbmogiid kultuvrralaš ja intellektuealla árbi árvvusadnojuvvo. Mearriduvvui maiddái ođđa strategalaš plána 20 oassemihttomeriiguin, njeallje strategalaš váldomihttomeari vuolde, maid galgá olahit ovdal jagi 2020. Ulbmilis 18 daddjojuvvo ahte álgoálbmogiid árbedieđuid galgá searvvahit barggus biologalaš girjáivuođa konvenšuvnnain ja ahte álgoálbmogat ollásit ja beaktilit galget beassat searvat buot relevánta mearrádusdáside.</p>
<p>Mohtorjohtalus mehciin</p>
<p>Dán jagi lea Sámediggi searvan prošektii man ulbmilin livččii váidudit vahágahtti bievlavuodjima</p>
<p>Finnmárkkus. Sámediggi lea leamaš ovddastuvvon prošeavtta stivrenjoavkkus ovttas Luonddu-hálddašandirektoráhtain, Finnmárkku fylkkamanniin ja Finnmárkku fylkkagielddain. Stivrenjoavku lea ásahan referánsajoavkku mas leat ovddasteaddjit ealáhusaid, astoáiggi, bivdiid, guolástusa, birasberoštumiid, eanaeaiggádiid, politiija ja hálddašeddjiid beales.</p>
<p>Finnmárkku gielddat leat ávžžuhuvvon buktit geahčastaga gielddalaš bievlavuodjingeavahusa birra.</p>
<p>NORUT Alta lea čađahan gažadaniskkadeami 1000 finnmárkulačča gaskkas miehtá fylkka das ahte makkár miellaguottut sis leat bievlavuodjimii mohtorfievrruiguin. Muđui leat dollojuvvon čoahkkimat beroštusorganisašuvnnaiguin ságaškuššan dihte raportta birra maid NORUT Alta lea ráhkadan, ja oažžun dihte rávvagiid viidáset bargui. Dat árvalusat/rávvagat mat leat boahtán, ja dat ja prošeavtta mandáhtaválddahus leat bidjan vuođu Luondduhálddašan direktoráhta raportii. Raporta sáddejuvvui juovlamánus ja lea dál gulaskuddamis.</p>
<p>Kulturmuitosuodjaleapmi</p>
<p>Statistihkka doaimmain</p>
<p>Sámedikki bargu kulturmuittuid suodjalemiin bidjá deaŧalaš vuođu sámi historjái ja sámiid leahkimii. Sámediggi meannuda areálaáššiid plána- ja huksenlága mielde, ja kulturmuitolága mielde. Sámediggi lea geatnegahttojuvvon go lea hálddašanorgána ollašuhttit iskkadangeatnegasvuođa kulturmuitolága mielde.</p>
<p>Danne fitná Sámediggi geahčadeamen areálaid maidda plánejuvvo huksejuvvot.</p>
<p>Sámedikki hálddašanváldi sámi kulturmuittuid ektui buktá ollu doaimmaid, maid statistihkka kulturmuitosuodjalandoaimmaid birra jahkái 2010 čájeha: 6030 dokumeantta boahtán sisa, 2826 sáddejuvvon, 169 geahčadeami, 530 ođđa kulturmuittu, ja lassin vel 508 rievdadusa ovttaskas muitui leat registrerejuvvon kulturmuitodiehtovuođus Askeladden.</p>
<p>Areálaáššit ja geahčadeamit</p>
<p>Sámediggi lea 2010:s bargan máŋggain stuorát areálaáššiin. Stuorámus lea plánejuvvon ođđa 420kV-elfápmolinjá oktavuođas Báhccavuonas – Hámmárfestii. Registrerenbargu lea organiserejuvvon sierra prošeaktan mii galgá bistit guokte jagi. Dan oktavuođas dahkkojuvvojit fealtaregistreremat ja jearahallamat.</p>
<p>Earret eará dahkkojuvvojedje geahčadeamit duottarváriin mat ovdal eai leat iskkaduvvon. Dán jagi gávdnojedje máŋga čuođi kulturmuittu/lokalitehta, earret eará árran, goahtesajit ja bivdorusttegat.</p>
<p>Finnmárkkus leat 2010:s čađahuvvon vel guokte stuorra kulturmuitoregistrerema. Dat leat dahkkojuvvon plánejuvvon ruvkeguovllus Nussiris Fálesnuoris ja regulerenbarggu oktavuođas Svartnes-Bussesundet guovllus Várggáin. Kulturmuittuid registrerema oktavuođas leat gávdnon ollu dán rádjai dovdameahttun sámi kulturmuittut, earret eará goahtesajit, lávvosajit, eamihávddit ja sierralágan vurkkodanbáikkit ja geađgeráhkkanusat. Dáid kulturmuittuid sáhttá čatnat sihke mearrasámi ja boazosámi ássamii, ja árbevirolaš sámi oskku čađaheapmái.</p>
<p>Málatvuomi ja Báhcavuona gielddastivra mearridii 2009:s Meavkki ja Vilgesvári báhčin- ja hárjehallanguovllu ovttastahttima regulerenplána. Riikaantikvára dohkkehii dien oktavuođas dispensašuvnna oktiibuot 14 automáhtalaččat ráfáidahttojuvvon sámi kulturmuitui. Romssa musea lea čađahan daid arkeologalaš roggamiid 2010:s.</p>
<p>Sámediggi lea jagi 2007 rájes dahkan geahčademiid Setermoen báhčinguovllu regulerenplána oktavuođas. 2010:s leat ovttasráđiid Romssa museain geahččalan dihte goivon lávvosajiid maid báhčin- ja hárjehallandoaibma áitá. Ášši galgá meannuduvvot dainna áigumušain ahte goaivut boahttevaš jagiid.</p>
<p>Sámediggi lea ovttas Saemien Sijtein, prošeavttain Saemieh Saepmesne, Raavrhvijhke gielddain, Davvi-</p>
<p>Trøndelága fylkkagielddain ja Luvlie Nåamesjen Dajve:in, čađahan registreremiid Raavrhvijhke gielddas.</p>
<p>Deaŧaleamos mii gávdnui lei meavrresgári rámma (gievrie). Sámediggi lea bargan lávga ovttas Østre</p>
<p>Namdal sámeservviin ja Saemien Sijtein sihkkarastin dihte dán hui erenoamáš gávdnosa. Dán jagáš registreremat čájehit ahte lea stuorra vejolašvuohta gávdnat sámi kulturmuittuid máttasámi guovllus.</p>
<p>Ovttasbargoprošeavtta ruhtadeapmi Sámedikki ja Finnmárkku fylkkagieldda gaskka regionála kulturbiras- ja kulturmuitoplána hárrái Finnmárkkus lea čilgejuvvon jahkái ovddos guvlui. Bargu álggahuvvo dallánaga go prošeaktajođiheaddji lea virgáduvvon.</p>
<p>Sámediggi lea 2010:s dahkan máŋga arkeologalaš gávdnosa unnit huksemiid oktavuođas. Siellatgieldda suohkanis leat registrerejuvvon hui máŋga boazosámi lávvosaji hui dološáiggis. Ivvárstáđiid suohkanis lea álggahuvvon ollu márkasámi ássansajiid registreren.</p>
<p>Sámediggi lea ovttas Várdobáikkiin ja Harstad og Omegn sámeservviin doallan guovttebeaivásaš kurssa kulturmuittuid registreremis.</p>
<p>Álbmotmeahcit ja suodjalanguovllut</p>
<p>Sámediggi lea searvan Ráisavuona álbmotmeahci ja Ráisduottarháldi eatnadatsuodjalanguovllu Nordreisa suohkanis, ja Ånderdalen álbmotmeahcci Sáččás hálddašanplánaid ráhkadeapmái. Ráisavuona ektui lea dán jagi buktojuvvon registrerenprošeavtta loahpparaporta. Sámediggi lea registreren badjel 200 sámi kulturmuittu, main eatnašiin lea oktavuohta goddebivdui ja boazodollui. Ånderdalenis lea Sámediggi registreren hui unnán sámi kulturmuittuid.</p>
<p>Kvikne álbmotmeahcceguovddáš lea joatkán barggu sámi kulturmuittuid registreremiin Forollhogna álbmotmeahcis, mii lea Hedmárkku ja Mátta-Trøndelága gaskka. Ollu ođđa kulturmuittut leat registrerejuvvon ja máhtolašvuohta guovllu dološáiggi birra ja álbmotmeahci birrasis buorrána dađistaga.</p>
<p>Seailluheapmi ja huksensuodjalus</p>
<p>Sámediggi lea 2010:s čađahan kulturmuittuid seailluhanbarggu máŋgga guovllus. Nuortasámi gilis</p>
<p>Njávdámis Mátta-Várjjaga gielddas lea čađahuvvon ruoná areálaid seailluhanbargu. Lea maiddái ođastuvvon ássanviessu olggobealde, mii lea dan eatnama alde maid Sámediggi eaiggáda. Kulturbiras hávdesajiin Nuortalaš gilis lea gieskat sihkkarastojuvvon. Dan plánejuvvon sámi dákteriggeávdnasiid ođđasis hávdádeami oktavuođas lea álggahuvvon bargu guovllu regulerenplánain. Dát lea maiddái ráfáidahttojuvvon kulturbirasoasi viidáseappot ovddideapmi.</p>
<p>Halonen-viesu ođasteapmi lea bures boahtán johtui. Nuortalaš gili regulerenplánain bargojuvvo. Šiehtadus válljejuvvon plánenfitnodagain lea dahkkojuvvon fálaldatvuoru maŋŋá. Proseassas lea dollojuvvon rabas álggahančoahkkin Njávdámis. Bargojoavku mii pláne ođđasis hávdádeami lea doallan rabas čoahkkima</p>
<p>Njávdámis gos NIKU čalmmustii georadariskkadeami bohtosiid maid Sámediggi ruhtadii.</p>
<p>Sirpmás Deanu gieldas lea visttiid ođastemiiguin jotkojuvvon ja dat bistet ain muhtun áiggi.</p>
<p>Romssas lea Sámediggi joatkán guvttiin seailluhanprošeavttain. Okta guoská guovžabieju ja olbmuid hávddiid billašuvvamii Návuona suohkanis. Nubbi lea muorraruossa ođasteapmi Sandengen girkogárddis</p>
<p>Gáivuona suohkanis. Prošeavttaid lea ruhtadan Riikaantikvára. Sámediggi lea doallan álbmotčoahkkimiid sihke Mátta-Várjjagis ja Návuonas seailluhanprošeavttaid oktavuođas.</p>
<p>Árran Julevsáme guovdásj, Museum Nord, Várdobáiki ja Bådåddjo suohkan leat ožžon doarjaga sámi visttiid registreremii ja ođasteapmái. Dát barggut nannejit dáid ásahusaid fágagelbbolašvuođa. Davvisámi guovllus leat máŋga ovttaskas olbmo ja ásahusa vuolggahan visttiid ođastanprošeavttaid.</p>
<p>Riikarevišuvnna raportta oktavuođas huksensuodjaleamis leat dollojuvvon guokte čoahkkima. Riikaantikvára Jørn Holme galledii Sámedikki Kárášjogas. Ášši čuovvoluvvo prošeaktadoarjjaohcamiin</p>
<p>Riikaantikvárii. Signálat doaisttážii čájehit ahte prošeakta ruhtaduvvo.</p>
<p>Gávdnojit ollu kulturmuittut mat leat billašuvvamin ja danne lea dárbu oažžut eanet ruđaid seailluhanbargui go maid Riikaantikvára lea juolludan. Ovdamearkka dihte 2010:s ii addán riikaantikvára seailluhanruđaid Norlándda fylkii.</p>
<p>Vuosteákkat ja kulturmuitolága rihkkumat</p>
<p>Sámi guovlluin 2010:s leat billašuvvan ollu sámi kulturmuittut. Dat lea dáhpáhuvvan dan geažil go áššit eai leat sáddejuvvon doaibmabidjooamasteaddji beales ja kulturmuitoláhka lea rihkkojuvvon. Gáivuona suohkanis Romssas leat kulturmuittut biliduvvon. Dát guoská ovtta goahtesadjái Skardalenis ja cuvccasbáikái Skipet. Dát lea várrebákti E6 guoras Ivguvuonbađas Nordnesis. Dát cuvccasbáiki lea máŋgii namuhuvvon Just Qvigstads <span type="quote" xml:lang="nob">”Eventyr og sagn”</span>-girjjis. Gáivuona suohkan ja</p>
<p>Troms Kraft leat lobi haga ceggen máŋga installašuvnna geađgegierdui.</p>
<p>Dasto lea Sámediggi viidáset cealkán ahte Per Larsavika/Klubbvik ohcan guollebiebmanrusttega hárrái</p>
<p>Unjárggas gielddas ii galgga juolluduvvot. Sámediggi lea cealkámušas čujuhan ahte ohcamiin guollebiebmanrusttega hárrái berre vuordit dassážiigo ođđa riddoavádatplána Unjárgga gieldda várás lea ráhkaduvvon. Doaibmabidju dego rihkku sámi kulturmuittuid ja kulturbirrasa main lea stuorra árvu. Danne sáhttet dás šaddat negatiivvalaš váikkuhusat ohcamii oažžut Ceavccageađggi/Mortensnes</p>
<p>UNESCO máilbmeárbelistui. Dán vuođul ovddidii ge Sámediggi vuosteákkaid areálageavaheami osiide mat leat Unjárgga gieldda gieldaplána areálaoasis.</p>
<p>Ovttasbargu Riikaantikvárain</p>
<p>Sámediggi ja Riikaantikvára gulahallet jeavddalaččat áigeguovdilis áššiid birra. Sámediggi bargá ovttas</p>
<p>Riikaantikvárain oččodan dihte sámegielat veršuvnna kulturmuitodiehtovuđđui Askeladden.</p>
<p>Riikaantikvárain leat leamaš maiddái čoahkkimat go guoská eará boahtteáiggi dárbbuide ja Askeladden diehtovuođu kvalitehta dáfus sihkkarastimii.</p>
<p>Sámediggi lea 2010:s addán gulaskuddancealkámuša Riikaantikvára arkeologalaš kulturmuittuid hálddašeami strategalaš plánii. Doaibmabijut maid oktavuođas sáhttá leat áigeguovdil čađahit konsultašuvnnaid leat: - Nationála prošeavtta ásaheapmi kulturmuittuid ja kulturbirrasiid registrerema várás - Ovddasvástádusláhkaásahusa mudden dainna lágiin ahte livččii vejolašvuođa čađahit eaŋkilastojuvvon áššemeannudeami unnit áššiin, ja dán dárbbu olis oažžut sadjái sámi kulturmuittuid bissovaš hálddašanortnega - Sámi kulturmuittuid čuohtejagiráji árvvoštallan ja stuorát dutkan- ja hálddašanprográmmaid ásaheapmi</p>
<p>Dasto leat addán rávvagiid Riikaantikvára 2011 vuordámušreivii. Áššit mat ledje mielde leat earret eará Ceavccageađgi/Mortensnes tentatiivvalaš máilbmeárbelistui, kulturmuittuid ja kulturbirrasa regionála plána</p>
<p>Finnmárkku várás ja dasto bealit mat gusket Nuortalaš gili kulturbirrasii, mas mielde sihke guovllu regulerenplána ja dákteriggeávdnasiid plánejuvvon hávdádeapmi.</p>
<p>Ovttasbargu eará instánssaiguin</p>
<p>Sámediggi gulahallá jeavddalaččat fylkkagielddaiguin. Sámediggi láve searvat fylkkagielddaid areálaplánaforumii ja ovttasbargui beaivválaš áššemeannudeami ektui.</p>
<p>Oktasaš geahčadeamit leat čađahuvvon Mátta-Trøndelága fylkkagielddain Elgsjøen el-fápmorusttega oktavuođas Einunndalenis Oppdal gielddas, rájis mii lea gaskal Mátta-Trøndelága ja Hedmárkku. Eará buori ovttasbarggu maid sáhttit namuhit lea ahte arkeologat Mátta-Trøndelága, Hedmárkku ja Opplándda fylkkagielddain leat searvat kursii máttasámi kulturmuittuid registrerema birra.</p>
<p>Eará geográfalaš guovlluin lea vejolašvuohta bargat lávgadet ovttas fylkkagielddaiguin. Erenoamážit Norlándda fylkkasuohkaniin.</p>
<p>Sámedikkis leat jahkásaččat čoahkkimat kulturmuitofoanddain. Dán jagáš čoahkkin dollojuvvui Várjjagis.</p>
<p>Sámedikkis lea maiddái jeavddalaš oktavuohta ja gulahallan gielddaiguin ja doaibmabidjooamasteddjiiguin, ovdamearkka dihte eaŋkil olbmuiguin, priváhta ja almmolaš fitnodagaiguin ja ásahusaiguin. Dát oktavuohta lea dávjjimusat geahčadanáigodagas.</p>
<p>Váikkuhangaskaoamit – sámi kulturmuitosuodjaleapmi</p>
<p>Sámedikki jagi 2010 bušeahtas lei várrejuvvon 2 000 000 ru birrasii ja kultursuodjaleapmái. 44 ohcama meannuduvvojedje ortnegis ja 33 ohcama ožžo doarjaga. Dán jagi prošeavttain 23 prošektii lea máksojuvvon vuosttaš oassi doarjagis ja leat dainna álggahan bargguid. Dán jagi leat 10 ovddit jagiid prošeavttain gárvvistuvvon. Oktiibuot juolluduvvui 2 415 000 ru. Daid gaskkas leat 223 000 ru ovddas gessojuvvon ruovttoluotta ja 821 000 ru ovddas lea mávssekeahttá.</p>
<p>Doarjjaohcamiid juohkáseapmi guovlluid gaskka ja vuoruheamit 2010:s Guovlu</p>
<p xml:lang="nob">Registreren</p>
<p>Sihkkarastin</p>
<p>Ođasteapmi</p>
<p>Oktiibuot</p>
<p>Davvisámi guovlu 3 0 10 13</p>
<p>Julevsámi guovlu 8 1 3 12</p>
<p>Máttasámi guovlu 4 0 0 4</p>
<p>Gessojuvvon 0 1 3 4</p>
<p>Oktiibuot 15 2 16 33</p>
<p>Sáhttit oaidnit ahte ortnega siskkobealde eanemusat ođastanprošeavttat leat leamaš davvisámi guovlluin, muhto doppe eai lean nu galle registrerenprošeavtta. Julevsámi guovlluin leat eanemusat registrerenprošeavttat ja ođastanprošeavttat ásahusaid oktavuođas. Máttasámi guovlluin leat dušše registrerenprošeavttat ožžon doarjaga, buot dát ásahusaid oktavuođas.</p>
<p>Sámediggi lea 2010:s ožžon muhtun ohcamiid mat gusket guovlluide mat leat olggobealde dálá hálddašanguovllu. 7 Dearvvašvuohta, sosiála ja fuolahus Sámedikki váldomihttomearrin lea sihkkarastit dearvvašvuođa-, sosiála- ja fuolahusfálaldaga sámi álbmoga várás. Dát fálaldat galgá lea ovttadássásaš fálaldagain mii muđui lea álbmogis. Dearvvašvuođa-, sosiála- ja fuolahusfálaldaga ferte heivehit sámi álbmoga dárbbuide. Dasto fertejit dearvvašvuođa-, sosiála- ja fuolahusbargiide miehtá riikka fállojuvvot oahpahus sámi gielas ja kultuvrras. Maiddái dievasmahtti ja árbevirolaš dikšunvuogit leat dohkálaččat.</p>
<p>Sámediggi bargá sierra vugiiguin olahan dihte dáid mihttomeriid. Gulahallama ja ovttasbarggu bokte guovddáš eiseválddiiguin ja eará relevánta aktevrraiguin, geahččalit mii sihkkarastit Sámedikki váikkuhanfámu dearvvašvuođa- ja sosiálafálaldagaid hábmemii sámi álbmoga várás. Mii bargat earret eará sámi mánáid vuoigatvuođaid gozihemiin mánáidsuodjalusa ektui, váikkuhit rihkusfuolahusa heiveheami sámi fáŋggaid dárbbuide ja sámi boarrásiid- ja fuolahusfálaldaga ovddideami. Dasa lassin addit mii doarjaga sierralágan dearvvašvuođa- ja sosiálaprošeavttaide.</p>
<p>Ovttasbargu sierra aktevrraiguin</p>
<p>Sámediggi gulahallá guovddáš eiseválddiiguin, gielddaiguin, fylkkagielddaiguin ja eará aktevrraiguin barggus buoret dearvvašvuođa-, sosiála- ja fuolahusfálaldagaid sihkkarastima oktavuođas sámi álbmoga várás.</p>
<p>Hástalusaid gaskkas leat earret eará regionála ráđđeaddinbálvalusa sihkkarastin máttasámi álbmoga várás maid Snoasa suohkan lea álggahan ja dearvvašvuođa áŋgiruššamiiguin joatkin Várdobáikki sámi guovddážis. Deaŧalaš lea maiddái lávgadet ovttasbargu fágaásahusaiguin ja earáiguin gelbbolašvuođahuksema ektui ja dasto dárbbu ja bálvalusaid ovddideami oainnusmahttima ektui. Dál leat geahččaleamen ásahit oktavuođa Sámedikkiin Ruoŧa bealde erenoamážit psykalaš dearvvašvuođa ektui boazodolliid gaskkas. Davviriikkaid dearvvašvuođadirektevrrat leat galledan Sámedikki, ja mii muitaleimmet sidjiide makkár hástalusat leat go galgá sihkkarastit dásseárvosaš dearvvašvuođa - ja sosiálabálvalusa sámi álbmoga várás Norgga bealde Sámis.</p>
<p>Sámediggi lea álggahan konsultašuvnnaid dearvvašvuođa- ja fuolahusdepartemeanttain Kárášjoga oahpahusbuohcciruovttu nuppástuhttimis nationála oahpahusbuohcciruoktun sámi álbmoga várás.</p>
<p>Sámedikki mihttomearrin lea ahte nationála oahpahusbuohcciruoktu galgá jođihit ja váikkuhit máhtolašvuođa ovddideami ja kvalitehta bajideami dearvvašvuođa- ja fuolahusbálvalusas sámi pasieanttaid, geavaheddjiid ja sin oapmahaččaid várás. Sámediggi lea maiddái álggahan konsultašuvnnaid 3-jagáš demeansaplána ektui sámiid várás geat leat muittohuvvan. Prošeakta lea álggahuvvon ráđđehusa demeansaplána 2015 vuođul.</p>
<p>Sámi ovddastus dearvvašvuođadoaimmahagaid stivrrain</p>
<p>Sámediggi lea evttohan olbmuid stivralahttun njeallje regionála dearvvašvuođadoaimmahahkii ja muhtun daid vuollásaš doaimmahagaide Dearvvaštuohta Davvin RHF, Dearvvašvuohta Gaska-Norga RHF ja</p>
<p>Dearvvašvuohta Mátta-Nuorta RHF oktavuođas. Sámi ovddastus lea čuovvovaš stivrrain: - Dearvvašvuohta Davvin RHF - Dearvvašvuohta Finnmárku - Davvi-Norgga universitehtabuohcciviessu (UNN) - Nordlándda buohcciviessu - Helgelándda buohcciviessu - Dearvvašvuohta Davvi-Trøndeláhka RHF - Oslo Universitehtabuohcciviessu, Dearvvašvuohta Mátta-Nuorta vuollásaš</p>
<p>Sámi mánáid vuoigatvuođat mánáidsuodjalusa bálvalusain</p>
<p>Sámi mánát galget beassat deaivvadit mánáidsuodjalusbálvalusain mas lea sámi giella- ja kultur-gelbbolašvuohta. Dát vuoigatvuođat leat sámi mánáid várás Mánáidkonvenšuvnna ja mánáidsuodjaluslága mielde. Dasa lassin gusket sámi mánáide geat ásset sámegiela hálddašanguovllu siskkobealde sámelága mearrádusat. Dát mearkkaša dan ahte sámi mánáin dáin gielddain lea vuoigatvuohta oažžut bálvalusa sámegillii mánáidsuodjalanbálvalusas, maiddái dalle go biddjojuvvojit ásahussii ja biebmoruktui olggobealde ruovttu gieldda. Sámediggái lea deaŧalaš oainnusmahttit mánáid vuoigatvuođaid ja vai dát vuoigatvuođat gozihuvvojit mánáidsuodjalanbálvalusas.</p>
<p>Sámediggi lea čađahan konsultašuvnnaid Mánáid-, dásseárvo- ja searvadahttindepartemeanttain evttohusa ektui ahte rievdadit láhkaásahusa bearráigeahču hárrái biebmoruovttus ja mánáidsuodjalanásahusain. Sámedikki ulbmil konsultašuvnnaiguin lea ahte sámi mánáid vuoigatvuođat giela ja kultuvrra goziheami ektui jerrojuvvojit árjjalaččat dalle go mánná biddjojuvvo ásahussii ja biebmoruktui. Dát ferte čielgasit boahtit ovdan láhkaásahusas mánáid bearráigeahču ektui biebmoruovttuin ja ásahusain. Dáid láhkaásahusaid rievdadusevttohusat leat dál sáddejuvvon gulaskuddamii. Sámediggi lea gearggus joatkin konsultašuvnnaiguin maŋŋá gulaskuddanáigemeari.</p>
<p>Sámediggi lea álggahan konsultašuvnnaid Justiisa- ja politiijadepartemeanttain sámi mánáid vuoigatvuođaid goziheamis Mánáidviesus. Mánáidviessu lea fálaldat mánáide geat deaivvadit riektedoaimmahagain maŋŋá go leat gártan gillát veahkaválddi dahje seksuála vearredaguid ja sin oapmahaččaide. Sámi mánáid vuoigatvuođaid vuođul ferte Mánáidviesus leat gelbbolašvuohta sámi gielas ja kultuvrras dutkkadettiin sámi mánáid. Sámediggi áigu joatkit konsultašuvnnaiguin 2011:s.</p>
<p>Sámediggi lea álggahan konsultašuvnnaid Bearaš- ja dásseárvodepartemeanttain NÁČ 2009:8 -</p>
<p>Kompetanseutvikling i barnevernet, gelbbolašvuođa ovddideami birra mánáidsuodjalusas. Sámedikki mihttomearri konsultašuvnnaiguin lea sihkkarastit gelbbolašvuođa sámi gielas ja kultuvrra mánáid-suodjalusa oahppofálaldagain. Sámediggi searvá maiddái stuorradiggedieđáhusa referánsajovkui čálgobálvalusaid oahpu birra. Dearvvašvuođa- ja sosiálaoahppu ja dutkan galget leat guovddážis dieđáhusas, ja plána mielde galgá dieđáhus ovddiduvvot čakčat 2011.</p>
<p>Ovttasdoaibmanođastus</p>
<p>Sámi bálvalusdárbbašeddjiin lea vuoigatvuohta oažžut dearvvašvuođa- ja sosiálabálvalusaid seamma dásis go álbmot muđui oažžu. Dán vuođul lea Sámediggi álggahan konsultašuvnnaid Dearvvašvuođa- ja fuolahusdepartemeanttain sámi pasieanttaid goziheamis Ovttasdoaibmanođastusas. Guovddáš dearvvašvuođaeiseválddit leat addán muhtun signálaid nugo eanet ovddasvástádusa birra gielddaide ja eanet ollislaš pasieantadikšuma birra. Sámediggái lea deaŧalaš sihkkarastit ahte ovttasdoaibman doaibmabijuid vuoruhemiin ja rámmain mat biddjojuvvojit galgá leat buorre beaktu maiddái sámi álbmogii.</p>
<p>Dasto ferte sámi pasieanttaid vuoigatvuođaid giellahálddašanguovllu gielddain maiddái gozihit ođđa ođastusas. Guovddáš eiseválddiin lea bajimuš ovddasvástádus ja danne fertejit fuolahit dan ahte sámi perspektiiva gozihuvvo ja jerrojuvvo buot proseassain, ja vai dat gozihuvvo guovddáš dearvvašvuođa- ja sosiálapolitihkalaš áŋgiruššamiin.</p>
<p>Regionála dearvvašvuođadoaimmahagaid barggahandokumeanttat</p>
<p>Sámediggi lea konsulteren Dearvvašvuođa- ja sosiáladepartemeanttain sámi pasieanttaid dárbbu ja vuoigatvuođaid goziheami birra regionála dearvvašvuođadoaimmahagaid barggahandokumeanttain jahkái 2011. Cealkka <span type="quote" xml:lang="nob">”Samiske pasienters rett og behov for tilrettelagte tjenester må etterspørres og synliggjøres fra planleggingsfasen, gjennom utredningsfasen, og når beslutninger tas”</span>, lea vuođđun daid rávvagiidda maid Sámediggi addá barggahandokumeanttaide.</p>
<p>Sámediggi lea duhtavaš gárrendikšunsuorggi sierra áŋgiruššamiid ektui ja ahte doaibmabijut sámi pasieanttaid várás fertejit váldit vuolggasaji sámi pasieanttaid vuoigatvuođain oažžut láhččojuvvon bálvalusaid sámi giela ja kultuvrra vuođul. Sámediggi lea maiddái váillahan stuorát fokusa gillii ja gulahallamii sihke kvalitehtaperspektiivvas ja sihkarvuođaperspektiivvas. Jagi 2011 barggahan-dokumeanttain lea danne čujuhuvvon kvalitehta ja pasieantasihkarvuođa dáfus ahte váilevaš gulahallan lea riskafáktora ja deaŧalaš gáldu boasttu dikšumii. Sámedikki álgaga mielde lea barggahandokumeanttaide maiddái váldojuvvon mielde dat ahte dearvvašvuođabargiid oahpus galget dearvvašvuođadoaimmahagat sihkkarastit gelbbolašvuođa sámi gielas ja kultuvrras.</p>
<p>Sámedikkis lea leamaš čoahkkin Dearvvašvuohta Davvin jagi 2010 bargguid bohtosiid birra. Earret eará lea</p>
<p>Dearvvašvuohta Davvin ožžon bargun álggahit dulkaprošeavtta buoridan dihte dulkabálvalusa sámi álbmoga várás. Sámediggi galgá searvat prošeavtta mandáhta hábmemii. Prošeakta lea maŋŋonan ja bargu geardduhuvvo jagi 2011 barggahandokumeanttain.</p>
<p>Sámediggái lea deaŧalaš ahte maiddái nationála gearggusvuohta váldá vuhtii sámi dárbbuid ja vuoigatvuođaid. Heahtedieđiheapmi sámi geavaheddjiid ektui ii doaimma dál dohkálaččat. Dán hástalusa lea Sámediggi ovddidan guovddáš eiseválddiide. Sámediggi lea álggahan konsultašuvnnaid Justiisa- ja politiijadepartemeanttain sámi geavaheddjiid goziheami ektui ođđa digitála heahteneahta ásaheami oktavuođas. Sámediggái lea deaŧalaš ahte gielalaš ja kultuvrralaš fálaldat heahtebálvalusas addojuvvo sámi geavaheddjiide miehtá riikka. Sámediggi joatká konsultašuvnnaiguin 2011:s. Danne lea Sámediggi duhtavaš go barggahandokumeanttain čujuhuvvo ahte galgá leat dásseárvosaš heahtedieđihanbálvalus minoritehta gielat olbmuide ja sámi álbmogii, ja ahte doaimmahagat galget álggahit doaibmabijuid sihkkarastin dihte dárbbašlaš giella- ja kulturgelbbolašvuođa heahtedieđihanguovddážiin.</p>
<p>Psykalaš dearvvašvuohta</p>
<p>Árbevirolaš sámi ealáhusat leat garra deattu vuolde olggobeale servodaga beales. Areáladuohtadeamit ja boraspirevahágat leat dušše oassi hástalusain maid ovddabealde doallit leat. Dákkár dilis lea deaŧalaš fuomášit makkár olmmošlaš váikkuhusat das leat. Go oppa áiggi galgá eallit huššadilis de dat váikkuha olbmuid fysálaš ja psykalaš dearvvašvuhtii. Maŋimuš áiggis lea Sámediggi ožžon dieđuid dan birra ahte árbevirolaš sámi ealáhusaid doallit gillájit eanet psykalaččat.</p>
<p>Sámediggi lea álggahan ovttasbarggu Sámi našuvnnalaš gealboguovddážiin – psykalaš dearvvašvuođa suodjaleapmi (SANAG) geahčadan dihte maid politihkkárat sáhtášedje bargat dán oktavuođas. Jáhkku boahtteáigái ja optimisma ferte leat árbevirolaš sámi ealáhusaid dolliin, jos ealáhus galggaš rekrutteret ođđa dolliid. Sámi mánát ožžot maiddái mielde dan negatiivvalaš beaggima medias ja gillájit dan geažil go ealáhus lea fuones čuovggas. Mánát oidnet ahte dát váikkuha ollesolbmuide, ja dat sáhttá buktit fuola.</p>
<p>Sámediggi lea ovddidan dán dili guovddáš eiseválddiide ja áigu ain bidjat eanet fokusa dán dohkketmeahttun dillái. Sámedikki presideanta lea doallan sáhkavuoru SANAG konferánssas boazodoalu psykalaš dearvvašvuođa ja iešsorbmemiid birra.</p>
<p>Sámedikkis lei sáhkavuorru Landsforeningen for etterlatte ved selvmord (LEVE) nammasaš searvvi semináras Deanus čakčamánus. Seminára fáddán lei iešsorbmeneastadeapmi Sámis. Seminárain čalmmustuvvui iešsorbmeneastademiid máilmmibeaivi. Sámediggi muitalii movt Sámediggi bargá oktavuođa bokte Norgga eiseválddiiguin, fágaolbmuiguin, oahppoásahusaiguin, organisašuvnnaiguin ja</p>
<p>Sámedikkiin Ruoŧa bealde. Sámediggi deattuhii man deaŧalaš giella- ja kulturáddejupmi lea go galgá deaivvadit maŋisbohttiiguin, ja eastadanbarggus.</p>
<p>Rihkusfuolahus heivehuvvon sámi fáŋggaid dárbbuide</p>
<p>Sámediggi lea addán doarjaga prošektii man bokte galgá kártejuvvot makkár dearvvašvuođa- ja sosiálafálaldat fáŋggain leat giddagasas. Mihttomearrin lea oažžut buoret máhtolašvuođa buoridan dihte sámi fáŋggaid dearvvašvuođabálvalusfálaldaga. Sámediggi jáhkká ahte prošeakta buorida máhtolašvuođa sámi fáŋggaid vuoigatvuođain, ja maiddái addá buoret áddejumi sámi fáŋggaid dárbbuin ja vuoigatvuođain oažžut buorebut láhččojuvvon dearvvašvuođabálvalusa.</p>
<p>Doarjja dearvvašvuođa- ja sosiálaprošeavttaide</p>
<p>Doarjjaortnega mihttomearri:</p>
<p>Buorebut láhččojuvvon dearvvašvuođa, sosiála ja fuolahusbálvalus sámi geavaheddjiid várás</p>
<p>Jagi 2010 bušeahtas lei várrejuvvon 3 350 000 ru dearvvašvuođa- ja sosiálaprošeavttaide. Oktiibuot juolluduvvui 3 209 000 ru 18 prošektii.</p>
<p>Eanaš prošeavttat mat leat ožžon doarjaga gullet čuovvovaš vuoruhemiide Sámedikki bušeahtas: prošeavttat mat ovddidit sámi giella- ja kulturmáhtolašvuođa dálá dearvvašvuođa- ja sosiálabálvalusain, prošeavttat main leat konkrehta doaibmabijut bistevaš láhčima várás, metodaovddidanprošeavttat ja prošeavttat maid ulbmilin lea láhčit fuolahusa sámi boarrásiidda sámi giela ja kultuvrra vuođul. 8 Regionálaovddideapmi Ovttasbargošiehtadusat</p>
<p>Sámediggi lea dahkan ovttasbargošiehtadusaid Finnmárkku, Romssa, Norlándda, Davvi-Trøndelága, Lulli-</p>
<p>Trøndelága, Hedmárkku ja Opplándda fylkkagielddaiguin. Šiehtadusaid ulbmilin lea nannet ja oainnusmahttit sámi giela, kultuvrra ja servodateallima ovttasráđiid fylkkagielddaiguin. Ovttasbargo-šiehtadusain leat oktasaš doaibmabijut ollu servodatsurggiin. Sámediggi áigu oččodit ovttasbargo-šiehtadusaid Oslo, Troanddima ja Romssa gielddaiguin.</p>
<p>Ovttasbargošiehtadus fylkkagieldda ja Sámedikki gaskka čuovvoluvvo guktii jagis politihkalaš ja hálddahuslaš čoahkkima bokte. Guovddážis čuovvolanbarggus fylkkagieldda ja Sámedikki gaskka lea dat ahte ovttas ráhkaduvvo raporta mas boahtá ovdan makkár doaibmabijut galget vuoruhuvvot ovttasbarggus jahkásaččat. Dát raporta dohkkehuvvo politihkalaš dásis sihke Sámedikki ja Fylkkadikki beales. Maŋŋá jagis geahčadit bealit raportta stáhtusa árvvoštallan dihte čađahuvvojit go dat jahkásaš doaibmabijut ja movt dat dahkkojuvvo. Stáhtus geahčaduvvo hálddahusa dásis.</p>
<p>Dát bargometoda lea čađahuvvon jagis 2010 Sámedikki ja Finnmárkku fylkkagieldda dáfus. Bealit leat soahpan ahte ovttasbargu doaibmá bures go geahččá resurssaid ektui. Ovttasbargošiehtadus váikkuha sámi giela, kultuvrra ja servodateallima oainnusmahttima. Fylkkagildii lea dieđihuvvon ahte Sámediggi áigu geahčadit iežas regionálapolitihka ja soitet boahtit rievdadusat dasa ja ovdáneapmi.</p>
<p>Ovttasbargošiehtadus Norlándda fylkkagielddain dahkkojuvvui 2006:s. Šiehtadus lea dál rievdaduvvomin.</p>
<p>Sámediggi ja fylkkagielddat máttasámi guovllus leat ođasmahttimin dáláš ovttasbargošiehtadusa mii dahkkojuvvui 2005:s. Ovttasbargobealit leat Sámediggi Norgga bealde, Norlándda fylkkasuohkan, Davvi-</p>
<p>Trøndelága fylkkasuohkan, Mátta-Trøndelága fylkkasuohkan ja Hedmárkku fylkkasuohkan. Šiehtadusa ulbmilin lea nannet ja oainnusmahttit sámi kultuvrra, giela ja servodateallima. Ovttasbargošiehtadus ii hehtte eará ovttasbarggu mii ii leat namuhuvvon dán šiehtadusas. Oasis šiehtadusa fáttáin sáhttá leat sierralágan mearkkašupmi ja vuoruheamit sierra beliid beales. Šiehtadus galgá čuovvoluvvot jahkásaš čoahkkimiid bokte hálddahusa ja politihkalaš dásis. Čoahkkimiid ulbmilin lea raporteren, ovttasbargu ja ovttasdoaibman.</p>
<p>Sámedikkis lea leamaš oktavuohta Oslo gildii 2008:s árvvoštallan dihte vejolašvuođaid ásahit ovttasbargošiehtadusa Oslo gielddain. Áigodagas 2008 ja 2010 lea Sámediggi čálalaččat geahččalan oažžut viidáset gulahallama gielddain. Dát oktavuohta Oslo gielddain ásahuvvui čakčat 2010. Bealit leat doaisttážii soahpan bargovuogi fálaldagaid geavaheami ja dárbbuid kártemis Oslo gielddas. Árrat jagi 2011 dollojuvvojit ođđa čoahkkimat gulahallan dihte livččii go vejolašvuohta dahkat ovttasbargošiehtadusa.</p>
<p>Sámediggi doalai maiddái álbmotčoahkkima Oslos jagi 2010 loahpa geahčen.</p>
<p>Regionála ovddidanruđat</p>
<p>Jagi 2010 bušeahtas lei várrejuvvon 3 500 000 ru regionálaovddideapmái. Regionála ovddidanruđat juogaduvvojit prošeavttaide mat ruhtaduvvojit ovttas fylkkagielddaiguin.</p>
<p>Ovttasbargošiehtadusa siskkobeale juolluduvvui doarjja buohkanassii 30 prošektii, Finnmárkui 13, Romsii 6, Norlándii 6, Davvi-Trøndeláhkii 3, Mátta-Trøndeláhkii 1 ja Hedmárkui 1.Oktiibuot juolluduvvui 3 930 000 ru, mii mearkkaša 430 000 ruvdnosaš liigegeavaheami 2010:s.</p>
<p>Finnmárkku prošeavttaid gaskkas sáhttit namuhit doarjaga Barents álgoálbmotkongressii mii lei 30 000 ru 2010:s ja 400 000 ru Deanu kulturskuvlii mánáid ja nuoraid dánsa, musihkka ja dráma oahpahusfálaldahkii. Doarjja addojuvvui maiddái NHO Finnmárkui Smávvadikki čađaheapmái Álttás 2010:s.</p>
<p>Romssa prošeavttaid gaskkas sáhttit namuhit 150 000 ruvdnosaš doarjaga sámi vahku čađaheapmái</p>
<p>Romssas ja 200 000 ru birasprošektii Leve i naturen/Eallit luonddus maid Romssa fylkkamanni lágidii.</p>
<p>Norlándda prošeavttaid gaskkas sáhttit namuhit 300 000 ru Måske-geainnu ovdaprošektii ja 190 000 ru Duoddará ráffe/bihtánsámi guovddáža divodeapmái Báidáris.</p>
<p>Davvi-Trøndeláhkii juolluduvvui 300 000 ru doarjja giella- ja gelbbolašvuođaprošektii Raavrhvijhkes ja</p>
<p>Hedmárkku fylkii addojuvvui 500 000 ru doarjjan giellakonsuleantavirgái ja oahpponeavvoprošektii. 9 Riikkaidgaskasaš ja sámi ovttasbargu Sámedikki bargu riikkaidgaskasaš álgoálbmotáššiiguin</p>
<p>Sámediggi áigu ođasmahttit riikkaidgaskasaš dieđáhusa boahtte jagi. Dán oktavuođas lágiduvvo seminára dán barggu oassin. Vuođđun riikkaidgaskasaš bargui leat mihttomearit mat leat čuovvovaš dieđáhusain: - Sámediggeráđi dieđáhus riikkaidgaskasaš áŋgiruššansurggiid birra, ášši 49/06 - Davviguovloovddideapmi, ášši 68/07</p>
<p>Sámedikki presideanta finai cuoŋománus 2010 Mátta-Amerihkás stuorradikki presideanttain. Brasilias galledii delegašuvdna earret eará Xingu indiánaguovllu. Mátta-Amerihká mátki oktavuođas muitaledje delegašuvdnii áigeguovdilis áššečuolmmaid birra mat čatnasit meahcihuhttimii, dálkkádahkii ja álgoálbmogiid rollii arvevuvddiid suodjaleamis.</p>
<p>Sámedikki presideanta lei mielde dán jagáš ON álgoálbmogiid bissovaš foruma čoahkkimis.</p>
<p>Sámediggeráđđi searvvai riikkaidgaskasaš lonuhallanseminárii Antiguas, Guatemalas. Semináras lei sáhka konsultašuvdnageatnegasvuođa heiveheamis ILO konvenšuvnna 169 guđát artihkkala mielde.</p>
<p>Álgoálbmotvuoigatvuođaid áššedovdimekanisma EMRIP láve doallat jahkásaš sešuvnnaid. Sámediggi lei mielde dán jagáš sešuvnnas ja buvttii rávvagiid sáhkavuorus bokte gaskaboddosaš raportii mas lea sáhka álgoálbmogiid rievttis beassat searvat mearrádusproseassaide. Loahpalaš raporta boahtá 2011:s.</p>
<p>Sámediggi lei čakčat 2010 mielde Olmmošvuoigatvuođaráđi ( HRC) čoahkkimis ja searvvai ráđi álgoálbmotáššiid meannudeapmái mat čatnasit áššedovdimekanismii ja erenoamášdieđiheaddji gaskaboddosaš raporttaide. Loahpalaš raporttat bohtet 2011:s, sihke áššedovdimekanismmas ja erenoamášdieđiheaddjis. Sámediggi áigu čuovvolit barggu dáiguin.</p>
<p>Sámediggi háliida váikkuhit UPR - Universal Periodic Review go lea sáhka riikkain mat bohtet ovdan gulaskuddamii ON:s olmmošvuoigatvuođaid čuovvoleami birra. Ii leat leamaš vejolašvuohta čuovvolit daid gulaskuddamii mat čađahuvvojedje dán jagi resursaváilivuođa geažil. UPR lea viehka ođđa forum man oktavuođas sáhttá bargat álgoálbmotvuoigatvuođaid nannemiin miehtá máilmmi. Dárbu lea čuovvolit dán barggu eanet go mii dán rádjái lea dahkkojuvvon.</p>
<p>Mearriduvvon lea ahte Olgoriikadepartemeanttain galgá doallat guokte konsultašuvdnačoahkkima jahkásaččat. Čoahkkimiin lea sáhka Sámedikki riikkaidgaskasaš barggu birra ja oktiiordnema birra departemeanttaiguin dan oktavuođas. Eanaš áššit mat váldojuvvojedje ovdan čatnasit davviguovlo-politihkkii, nugo ealáhusovddideapmi ja minerálaroggan sámi guovlluin, Barentsovttasbargu, Árktalaš ráđđi ja olmmošvuoigatvuođaáššit ja álgoálbmotáššit ON:s.</p>
<p>Ráđđehus lea ráhkadeamen ođđa Davviguovlodieđáhusa mii gárvvistuvvo jagis 2011. Sámediggi áigu váikkuhit dán barggu.</p>
<p>Sámi parlamentáralaš ráđđi</p>
<p>Sámi parlamentáralaš ráđđi (SPR) lea Suoma, Norgga ja Ruoŧa sámedikkiid parlamentáralaš ovttasbargoorgána. Sámiin Ruošša bealde lea bissovaš ovddastus ráđis. Ráđđi galgá gozihit sámiid beroštumiid riikarájáid rastá ja doaibmat sámi jietnan riikkaidgaskasaččat. Sámediggái juolluduvvo 500 000 ru Sámi parlamentáralaš ráđđái stáhtabušeahtas. Juolludus manná dan sámediggái mas lea ráđi čállingoddi.</p>
<p>Delegašuvnnaid mátkegoluid ja eará ovddastangoluid máksá guhtege sámediggi ieš.</p>
<p>Sámi parlamentáralaš ráđi jođiheaddjidoaibma juogaduvvo golmma sámedikki gaskka. 14.4.2010 rájes ja 16 mánu áigodaga lea Sámedikkis Suoma bealde ráđi jođiheaddjidoaibma. Ráđđi lea mearridan alccesis sierra doaibmaplána áigodahkii skábmamánus 2008 juovlamánnui 2010. Plánas lea sáhka earret eará sámi giela, oahpahusa/oahpu, nuoraidáššiid, sámi universitehta, davviriikkaid sámekonvenšuvnna, resursaávkkástallama ja birrasa birra, riikkaidgaskasaš áŋgiruššamat ja dásseárvu birra. Doaibmaplána bidjá rávvagiid ráđi bargui. Sámi parlamentáralaš ráđi dálkkádatpolitihkalaš strategiija mearriduvvui 2010:s.</p>
<p>Sámi parlamentáralaš ráđi bovdejumi mielde galledii ON erenoamášdieđiheaddji, James Anaya 14.- 16.4.2010 vuosttaš gearddi historjjás Sámi regiovdnan. Son finai Roavvenjárggas. Dollojuvvui jorbabeavdeságastallan erenoamášdieđiheaddji, SPR ja ráđđehusa ovddasteddjiid gaskka. Sámi organisašuvnnain ja ásahusain lei vejolašvuohta deaivvadit erenoamášdieđiheddjiin ovddidan dihte oainnuideaset movt davviriikkat doahttalit olmmošvuoigatvuođakonvenšuvnna.</p>
<p>Barentsovttasbargu</p>
<p>Sámediggi searvvai Barents álgoálbmotkongressii ja konferánsii árrat jagi 2010 gos mearriduvvui gaskaboddosaš resolušuvdna mas leat artihkkalat mat dohkkehit álgoálbmogiid rievtti searvat</p>
<p>Barentsovttasbargui. Sámediggi lea sávvan Barentsčállingotti ektui leat ovddastuvvon áicin. Bargojuvvo dan ala ahte dát duohtan dahkkojuvvošii.</p>
<p>Sámediggi juolluda 100 000 ru álgoálbmotbargi virggis riikkaidgaskasaš Barentsčállingottis, dát dahkkojuvvo rámmašiehtadusa ektui Olgoriikadepartemeanttain.</p>
<p>Davviriikkaid sámekonvenšuvdna</p>
<p>Sámediggi lea 2009:s bargan oažžut álgui šiehtadallamiid Davviriikkaid sámekonvenšuvnna ektui. Sámedikkis leat vuordámušat dán bargui, ja oaidná ahte lea dárbu oažžut oktasaš davviriikkalaš sámekonvenšuvnna, mii guoská davviriikkaide ja sámi álbmogii davviriikkain ja geatnegahttá daid.</p>
<p>Sámediggi vuordá mielas ahte šiehtadallamat álggahuvvojit 2011:s.</p>
<p>ON álgoálbmotjulggaštus</p>
<p>Máŋga artihkkala álgoálbmotjulggaštusas leat juo gustovaš riekti eará čadni juridihkalaš instrumeanttaid bokte nugo ovdamearkka dihte ILO-konvenšuvdna nr. 169, ON konvenšuvdna siviila ja politihkalaš vuoigatvuođaid hárrái ja konvenšuvdna ekonomalaš, sosiálalaš ja kultuvrralaš vuoigatvuođaid hárrái, dahje nationála láhkaaddima bokte nugo Vuođđolága ja olmmošvuoigatvuođalága bokte. Dasa lassin speadjalastá álgoálbmotjulggaštus riikkaidgaskasaš boares vieruid mas lea viiddis ovttamielalašvuohta máilmmi dásis ja mii danne adnojuvvo rievttálaččat čadni norbman máilmmiservodahkii ollislaččat.</p>
<p>Julggaštusa artihkkala 42 ektui leat stáhtat váldán badjelasaset julggaštusa mearrádusaid čađaheami ovddideami ollásit. Sámediggi lea duhtavašvuođain oaidnán ahte buot njeallje stáhta mat jienastedje ON julggaštusa beali čakčamánu 13. b. 2007, leat dál guođđán eret sin vuostehágu. Dát leat Australia, Ođđa Selánda, Kanada ja USA. Sámediggi lea maiddái duhtavaš ON váldočoahkkima resolušuvnnain, beaiváduvvon 16.11.10 mas lahttoriikkat ávžžuhuvvojit nannet sin nationála ja riikkaidgaskasaš rahčamušaid, maiddái riikkaidgaskasaš barggu bokte, čoavdin dihte álgoálbmogiid váttisvuođaid sierra surggiin nugo kultuvrras, oahpahusas, dearvvašvuođas, olmmošvuoigatvuođain, birasáššiin ja ekonomalaš ovddideamis. Mearriduvvo maiddái ahte dollojuvvo alladási čoahkkin 2014:s ON váldočoahkkimis, joatkkan namuhuvvon álgoálbmogiid máilmmikonferánsan, oažžun dihte oktasaš vásihusaid ja buoremus vásihusaid barggus álgoálbmogiid vuoigatvuođaid duohtan dahkamis, maiddái rahčamušaid dan ektui ahte ollašuhttit mihttomeriid mat leat ON álgoálbmot vuoigatvuođaid julggaštusas.</p>
<p>Sámedikkis lea sierra ovddasvástádus álgoálbmotjulggaštusa oainnusmahttimis ja geavaheamis juridihkalaččat háldejeaddjin ja dohkkehuvvon gaskaoapmin. Vaikko vel julggaštus ii čana ge juridihkalaččat, de das leat rievttálaš prinsihpat ja norpmat mat juo leat dohkkehuvvon daid stáhtaid beales mat dohkkehit vuođđo olmmošvuoigatvuođaid ja leat dieinna lágiin ásahuvvon riikkaidgaskasaš boares vierrun. Dát mearkkaša dan ahte ON álgoálbmotjulggaštus ferte áddejuvvot dakkár instrumeantan mas leat nannoset juridihkalaš čatnasat go mat eará julggaštusain oppalaččat leat. Sámedikki árvvoštallama mielde čájeha ja čalmmusta ON álgoálbmotjulggaštusa sisdoallu dan rievttálaš ovdáneami mii lea leamaš álgoálbmotrievtti siskkobealde. Sámediggi oaivvilda ahte lea dárbu heivehit ON álgoálbmotjulggaštusa oainnusmahttimiin ja doaibmabiddjin. Julggaštusa mearrádusaid nationála čađaheapmi ferte čuovvoluvvot nationála láhkaaddimiin ja hálddahuslaš geavahusa bokte. Sámediggi gávnnaha ahte lea dárbu beassat raporteret man muttos duođaid rahččojuvvo álgoálbmotjulggaštusa artihkkaliid čađaheapmi nationála dásis.</p>
<p>SPR doaibmaplána mielde lea Sámediggái Norgga bealde biddjojuvvon erenoamáš ovddasvástádus bargat</p>
<p>ON álgoálbmotjulggaštusa heivehemiin. Ovdamearkan dasa movt mii geavahit julggaštusa min áššemeannudeamis lea <span type="quote">”Rámmašiehtadus konsultašuvnnaid čađaheamis anadroma luossaguliid guolástusa reguleremiid ektui”</span>. Dát šiehtadus dahkkojuvvui 24.11.2010.</p>
<p>Sámediggi áigu nu guhkás go mii atnit mávssolažžan, raporteret min jahkedieđáhusain movt álgoálbmotjulggaštus čađahuvvo nationála dásis.</p>
<p>Váikkuhangaskaoamit riikkaidgaskasaš doaibmabijuide</p>
<p>Jagi 2010 bušeahtas lei várrejuvvon 1 350 000 ru riikkaidgaskasaš doaibmabijuide. Dát ruđat leat geavahuvvon ná:</p>
<p>Barents álgoálbmotkantuvra 250 000 ru Interreg 1 000 000 ru Nuppi sámi kongreassa doallan Murmánskkas 90 000 ru 10 Sámeálbmotfoanda Stuorradiggi lea Sámeálbmotfoanddas várren 75 miljon ru oktasaš buhtadussan vahágiidda ja eahperiektái maid dáruiduhttinpolitihka lea dagahan sámi álbmogii. Foandda buvttadus váldojuvvui atnui 2008:s ja dan hálddaša Sámediggi. Stuorradiggi lea bidjan eaktun ahte Sámeálbmotfoanda ii galgga geavahuvvot individuála buhtadussan.</p>
<p>Jahkásaš buvttadusa geavaheapmi mearriduvvo bušeahtas válgaáigodaga vuoruhemiid ja áŋgiruššansurggiid vuođul, geahča ášši 47/09.</p>
<p>Jagi 2010 bušeahtas lei várrejuvvo 9 000 000 ru Sámeálbmotfoanddas. Várrejupmi lei jagi 2009 buvttadeapmi 4 650 000 ru ja 4 350 000 ru lei ovddit jagiid buvttadus. Jahkái 2011 várrejuvvo 5 500 000 ru</p>
<p>Sámeálbmotfoanddas.</p>
<p>Giellaovddideapmi</p>
<p>Doarjjaortnega mihttomearri:</p>
<p>Eanet sámegiela geavaheaddjit</p>
<p>Jagis 2010 lei várrejuvvon 1 500 000 ru giellaovddideapmái. Oaččuimet 15 ohcama, ja doarjja ohccojuvvui 5 517 294 ru ovddas giellaovddidandoaibmabijuide. Dáid gaskkas ožžo guhtta ohcci doarjaga, oktiibuot 1 720 000 ru. Dát dagahii 220 000 ruvdnosaš vuolláibáhcaga.</p>
<p>Girjjálašvuohta</p>
<p>Doarjjaortnega mihttomearri:</p>
<p>Sámi girjjálašvuođa almmuhemiid lasiheapmi</p>
<p>Dán poasttas lei várrejuvvon 2 500 000 ru girjjálašvuhtii. 11 prošektii juolluduvvui doarjja, oktiibuot 2 622 000 ru ovddas. Oktiibuot ohccojuvvui doarjja 4 887 000 ru ovddas. 5-jagáš rávisolbmuidoahpahusprográmma sámegielas</p>
<p>Sámedikki 5-jagáš rávisolbmuidoahpahusprográmma (ovdal giellaprográmma) maid Sámi allaskuvla ásahii 2009:s čájeha buriid bohtosiid. Allaskuvla lea ovttasráđiid Álttá, Porsáŋggu, Gáivuona, Unjárgga ja</p>
<p>Loabága giellaguovddážiiguin doallan oktiibuot 17 giellakurssa rávisolbmuide. Oasseváldit čuvvot kurssaid báikkálaččat dahje Sámi allaskuvllas, ja váldet eksámena allaskuvllas. Kurssat addet oahppočuoggáid ja šaddá vejolašvuohta váldit viidáset oahpu sámegielas Sámi allaskuvllas. Čájeha ahte maŋŋá go rávisolbmuidoahpahusprográmma álggahuvvui, de lea leamaš stuorát rekrutteren viidáset oahpu váldit sámegielas. Rávisolbmuidoahpahusprográmma lea maiddái kvalitatiivvalaš veahkki vánhemiidda geat galget veahkehit mánáideaset leavssuiguin.</p>
<p>Mihttomearrin ovddosguvlui lea álggahit kurssaid mátta- ja julevsámi guovlluin, ja dasto stuorát gávpogiin</p>
<p>Norggas. Áiggi mielde háliidit maiddái álggahit kurssa metodihkas ja pedagogihkas ja čállin- ja lohkankurssa rávisolbmuide geat máhttet sámegiela njálmmálaččat. Dát lea deaŧalaš bargu man bokte rekrutteret giellaguddiid oahpahusásahusaide mat sakka dárbbašit oahpaheddjiid geain lea gelbbolašvuohta.</p>
<p>Árbedieđut</p>
<p>Duođašteapmi ja gaskkusteapmi</p>
<p>Jagi 2010 bušeahtas lei várrejuvvon 1 850 000 ru árbedieđuide - duođaštan- ja gaskkustanprošeavttaide.</p>
<p>Ortnega mihttomearrin lea árbedieđuid duođašteapmi ja gaskkusteapmi mii čatnasa luonddu ja ávnnaskeahtes beali goziheapmái ja geavaheapmái. Ohcanáigemearri lei njukčamánu 1. b. 2010. Jagi loahpas lei geavahuvvon 1 679 000 ru várrejuvvon ruđain, mas bázii 171 000 ru.</p>
<p>Árbedieđuid vuogádatlaš kárten</p>
<p>Jagi 2010 bušeahtas lei várrejuvvon 650 000 ru árbedieđuid vuogádatlaš kártemii. Prošeavttat, maid Sámi allaskuvla čađaha, dahkkojuvvojit reviderejuvvon 2010 bargoplána mielde mas leat plánan ovddidit metodaid movt duođaštit, bisuhit, suodjalit ja vurket árbedieđuid. Dieđalaš artihkkalat fáttá birra, metodagirjji, ja reaidokássa ovttasbarggu várás báikegottiiguin ja ehtalaš njuolggadusat almmuhuvvojit 2011:s. 11 Sámedikki hálddahus Strategiijat 2010 bušeahtas adde gova doaimmaid birra sierra politihkka- ja hálddašansurggiin. Strategiijat konkretiserejuvvojit hálddahusa bargoplánain. Bargu politihka ovddidemiin ja politihkalaš áššiid čuovvolemiin, lassánan hálddašandoaimmaiguin ja servodaga vuordámušaiguin gáibidit resurssaid ja alla fágalaš gelbbolašvuođa ollu surggiin. Reviderejuvvon 2010 bušeahtas lei várrejuvvon 86 030 000 ru hálddahusdási doaibmagoluide. 31.12.2010 nammii ledje Sámedikki hálddahusas 129 jahkedoaimma.</p>
<p>Tabealla vuolábealde čájeha bargiidlogu ovdáneami juogaduvvon nissonolbmuid ja almmáiolbmuid gaskka. 31.12.2008 31.12.2009 31.12.2010</p>
<p>Jođiheaddjit</p>
<p>Jahkedoaimmat ollásit</p>
<p>Jođiheaddjit</p>
<p>Jahkedoaimmat ollásit</p>
<p>Jođiheaddjit</p>
<p>Jahkedoaimmat ollásit</p>
<p>Nissonolbmot 7 75 6 83 5 79</p>
<p>Almmáiolbmot 4 42 6 43 7 50</p>
<p>Oktiibuot 11 117 12 126 12 129</p>
<p xml:lang="nob">Nissonproseanta 63,6 64,1 50 65,9 41,7 61,2</p>
<p>Almmáiproseanta 36,4 35,9 50 34,1 58,3 38,8</p>
<p>Bealit Sámedikkis, bargoaddi ja bargiidorganisašuvnnat, leat ovttas ásahan Sámedikki bargiid- ja bálkápolitihka, mas earret eará guoskkahuvvo ovttasdoaibman beliid gaskka. Báikkálaš bálkášiehtadallamiid bokte leat bealit gávdnan ja jevden bálkáerohusaid nissonolbmuid ja almmáiolbmuid gaskka sierra virgejoavkkuid siskkobealde.</p>
<p>Sámediggi lea Čáhkkilis Bargoeallin-fitnodat (IA-bedrift) ja čuovvu daid mearrádusaid mat leat nannejuvvon šiehtadusas čáhkkilis bargoeallima hárrái. Bargit geain lea dárbu oažžut láhčima bargosajis ja bargodoaimmaid láhčima ožžot fálaldaga das. Lokálain maid Sámediggi geavaha galget vuhtii váldojuvvot olbmot geain lea hedjonan doaibmanákca. Bargiidpolitihkalaš mihttomeari ulbmilin lea olahit dássedettolaš ahke- ja sohkabealčoahkádusa, ja rekrutteret olbmuid geain lea minoritehta- ja álgoálbmotduogáš. Dát váldojuvvo vuhtii álohii go almmuhit virggiid ja rekrutteret olbmuid.</p>
<p>Dievasčoahkkinstába lea oassi Sámedikki hálddahusas, muhto gullá politihkalaččat dievasčoahkkin-jođiheaddji vuollásažžan, iige sámediggeráđđái. Dievasčoahkkinstábas lea hálddahuslaš ovddasvástádus</p>
<p>Sámedikki parlamentáralaš doaimmas, earret eará plánet ja čađahit lávdegodde- ja dievasčoahkkimiid. Dievasčoahkkinstábas leat golbma bargi ja danne fertejit lávdegodde- ja dievasčoahkkimiid oktavuođas oažžut veahki ossodagain namuhuvvon čoahkkimiid čállinbálvalusaide, jorgalanbálvalusaide jna.</p>
<p>Sámedikkis leat kantuvrrat Snoasas, Ájluovttas, Evenášis, Olmmáivákkis, Guovdageainnus, Kárášjogas ja</p>
<p>Vuonnabađas.</p>
<p>Áššemearri Sámedikkis lea lassánan jagis jahkái. Lassin dasa go dokumeantalohku duođas lea lassánan, de lea ollu dain áššiin maid Sámediggi meannuda maiddái viidodat sturron mealgat ja leat boahtán ollu lossa áššit maŋimuš jagiin. Govvosat vuolábealde čájehit dan, go geahčat dokumeantalogu ovdáneami mat jahkásaččat meannuduvvojit Sámedikki journálavuogádagas ja dokumeantalogu doarjjahálddašeamis. 17 95918 93322 67319 09219 69323 83027 19025 44326 42129 32733 36826 54505 00010 00015 00020 00025 00030 00035 00040 000199920002001200220032004200520062007200820092010</p>
<p><em type="bold">Dokumeantalohkku </em></p>
<p>Dokumeantalohkku12 Hástalusat Sámi servodat lea rievdamin. Sámedikki beaivválaš barggu oktavuođas lea sáhka oadjebas ja buriid ássan- ja eallineavttuid birra ja daid ovddideami birra sihke árbevirolaš sámi ássanguovlluin, ja sámiide gávpogiin.</p>
<p>Dát gáibida árjjalaš ja heivehuvvon politihka.</p>
<p>Okta ovdamearka dán politihkkii lea Sámedikki bargu sihkkarastit čálgofálaldaga sámi álbmogii mii lea dásseárvosaš dainna fálaldagain mii álbmogis muđui lea. Dása gullá maiddái bargu hábmet ollislaš politihka boarrásiid várás.</p>
<p>Statistihkka čájeha ahte olmmošlohku sámi guovlluin lea njiedjan 16 proseanttain maŋimuš 20 jagis.</p>
<p>Seamma áigodagas lea olmmošlohku olles riikkas lassánan 15 %. Fárren ja vuollebáza mánáid riegádahttima ektui dagahit dan ahte mis lassánit boarrásat. Stuorámus netto fárren lea 18-29 jahkásaččaid gaskkas. Erenoamážit nuorra nissonolbmot fárrejit.</p>
<p>Okta sivva manne olbmot háliidit ássat sámi ássanguovlluin lea oktavuohta sohkii ja sámi gillii ja kultuvrii.</p>
<p>Danne fuolastahttá hui ollu dat go geahppána daid ohppiid lohku, geat ožžot oahpahusa sámegielas skuvllain. Vuođđoskuvllas lea dáid ohppiidlohku njiedjan oktiibuot badjelaš 23 % jagi 2005 rájes.</p>
<p>Eanemusat leat geahppánan oahppit geain davvisámegiella lea nubbingiellan. Okta sivva dán geahppáneapmái lea dat go ohppiide geat válljejit sámegiela nubbingiellan, šaddá eanet skuvlabarggu skuvlaárgabeaivvis.</p>
<p>Vuođđoealáhusat leat mielde sihkkarastimin ássama sámi guovlluin. Barggolašvuođa oassi vuođđoealáhusain lea njiedjan, ja dan seammás leat ođđa ásaheamit ealáhusovddidandoarjaga doaibmaguovllus vátnon. Danne ferte dáid ealáhusaide sihkkarastit buriid rámmaeavttuid. Seammás ferte movttiidahttit ásahemiid sámi guovlluin.</p>
<p>Sámedikkis leat stuorra vuordámušat go guoská viidáset bargui Sámi vuoigatvuođalávdegotti II ja</p>
<p>Riddoguolástuslávdegotti čuovvolemiin. Sámi eana- ja resursavuoigatvuođaid ja ealáhusvuoigatvuođaid láhkii čatnan mearkkaša ollu ássamii sámi guovlluin, sámi kultuvrii ja kulturovddideapmái.</p>
<p>Sámi servodagas vurdojuvvo ahte Sámediggi dat galgá láhčit váldoeavttuid sámi servodaga ovddideapmái.</p>
<p>Dán ovddasvástádusa háliida Sámediggi váldit, ja mii áigut hálddašit dán ovddasvástádusa ovttasráđiid eará eiseválddiiguin. Sámedikkis leat dattetge gáržžes vejolašvuođat bargat árjjalaččat politihka heivehemiin.</p>
<p>Ekonomalaš váikkuhangaskaoamit leat vátná, ja Sámedikki váldesuorgi ja vejolašvuohta mearridit rámmaeavttuid servodagas lea gárži.</p>
<p>Sámedikki bušeahtta lea ovdánan negatiivvalaččat maŋimuš 12 jagis go geassit eret várrejuvvon lasáhusaid.</p>
<p>Lasáhusat mat addojuvvojit eai atte doarvái buori doaibmamuni Sámediggái. Lasáhusain mat addojuvvojit, leat čanastagat maid juolludeaddji departemeanta lea bidjan. Čanastagat leat biddjojuvvon ráđđehusa politihka vuođul, eai ge Sámedikki politihka vuođul. Lasáhusat maid eai dávis eará lasáhusaide stáhtabušeahtas ja lasáhusaide mat čatnasit nationála ođastusaide nugo kulturlokten II, mánáidgárdelokten, máhttolokten ja ovttasdoaibmanođastus. Sámediggái lea addojuvvon váldi plána- ja huksenlága, konsultašuvdnaortnega mielde ja kulturmuitohálddašeami siskkobealde. Dát stuorát váldi lea addojuvvon almmá dan haga ahte rámmajuolludus livččii lasihuvvon.</p>
<p>Sámediggi sámiid álbmotválljen orgánan, lea deaŧaleamos eavttuid biddji sámepolitihkkii Norggas. Dát čuohcá Sámedikki legitimitehtii go Sámediggi ii oaččo dárbbašlaš resurssaid sámepolitihka hábmemii ja hálddašeapmái. Sámediggái ferte addit juolludusaid mat dávistit daid hástalusaide mat gávdnojit servodagas.</p>
<p>Plána- ja finánsalávdegotti árvalus:</p>
<p>Álgu</p>
<p>Sámelága § 1-3 mielde, gos čuožžu ahte <span type="quote">"Sámedikki jahkedieđáhus sáddejuvvo Gonagassii"</span>, ovddida</p>
<p>Sámediggi iežas jahkedieđáhusa.</p>
<p>Sámedikki jahkedieđáhusas, ja Sámedikki rehketdoalus 2010 várás, leat Sámedikki politihkalaš ja hálddahuslaš doaimmat 2010:s.</p>
<p>Sámedikki hálddašeapmi iešguđet ortnegiin čilgejuvvo gullevaš fágasurggiid kapihttaliin, ja rehketdoalu kommentárain.</p>
<p>Sámedikki jahkedieđáhus čujuha maiddái boahttevaš hástalusaide mat Sámedikkis leat.</p>
<p>Mearkašumit</p>
<p><em type="italic">Lávdegoddi, Bargiidbellodaga (Bb) lahtut Willy Ørnebakk, John Kappfjell, Hilde A. Nyvoll, Marit Kirsten A. Gaup ja Ragnhild M. Aslaksen, Árjja lahttu Hans Isak Olsen, Sámit Mátta-Norggas lahttu Marie Therese N. Aslaksen, Norgga sámiid riikkasearvvi (NSR) lahtut Ann-Mari Thomassen, Aili Keskitalo, Rolf Johansen ja Jarle </em></p>
<p><em type="italic">Jonassen Oaivvildit ahte: </em></p>
<p>Sámi giellaguovddážiin lea dehálaš rolla ja lávdegotti eanetlohku lea mielas eanet dakkár ásahusaide. Sámi mánáid sámegielmáhttu lea vuođđoeaktu dan vejolašvuhtii ahte beassat dievaslaččat searvat sámi servodahkii. Dálá servodagas ferte sámegiella ja sámi kultuvra oažžut eavttuid viidásit birgejupmái.</p>
<p>Sámediggi ferte nannejuvvot, vai sáhttá duođas váikkuhit giellaovddideami mánáidgárddiin ja skuvllas.</p>
<p>Árra giellaoahpahus lea sihkkareamos vuohki sámegiela vuollásteapmái. Sámediggi searvvai ráđđehus sámegielaid doaibmaplána hábmenbarggus ja vuordá ahte dát čuovvoluvvo boahttevaš bušeahtain.</p>
<p>Stáhta juolludusat mat galget gokčat eanetgoluid mat suohkaniin ja fylkasuohkaniin leat guovttegielalašvuođa geažil, fertejit stuoriduvvot. Min mielas lea dehálaš ahte juolludusait doalvvuhit viidábut sámegielgeavaheapmái.</p>
<p>Vuođđo- ja joatkkaskuvlla giellaoahpahusa refušuvdnamáksomearit fertejit heivehuvvot nu ahte gokčet duohtagoluid.</p>
<p>Sámi fágabargiid rekruteren ja oahpaheapmi buot surggiin lea dehálaš eaktu sámi servodaga ovddideapmái.</p>
<p>Nannen dihte studeanttaid rekruterema alit ohppui ja dutkamii, de fertejit ásahusat árjjalaččat juohkit dieđuid ja ovddidit iežaset oahppofálaldagaid. Ferte maiddái deattuhit lávdaoahppofálaldaga ovddideami.</p>
<p>Giliservodagat dárbbašit earret eará bures heivehuvvon skuvlastruktuvrra ja giliskuvllat lea dehálaččat.</p>
<p>Sámi ovdánahttinfoandda evalueren, mii dál lea Sámedikki ohcanvuđot doarjagat ealáhusovddideapmái, čájeha ahte Sámediggi deaivá bures iežas doarjjaortnegiiguin, ja lea dehálaš váikkuhangaskaoapmi sámi guovlluid eretfárrema eastadeamis. Sámi guovlluin lea olmmošlohku njiedjan hui ollu, ja Sámediggi vásiha ahte olu ođđa suohkanat dál háliidit searvat dán ortnegii. Go ná stuora beroštupmi lea de lea dárbu stuoridit juolludemiid ealáhusovddideapmái.</p>
<p>Lávdegotti lahtut oidnet olu hástalusaid boazodoalus, ja lea dehálaš geahčadit boahttevaš hálddašeami.</p>
<p>Lea dárbu joatkit proseassain boazodoallolága dárkkistemiin.</p>
<p>Sihke boahttevaš hálddašeapmi ja boazodoallolága dárkkisteapmi leat guovddáš konsultašuvdnaáššit</p>
<p>Sámediggái.</p>
<p><em type="italic">Lávdegotti lahttu, Ovddádusbellodaga Arthur Tørfoss ovddidii čuovvovaš mearkkašumi: </em></p>
<p>Čujuhit 16. čilgehussii kunddargáibádusat</p>
<p>Lahttu oaivvilda ahte Sámediggi berre ieš gokčat báikediđoštallama goluid boahtteáiggis. Go Sámediggi ieš dáhttu báikediđoštallama, beroškeahttá man sivas, de ii galgga doaibmaeaiggát dárbbahit gokčat daid goluid. Go gáibiduvvo suokkardit automáhtalaš ráfáiduhtton kulturmuittuid, de galgá Sámediggi gokčat goluid.</p>
<p>Evttohusat <em type="italic">Evttohus Bargiidbellodaga sámediggejoavkkus (Bb), Norgga sámiid riikkasearvvis (NSR), Sámit Mátta-Norggas, Árjjas ja Ovddádusbellodagas </em></p>
<p>Evttohus 1</p>
<p>Joatkkaoahppu</p>
<p>Liigeteaksta 1. teakstabihtá maŋŋái:</p>
<p>Sámediggeráđis lea leamaš čoahkkin Skániid suohkaniin Skániid joatkkaskuvlla ođđasis ásaheami plánaid birra 2011 čavčča rájes. Sámediggi lea mielas searvat fágalaš gelbbolašvuođain vejolaš rievdadusaid ja čuovvolemiid oktavuođas dain plánain mat Skániid suohkanis leat, ja ovddidit ášši earret eará</p>
<p>Máhttodepartementii.</p>
<p><em type="italic">Evttohus Bargiidbellodaga sámediggejoavkkus (Bb), Norgga sámiid riikkasearvvis (NSR), Sámit Mátta-Norggas ja Árjjas </em></p>
<p>Evttohus 2</p>
<p>Ođđa teakstabihttá bajilčállaga <span type="quote">"Bušeahttabargovuogit"</span> vuollái (Kap 1 Álggahus)</p>
<p>Konsultašuvdnašiehtadus gaskal Ráđđehusa ja Sámedikki ásahuvvui 2005:s, ja lea vuolláičállon stáhtaráđis</p>
<p>Erna Solberg ja sámediggepresideanttas Sven-Roald Nystø. Šiehtadus lea boađus Ráđđehusa geatnegasvuođain nu mot ovdanbohtet ILO-soahpamušas 169, ja vásáhusain Finnmárkkulága proseassas. Finnmárkkulága proseassa oktavuođas lei soahpameahttunvuohta gaskal Ráđđehusa ja Sámedikki, ja danne lei dárbu čađahit njuolggokonsultašuvnnaid gaskal Stuoradikki Justiisalávdegotti ja Sámedikki. Dáid vásáhusaid vuođul mieđihuvvui ahte lea dárbu konsultašuvdnabargovugiide boahtteáiggis gaskal</p>
<p>Ráđđehusa ja Sámedikki.</p>
<p>Lasáhus/rievdadus maŋemus teakstabihtás: lasáhusat leat čállon fitnjut, (teaksta mii lea ruođuid siste sihkkojuvvo)</p>
<p>Fásta jahkebeallásaš čoahkkimis juovlamánu 2010 gaskal sámi áššiid stáhtaráđi ja sámediggepresideantta deattuhii stáhtaráđđi ahte ráđđehus oaivvilda ahte bušeahttadoaibmabijut eai leat konsultašuvdnageatnegahtti áššit. Dat rihkku buot álbmotrievttálaš árvvoštallamiid.</p>
<p><em type="italic">Riikkaidgaskasaš </em><em type="italic">rievttálaš standárddat ásahit bajimus rámmaid stáhta ekonomalaš geatnegasvuođaide sámi álbmoga ektui. </em>(Sámediggi oaidná dán stuora čuolbman.) Sámediggi gávnnaha <em type="italic">šállošemiin </em>ahte ovdalaš soahpamuš dan ektui ahte bušeahttabargovuogit galget gehččojuvvot sierra áššin, ii gusto šat. Sámediggi oaivvilda ahte ráđđehus lea konkluderen dán áššis almmá ovdalgihtii konsultašuvnna haga Sámedikkiin. Danne ii leat maŋŋel 2007 leamaš iige leat systemáhtalaš bargu bušeahttabargovugiid čielggadeami ektui. </p>
<p><em type="italic">Dat lea duođalaš dilli danne go </em><em type="italic">ovttasbargu gaskal Sámedikki ja stáhta bušeahttaáššiid birra lea áibbas dárbbašlaš sámi iešmearrideami ovddideami dihte. Sámediggi oaivvilda ahte ovttasbargu nannen gaskal ráđđehusa ja stáhta lea vuođđoeaktu jus galgá nagodit ovdánit hástalusaid ektui bušeahttaáššiin. Dan ii sáhte ollašuhttit jus eai leat bargovuogit bušeahttaáššiid konsultašuvnnaid ja šiehtadallamiid ektui gaskal stáhtalaš eiseválddiid ja Sámedikki. Dat livččii hábmen formála vuođđojuolggi ja rámma daidda garra hástalusaide mat min ovddabealde leat iešmearrideami ekonomalaš beliid ektui. </em></p>
<p>Lasáhus kapihtal 12 Hástalusat, maŋemus teakstabihtá maŋŋái: Dálá bušeahttabargovuogit eai doaimma dohkálaš bures, eai ge dat ovddit sámi demokratiija dahje stáhta sámepolitihka, eai ge čuovo álbmotrievttálaš prinsihpaid. Lea áibbas vealtameahttun nu jođánit go vejolaš oažžut sadjái konsultašuvdnabargovugiid bušeahttaáššiide gaskal Ráđđehusa ja Sámedikki</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>Evttohus 3, áirras Willy Ørnebakk, BB:a sámediggejoavku, Árja ja Sámit Lulli-Norggas</p>
<p>Kap 5 Ealáhus</p>
<p>Boazodoallu</p>
<p>Ođđa teakstaoassii bajilčállagiin</p>
<p>Norgga-Ruoŧa boazoguohtunkonvenšuvdna</p>
<p>Sámedikki dievasčoahkkin mearridii 10.06.2010 doarjut baozoguohtunkonvenšuvnna bajimus ulbmila, ja oaivvilda leat mearrideaddjin ahte konvešuvdna sihkkarastá einnostanvejolašvuođa, rabasvuođa ja oadjebas rámmaid rádjerasttideaddji boazodollui. Dattetge oaidná Sámediggi dan váttisvuohtan jus boazoguohtunkonvenšuvdna oktan daid evttohuvvon guovloprotokollaiguin Sáltoduoddara orohaga rájes davásguvlui, dahkkojuvvojit gustojeaddjin nu guhká go Sámedikki oaivila mielde leat leamaš sihke čielga váilevašvuođat proseassas ovdal dáid guovlluid guovloprotokollaid mearrideami ja váilevaš vuhtiiváldin dan duohta geavaheami maid Norgga bealde boazodoallit leat doaimmahan. Sámediggi eaktuda ahte šiehtadallama čielga váilevašvuođat, mat leat dagahan ahte muhtun guovloprotokollat mat gusket guovlluide Sáltoduoddaris davásguvlui, eai váldde vuhtii Norgga bealde orohagaid guohtuneanandárbbuid dohkálaččat, njulgejuvvojit dakko bokte ahte álggahuvvo proseassa mii sihkkarastá konvenšuvdnaevttohusa ulbmila.</p>
<p>Evttohus 4, áirras Silje Muotka, NSR:a sámediggejoavku</p>
<p>Kapihtal 5 Ealáhusat</p>
<p>Boazodoallu</p>
<p>Ođđa teakstabihttá bajilčállagiin:</p>
<p>Norgga-Ruoŧa boazoguohtunkonvenšuvdna</p>
<p>Sámedikki dievasčoahkkin mearridii 10.06.2010 doarjut boazoguohtunkonvenšuvnna bajimus ulbmila, ja oaivvilda ahte lea áibbas dárbbašlaš ahte konvenšuvdna sihkkarastá einnostahtti, rabas ja oadjebas rámmaid rájiidrasttideaddji boazodollui.</p>
<p>Gulaskuddamat maid Sámediggi čađahii ovdal meannudeami čájehit ahte oasit guovllučoahkkingirjjis eai oro dávisteame konvenšuvnna art 2 áigumušaiguin, mas čuožžu ahte konvenšuvnna ulbmil galgá leat sihkkarastit guhkitáiggi vuođu ekologalaš, ekonomalaš ja kultuvrralaš ceavzi boazodollui.</p>
<p>Sámediggi oaivvilda ahte gullevaš beliin lea konsultašuvdnariekti, ja ahte dat mielddisbuktá norgga stáhtii geatnegasvuođa konsulteret gullevaš beliid ja ahte stáhtas ain lea dat geatnegasvuohta maŋŋel go konvenšuvdna doaibmagoahtá.</p>
<p>III Jienasteapmi 39 áirasis ledje 32 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 4 hilgojuvvui 19 jienain 13 jiena vuostá. Evttohus 3 mearriduvvui 19 jienain 13 jiena vuostá. Plána- ja finánsalávdegotti evttohus 1 mearriduvvui ovttajienalaččat. Plána- ja finánsalávdegotti evttohus 2 mearriduvvui ovttajienalaččat. Lávdegotti ráva mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Willy Ørnebakk, áššejođiheaddji 2 Aili Keskitalo 3 Geir Tommy Pedersen</p>
<p xml:lang="nob">Bjørn Inge Mo</p>
<p xml:lang="nob">Geir Tommy Pedersen 4 Rolf Johansen</p>
<p xml:lang="nob">Per Andersen Bæhr 5 Ragnhild Melleby Aslaksen</p>
<p>Olaf Eliassen</p>
<p>Ragnhild Melleby Aslaksen 6 Marit Kirsten Anti Gaup</p>
<p xml:lang="nob">Geir Tommy Pedersen</p>
<p>Marit Kirsten Anti Gaup 7 Mariann Wollmann Magga 8 Per Andersen Bæhr 9 Silje Karine Muotka 10 Inga-Lill Sundset 11 Olaf Eliassen</p>
<p xml:lang="nob">Geir Tommy Pedersen</p>
<p>Olaf Eliassen 12 Cecilie Helen Eliassen Johansen 13 Elin K. Henriksen 14 Jarle Jonassen</p>
<p>Mariann Wollmann Magga</p>
<p xml:lang="nob">Per Andersen Bæhr</p>
<p>Jarle Jonassen 15 Arthur Johan Tørfoss 16 Åge Nordkild 17 Gunn-Britt Retter 18 Kirsti Guvsám 19 Heidi Persdatter Greiner Haaker 20 Odd Iver Sara 21 Ida Marie Bransfjell</p>
<p xml:lang="nob">Rolf Johansen</p>
<p>Mariann Wollmann Magga</p>
<p xml:lang="nob">Ida Marie Bransfjell 22 Per Andersen Bæhr</p>
<p>Willy Ørnebakk</p>
<p>Marit Kirsten Anti Gaup</p>
<p xml:lang="nob">Per Andersen Bæhr 23 Olaf Eliassen 24 Anne Helene Saari 25 Aili Keskitalo</p>
<p xml:lang="nob">Skjalg Asbjørn Jensen</p>
<p xml:lang="nob">Aili Keskitalo 26 Vibeke Larsen</p>
<p>Willy Ørnebakk</p>
<p>Willy Ørnebakk, čoahkkinortnegii</p>
<p>VI Sámedikki mearrádus</p>
<p>Sámedikki 2010 jahkedieđáhus 1 Álggahus</p>
<p>Sámediggi lea Norgga sámiid ovddasteaddji álbmotválljen orgána. 39 áirasa válljejuvvojit 7 válgabiires juohke njealját jagi. Sámediggi galgá nannet sámiid politihkalaš sajádaga ja ovddidit sámiid beroštumiid</p>
<p>Norggas, bargat dan ala ahte sámi álbmot gieđahallojuvvo ovttaárvosaččat ja vuoiggalaččat ja bargat dan ala ahte sámit sáhttet seailluhit ja ovddidit gielaset, kultuvrraset ja servodagaset.</p>
<p>Sámediggi bargá buotlágan áššiiguin iešguđet servodatsurggiin, mat gusket erenoamážit sámiide, dasa lassin ahte dat buktá cealkámušaid ja lea almmolaš eiseválddiid gulaskuddaninstánsa. Sámediggi hálddaša oasi ruđain, mat juolluduvvojit sámi áššiide stáhtabušeahtas, ja Sámedikki bokte leat sámit Norggas ožžon dihto mearrideami kultuvrras, gielas, oahpahusas, kulturmuitosuodjalusas ja ealáhusain.</p>
<p>Sámedikki jahkedieđáhusas leat Sámedikki politihkalaš ja hálddahuslaš doaimmat 2010:s válddahuvvon.</p>
<p>Jahkedieđáhusas raporterejuvvo iešguđet fágasurggiid váldoulbmiliid ja oasseulbmiliid čuovvoleapmi ja 2010 bušeahta váikkuhangaskaomiid geavaheapmi.</p>
<p>Váikkuhangaskaomiid geavaheapmi lea okta strategiijain ulbmiliid juksamis.</p>
<p>Váikkuhangaskaoapmeortnegat raporterejuvvojit juohke fágakapihttalis. Váikkuhangaskaoapmeortnegiidda leat mearriduvvon sierra ulbmilat ja vuoruheamit.</p>
<p>Sámedikki 2010 rehketdoallu lea mielddusin jahkedieđáhussii.</p>
<p>Bušeahttabargovuogit</p>
<p>Konsultašuvdnašiehtadus gaskal Ráđđehusa ja Sámedikki ásahuvvui 2005:s, ja lea vuolláičállon stáhtaráđis</p>
<p>Erna Solberg ja sámediggepresideanttas Sven-Roald Nystø. Šiehtadus lea boađus Ráđđehusa geatnegasvuođain nu mot ovdanbohtet ILO-soahpamušas 169, ja vásáhusain Finnmárkkulága proseassas.</p>
<p>Finnmárkkulága proseassa oktavuođas lei soahpameahttunvuohta gaskal Ráđđehusa ja Sámedikki, ja danne lei dárbu čađahit njuolggokonsultašuvnnaid gaskal Stuoradikki Justiisalávdegotti ja Sámedikki. Dáid vásáhusaid vuođul mieđihuvvui ahte lea dárbu konsultašuvdnabargovugiide boahtteáiggis gaskal</p>
<p>Ráđđehusa ja Sámedikki.</p>
<p>Bušeahttabargovuogit eai lean 2005 konsultašuvdnašiehtadusas mielde. Dalle sohpe ráđđehus ja Sámediggi geahčadit bušeahttabargovugiid sierra áššin, dan sivas go leat čuožžilan olu erenoamáš čuolmmat dan geažil. Danne nammaduvvui 2006:s departemeanttaid gaskasaš bargojoavku mas Sámediggi maid ovddastuvvui. Bargojoavku buvttii raportta cuoŋománus 2007 ja evttohii ovttajienalaččat ahte juohke jagi galget čađahuvvot šiehtadallamat/konsultašuvnnat Sámedikki doaimma ja eará sámi oktavuođaid bajimus ekonomalaš rámmaid birra.</p>
<p>Sámediggi meannudii raportta ja konkluderii ahte ferte dakkár bargovugiid ásahit gos Sámediggi gártá duohta šiehtadallanposišuvdnii ekonomalaš rámmaeavttuid birra. St.dieđáhusas nr. 28 (2007-2008)</p>
<p>Sámepolitihka birra dovddaha ráđđehus ahte ii leat mielas čuovvolit bargojoavkku ávžžuhusa. Bušeahttabargovugiid evttohus biddjui Sámediggái maŋŋel. Dán modellii ii leat Sámediggi ovttaoaivilis dan sivas go dat ii vuhtiiváldde Norgga álbmotrievttálaš geatnegasvuođaid. Stuoradiggedieđáhusa sisdoalu birra ii leat konsulterejuvvon.</p>
<p>Njukčamánu 2010 sáddii Sámediggi Ođasmahttin-, hálddahus- ja girkodepartementii notáhta proseassaevttohusain mas áigumuššan lea ásahit bušeahttabargovugiid mat čuvvot konsultašuvdnageatnegasvuođaid ja maid vuođul bušeahttarámmat sámi ulbmiliidda livčče einnostahtti.</p>
<p>Sámediggi oaččui hálddahuslaš čoahkkima Ođasmahttin-, hálddahus- ja girkodepartemeanttain ja Ruhtadandepartemeanttain skábmamánu 2010. Dán čoahkkimis deattuhuvvui garrasit ahte diekkáraš prosessii ii lean vuođđu, danne go ráđđehus lea juo dahkan oaivila dán áššis. Ráđđehusa bealis ii leat áigeguovdil digaštallat eará go mekanismmaid mat leat heivehuvvon jahkásaš čoahkkimii</p>
<p>Ruhtadandepartemeanttain.</p>
<p>Fásta jahkebeallásaš čoahkkimis juovlamánu 2010 gaskal sámi áššiid stáhtaráđi ja sámediggepresideantta deattuhii stáhtaráđđi ahte ráđđehus oaivvilda ahte bušeahttadoaibmabijut eai leat konsultašuvdnageatnegahtti áššit. Dat rihkku buot álbmotrievttálaš árvvoštallamiid.</p>
<p><em type="italic">Riikkaidgaskasaš </em><em type="italic">rievttálaš standárddat ásahit bajimus rámmaid stáhta ekonomalaš geatnegasvuođaide sámi álbmoga ektui. </em>Sámediggi gávnnaha <em type="italic">šállošemiin </em>ahte ovdalaš soahpamuš dan ektui ahte bušeahttabargovuogit galget gehččojuvvot sierra áššin, ii gusto šat. Sámediggi oaivvilda ahte ráđđehus lea konkluderen dán áššis almmá ovdalgihtii konsultašuvnna haga Sámedikkiin. Danne ii leat maŋŋel 2007 leamaš iige leat systemáhtalaš bargu bušeahttabargovugiid čielggadeami ektui. </p>
<p><em type="italic">Dat lea duođalaš dilli danne go ovttasbargu gaskal Sámedikki ja stáhta </em><em type="italic">bušeahttaáššiid birra lea áibbas dárbbašlaš sámi iešmearrideami ovddideami dihte. Sámediggi oaivvilda ahte ovttasbargu nannen gaskal ráđđehusa ja stáhta lea vuođđoeaktu jus galgá nagodit ovdánit hástalusaid ektui bušeahttaáššiin. Dan ii sáhte ollašuhttit jus eai leat bargovuogit bušeahttaáššiid konsultašuvnnaid ja šiehtadallamiid </em><em type="italic">ektui gaskal stáhtalaš eiseválddiid ja Sámedikki. Dat livččii hábmen formála vuođđojuolggi ja rámma daidda garra hástalusaide mat min ovddabealde leat iešmearrideami ekonomalaš beliid ektui. </em></p>
<p>Galledeaddjit 2010</p>
<p>Sámediggi lea ásahus mii boktá stuora beroštumi viidát olggobealde Norgga rájiid. Eanet ja eanet almmolaš ovddasteaddjit iešguđet stáhtain fitnet Sámedikkis. 2010:s lei Bolivia presideanta Mr. Evo Morales</p>
<p>Sámedikkis. Oktasaš hástalusat, nugo dálkkádathástalusat digaštalloje čoahkkimis.</p>
<p>Guatemala kulturministtar Mr. Jeronimo Lancerio finai Sámedikkis čakčat 2010. Galledeami ulbmil lei lonohallat vásáhusaid konsultašuvnnaid birra ILO soahpamuša 169 vuođul. Kulturministtar háliidii gullat makkár vásáhusat Sámedikkis leat konsultašuvdnašiehtadusain, sihke buriid ja heajos beliid.</p>
<p>Frankriikka ambassadevra Norggas, Brigitte Collet, ja Bosnia ja Hertzegovina ambassadevra Norggas Elma Kovacevics leat maid fitnan Sámedikkis 2010:s. Oahppaladdamis sii ožžo dieđuid Sámedikki birra.</p>
<p>Dálkkádatdutki professor Robert Corell finai Sámedikkis geasset 2010. Son čájehii <span type="quote">"Arctic Governance"</span> raportta sámediggepresidentii Egil Ollii. Raporta árvvoštallá ja evttoha movt galggašii olahit ceavzilis ja vuoiggalaš boahtteáiggi Árktisas.</p>
<p>Badjelaš duhát olbmo fitne Sámedikkis 2010:s. Geassemánuid fitnet olu turisttat Sámediggevisttis</p>
<p>Kárášjogas. Sámedikkis leat sierra oahpisteaddjit geassemánuid. Juohke beaivvi diibmu 13.00 olles jagi fállá</p>
<p>Sámediggi oahpisteami sámediggevisttis.</p>
<p>Doarjjastivra</p>
<p>Sámediggi mearridii heaittihit doarjjastivrra 01.01.11 rájes. Dat mielddisbuktá jođáneabbo áššemeannudeami ja buoret bálvalusa ohcciide. Dat maiddái álkida áššemeannudeami ja mielddisbuktá seastima bušeahta ektui. Álggaheddjiide sáhttá mearkkašit ahte jođáneabbo besset duohtandahkat iežaset álggahanplánaid.</p>
<p>Verdde-prošeakta</p>
<p>Verddeprošeavtta ulbmil lea fátmmastit mánáid, nuoraid ja boarrásiid oktasaš prošektii, ja geavahit sámi boarrásiid máhtolašvuođa čalmmustahttimis mávssolaš árbedieđu nu ahte gilvvášii buoret ipmárdusa ja seailluheami dán máhtolašvuhtii, agi, kultuvrra, giela ja geográfalaš gullevašvuođa rastá.</p>
<p>Sámediggi lea váldán oktavuođa Álttá suohkaniin ja Guovdageainnu suohkaniin ja bivdán suohkaniid álggahit dakkár ovttasbargoprošeavtta.</p>
<p>Dásseárvodoaibmabijut</p>
<p>Gáldu – álgoálbmotvuoigatvuođaid gelbbolašvuođaguovddáš lea álggahan prošeavtta mii galgá bistit 3 jagi dásseárvvu ja sámi servodagaid máŋggabealatvuođa birra. Ođasmahttin-, hálddahus- ja girkodepartemeanta, Mánáid- ja dásseárvodepartemeanta ja Sámediggi dorjot dan prošeavtta ruđalaččat.</p>
<p>Prošeavttas barget vealaheami vuostá ja dásseárvvu ja beasatlašvuođa ovddas. Prošeavtta vuolggasadjin leat dat bealit mat leat vuođđun vealaheapmái nu go sohkabealli, seksuála sodju, čearddalašvuohta ja doaimmashehtteheapmi mat gehččojuvvojit ovttas dalle go lea relevánta.</p>
<p>Oassin prošeavtta álggahandoaimmas bovdii Gáldu seminárii 16.11.2010. Seminára ulbmil lei čohkket olbmuid geain leat gelbbolašvuohta ja vásáhusat dáin surggiin, ja geain leat jurdagat dásseárvvu ja máŋggabealatvuođa ovddideami birra sámi servodagas. Sámediggi oassálasttii álggahanseminárii 16.11.2010 mas lei dásseárvu ja máŋggabealatvuohta fáddán. Sámediggi ovddidii ee. dárbbu sohkabealduođašteapmái dásseárvvu birra, ja hásttuhii Gáldu geahčadit iežaset prošeavtta iešmearrideami birra ja dásseárvoprošeavtta oktan.</p>
<p>Sámi parlamentáralaš ráđi doaibmaplána 1.11.2008 – 31.12.2010 oktavuođas, lea Norgga sámediggi ožžon ovddasvástádussan doaibmaplána čuoggái 2.5 dásseárvvu birra. Norgga sámediggi lea dohkkehan</p>
<p>Dásseárvvu doaibmaplána 2009 – 2013. Ruoŧa sámediggi dohkkehii juo 2004:s iežas dásseárvoprográmma (Jämställdhetsprogram). Suoma sámedikkis leat dieđihan ahte áigot ráhkadit dakkár plána.</p>
<p>Lea sáddejuvvon gulaskuddancealkámuš NOU 2009: 14:i Et helhetlig diskrimineringsvern (ollislaš vealahansuodjalus). Sámediggi lea duhtavaš Ráđđehusa bargguin nannet vealahansuodjalusa norgga lágain.</p>
<p>Suodjalus vealaheami vuostá lea vuođđovuoigatvuohta min servodagas, ja danne lea dehálaš suddjet dán vuoigatvuođa vuođđolágas.</p>
<p>Sámediggi lágidii nissonbeaivvi njukčamánu 8. b. seminára sámi servodaga dásseárvohástalusaid birra.</p>
<p>Dainna háliidii Sámediggi čalmmustahttit nissonolbmuid saji sámi servodagas. Sámediggeráđđi háliida ahte dásseárvu galggašii leat lunddolaš oassin politihkkahábmemis. Sámediggeráđđi áigu juohke jagi čalmmustahttit nissonbeaivvi, iešguđetlágan fáttáiguin ja iešguđet báikkiin.</p>
<p>Sámediggeráđđi buvttii cealkámušaid Norgga 8. raportii ON nissonvealahanlávdegoddi (CEDAW). Cealkámušas ovddiduvvui ahte leat unnán dutkan ja gávdnojit unnán statistihkat dásseárvohástalusaid birra sámi servodagas, sámi nissoniid dearvvašvuođa birra ja sámi nissoniid birra vuođđoealáhusain.</p>
<p>Sámediggi searvvai Sámi NissonForuma seminárii ja jahkečoahkkimii Stockholmas 16.10.2010. Seminára fáddá lei nissoniid vuoigatvuođat ja iešmearrideapmi. Seminára lea oassin stuorát prošeavttas. Prošeavtta váldomihttu lea buoridit máhtolašvuođa sámi ja álgoálbmogiid iešmearrideami birra nissonperspektiivas, ja bajidit dan máhtolašvuođa stáhtusa. Iežas sáhkavuorus dajai sámediggeráđđi ahte lea hui dehálaš ja áigeguovdilis fáddá maid Sámi NissonForum ovddida. Sámediggeráđđi muitalii viidáset movt Sámediggi bargá iešmearridemiin sohkabealperspektiivas. Deháleamos reaidu dan barggus lea Sámedikki doaibmaplána dásseárvvu várás.</p>
<p>Konsultašuvnnat</p>
<p>Álbmotrievtti bokte lea norgga eiseválddiin geatnegasvuohta konsulteret sápmelaččaiguin áššiin mat gusket sámi servodahkii. Danne lea mearriduvvon šiehtadus gaskal stáhta ja Sámedikki mii stivre movt konsultašuvnnat galget jođihuvvot. Konsultašuvdnabargovuogit gusket buot lágan áššiide, nu go ovdamearkka dihte láhkabargguide dahje hálddahuslaš doaimmaide mat sáhttet váikkuhit njuolga sámi beroštusaide. Konsultašuvnnat eai galgga loahpahuvvot nu guhká go Sámediggi ja stáhta oaivvildit ahte lea vejolaš soabadit. 2010:s leat čuovvovaš áššiin čađahuvvon konsultašuvnnat:</p>
<p>Oahpahus</p>
<p>Konsultašuvnnat mandáhta, lávdegoddečoahkádusa ja čállingotti birra sámi dutkama ja alit oahpu lávdegoddái</p>
<p>Lávdegoddečoahkádus sámi dutkama ja alit oahpu lávdegoddái, doaibmabijuid birra ráđđehusa dutkandieđáhussii, Máhttodepartemeanta</p>
<p>Sámedikki searvan Oahpu máhttoguovddáža ásaheapmái. Máhttodepartemeanta</p>
<p>Vuođđoskuvlaoahpaheaddjioahpu rámmaplána láhkaásahusa mearrideapmi 1.- 7. ceahkkái ja 5.-10. ceahkkái.</p>
<p>Sámi vuođđoskuvlaoahpaheaddjioahpu rámmaplána láhkaásahusa mearrideapmi 1.- 7. ceahkkái ja 5.-10. ceahkkái Sámi allaskuvllas. Vuođđoskuvlaoahpaheaddjioahpu nationála njuolggadusat</p>
<p>Doarjjanjuolggadusat oahppolihtuide, rávisolbmuidoahpahusláhka. Máhttodepartemeanta.</p>
<p>Nammadeapmi ja mandáhtta nationála rámmaplánalávdegoddái dárkkistuvvon ovdaskuvlaoahpaheaddjiohppui. Máhttodepartemeanta</p>
<p>Miellahtu ja várrelahtu nammadeapmi Gaska-Norgga foandaregiovdnii ja Davvi-Norgga foandaregiovdnii (regionála dutkanfoanda), politihkalaš konsultašuvnnaid maŋŋel borgemánus 2009.</p>
<p>Giella</p>
<p>Ráđđehusa sámegiela doaibmaplána, Ođasmahttin-, hálddahus- ja girkodepartemeanta</p>
<p>Kultuvra</p>
<p>Viessoláigoruhtadeapmi, Kulturdepartemeanta</p>
<p>Ealáhus</p>
<p>Riddoguolástuslávdegotti evttohus, NAČ 2008:5, Guolástus- ja riddodepartemeanta</p>
<p>Láhkaásahusat báikkálaš vuoigatvuođaid birra guollebivddu hálddašeamis Deanus ja dan oalgejogain,</p>
<p>Birasgáhttendepartemeanta</p>
<p>Luossabivddu reguleren mearas ja jogain Davvi-Romssas ja Finnmárkkus, Birasgáhttendepartemeanta Gonagasreappá hálddašeami láhkaásahusa dárkkisteapmi, Guolástus- ja riddodepartemeanta /</p>
<p>Guolástusdirektoráhtta 2011 guolástemiid reguleren, Guolástus- ja riddodepartemeanta / Guolástusdirektoráhtta</p>
<p>Riddonjuorjju (mearranjiččehas) reguleren, Guolástusdepartemeanta</p>
<p>Boazodoalu riikkaidgaskasaš fága- ja gaskkustanguovddáža, ovdalaš ICR, njuolggadusaid dárkkisteapmi, Ođasmahttin-, hálddahus- ja girkodepartemeanta</p>
<p>Boraspireláhkaásahusat, Birasgáhttendepartemeanta</p>
<p>Davvi-Trøndelaga boraspire – boazodoalu riidodási unnideami bargojoavkku raportta čuovvoleapmi,</p>
<p>Birasgáhttendepartemeanta ja Eanandoallo- ja biebmodepartemeanta</p>
<p>Areálat 132 kV- el-fápmolinjjá huksen Vevelstad ja Brønnøy suohkaniin, Oljo- ja energiijadepartemeanta</p>
<p>Statnett konsešuvdnaohcan hukset ođđa 420 kV el-fápmolinjjá gaskal Báhccavuona ja Hámmárfeasta,</p>
<p>Norgga čázádat- ja energiijadirektoráhtta</p>
<p>Dieđáhus Fálesnuori bieggafápmorusttega birra Fálesnuori suohkanis, Finnmárku fylka. Fred.Olsen</p>
<p>Renewables AS. 280 MW, Norgga čázádat- ja energiijadirektoráhtta Dieđáhus Fálesrášša bieggafápmorusttega birra Fálesnuori suohkanis, Finnmárku fylka. Finnmark Kraft</p>
<p>AS. 430 MW, Norgga čázádat- ja energiijadirektoráhtta</p>
<p>Dieđáhus Gidni/Nordkyn bieggafápmorusttega birra Davvesiidda ja Gáŋgaviikka gielddain, Finnmárku fylka. Statkraft Development DA. 750 MW, Norgga čázádat- ja energiijadirektoráhtta</p>
<p>Dieđáhus Kovfjellet bieggafápmorusttega birra Vaapste suohkanis, Nordlándda fylka. Nord-Norsk</p>
<p>Vindkraft AS. 57 MW, Norgga čázádat- ja energiijadirektoráhtta</p>
<p>Dieđáhus Stortuva bieggafápmorusttega birra Vaapste suohkanis, Nordlándda fylka. Nord-Norsk vindkraft AS. 70 MW, Norgga čázádat- ja energiijadirektoráhtta</p>
<p>Dieđáhus Seiskallåfjellet bieggafápmorusttega birra Rávddá suohkanis, Nordlándda fylka. Nord-</p>
<p>Norsk Vindkraft AS. 147 MW, Norgga čázádat- ja energiijadirektoráhtta (NČE)</p>
<p>Dieđáhus Kvalhovudet bieggafápmorusttega birra Rávddá suohkanis, Nordlándda fylka. Nord-</p>
<p>Norsk Vindkraft AS. 33 MW, Norgga čázádat- ja energiijadirektoráhtta (NČE)</p>
<p>Dieđáhus Sjonfjellet i Roaváda ja Nesna suohkaniin nr I, Nordlándda fylka. Nord-Norsk</p>
<p>Vindkraft AS. 436 MW, Norgga čázádat- ja energiijadirektoráhtta (NČE)</p>
<p>Dieđáhus Sjonfjellet Roaváda ja Nesna suohkaniin nr II, Nordlándda fylka. Norsk Grønnkraft</p>
<p>AS. 360 MW, Norgga čázádat- ja energiijadirektoráhtta (NČE)</p>
<p>Bieggafápmorusttetohcan Hamnefjell:s Báhcavuona gielddas, Finnmárkku fylka. Statoil ASA. 160</p>
<p>MW, Norgga čázádat- ja energiijadirektoráhtta (NČE)</p>
<p>Bieggafápmorusttetohcan Dutnjesvuonas Ákŋovági suohkanis, Finnmárkku fylka. Vindkraft</p>
<p>Nord AS. 10 MW, Norgga čázádat- ja energiijadirektoráhtta (NČE)</p>
<p>Rohkunbori álbmotmeahci loahpalaš suodjalusevttohus Bearddu suohkanis Romssa fylkkas,</p>
<p>Birasgáhttendepartemeanta</p>
<p>Divtasvuodna-Vuodnabahta mariidna suodjalusplánas 2010, Birasgáhttendepartemeanta</p>
<p>Dearvvašvuohta, sosiála ja fuolahus</p>
<p>Kárášjoga oahpahusbuohcceviesu nuppástuhttin nationála oahpahusbuohcceviessun sámi álbmoga várás, Dearvvašvuođa- fuolahusdepartemeanta 3-jagáš demensaplána sámi dementa sápmelaččaid várás, Dearvvašvuođa- fuolahusdepartemeanta Evttohus rievdadit bearráigeahččanláhkaásahusa sadjásašruovttuin ja mánáidsuodjalusásahusain,</p>
<p>Mánáid-, dásseárvo- ja searvadahttindepartemeanta</p>
<p>Sámi mánáid vuoigatvuođaid áimmahuššan Mánáidviesus, Justiisa- ja politiijadepartemeanta NČ 2009:8 Gealbudeapmi mánáidsuodjalusas, Mánáid-, dásseárvo- ja searvadahttindepartemeanta Sámi geavaheddjiid áimmahuššan go ásahuvvo ođđa digitála heahtefierpmádat, Justiisa- ja politiijadepartemeanta</p>
<p>Sámi buhcciid dárbbuid ja vuoigatvuođaid áimmahuššan regionála dearvvašvuođadoaimmahagaid bargamušdokumeanttain 2011, Dearvvašvuođa- fuolahusdepartemeanta</p>
<p>Sámi buhcciid áimmahuššan Ovttasbargoođastusas, Dearvvašvuođa- fuolahusdepartemeanta I Sámi buhcciid áimmahuššan Nationála dearvvašvuođa- ja fuolahusdieđáhusas 2012-2015,</p>
<p>Dearvvašvuođa- fuolahusdepartemeanta</p>
<p>Evttohus ođđa álbmotdearvvašvuođaláhkan, Dearvvašvuođa- fuolahusdepartemeanta</p>
<p>Ođđa láhkaevttohus gielddalaš dearvvašvuođa- ja fuolahusbálvalusaid birra, Dearvvašvuođa- fuolahusdepartemeanta</p>
<p>Riikkaidgaskasaš ja sámi ovttasbargu</p>
<p>Sámedikki riikkaidgaskasaš bargu ja oktiiordnen departemeanttaiguin dan oktavuođas,</p>
<p>Olgoriikadepartemeanta 2 Oahpahus Sámedikki váldomihttomearri oahpahusbarggus lea ahte sámi álbmogis galgá leat máhtolašvuohta, gelbbolašvuohta ja návccat ovddidit sámi servodagaid. Dat mearkkaša ahte sámi álbmogis lea vuoigatvuohta oažžut oahpahusa sámegielas ja sámegillii. Dan bokte ožžot sámi mánát ja nuorat nanu sámi identitehta ja gullevašvuođa sámegillii ja sámi kultuvrii. Buot alit oahput ja dutkamat galget maiddái vuhtiiváldit sámi perspektiivva.</p>
<p>Sámedikkis leat iešguđetlágan barggut dáid mihttomeriid ollášuhttimis. Mii ovttasbargat guovddáš eiseválddiiguin ja juohkit dieđuid ja bagadallat sámegieloahpahusa birra. Mii juohkit doarjagiid ja stipeanddaid, hálddašit oahpponeavvobuvttadeami, ráhkadit oahppoplánaid ja sihkkarastit vuođđooahpahusa, alit oahpu ja dutkama rámmaeavttuid.</p>
<p>Ovttasbargu guovddáš eiseválddiiguin</p>
<p>Sámediggái lea dehálaš bures gulahallat sihke guovddáš, regiovnnalaš ja báikkálaš eiseválddiiguin.</p>
<p>Sámedikkis leat njeallje fásta ovttasbargočoahkkima Máhttodepartemeanttain jagis, mánáidgárddiid, vuođđooahpahusa ja alit oahpu birra. Čoahkkimiin dieđiha Máhttodepartemeanta ođđa áššiid birra mat leat áigeguovdilat, ja doppe lea vejolašvuohta juohkit dieđuid ja digaštallat áigeguovdilis áššiid birra. Vai sámi perspektiiva gozihuvvo áigeguovdilis áššiin, de lea dehálaš ahte Sámediggi váldo fárrui nu árrat go vejolaš.</p>
<p>Sámediggi lea sádden gulaskuddancealkámuša ođđa ruhtadanvuogádaga birra mánáidgárddiide mat eai gula suohkanii rámmaruhtaduvvon suorggis. Mánáidgárddiide gos leat sámi mánát, dagahit sámegiela ja sámi kultuvrra doaibmabijut liigegoluid. Sámediggi oaivvilda ahte Sámedikki doarjja sámi mánáidgárddiide galgá leat olggobealde suohkandoarjaga meroštallama. Dalle ii unno sámi mánáidgárddiid almmolaš doarjja.</p>
<p>Máhttodepartemeanta lea nammadan váhnenlávdegotti mánáidgárddiide. Lávdegoddi nammadii Sámedikki ávžžuhusa vuođul sierra sámi áirasa dábálaš lahttun.</p>
<p>Mánáidgárde- ja skuvlakonferánsa</p>
<p>Sámediggi lágidii jahkásaš sámi mánáidgárde- ja skuvlakonferánssa ovttas fylkamánniiguin, Sámi allaskuvllain ja Oahpahusdirektoráhtain. Konferánssas ledje 239 oasseváldi. Konferánssa fáddá lei <span type="quote">“Plánain doaimmaide”</span>. Konferánssa vuolggasadjin ledje doaibmabijut Ráđđehusa sámegielaid doaibmaplánas ja čalmmustahtii bargosurggiid ovdamearkkaid ja vásáhusaid bokte. Sámediggepresideanttas lei sátnevuorru</p>
<p>Sámedikki oahppo- ja bajásšaddanpolitihka birra. Sámediggi muitalii maiddái Sámi oahpponeavvoportála ovttas.no birra ja doppe lei sámi oahpponeavvočájáhus gos maŋemus jagi almmuhusat čájehuvvo.</p>
<p>Sámi ovttasbargu</p>
<p>Sámi parlamentáralaš ráđđi (SPR) lea nammadan oktasaš hálddahuslaš bargojoavkku mii galgá hábmet SPR doaibmaplána doaibmabijuide čuovvolanevttohusaid go guoská oahpahussii/ohppui. Norgga Sámediggi jođiha bargojoavkku ja galgá buktit iežas ávžžuhusaid álggus 2011.</p>
<p>Sámi lohkanguovddáš</p>
<p>Sámediggi juolludii 500 000 ru Sámi lohkanguovddáža doibmii 2010:s. Guovddáš lea Sámi allaskuvllas ja galgá doaibmat resursaguovddážin mas lea bargun nannet lohkan- ja čállinoahpahusa ja njálmmálaš giellaovddideami sámi mánáidgárddiin, vuođđoskuvllain, joatkkaoahpahusain, rávisolbmuidoahpahusain ja alit oahpus.</p>
<p>Mánáidgárdi</p>
<p>Diehtojuohkin ja bagadallan</p>
<p>Ohcciide ja suohkaniidda leat juohkán dieđuid ja bagadallan sámi mánáidgárdedoarjaga birra. Áigeguovdilis áššit leat diehtojuohkin doarjaga birra, gažaldagat váhnemiin sámi mánáid vuoigatvuođaid birra ja sámi mánáidgárdefálaldaga birra, oahpponeavvut, prošeavttat, sámegielat bargit ja mot galget raporteret ruđaid geavaheami birra. Sámediggi lea dasa lassin ráhkadan diehtojuohkingihppaga sámi mánáid mánáidgárdefálaldaga birra, ja almmuhan guokte almmuhusa áigečállagis <span type="quote">“Stullán”</span>.</p>
<p>Sámediggi lea ovttas Máhttodepartemeanttain ráhkadan bagadusa mánáidgárddi rámmaplána sámi oassái.</p>
<p>Sámediggi lea buktán cealkámuša almmuhussii <span type="quote">“Sámi logut muitalit 3”</span>. Sámediggi ráhkadii statistihka sámi mánáidgárddiid loguin ja sámi mánáin eará mánáidgárddiin geat ožžot sámegieloahpahusa. Dat čoahkkáigeassu geavahuvvo maiddái mánáidgárddiid doarjjajuolludeamis. Statistihkalaš guovddášdoaimmahat viežžá dáid loguid Sámedikkis. 2010:s leat doallan guokte fierpmádatčoahkkima mánáidgárddiid jođiheddjiiguin. Čoahkkimiin juohkit dieđuid, doppe beassá bajidit gelbbolašvuođa, doppe lea bagadallan ja fierpmádathuksen.</p>
<p>Sámediggi oassálasttii ja doalai sáhkavuoru Sámi pedagogalaš fágabeivviin ja Lullisámi konferánssas oahpahusa birra. Sámediggi lea searvan ovttasbargočoahkkimis sámi oahpahusgažaldagaid birra Sámi allaskuvllain ja viđain davimus fylkkamánniiguin.</p>
<p>Sámi mánáidgárdedoarjaga evalueren</p>
<p>Asplan Viak čađahii 2004 – 2008 áigodaga sámi mánáidgárdedoarjaga evaluerema. Raporttas boahtá ovdan ahte mánáidgárddiin vásihit ahte doarjja váikkuha sihke mánáid ja bargiid ovddideapmái sámegiela, sámi kultuvrra, identitehta ja máhtolašvuođa ektui. Mánáidgárddit vásihit sámi mánáidgárdefálaldagaid doarjaga hirbmat dehálažžan ja dan bokte lea mánáidgárddiin vejolaš vuhtiiváldit doaibmabijuid ja doaimmaid mat leat hui dehálaččat jus galgá soahpat bargat sámi bargguid praktihkalaš, lagas ja aktiivvalaš vugiin.</p>
<p>Doarjja mánáidgárdeoahpponeavvuide</p>
<p>Doarjjaortnega mihttomearri:</p>
<p>Ovddidit oahpponeavvuid ja fágagirjjálašvuođa gustovaš mánáidgárderámmaplána vuođul 2010 bušeahtas lei várrejuvvon ja juolluduvvon 1 000 000 ru mánáidgárdeoahpponeavvuide. Bohte 7 ohcama sisa. Juolluduvvui 1 031 000 ru ovtta prošektii.</p>
<p>Doarjja sámi mánáidgárddiide</p>
<p>Doarjjaortnega mihttomearri:</p>
<p>Sihkkarastit sámi mánáide mánáidgárdefálaldaga mii lea vuođđuduvvon sámi gillii ja kultuvrii 2010 bušeahtas lei várrejuvvon 9 905 000 ru sámi mánáidgárdedoarjagiidda. 37 sámi mánáidgárddi ožžo doarjaga, oktiibuot 7 078 000 ru. 30 mánáidgárddi ožžo doarjaga sámegieloahpahussii, oktiibuot 1 669 250 ru. 5 prošeaktaohcamis, oktiibuot 2 698 000 ru ovddas, ožžo 2 prošeavtta doarjaga, oktiibuot 130 000 ru.</p>
<p>Ollislaččat juolluduvvui sámi mánáidgárddiide 8 877 250 ru doarjja. Bázii vel 1 027 750 ru. Eai boahtán seamma ollu ohcamat giellaoahpahussii go 2009:s.</p>
<p>Vuođđooahpahus</p>
<p>Diehtojuohkin ja bagadallan sámegieloahpahusa birra</p>
<p>Sámediggi addá dađistaga dieđuid ja ráđiid váhnemiidda ja skuvllaide iešguđet áššiid birra oahpahussuorggis. Earenoamážit váhnemat ja skuvllat olggobealde sámegiela hálddašanguovllu váldet oktavuođa. Sis leat dávjá gažaldagat sámi ohppiid vuoigatvuođa birra oažžut oahpahusa, sámegieloahpahusa organiserema birra, sámegiela gáiddusoahpahusa birra ja hospiterenortnega birra. Sámegiela eksámena birra jearahit maiddái. Sámegielfága lea okta dain fágain mas sáhttá vuorbáduvvot eksámenii. Váhnemat leat eahpesihkkarat lea go vejolaš sámegielas geahččalit ohppiid geain lea sámegiella.</p>
<p>Sámediggi lea oassálasttán iešguđetlágan semináraide ja konferánssaide gos oahpahus lea fáddá, sihke davvisámi, julevsámi ja lullisámi guovlluin. Dáid guovlluid dilli ja hástalusat leat áššit mat dávjá leat áššelisttus.</p>
<p>Muhtun oahppit geain lea sámegiella fágan ožžot gáiddusoahpahusa. Hospiteren lea oassi gáiddusoahpahusa ortnegis. Leat iešguđetlágan bargovuogit mot meroštallat diimmuid sámegieloahpahussii ja mot hospiterenortnet organiserejuvvo. Sámediggi lea ovddidan Máhttodepartementii ahte lea dárbu geahčadit mot kombineren gaskal gáiddusoahpahusa ja hospiterema dahkko.</p>
<p>Sámediggi juohká dieđuid sámi oahpponeavvuid birra Sámi oahpponeahta ja Sámi oahpponeavvoguovddáža bokte. Sámi oahpponeavvoguovddáš váldá vuostá gussiid ja luoiká oahpponeavvuid, juohká dieđuid ja publisere ođđa oahpponeavvuid birra neahtas. Sámedikkis lea leamaš kampánja man bokte lea juohkán dieđuid skuvllaide ja mánáidgárddiide nuvttá oahpponeavvuid birra maid sáhttet diŋgot lágádusain.</p>
<p>Oahpponeavvut</p>
<p>Sámediggi čatná iežas oahpponeavvobarggu mearriduvvon strategiijaide mat leat Sámedikki oahpponeavvoráhkadeami strategalaš plánas 2009-2012. Okta strategiijain dán plánas lea čielggadit beaktilis organiserema boahtteáiggi oahpponeavvoráhkadeamis. Sámediggi lei mielde bargojoavkkus mii galggai geahčadit oahpponeavvoráhkadeami beavttálmahttima. Bargojoavkkus ledje lahtut</p>
<p>Máhttodepartemeanttas, Oahpahusdirektoráhtas ja Sámedikkis. Bargojoavkku raporta gárvánii geassemánu 2010. Sámediggi áigu earret eará geavahit bargojoavkku ávžžuhusaid vuođđun sámedikki oahpahusdieđáhusa hábmemis.</p>
<p>Ovddasmanniprošeakta Ájluovtta skuvla resursaskuvlan julevsámi oahpponeavvuid ráhkadeapmái joatkašuvvá 2009 rájes. 2010 bušeahtas lei várrejuvvon ruhta prošektii. Ovddasmanniprošeakta galgá evaluerejuvvot, ja prošeavtta vásáhusat galget leat vuođđun viidásit barggus nannet oahpponeavvoráhkadeami, earret eará árvvoštallat ásahit resursaskuvllaid.</p>
<p>Sámediggi attii maŋŋel fálaldatgilvvu barggu sámegillii jorgalit matematihkkagirjjiid vuođđoskuvlla várás lágádusaide ČálliidLágádus ja Aschehoug. Čálliidlágádus jorgala Multi-girjjiid mánáidceahkkái ja</p>
<p>Aschehoug jorgala Sirkel-girjjiid nuoraidceahkkái. Sámediggi vuoruhii jorgalemiid čuovvovaš ortnetvuorus: - 5. - 7. jahkecehkiide davvisámegillii - 8. - 10. jahkecehkiide davvisámegillii - 1. - 4. jahkecehkiide julev- ja lullisámegillii</p>
<p>Jorgalanbargu daidda jahkecehkiide meroštallojuvvo gárvánit 2012 loahpas. Matematihkkabuktosiid jorgaleapmi jotkojuvvo dassážiigo gárvánit matematihkkabuktosat vuođđoskuvlii buot golmma gillii.</p>
<p>Sámedikkis leat leamaš ovttasbargočoahkkimat lágádusaiguin ja ásahusaiguin mat ráhkadit sámi oahpponeavvuid. Čoahkkimiin ovddiduvvo iešguđet prošeavttaid hástalusat. Prošeavttaid viidásit bargu digaštallui. Muhtun prošeavttaide lea addon maŋiduvvon gárvvistanáigi, ja muhtun boares prošeavttat leat heaittihuvvon.</p>
<p>Sámediggi lea rievdadan ja buoridan oahpponeavvoráhkadeami ohcanskoviid ja hábmen skoviid prošeavttaid raporterema várás. Lágádusat mat ráhkadit oahpponeavvuid bovdejuvvo miniseminárii gos digaštalle rievdadusaid.</p>
<p>Oahpponeavvut mat leat gárvvistuvvon 2010:s</p>
<p>Giella</p>
<p>Galle</p>
<p>Davvisámegiella 36</p>
<p>Julevsámegiella 10</p>
<p>Lullisámegiella 9</p>
<p xml:lang="nob">SUBMI 55</p>
<p>Daid gaskkas juolluduvvui doarjja 5 oahpponeavvu deaddilit ođđasiid.</p>
<p>Oahpponeavvoportála</p>
<p>Sámedikki oahpponeavvoráhkadeami strategalaš plána 2009-2012 vuođul lea Sámedikkis ja DGT oahpahusguovddážis leamaš ovdaprošeakta oahpponeavvoportála ovddideami birra. Bargu ovddidit portála álggahuvvui borgemánus 2010 ja galgá bistit 3 jagi.</p>
<p>Prošeavtta ulbmil lea hábmet sámi oahpporesurssaid neahttabálvalusaid ja dat galgá fállat golbma vuođđobálvalusa: - Neahttaportála mas sáhttá gávdnat sámi oahpponeavvuid - Digitála oahpponeavvuid publiserenreaidu (Dopler) - Sámi juohkinarena</p>
<p>Doarjja dábálaš oahpponeavvuide vuođđooahpahussii</p>
<p>Doarjjaortnega mihttomearri:</p>
<p>Ovddidit sámi oahpponeavvuid gustovaš oahppoplánabuktosa vuođul 2010 bušeahtas lei várrejuvvon 8 975 000 ru dábálaš oahpponeavvuide vuođđooahpahussii. 75 ohcama bohte sisa. Juolluduvvui 8 779 100 ru 19 prošektii, 17 dábálaš oahpponeavvuide ja 2 digitála.</p>
<p>Doarjja earenoamážit heivehuvvon oahpponeavvuide</p>
<p>Doarjjaortnega mihttomearri:</p>
<p>Ovddidit sámi sierra láhččojuvvon oahpponeavvuide mánáide, nuoraide ja ollesolbmuide davvi-, julev- ja máttasámegillii 2010 bušeahtas lei várrejuvvon 1 900 000 ruvnno earenoamážit heivehuvvon oahpponeavvuide. 32 ohcama bohte sisa. 1 897 000 ru juolluduvvui 11 prošektii.</p>
<p>Oahppoplánat</p>
<p>Sámediggi lea dohkkehan oahppoplánaid golmma duodjefágii Jo3/oahpahus fitnodagas: - tekstiiladuodjefága - čuoldin- ja giehtagođđinduodjefága - náhkke- ja guolgaduodjefága</p>
<p>Oahppoplánat muorra-/garraduodjefágas ja čoarve-, dákte- ja metálladuodjefágas leat leamaš gulaskuddamis, ja mearriduvvojit álggus 2011.</p>
<p>Máhttodepartemeanta lea dohkkehan joatkkaskuvladási oahppoplánaid dárkilastima dárogielas, eŋgelasgielas, matematihkas, servodatfágas ja luonddufágas. Máhttodepartemeanta lea sihtán</p>
<p>Oahpahusdirektoráhta seamma ládje dárkilastit Máhttolokten - Sámi parallealla ovttaárvosaš oahppoplánaid. Eŋgelasgiela ja matematihka oahppoplánat leat seammalágánat sihke Máhttoloktemis ja</p>
<p>Máhttolokten – Sámis, ja dárkilastimat gustojit maiddái Máhttolokten – Sámis.</p>
<p>Oahpahusdirektoráhtta lea Sámediggái sádden dárkilastinevttohusaid joatkkaskuvlla dási oahppoplánain servodatfágas – sámegielas ja luonddufágas – sámegielas. Sámediggi lea sádden rievdadanevttohusaid gulaskuddamii, gulaskuddanáigemearri lei 20.01.11. Dárogiela oahppoplána ohppiide geain lea sámegiella vuosttašgiellan ii leat vel dárkilastojuvvon. Sámedikkis lea ovddasvástádus dárkilastit oahppoplána sámegielas vuosttaš- ja nubbingiellan. Sámegiela oahppoplánaid dárkilastin lea maŋiduvvon dassážii go fága- ja diibmojuohkima raporta ja stivrendokumeanttaid dárkilastimat gárvánit, dása gullet oahpahusláhka, oahpahuslága láhkaásahus ja oahppoplánat. Sámediggi áigu árvvoštallat dárkilastit sámegiela oahppoplánaid go fága- ja diibmojuohkin lea lagabut čielggaduvvon.</p>
<p>Fága- ja diibmojuohkin</p>
<p>Skuvllain leat stuora hástalusat organiseret oahpahusa ohppiide geat galget oažžut oahpahusa sámegielas dálá fága- ja diibmojuohkima mielde. Lea earenoamáš váttis organiseret giellafágaid dárogiella ja sámegiella.</p>
<p>Fága- ja diibmojuohkin ohppiide geain lea sámegieloahpahus lea digaštallon Máhttolokten –Sámi geavahišgoahtima oktavuođas ja diibmologu viiddideami oktavuođas 2008:s. Sámediggi lea máŋgii cuiggodan ahte diibmolohku ja dárogiela oahppoplána ohppiide geain lea sámegiella nubbingiellan eai soaba oktii. Danne leat bivdán ođđa oahppoplána dárogielas (vuosttašgiellan) ohppiide geain lea sámegiella nubbingiellan. Ásahuvvui bargojoavku mas ledje lahtut Sámedikkis, Máhttodepartemeanttas ja Oahpahusdirektoráhtas. Bargojoavkku raporta gárvvistuvvui juovlamánu 2010. Raporta govvida dili ja hástalusaid mat gusket gustovaš oahppoplánaide ja fága- ja diibmojuhkui. Bargojoavku evttoha rievdadit oahpahuslága ja dan láhkaásahusaid. Viidásit evttoha bargojoavku ráhkadit sierra dárogiela oahppoplána ohppiide geain lea sámegiella nubbingiellan mii lea heivehuvvon diibmolohkui mii ohppiin lea dárogielas.</p>
<p>Raporta digaštallá iešguđetlágan modeallaid fága- ja diibmojuohkimii olles vuođđooahpahussii, ja bargojoavkkus leat ávžžuhusat daidda modeallaide.</p>
<p>Bargojoavkku evttohus galgá leat vuođđun konsultašuvnnaide. Vejolaš rievdadusat fága- ja diibmojuohkimis, oahppoplánain ja eará láhkaásahusmearrádusain galget sáddejuvvot gulaskuddamii.</p>
<p>Maŋŋel gulaskuddama ja ovdal go rievdadusat mearriduvvojit, de galget leat konsultašuvnnat gaskal</p>
<p>Sámedikki ja Máhttodepartemeantta.</p>
<p>Sámegieloahpahus</p>
<p>Sámi mánáid riekti oažžut oahpahusa sámegielas ja sámegillii vuoruhuvvo garrasit Sámedikkis. Sámediggi lea ásahan buori ovttasbarggu Máhttodepartemeanttain ja čuovvu ášši dađistaga ráđđehusa ja Stuoradikki ektui. Leat maiddái vuolggahan barggu ráhkadit sámediggedieđáhusa oahpahusa birra mas sámi mánáid vuoigatvuođat oažžut oahpahusa sámegielas ja sámegillii leat guovddážis. Dieđáhus galgá ovddiduvvot</p>
<p>Sámediggái 2011:s.</p>
<p>Sámediggi lea máŋgii ovddidan sámegieloahpahusa refušuvdnamáksomeriid njuolggadusaid. Njuolggadusat eai leat čielgasat eai ge leat vuoiggalaččat ovttaskas suohkanii ja fylkasuohkanii. Lassin leat máŋga suohkana čujuhan ahte máksomearit leat beare unnit ja ahte ferte várrejuvvot eambbo ruhta refušuvnnaide vai duohta golut gokčojuvvojit.</p>
<p>Stuoradiggedieđáhus nuoraidskuvlla birra</p>
<p>Ráđđehus lea álgán bargat stuoradiggedieđáhusain nuoraidskuvlla birra mii galgá gárvvistuvvot giđđat 2011. Sihkkarastin dihte ahte sámi bealit čalmmustahttojit dieđáhusas, lea Máhttodepartemeanta barggadettiin gulahallan Sámedikkiin, ja leat šiehttan konsulteret stuoradiggedieđáhusa doaimmaid birra ovdal go dat sáddejuvvo gulaskuddamii.</p>
<p>Joatkkaoahppu</p>
<p>Sámediggi lea áŋgiruššan Skániid joatkkaskuvlla viidásit doaibmamii ja lea gulahallan EDS suohkaniiguin</p>
<p>Evenášši, Dielddanuorri ja Skánit skuvlla joatkima, juogo suohkaniid olis dahje eará vejolašvuođaid bokte.</p>
<p>Dađi bahábut ii leat dan áŋgiruššamis leamaš ávki.</p>
<p>Sámediggeráđis lea leamaš čoahkkin Skániid suohkaniin Skániid joatkkaskuvlla ođđasis ásaheami plánaid birra 2011 čavčča rájes. Sámediggi lea mielas searvat fágalaš gelbbolašvuođain vejolaš rievdadusaid ja čuovvolemiid oktavuođas dain plánain mat Skániid suohkanis leat, ja ovddidit ášši earret eará</p>
<p>Máhttodepartementii. 2010 ollašuhtii ja loahpahii Romssa fylkasuohkan prošeavtta <span type="quote">“Sámi fága- ja fidnooahpahus Romssas”</span>, masa Sámediggi lei juolludan doarjaga. Prošeaktajoavkkus ledje okta oahpaheaddji Ráissa joatkkaskuvllas, okta Breivang joatkkaskuvllas ja okta Vuotnasiidda joatkkaskuvllas, ja stivrenjoavkkus ledje ovddasteaddjit</p>
<p>Romssa fylkasuohkanis, Romssa Fylkkamánnis ja Sámedikkis. Prošeavtta boađus lei earret eará gihpa duodjefága birra, oahpponeavvopáhkka mii gohčoduvvo <span type="quote">“Sámi niesteseahkka II”</span> ja gávdne vihtta vejolaš oahpahusfitnodaga duojis.</p>
<p>Stipeanda ohppiide geain lea sámegiella joatkkaskuvlla fágasuorggis</p>
<p>Doarjjaortnega mihttomearri:</p>
<p>Oažžut eanet ohppiid joatkkaskuvllain válljet sámegiela vuosttašgiellan earenoamážit ja oahpahusa sámegielas oppalaččat 2010 bušeahtas lei várrejuvvon ja juolluduvvon 2 400 000 ru stipeanddaide ohppiide geain lea sámegiella joatkkaskuvlla fágasuorggis. 437 oahppi ožžo stipeandda 2010:s. Stipeanda ohppiide geain lea sámegiella fágasuorggis juhkkojuvvui ná:</p>
<p>Vuosttašgiellan: 199 ohcci</p>
<p>Nubbingiellan: 134 ohcci</p>
<p>Amasgiellan: 104 ohcci</p>
<p>Govus čájeha mot stipeanda lea juhkkojuvvon ohppiidjoavkkuid gaskkas jagiin 2008, 2009 ja 2010: 199134104194150117193130138050100150200250</p>
<p>Vuosttašgiella</p>
<p>Nubbingiella</p>
<p>Amasgiella2010 437 oahppi2009 461 oahppi2008 461 oahppi</p>
<p>Rávisolbmuidoahpahus</p>
<p>Od.prp. nr. 87 (2008-2009) Láhka rávisolbmuidoahpahusa birra</p>
<p>Ođđa láhka rávisolbmuidoahpahusa birra lea leamaš konsultašuvnnain. Sámediggi ja Máhttodepartemeanta soabadedje Sámedikki posišuvnnaid hárrái. Okta suorgi maid konsultereje lei láhkaásahus oahppolihtu ja neahttaskuvllaid birra. Rievdadusaid searvvis maid soabadedje lei ahte heivehandoarjja maiddái sáhttá guoskat sámi rávisolbmuide geain lea váilevaš sámegieloahpahus. Dát gáibida earenoamáš heiveheami mii mielddisbuktá eanet goluid oahppolihttui. Lassin leat Sámediggi ja Máhttodepartemeanta čađahan konsultašuvnnaid ovdal go departemeanta mearridii njuolggadusaid sámi oahppoorganisašuvnnaid doarjagiidda ođđa rávisolbmuidoahpahuslága mielde. Sámedikkiin galgá váldot oktavuohta vejolaš konsultašuvnnaid hárrái oahppolihtuid doarjjanjuolggadusaid boahttevaš evalueremiid oktavuođas.</p>
<p>Alit oahppu</p>
<p xml:lang="nob">Rekruteren</p>
<p>Máhttodepartemeanta lea bivdán Sámi allaskuvlla ásahit ja jođihit nationála bargojoavkku sámi alit oahpu rekruterema várás ja doaimmahit dan čállingotti. Bargojoavku galggai hábmet rekruterenstrategiija sámi alit ohppui, vuosttažettiin oahpaheaddjiohppui ja sámegielohppui. Strategiija gárvánii nuppi njealjádasjagis 2010:s. Departemeanta sáddii bargojoavkku evttohusa gulaskuddamii mas gulaskuddanáigemearri lei 30.10.2010. Sámediggi lea šiehttan konsulteret bargojoavkku evttohusa birra ođđajagimánus 2011.</p>
<p>Sámediggi lea mielde Gnist Finnmark bargolávdegottis. Gnist lea nationála prográmma ovdaskuvlaoahpaheddjiid ja vuođđoskuvlaoahpaheddjiid rekruterema várás. Sámediggi lea maiddái mielde dán kampánjjas. Sámediggi lea searvan Gollevirgi – Drømmejobben kampánjjas, mii galggai rekruteret studeanttaid 2010 ovdaskuvla- ja vuođđoskuvlaoahpaheaddjiohppui, ovttas Finnmárkku fylkkamánniin,</p>
<p>Sámi allaskuvllain, Finnmárkku allaskuvllain, Suohkaniid guovddášlihtuin ja Oahppolihtuin. Sámediggi háliida ahte sullásaš kampánja galggašii čađahuvvot Romssa, Nordlándda ja Davvi-Trøndelaga fylkkain 2011:s.</p>
<p>Gaskaboddosat ohcanlogut čájehit ahte oktiibuot leat boahtán sisa 53 ohcama sámi oahpaheaddjiohppui</p>
<p>Sámi allaskuvllas. Bealli dáin ohcciin lei vuoruhan allaskuvlla bajimužžii. Logut muitalit ahte beroštupmi sámi oahpaheaddjiohppui lea sturron, ja ahte Gollevirgi – Drømmejobben rekruterenbargu lea lihkostuvvan.</p>
<p>Oahpaheaddjioahppu</p>
<p>Ovdaskuvlaoahpaheaddjioahpu nationála rámmaplána galgá dárkkistuvvot. Dan bargui galgá nammaduvvot rámmaplánalávdegoddi. Sámediggi oaidná dehálažžan ahte sámi perspektiiva gozihuvvo maiddái ovdaskuvlaoahpaheaddjioahpu nationála rámmaplánas. Danne lea Sámediggi evttohan ahte dán lávdegottis galggašii okta ovddasteaddji Sámedikkis. Ođđajagimánus 2011 galgá Sámediggi konsulteret</p>
<p>Máhttodepartemeanttain ovddasteaddji nammadeami ja mandáhta birra.</p>
<p>Máhttodepartemeanttain leat čađahuvvon konsultašuvnnat prográmma- ja fágaplánaid nationála njuolggadusaid birra ođđa oahpaheaddjioahpus ja ovdal go 1.-7. ceahki ja 5.-10. ceahki vuođđoskuvlaoahpaheaddjioahpu rámmaplána láhkaásahus dohkkehuvvo ja sámi vuođđoskuvlaoahpaheaddjioahpu rámmaplána láhkaásahus dohkkehuvvo. Njuolggadusat galget báidnit ásahusaid prográmma- ja fágaplánaid. Sámediggi ja Máhttodepartemeanta leat konsultašuvnnaid bokte soahpan sámi sisdoalu ođđa vuođđoskuvlaoahpaheaddjioahpuide. Earret eará galget buot studeanttat nationála vuođđoskuvlaoahpaheaddjioahpus oahppat sámiid birra álgoálbmogin. Dál lea dušše Sámi allaskuvllas sámi vuođđoskuvlaoahpaheaddjioahppu. Dat geatnegahttá universitehtaid ja allaskuvllaid miehtá riikka fátmmastit iežaset oahpahusplánaide dieđuid sámiid ja sámiid dili birra. Sámediggi lea duhtavaš dáiguin bohtosiiguin.</p>
<p>Sámediggi evttohii sámi ovddasteaddji oahpaheaddjioahpu ođastanálggaheami čuovusjovkui.</p>
<p>Máhttodepartemeanta dieđihii maŋŋel ahte sámi ovddasteaddji galgá dušše váldot mielde joavkku bargui go galget meannudit sámi áššiid. Sámediggi celkkii departementii ahte sámi ovddasteaddji galgá leat dievaslaš miellahttu čuovusjoavkkus. Miellahttu ferte nammaduvvot seamma ládje go eará miellahtut.</p>
<p>Maŋŋel dan cealkámuša viiddiduvvui čuovusjoavku Sámedikki ovddasteaddjievttohasain.</p>
<p>Sámi dulkaoahppu</p>
<p>Sámedikkis lea leamaš čoahkkin Ođasmahttin- ja hálddahusdepartemeanttain (OHD) sámi dulkaoahpu ja sámi dulkkaid autorisašuvnna birra. Čoahkkimis ledje earret departemeantta ja sámediggeráđi maiddái Sámi allaskuvla, Bådåddjo allaskuvla, Davvi-Trøndelaga allaskuvla ja Oslo allaskuvla. Čoahkkimis ledje ovttaoaivilis ahte Sámi allaskuvla oažžu barggu čielggadit boahttevaš sámi dulka- ja jorgalanoahpu.</p>
<p>Dan botta go vuordit ahte ásahuvvo bistevaš sámi dulkaoahppu, de áigu Oslo allaskuvlla dulkaohppui váldit sisa ovtta davvisámegieljoavkku mii álgá oahpuin 2011:s, jus doarvái ohccit nákcejit guovttegielat sisaváldingeahččaleami.</p>
<p>Váikkuhangaskaoamit</p>
<p>Doarjja fágalaš gelbbolašvuođa bajideapmái Doarjjaortnega mihttomearri</p>
<p>Buoret gelbbolašvuohta oahpahusa birra sámegielas dahje sámi fágain vuođđooahpahusas, allaskuvllain ja universitehtain.</p>
<p>Bušeahtta 800 000 ru. Ii oktage ohcan boahtán sisa dán ortnegii. Sámediggi dievasčoahkkin sirddii ruđaid alit oahpu stipeanddaide.</p>
<p>Stipeanda alit ohppui Doarjjaortnega mihttomearri:</p>
<p>Sámegielat fágaolbmuid rekrutteren iešguđetge fágasurggiid siskkobealde.</p>
<p>Bušeahtta: 2 350 000 ru Geavahan: 2 443 500 ru</p>
<p>Galle ohcama oktiibuot: 200</p>
<p>Tabealla: Juogadeapmi oahpposuorggit, galle ohcama, juolludeamit ja ruvnno</p>
<p>Juogadeapmi</p>
<p>Galle ohcama</p>
<p>Juolluduvvon</p>
<p>Ruvnno</p>
<p>Oahpponeavvopedagogihkka 0 0 0</p>
<p>Ovdaskuvla- ja dábálašoahpaheaddjit 33 19 648 800</p>
<p>Lulli-, julev- ja davvisámegiella 68 47 673 900</p>
<p>Joatkkaoahppu boarrásiidfuolahusas 2 2 49 600</p>
<p>Joatkkaoahppu eastadeami ja áhpásmahttima siskkobealde 6 6 128 800</p>
<p>Alit oahppu luonddu- ja birassuorggis 45 41 942 400</p>
<p>Dulkaoahppu ja jorgaleaddjit 0 0 0</p>
<p>Vuoruhemiid olggobealde (m.m.) 46 0 0</p>
<p xml:lang="nob">SUBMI 200 115 2 443 500</p>
<p>Govus dás vuolábealde čájeha 2010 juolluduvvon stipeanddaid juogadeami dain iešguđet stipeandaortnegiin. 0 %27 %28 %2 %5 %39 %0 %</p>
<p>Oahpponeavvopedagogihkka (0%)</p>
<p>Ovdaskuvla- ja dábálašoahpaheaddjeoahppu (27%)</p>
<p>Lulli-, julev- ja davvisámegieloahppu (28%)</p>
<p>Joatkkaoahppu boarrásiidfuolahusas (2%)</p>
<p>Joatkkaoahppu eastadeapmi ja áhpasmahttin (5%)</p>
<p>Luonddu- ja birassuorggis (39%)</p>
<p>Dulkaoahppu ja jorgaleddjiid (0%)</p>
<p>Dutkan</p>
<p>Alit oahpu máhttoguovddáš</p>
<p>Máhttodepartemeanta pláne ásahit máhttoguovddáža alit oahpu várás, ja dat plánejuvvo biddjot Norgga</p>
<p>Dutkanráđđái. Leat miehtan ahte Sámediggi galgá váldot searvái čuovvovaš osiin viidásit proseassas:</p>
<p>Sihkkarastin dihte ahte Máhttodepartemeantta bargoprográmma bures goziha sámi dimenšuvnna, de áigu Norgga Dutkanráđđi oažžut sadjái čoahkkima Sámedikkiin ja sámi dutkanbirrasiiguin mat doaimmahit oahppodutkama.</p>
<p>Guovddáža geavaheaddjiráđis galgá leat sámi ovddasteaddji</p>
<p xml:lang="nob">St.dieđáhus. nr. 30 (2008-2009) Klima for forskning (Klimáhtta dutkamii)</p>
<p>Mii leat čađahan konsultašuvnnaid ja boahtán ovttamielalašvuhtii ráđđehusa dutkandieđáhusa doaimmaid birra. Dieđáhusas boahtá ovdan ahte ráđđehus áigu nammadit lávdegotti mii galgá čielggadit sámi dutkama ja álgoálbmotdutkama ovdánandovdomearkkaid, dárbbuid ja mihttomeriid, das maiddái strategalaš ovttasbarggu, ásahus- ja fierpmádathuksema rámmaid. Dát lea njuolgačuovvoleapmi sámediggeráđi ásahusdieđáhusa vuoruhuvvon doaimmain.</p>
<p>Lávdegoddi buktá čielggadeami ovdal 31.12.2011.</p>
<p>Regiovnnalaš dutkanfoanda</p>
<p>Konsultašuvnnaid vuođul Máhttodepartemeanttain lea Sámediggi nammadan lahtu ja várrelahtu Gaska-</p>
<p>Norgga foandaregiovdnii ja Davvi-Norgga foandaregiovdnii. 3 Giella Sámegiela suodjaleapmi ja ovddideapmi lea deaŧalaš sámi kultuvrra boahtteáigái. Danne lea Sámedikkis váldomihttomearrin buktit oidnosii ja nannet sámegiela geavaheami. Dálá giellaarenaid ferte bisuhit ja ovddidit, ja ferte láhčit diliid nu ahte ásahuvvojit ođđa arenat. Guovlluin gos sámegiella lea rašis dilis, ferte bargat giela ealáskahttimiin. Ja guovlluin gos sámegiella lea beaivválaš giella, ferte giela ovddidit ja nannet.</p>
<p>Sámedikkis leat iešguđetlágan barggut dáid mihttomeriid ollášuhttimis. Mii ovttasbargat ráđđehusain sámegielaid doaibmaplána čuovvolemiin, ja mii rávvet ja bagadallat sámegiel tearpmaid ja báikenamaid birra. Oažžun dihte tearbmabarggu njuovžileabbo lea Sámediggi ovddidan ovttasbargovugiid Sámi giellalávdegottiin. Dasto juolludit guovttegielalašvuođadoarjaga suohkaniidda ja fylkasuohkaniidda, doarjaga sámi giellaguovddážiidda ja giellaprošeavttaide sihke siskkobealde ja olggobealde sámegiela hálddašanguovllu.</p>
<p>Sámedikki giellastivra</p>
<p>Sámediggeráđđi lea nammadan Sámedikki giellastivrra. Sámediggeráđđi lea mearridan ahte giellastivrra doaibma galgá evaluerejuvvot vai oaidnit dárbbaha go rievdadit maide. Danne lea giellastivra nammaduvvon dušše guovtti jahkái, 2010 ja 2011. Seammás lea Sámi parlamentáralaš ráđđi (SPR) čielggadeame galgá go ásahit davviriikkalaš giellafágalaš guovddáža. Dát čielggadeapmi galgá gárvánit 2011:s. Čielggadeami boađus govvida de makkár davviriikkalaš giellaovttasbargu šaddá boahtteáiggis.</p>
<p>Sámedikki giellastivrras leat vihtta lahtu, sihke davvi-, julev- ja lullisámi guovllus. Daid searvvis leat golmmas mielde Sámi giellalávdegottis, okta juohke giellajoavkkus.</p>
<p>Sámedikki giellastivrras leat leamaš guokte stivračoahkkima 2010:s, ja leat meannudan guhtta ášši.</p>
<p>Giellastivra lei oahppomátkkis Anáris, gos besse gullat mot suomabeale Sámis leat bargan anársámegiela ovddidemiin. Giellastivra lea addán fágalaš ráđiid ođđa gielladieđáhusa birra ja guovttegielalašvuođadoarjaga juolludaneavttuid ektui.</p>
<p>Sámegielaid doaibmaplána čuovvoleapmi</p>
<p>Sámediggái juolluduvvui 3,5 miljon ruvnno Ráđđehusa sámegielaid doaibmaplána čuovvoleapmái. Dat ruhta juhkkojuvvui bušeahtas alit oahpu stipeanddaide, giellaprošeavttaide, sámi almmuhusaide, Sámi lohkanguovddážii ja sámi oahpponeavvoportála ovddidanprošektii. Sámi oahpponeavvoportála oaččui stuorámus oasi, 1 500 000 ru.</p>
<p>Sámediggi lea vuoruhan oahpponeavvuid maŋŋel sámi oahpponeavvuid evaluerema 2007:s. Evalueren čájehii ahte váilot olu oahpponeavvut, ja maiddái ahte lei beare heajos diehtojuohkin oahpponeavvuid birra. Danne oaččui oahpponeavvoportála prošeakta stuorámus oasi ruđain. Okta mihttu portálain lea ahte buot sámi oahpponeavvut galget gávdnot doppe.</p>
<p>Doaibmaplána čuovvolettiin lea Sámedikkis leamaš lagas gulahallan Ođasmahttin-, hálddahus- ja girkodepartemeanttain (OHD), mas lea doaibmaplána koordinerenovddasvástádus. Leat maiddái leamaš čoahkkimat eará departemeanttaiguin ja direktoráhtaiguin. Viidáseappot lea Sámediggi veahkkin bargan diehtojuohkimiin ja gulahallan doaibmaplána čuovvoleami birra geavaheddjiiguin. Earret eará lea</p>
<p>Sámediggi oassálastán ovttas OHD:in miniseminárii maid Aajege, Sámi giellaguovddáš Rørosas, lágidii.</p>
<p>Bargu sámegielain</p>
<p>Elgå skuvla</p>
<p>Sámediggeráđđi juolludii 500 000 ru doarjaga giellabargguid, tearbmaovddideami ja boahttevaš oahpponeavvoráhkadeami goluid gokčamii Elgå skuvllas. Dat galgá sihkkarastit ahte oahppit geat ledje mielde ealáskahttinprošeavttas Elgå skuvllas besset čađahit olles skuvlla lullisámegielain vuosttašgiellan.</p>
<p>Sámi čállindárkkistanreaidu – Divvun</p>
<p>Divvunreaidu mas lea lullisámi čállindárkkisteaddji, almmuhuvvui 2010:s. Divvun lea čoahkki mas leat korrektuvrareaiddut sámegillii, ja reaidduin lea stávendárkkisteapmi ja automáhtalaš sátnejuohkin. Dat leat dábáleamos čállinveahkkereaiddut buot golmma sámegillii.</p>
<p>Divvun-reaidu lullisámegillii lea čoahkki mas leat áibbas ođđa veahkkeneavvut lullisápmelaččaide, ja lea oassin áŋgiruššamis ovdánahttit lullisámegiela. Korrektuvrareaiddu vuođu sáhttá ja galgá geavahuvvot ođđasit eará oktavuođain ovdánahttit ođđa veahkkeneavvuid. Davvisámegielas gávdno juo dárkilis automáhtalaš teakstaanalyseren, giellaoahppoprográmma ja elektrovnnalaš sátnegirjjit mat atnet dan seamma giellateknologiija. Gávdnojit maiddái veahkkeneavvut jorgaleddjiide. Vuođđoresurssat mat gávdnojit Divvun-reaiddus, sáhttet maid adnot ráhkadit seammalágan reaiddu lullisámegiela várás.</p>
<p>Divvun I ja II leat dássážii doaibman prošeaktan. 2011 rájes oažžu Divvun bistevaš ruhtadeami</p>
<p>Ođasmahttin-, hálddahus- ja girkodepartemeanttas (OHD), ja galgá gullat Romssa universitehtii.</p>
<p>Divvun-reaiddu leat nuvttá dáppe: www.divvun.no.</p>
<p>Sámegiela geavaheami kárten – giellaiskkadeapmi</p>
<p>Girjjážis Sámi logut muitalit 2 – kommenterejuvvon statistihkka 2009, deattuhuvvo ahte ii gávdno statistihkka mii čájeha galle bearraša ja ovttaskas olbmo geavahit sámegiela beaivválašgiellan, dahje gallis máhttet giela. Go dakkár statistihkka váilo, de lea váttis hábmet rivttes giellapolitihka.</p>
<p>Máhtolašvuođaovddideami vuođul ja dutkama vuođul ovtta dahje eanet sámegielaid geavaheami birra, sáhttá buorebut plánet sámegielaid áŋgiruššama sihke báikkálaš ja servodatlaš dárbbu mielde. Danne áigu</p>
<p>Sámediggi ovttas Ođasmahttin-, hálddahus- ja girkodepartemeanttain (OHD) ja Máhttodepartemeanttain viidát kártet sámegiela geavaheami. Giellaiskkadeami mihttomearri lea earret eará oaidnit galles hupmet daid iešguđetge sámegielaid ja makkár stáhtus gielas lea ovttaskas geavaheaddjis. Iskkadeapmi geavaha sihke kvantitatiiva ja kvalitatiiva metoda. Iskkadanbargu lea álggahuvvon. Iskkadeapmi galgá loahpahuvvot ovdal 2011 loahpa.</p>
<p>Davviriikkalaš giellaovttasbargu</p>
<p>Sámediggi lea Sámi parlamentáralaš ráđi bokte álggahan oktasaš davviriikkalaš giellaovttasbarggu mas ulbmil lea ásahit davviriikkalaš sámi giellaguovddáža. Suoma sámedikkis lea ovddasvástádus čađahit ovdaprošeavtta mii galgá hábmet vuođu ásaheapmái. Ovdaprošeakta lea ožžon Interreg-ruhtadeami buot golmma riikkas, ja galgá leat čađahuvvon ovdal suoidnemánu 2011.</p>
<p>Nuortalašgielat</p>
<p>Sámediggi lea buktán cealkámuša nuortasámegielaid seailluheami birra bargoplána bargui mii čuovvu</p>
<p>Oktasaššiehtadusa maid norgga ja ruošša olgoriikadepartemeanttat vuolláičálle skábmamánu 2010. Bargoplánii evttohuvvojit doaimmat nugo ásahit ja ovddidit oktasaš arenaid álgoálbmot kultuvrii, ”Program for kultursamarbeidet mellom Kultur- og Kirkedepartement i Kongeriket Norge og</p>
<p>Kulturministeriet i Den Russiske Føderasjon for perioden 2010–2012” vuođul. Oktasašjulggaštusa bargoplánain leat bargame dál ja dat galgá gárvvistuvvot oanehis áiggis. Dat galgá vuosttaš vuorus doaibmat 2011:s ja 2012:s.</p>
<p>Sámegielat deaivvadanbáikkit sámi mánáide ja nuoraide</p>
<p>Sámediggi, Mánáid-, dásseárvo- ja searvadahttindepartemeanta (MDD) ja Ođasmahttin-, hálddahus- ja girkodepartemeanta (OHD) leat ásahan ovttasbarggu sámegielat deaivvadanbáikkiid birra sámi mánáide ja nuoraide. Fáttá birra galgá dollot konferánsa 2011:s.</p>
<p>Sámi nuoraid neahttabáikki boahttevaš organiseren</p>
<p>Sámediggi, Sámedikki nuoraidpolitihkalaš lávdegoddi, Mánáid-, dásseárvo- ja searvadahttindeparteameanta (MDD) ja Ođasmahttin-, hálddahus- ja girkodepartemeanta (OHD) leat lágidan miniseminára sámi nuoraid neahttabáikki boahttevaš organiserema birra. Sámi nuoraidorganisašuvnnat ledje bovdejuvvon seminárii ja galget leat fárus viidásit proseassas dakkár neahttabáikki ásaheamis.</p>
<p>Lohkan- ja čállinveahkki</p>
<p>Sámedikkis lea leamaš čoahkkin Finnmárkku fylkasuohkana seniorráđiin ja digaštallan áigeguovdilis čuolmmaid main Finnmárkku boarrásat beroštit. Lea maiddái doallan čoahkkima penšunistaservviiguin ja oahppováilliid servviiguin Finnmárkkus lohkan- ja čállinveahki birra sámegielat boarrásiidda. Čoahkkimat leat oassin Sámedikki barggus čalmmustahttit ahte sámi boarrásat leat dehálaš resursan servodahkii. Cealkámušat ja oktavuođaásaheapmi lea dehálaš viidásit bargui Sámedikki boarrásiidpolitihka hábmemis.</p>
<p>Sámediggi lea leamaš álggaheaddji čoahkkimis sámegiela hálddašanguovllu suohkaniiguin Finnmárkkus, suohkaniid boarrásiidráđiiguin ja Uskav ja Oahppováilliid servviiguin boarrásiid doaibmabijuid birra lohkan- ja čállinveahki ektui. Sámediggi háliida ovttasbarggu sámegiela hálddašanguovllu viđa suohkaniiguin Finnmárkkus lohkan- ja čállinveahki birra sámi boarrásiidda.</p>
<p>Tearbmabargu</p>
<p>Sámediggi addá beaivválaččat rávvagiid sihke siskkáldasat Sámedikkis ja earáide sámegiela sániid, tearpmaid, ásahusnamaid ja namahusaid geavaheamis.</p>
<p>Sámediggi lea ásaheame ođđa ja buoret sátne- ja tearbmabáŋkku. Dat galgá šaddat álkibut, viidábut ja miellagiddevaččabut ohcanreaidu buohkaide geat barget sámegielain.</p>
<p>Sámediggi lea ovdánahttán ovttasbargohámiid Sámi giellalávdegottiin buoridan dihte tearbmabarggu čađaheami. Sámi giellalávdegoddi lea organiserejuvvon Sámi parlamentáralaš ráđđái. Lávdegotti davviriikkalaš tearbmajoavkkut dohkkehit tearbmalisttuid maid Sámediggi lea ráhkadan.</p>
<p>Sámediggi lea čohkken buot tearbmalisttuid mat leat ráhkaduvvon. Eanaš listtut gávdnojit dušše davvisámegillii ja berreše jorgaluvvot julev- ja lullisámegillii. Muhto lea váttis gávdnat jorgaleddjiid dain sámegielguovlluin, go doppe gávdnojit unnán giellabargit.</p>
<p>Sámediggeráđđi lea geargan jorgaleames terminologiijalisttu Riikaantikvára ohcanprográmmas kulturmuittuid ohcamis, Askeladden dárogielas sámegillii. Dat mii dál lea vel báhcán ovdal go lea gárvvis, lea dohkkeheapmi davviriikkalaš tearbmajoavkkus. Sámediggi sávvá ahte dát ohcanprográmma áiggi mielde almmuhuvvošii maiddái julev- ja lullisámegillii, go dat livččii nannet vejolašvuođa geavahit min iežamet giela ođđa arenain.</p>
<p>Sámediggi lea čađahan prošeavtta lullisámi servodatfágatearpmaid čohkkemiin mat leat ráhkaduvvon vuođđoskuvlla 5.-7. luohká oahpponeavvuid vuođul</p>
<p>Sámediggi lea maiddái čađahan prošeavtta davvisámegiela luonddufága tearbmalisttu ráhkademiin.</p>
<p>Girjji<span type="quote">”Arctic climate impact assessment”</span> jorgaleapmi lea leamaš vuođđodokumeanta dán barggus.</p>
<p>Sámediggi lea jorgalan buot departemeanttaid namaid davvi- ja lullisámegillii, ja lea álggahan barggu jorgalahttit daid julevsámegillii.</p>
<p>Sámi báikenamat</p>
<p>Sámediggi lea rávven sámi báikenamaid geavaheami birra journalisttaide, gielddaide ja earáide geat barget sámi báikenamaiguin. Leat addán dieđuid mearrádusaid birra mot galgá čállit almmolaš čujuhusaid, čoahkkebáikkiid, gilážiid, gielddalaš geainnuid, gáhtaid ja sullasaččaid namaid.</p>
<p>Sámediggi lea 2010:s earret eará rávven álbmotmehciid Rago ja Rohkunbori sámi namaid birra, ja suodjeguovlluid Njemenjáiku (Kvænangsbotn) ja Návetvuopmi (Navitdalen) sámi namaid birra.</p>
<p>Stáhta kártadoaimmahat lea 2010:s ovttas GeoForumiin lágidan fylkkaid mielde kurssaid suohkaniidda matrikkel- ja báikenammalága birra. Sámedikkis lea leamaš sátnevuorru sámi báikenamaid birra dáin kurssain Nordlánddas, Romssas ja Finnmárkkus.</p>
<p>Sámediggi lea ovttas Stáhta kártadoaimmahagain lágidan kurssa Stáhta kártadoaimmahaga kártaprográmma</p>
<p>SSRsak geavaheami birra sámi giellaguovddážiidda ja earáide geat leat bargame báikenammaprošeavttaiguin. Dat lea oassi barggus oččodit eanet sámi báikenamaid almmolaš kárttaide.</p>
<p>Sámediggi oassálasttii lávdedigaštallamis Deanu gieldda sámi báikenamaid birra giđđat 2010.</p>
<p>Sámediggi lei 2010 ovttasráđičoahkkimis Stáhta kártadoaimmahaga ja Norgga giellaráđi báikenammabálvalusa gaskkas Kristiansandas čakčamánus. Doppe digaštalle čuolmmaid báikenamaid mearrádusaid ektui Norggas, ja gulahallama Stáhta kártadoaimmahaga ja báikenammabálvalusa gaskkas.</p>
<p>Snåasa suohkan oaččui Gonagasa stáhtaráđi bokte dohkkehuvvot sámi nama suohkanii. Suohkana namma lea dál Snåsa kommune/ Snåasen tjielte. Sámediggi lea buktán rávvagiid dán sámi nammii. Hábmera suohkan lea sádden sisa ohcama departementii oažžut dohkkehuvvot sámi nama suohkanii. Sámediggi lea dán áššis maid rávven nama hárrái. Sámediggi lea maiddái jearran Divttasvuona suohkanis leat go plánat ohcat sin sámi nama dohkkehuvvot Gonagasas stáhtaráđis.</p>
<p>Sámediggi oassálasttii riikkaidgaskasaš konferánsii álgoálbmotnamaid birra, ICIPN 2010, maid Sámi allaskuvla lágidii. Doppe digaštalle áššiid earenoamážit álgoálbmotguovlluid báikenamaid birra miehtá máilmmi.</p>
<p>Guovttegielalašvuođa doarjagat suohkaniidda</p>
<p>Doarjjaortnega mihttomearri:</p>
<p>Sámegiela hálddašanguovllu álbmot galgá oažžut bálvalusaid sámegillii, sihke čálalaččat ja njálmmálaččat.</p>
<p>Suohkanat aktiivvalaččat mielde sámegiela ovddidanbarggus</p>
<p>Sámediggi čađahii 2009:s evaluerema sámegiela hálddašanguovllu suohkaniid ja fylkasuohkaniid guovttegielalašvuođadoarjaga geavaheami birra. Dan evaluerema vuođul ráhkadii Sámediggi ođđa juolludaneavttuid evttohusa guovttegielalašvuođadoarjagii. Evttohus ođđa meroštallannjuolggadusaide ja juolludaneavttuide lei gulaskuddamis čakčat 2010. Ođđa juolludaneavttuid hábmenproseassa oktavuođas lágidii Sámediggi seminára gos suohkanat ja fylkasuohkanat besse buktit oaiviliid ođđa juolludaneavttuid evttohussii. Dat cealkámušat galget meannuduvvot sámediggeráđis ođđajagimánus ja ođđa juolludaneavttut galget dohkkehuvvot Sámedikki dievasčoahkkimis njukčamánus 2011. 2010 bušeahtas lei 40 671 000 ru várrejuvvon suohkaniid guovttegielalašvuhtii. Sámegiela hálddašanguvlui gullet 31.12.2010:s ovcci suohkana.</p>
<p>Suohkanat galget ovdal 1.8.2011 raporteret 2010 doarjaga geavaheami birra. 2009 ovddas raporterejit suohkanat ahte guovttegielalašvuođaruhta lea geavahuvvon earret eará bálvalussii, bargiid oahpahussii, jorgaleapmái, galbemii ja sámegiela visuálalaš čalmmusteapmái. Sámediggi oaidná suohkaniid ja fylkasuohkaniid raporttain ahte hálddašansuohkaniin ja fylkasuohkaniin leat iešguđetlágan hástalusat ja čuolmmat. Suohkaniin leat iešguđetlágan dárbbut ja geavahit ruđaid iešguđet ládje. Muhtun suohkanat geavahit olu ruđa bálvalit álbmoga sámegillii. Seammás lea eará suohkaniin dárbu buoridit álbmoga ja bargiid sámegielgelbbolašvuođa jus galggaš leat jearru sámegielbálvalussii.</p>
<p>Sámediggi doalai 2010:s čoahkkimiid muhtun suohkaniiguin sámegiela hálddašanguovllus. Sámediggi lea maiddái doallan čoahkkimiid suohkaniiguin mat leat bivdán oažžut eanet dieđuid das ahte makkár váikkuhusat leat go searvá sámegiela hálddašanguvlui.</p>
<p>Guovttegielalašvuođa doarjagat fylkasuohkaniidda</p>
<p>Doarjjaortnega mihttomearri:</p>
<p>Almmolašvuohta galgá bálvalit sámegiela hálddašanguovllu sámi álbmoga sámegillii čálalaččat ja njálmmálaččat. 2010 bušeahtas lei 5 100 000 ru várrejuvvon guovttegielalašvuhtii dan 4 fylkasuohkanii gos leat suohkanat sámegiela hálddašanguovllus. 2009 ovddas raporterejit fylkasuohkanat ahte guovttegielalašvuođaruhta lea geavahuvvon earret eará bálvalussii, jorgaleapmái, galbemii ja sámegiela visuálalaš čalmmusteapmái. Sámediggi oaidná suohkaniid ja fylkasuohkaniid raporttain ahte hálddašansuohkaniin ja fylkasuohkaniin leat iešguđetlágan hástalusat ja čuolmmat.</p>
<p>Sámi giellaguovddážat</p>
<p>Doarjjaortnega mihttomearri:</p>
<p>Sámegiella gullo ja oidno giellaguovddážiid doaibmaguovllus 2010 bušeahtas lei 5 500 000 ru várrejuvvon dan 10 sámi giellaguovddážii. Sámediggi juolludii doaibmadoarjaga daidda giellaguovddážiidda 2010:s.</p>
<p>Sámediggi doalai 2010:s čoahkkimiid máŋggain giellabirrasiin mat háliidedje eanet dieđuid giellaguovddážiid ásaheami birra, ja Sámediggi searvá jahkásaš giellaguovddášdeaivvademiide. Sámedikkis lea leamaš álgočoahkkimat Aajege sámi giellaguovddážiin Rørosas foruma/fierpmádaga ásaheami birra lullisámi giellabargui. Sámedikki mielas lea hui buorre go Aajege lea vuolggahan dan ja oaidná hui dehálažžan ahte ásahuvvojit eanet arenat gos lullisámegiella geavahuvvo, ovddiduvvo ja nannejuvvo.</p>
<p>Sámediggi áigu ain viidásit gulahallat giellaguovddážiin dakkár ásaheami hárrái.</p>
<p>Giellaguovddážat galget ovdal 1.8.2011 raporteret 2010 doarjaga geavaheami birra. 2009 ovddas raporterejit giellaguovddážat ahte sii barget sámegiela ovddidemiin ja nannemiin Sámedikki doarjaga mihttomeari mielde.</p>
<p>Sámediggi oaidná rapporttain ahte giellaguovddážiin leat iešguđetlágan hástalusat ja čuolmmat.</p>
<p>Giellaguovddážiin leat sierralágan dárbbut ja geavahit doarjaga iešguđet ládje. Guovddážat barget mihttomeriid guvlui ja sis leat iešguđetlágan doaimmat mat deattuhit sihke sámegiela oahppama ja geavaheami. Seammás leat guovllut gos guovddážat fertejit vuoruhit giela ealáskahttima ja movttiidahttit álbmoga oahppat giela.</p>
<p>Giellaprošeavttat 2010:s lei várrejuvvon 2 450 000 ru giellaprošeavttaide sámegiela hálddašanguovllus, ja 4 160 000 giellaprošeavttaide olggobealde hálddašanguovllu.</p>
<p>Oktiibuot dagahii dat 52 ohcama gos ohccojuvvui 13 697 744 ru ovddas. 41 ohcci ožžo prošeaktadoarjaga oktiibuot 6 698 500 ovddas.</p>
<p>Govus čájeha mot juolluduvvon prošeaktadoarjja lea juhkkojuvvon suohkaniid gaskkas sámegiela hálddašanguovllus, 2008 - 2010. 0,0%5,0%10,0%15,0%20,0%25,0%30,0%35,0%40,0%45,0%201020092008</p>
<p>Diagrámma čájeha mot prošeaktadoarjja lea juhkkojuvvon fylkkaid gaskkas olggobealde sámegiela hálddašanguovllu 2010:s. 4 Kultuvra Sámedikki váldomihttomearrin sámi kultuvrra ektui lea oažžut ealli ja juohkelágan sámi dáidda- ja kultureallima. Go leat ealli ja árjjalaš sámi deaivvadansajit, kulturásahusat ja museat de dat váikkuha ealli báikegottiid bisuheami gos olbmot háliidit ássat. Mii háliidit ahte sámi kultuvra adnojuvvo árvvus báikegottiin. Mii oaidnit ahte lea deaŧalaš go lea rikkis sámi dáidda- ja kulturdoaimmat, valáštallan-doaimmat, kulturdoaimmat mánáide ja nuoraide ja buorre bibliotehkafálaldat.</p>
<p>Olahan dihte dáid mihttomeriid, de bargat mii ovttas ollu aktevrraiguin nugo sámi organisašuvnnaiguin, ásahusaiguin, guovddáš eiseválddiiguin ja ovttaskas olbmuiguin. Mii addit doarjaga sámi museaid, kulturorganisašuvnnaid, girjebussiid doibmii, govvasárggusráidduide, girjjálašvuhtii, musihkkii, mánáide ja nuoraide ja sámi dáiddáriidda.</p>
<p>Ovttasbargu sierra aktevrraiguin</p>
<p>Sámediggi dárbbaša gulahallat guovddáš ja báikkálaš eiseválddiiguin ja eará aktevrraiguin barggadettiin sámi kultuvrra suodjalemiin ja nannemiin.</p>
<p>Sámedikkis leat juohke jahkebealis hálddahuslaš gulahallančoahkkimat Kulturdepartemeanttain, goas bušeahtta ja eará áigeguovdilis áššit guorahallojuvvojit. Ovdamearkan áššiin mat leat guorahallojuvvon 2010:s leat speallanruđat, sámi mediafálaldat, sámi filmmat, ABM-ovddideami ođđasis organiseren, huksenáššit ja davviguovlluid kulturovttasbarggu doaibmaplána.</p>
<p>Sámediggi doallá jeavddalaččat gulahallančoahkkimiid sámi kulturásahusaiguin ja -organisašuvnnaiguin mat ožžot doarjaga Sámedikki bušeahtas. Čoahkkimiin lea gaskaneas dieđuid juohkin ja fágalaš guorahallamat.</p>
<p>Sámi kulturviesut ja kulturgaskkustanásahusat</p>
<p>Sámedikkis lávejit leat čoahkkimat jeavddalaččat sámi kulturásahusaiguin gos guorahallat áššiid mat gusket ásahusdieđáhusa čuovvoleapmái ja eará áigeguovdilis áššit. Sámi kulturviesut leat deaŧalaččat sámi kultureallima oainnusmahttimii ja doibmet sámi kultuvrra ovddidanarenan.</p>
<p>Sámedikkis lea leamaš čoahkkin Várdobáiki sámi guovddážiin mas fáddán lei ásahusdieđáhusa čuovvoleapmi. Ásahusdieđáhusas evttohuvvo ahte máŋga ásahusa oččošedje oktasaš doaibmaorganisašuvnna Várdobáikki oktavuhtii. Várdobáiki dovddahii ahte dorjot evttohusaid mat leat ásahusdieđáhusas. Gállogieddi lea biddjojuvvon Várdobáikkiin oktii 01.01.10. Álgga lea váldojuvvon das ahte Várdobáiki ođđasis organiserejuvvošii priváhta oasussearvvis searvin mas váldoáššis lea almmolaš eaiggát. Dasto lea váldojuvvon álgga ovttasbargui Márkomeanu ja Beaiveálggu ja Várdobáikki gaskka hálddahuslaš doaimmaid ektui.</p>
<p>Sámedikkis lea leamaš čoahkkin Sijti Jarngein. Čoahkkimis ovddidii stivra ođđa njuolggadusevttohusa vuođđudussii. Ođđa njuolggadusain oainnusmahttojuvvo eanet oktavuohta vuođđudusa ja almmolaš rolla gaskka juolludeaddji eiseváldin. Sihke Sámediggái ja Norlándda fylkkagildii šaddá stivrasadji ođđa njuolggadusevttohusa mielde.</p>
<p>Sámediggi lea deaivvadan guvttiin servviin, Álttá Siida OS ja Álttá Sámi giellaguovddáš OS. Sámediggi válddii čoahkkima čuovvolan dihte juolludusa maid dát guokte searvvi leaba ožžon, geahčadan dihte ahte livččii go vejolašvuohta náitit oktii servviid. Searvvit čilgejedje ahte leat doallan oktasaš čoahkkimiid, gos leat ságastallan ovttastahttima birra ja nannešii go dat servviid, ja sii čilgejedje doaimmaideaset birra. Sii eai leat konkluderen movtge vel, muhto sii háliidat nannet servviid báikkálaš fakkiin. Sámediggeráđđi deattuhii ahte ásahusdieđáhus bidjá muhtun čanastagaid, muhto deaŧaleamos lea dat ahte gávdnet dakkár organisašuvdnahámi mii lea ulbmillaš goappašagaide.</p>
<p>Dál leat čađahuvvomin konsultašuvnnat Sámedikki ja Kulturdepartemeantta gaskka viessoláigoruhtadeami birra. Sámediggi lea leamaš Sámediggeráđi sámi ásahusdieđáhusas positiiva viessoláigoruhtadeapmái ruhtadanortnegin, dainna eavttuin ahte ásahuvvojit duohta konsultašuvnnat. Sámedikkis leat vuordámušat ahte konsultašuvnnat viessoláigoruhtadeamis čilgešedje rollaid ja ovddasvástádusa Sámedikki ja departemeantta gaskka.</p>
<p>Sámedikkis lea beroštupmi go guoská viessoláigoruhtadeapmái ruhtadanortnegin sámi ásahusvisttiid várás ahte Sámedikki iežas vuoruheamit ođđa sámi ásahusvisttiid duohtandahkamis čuovvoluvvojit, Sámedikkiin konsulterejuvvo sisdoalu, viidodaga ja ekonomalaš rámmaid birra, ovttaskas prošeavtta ektui maŋŋá go lagat dárboárvvoštallan ja huksenprográmma leat dahkkojuvvon, ja ahte ođđa ásahusvisttiid duohtan dahkan dáhpáhuvvá Sámedikki vuoruhanlistta mielde ja einnostahtti rámmaid siskkobealde.</p>
<p>Sámedikki doarjja kulturásahusaide buvttiha ollu bargosajiid sámi guovlluide. Dat leat bargosajit mat dárbbašit alla gelbbolašvuođa. Kulturvuđot ealáhusat leat dávjá báikkálaččat ja leat deaŧalaččat báikkálaš ja regionála ovddideapmái. Sámedikki doarjjaortnegat leat deaŧalaččat dan dáfus ahte ekonomalaččat lea vejolaš bargat sámi kultuvrrain. Sámedikki doarjja kulturásahusaide váikkuha maiddái stuorát dihtomielalašvuođa sámi kultuvrra suodjaleami, ovddideami ja gaskkusteami ektui. Almmolaš váikkuhangaskaoamit mat dorjot sámi kulturbarggu leat mielde dohkkeheamen sámi kultuvrra ovddideami ja movttidahttimin bargat kultuvrrain.</p>
<p>Doarjja sámi kulturviesuide ja kulturgaskkustanásahusaide</p>
<p>Doarjjaortnega mihttomearri:</p>
<p>Sámi kulturviesut mat oainnusmahttet sámi kultureallima ja doibmet sámi kultuvrra ovddidanarenan</p>
<p>Jagi 2010 bušeahtas lei várrejuvvon 9 238 000 ru 14 sámi kulturvissui. Dat sámi kulturviesut mat ožžot juolludusaid Sámedikki bušeahtas leat Norgga beale gielddain Sámis ja Oslos.</p>
<p>Kulturviesut galge maŋimustá 01.08.10 raporteret jagi 2009 doarjaga geavaheami birra. Sámediggi lea 2010:s vásihan ahte muhtun sámi kulturviesut eai raportere daid áigemeriid sisa mat leat biddjojuvvon bušeahtas. Leat biddjojuvvon čavgadet gáibádusat buohkaide mat ožžot njuolga doarjaga Sámedikki bušeahtas, dan ektui ahte deavdit eavttuid mat leat bušeahtas.</p>
<p>Jagis 2010 raporterejit sámi kulturviesut ahte dat leat deaŧalaččat sámi kultureallima oainnusmahttimis ja ahte doibmet sámi kultuvrra ovddidanarenan.</p>
<p>Sámi festiválat</p>
<p>Sámi festiválat leat deaŧalaččat sámi- ja álgoálbmotkultuvrra oainnusmahttimis, gaskkusteamis ja ovddideamis. Sámedikkis leat jeavddalaččat čoahkkimat sámi festiválaiguin čilgen ja ságaškuššan dihte nubbi nubbái áigeguovdilis áššiid birra. Sámedikkis lea leamaš čoahkkin Márkomeanuin. Dán čoahkkimis dovddahii Márkomeannu ahte lea positiivvalaš daid doaibmabijuide mat ásahusdieđáhusas gusket sidjiide.</p>
<p>Sii deattuhedje maiddái man deaŧalaš livččii oažžut buvttadeaddjivirggi festivála váras.</p>
<p>Sámedikkis lea leamaš čoahkkin Riddu Riđđu festiválain. Čoahkkima ulbmilin lei oažžut dieđuid Riddu Riđđu boahtteáiggi áŋgiruššamiid birra guovddášfestiválan. Sii muitaledje festivála historjjá, ja festivála mearkkašumi birra sámi kultuvrii ja eará álgoálbmogiid kultuvrraide sihke regionalalaččat ja riikkaidgaskasaččat. Sii muitaledje maiddái sin ekonomalaš stáhtusa birra ja man deaŧalaš livččii oažžut einnostanvejolaš ekonomalaš rámmaid.</p>
<p>Guovdageainnu musihkkafestivála áigu ohcat Kulturdepartemeanttas šaddat guovddášfestiválan. Go lea guovddášfestivála, de mearkkaša dat dan ahte stáhta, fylkkagielda ja isitgielda váikkuhit ovttas ekonomalaččat. Sámediggi maŋida gáibádusas mii guoská festivála ođđasis organiseremii sámi ásahusdieđáhusa ektui dassážiigo Guovdageainnu musihkkafestivála ohcan guovddášfestivála stáhtusa oažžumis lea čilgejuvvon.</p>
<p>Doarjja sámi festiválaide</p>
<p>Doarjjaortnega mihttomearri:</p>
<p>Sámi festiválat mat oainnusmahttet, gaskkustit ja ovddidit sámi kultuvrra ja álgoálbmotkultuvrra</p>
<p>Jagi 2010 bušeahtas lei várrejuvvon 2 951 000 ru sámi festiválaide. Sámi festiválat mat ožžot juolludusa</p>
<p>Sámedikki bušeahtas leat Evenáši, Gáivuona ja Guovdageainnu suohkanat ja Kárášjoga gielda.</p>
<p>Festiválaid lágideaddjit galget maŋimustá 01.08.10 raporteret jagi 2009 doarjaga geavaheamis. Sámediggi lea 2010:s vásihan ahte muhtun sámi festiválat eai raportere daid áigemeriid sisa mat leat biddjojuvvon bušeahtas. Leat biddjojuvvon čavgadet gáibádusat buohkaide mat ožžot njuolga doarjaga Sámedikki bušeahtas, dan ektui ahte deavdit eavttuid mat leat bušeahtas</p>
<p>Jagi 2010 ektui raporterejit sámi festiválat ahte dat leat deaŧalaš deaivvadansajit mat sihke oainnusmahttet ja ovddidit sámi- ja álgoálbmogiid kultuvrra.</p>
<p>Sámi valáštallan</p>
<p>Sámediggi lea 2010:s laktán heargevuodjenlihtu, Sámi Heargevuodjin-Lihttu (SHL), njuolga doaibma- ja aktivitehtadoarjjaortnegii. Dat mearkkaša dan ahte leat golbma valáštallanorganisašuvnna mat ožžot njuolga doarjaga Sámedikkis. Lassin SHL:ii dat leat Sámiid valáštallanlihttu-Norga/Samenes idrettsforbund-Norge (SVL-N) ja Sámi spábbačiekčanlihttu/Samisk fotballforbund (SSL).</p>
<p>Sámediggi oažžu jahkásaččat speallanruđaid Kulturdepartemeanttas. Doarjaga ulbmilin lea doarjut sierra sámi valáštallandoaimmaid bisuheami ja viidáset ovddideami árbevirolaš sámi kultuvrra oassin. Doarjja galgá váldoáššis geavahuvvot doaimmaide mánáid ja nuoraid várás. Dán vuođul lea Sámediggi juogadan jagi 2010 speallanruđaid ollásit SVL-Norgii. SVL-Norga lea geavahan dáid ruđaid sámi valáštallama láhčima ovddideapmái mánáid ja nuoraid várás, ja lea erenoamážit deattuhan heargevuodjima ja njoarostallama ovdánahttima.</p>
<p>Sámediggi lea deattuhan lagaš gulahallama sámi valáštallanorganisašuvnnaiguin, ja maiddái eará aktevrraiguin mat organiserejit valáštallama báikkálaččat, regionála dahje nationála dásis.</p>
<p>Sámi nuorat bovdejuvvojit juohke nuppi jagi guossesearvin Arctic Winter Games (AWG) doaluide. 2010:s lágiduvvui AWG Grande Prairies Canádas, ja sámi delegašuvnnas ledje oktiibuot 34 aktiivvalaš valáštallan- ja kulturbargi sihke Norgga, Ruoŧa ja Suoma bealde Sámis. AWG guovddáš árvvut leat earret eará kultuvrra ja kulturáddejumi goziheapmi, ustitvuohta ja iežas ja earáid árvvus atnin. Dáid árvvuid besset nuorat vásihit searvama bokte valáštallan- ja kulturdoaluide ovttas eará riikka ja kultuvrraid nuoraiguin, ja dieinna lágiin ožžot deaŧalaš neastti boahtteáiggi servodathuksejeaddjin.</p>
<p>Oassin sámi nuoraid movttiidahttimis áŋgiruššat valáštallamiin, lea Sámediggi 2010:s juohkán guokte 50 000 ruvdnosaš stipeandda guovtti nuorra valáštallái. Jagi 2010 valáštallanstipeanda addojuvvui heargevuoddjái Elle Risten Sara ja friijavaláštallái Henning Holti.</p>
<p>Doarjja sámi valáštallamii</p>
<p>Doarjjaortnega mihttomearri:</p>
<p>Valáštallandoaimmat maid Sámiid valáštallanlihttu-Norga/Samenes idrettsforbund-Norge, Sámi</p>
<p>Heargevuodjin-Lihttu/Saami Reendeer-Race Federation (SHL) ja Sámi spábbačiekčanlihttu /Samisk fotballforbund (SSL lágidit doibmet fysálaš doaimmaid arenan ja doalahit oktavuođa sámi mánáid ja nuoraid gaskka, ja leat mielde hábmemin identitehta 2010:s lea várrejuvvon 2 416 000 ru doaibma- ja aktivitehtadoarjjan sámi valáštallanorganisašuvnnaide Sámiid valáštallanlihttu-Norga/Samenes idrettsforbund-Norge (SVL-N), Sámi spábbačiekčanlihttu /Samisk fotballforbund (SSL) ja Sámi Heargevuodjin-lihttu/Saami Reindeer-Race Federation (SHL).</p>
<p>Diesa lassin oaččui Sámediggi 600 000 ru speallanruđaid Kulturdepartemeanttas. Dát ruđat juolluduvvojedje ollásit Sámiid valáštallanlihttui-Norga/Samenes idrettsforbund-Norge (SVL-N).</p>
<p>SVL-N, SSL ja SHL galget maŋimustá 01.08.11 raporteret 2010 doaibma- ja aktivitehtadoarjaga geavaheami birra. SVL-N galgá maŋimustá 20.01.11 raporteret jagi 2010 speallanruđaid geavaheami birra.</p>
<p>Jagis 2009 raporterejit sámi valáštallanorganisašuvnnat ahte sii fállet identitehta hábmejeaddji astoáigefálaldaga ollu sámi guovlluin, erenoamážit nuorra sápmelaččaide. Valáštallanorganisašuvnnat deattuhit dasto ahte sámi valáštallan lea deaŧalaš kulturgaskkusteaddji riikarájáid rastá.</p>
<p>Sámi teáhterat</p>
<p>Sámi teáhterat leat deaŧalaš arenat kulturvásiheapmái ja kulturgaskkusteapmái, ja sámegiela geavaheapmái ja oainnusmahttimii. Sámediggi válddii 01.07.10 badjelasas Beaivváš Sámi Našunálateáhtera eaiggátoasi (ossosiid) Kulturdepartemeanttas. Teáhteris lea leamaš ollu jagiid negatiivvalaš bušeahttaovdáneapmi go buohtastahttá eará nationála ja regionála teáhteriiguin. Beaivváš lea guhkká bargan oažžut sierra teáhtervistti Guovdageidnui. Sámediggeráđis leat leamaš máŋga čoahkkima teáhtera mihttomeriid olahanbarggu ektui. Sámedikkis leat konsultašuvnnat Kulturdepartemeanttain viessoláigoruhtadeami birra.</p>
<p>Sámediggi ii leat sáhttán dáhkidit ođđa vistti Beaivváš Sámi našunalateáhterii ovdal go eavttut dán ortnega várás leat sohppojuvvon.</p>
<p>Sámediggi bovdii Beaivváš Sámi Našunálateáhtera čoahkkimii Kulturdepartemeantta stáhtačálliin Jaffery Fjell:in ságaškuššan dihte teáhtera ekonomalaš dili ja hástalusaid birra, ja dárbbu birra oažžut ođđa teáhtervistti. Teáhter lea maiddái leamaš fáddán hálddahusdási čoahkkimiin Kulturdepartemeanttain.</p>
<p>Åarjelhsaemien Teatere mearridii jagi 2009 jahkečoahkkimis ođđasis organiseret almmolaš vuođđudussan jagis 2010. Sámediggeráđis lea leamaš čoahkkin stivrajođiheddjiin proseassa birra mii lea jođus.</p>
<p>Doarjja sámi teáhteriidda</p>
<p>Doarjjaortnega mihttomearri:</p>
<p>Ásahuvvon sámi teáhterat doibmet kulturvásihan- ja -gaskkustanarenan, ja sámegiela geavaheami ja oainnusmahttima arenan</p>
<p>Jagi 2010 bušeahtas lei várrejuvvon 17 197 000 ru sámi teáhteriidda. Teáhterat galget maŋimustá 01.08.10 raporteret jagi 2009 doarjaga geavaheami birra. Jagi 2010 ektui raporterejit sámi teáhterat ahte dat leat deaŧalaš kulturvásihan ja kulturgaskkustan arenat, ja sámegiela geavahan ja oainnusmahttima arenat.</p>
<p>Sámi publikašuvnnat</p>
<p>Doarjjaortnega mihttomearri:</p>
<p>Ollu sámi publikašuvnnas čálalaš arenan buot golmma sámi čállingiela várás</p>
<p>Jagi 2010 bušeahtas lei várrejuvvon 3 036 000 ru sámi publikašuvnnaide. 2010:s ožžo guokte ođđa publikašuvnna njuolga doarjaga Sámedikki bušeahtas, <span type="quote">”Sámis”</span> ja <span type="quote">”Daerpies Dierie/Máttásámi girkobláđđi”</span>.</p>
<p>Girjebusset</p>
<p>Čakčamánus 2010 lei Sámedikkis čoahkkin sámi girjebussiiguin mat ožžot njuolga doarjaga Sámedikkis.</p>
<p>Juohke girjebusse ovddasteaddji beasai muitalit iežaset girjebusse doaimma ja hástalusaid birra. Sámediggi muitalii Sámedikki bušeahttaproseassa birra.</p>
<p>Doarjja girjebussiide</p>
<p>Doarjjaortnega mihttomearri:</p>
<p>Bibliotehkafálaldat mii lea álkidit olámuttus sámi geavaheddjiid ja earáid várás</p>
<p>Jagi 2010 bušeahtas lei várrejuvvon 6 374 000 ru sámi girjebussiide.</p>
<p>Sámi girjebussiid investerendoarjja</p>
<p>Doarjjaortnega mihttomearri:</p>
<p>Sámi girjebussefálaldaga bisuheapmi ja viiddideapmi</p>
<p>Jagi 2010 bušeahtas lei várrejuvvon 2 000 000 ru sámi girjebussiide. Juolludus lei 2 000 000 ru. Ohcamat bohte 3 697 000 ru ovddas. Mátta-Trøndelága fylkkabibliotehkii juolluduvvui 1 760 000 ru ođđa girjebusse investeremii. Guovdageainnu suohkanii juolluduvvui 200 000 ru ođđa girjebusse investeremii.</p>
<p>Sámi museat</p>
<p>Sámi museat eai leat ožžon ekonomalaš ávkki museaođastusas nugo lei vurdojuvvon. Jagi 2010 stáhtabušeahtas ii lean sadji ekonomalaččat nannet sámi museaid. Dát duššástuhttá sakka museaid. Dán geažil leat Sámediggeráđis leamaš máŋga čoahkkima.</p>
<p>Sámedikki sámi museadoaimma oassečielggadusa čuovvoleapmi Davvi Norlánddas ja Romssas, lea Árranii</p>
<p>Julevsáme guovdásj/Lulesamisk senter juolluduvvon 600 000 ru jagi 2010 reviderejuvvon bušeahtas museadoaimma ásaheapmái bihtánsámi guovllus. Várdobáiki sámi guovddážii lea maiddái jagi 2010 reviderejuvvon bušeahtas juolluduvvon 600 000 ru museadoaimma ásaheapmái Várdobáiki sámi guovddážis. Ája sámi guovddáš lea álggahan hukset iežas musea ja vuođđočájáhusa. Musea fárre sierra lanjaide 01.01.11 Davviálbmogiid guovddážis Olmmáivákkis.</p>
<p>Lea álggahuvvon proseassa dan ektui ahte Romssa ja Norlándda fylkkagielddat livčče mielde addimin doaibmaruđaid museaovttadagaide, nugo sámi museain lea Finnmárkkus, muhto almmá bohtosiid haga dán rádjai.</p>
<p>Vuođđudus Deanu ja Várjjaga museasiida lea ásahuvvon. Vuođđudus lea Várjjaga sámi musea, Deanu musea, Savio-musea ja Nuortasámi musea /Ä’vv doaibmasearvi. Maŋimuš namuhuvvon museavistti rahpan ja vuođđočájáhus ii sáhte rahppojuvvot ovdal go áramusat geassit 2011. Dan geažil go vistti gárvvisteami oktavuođas šadde hástalusat, ja go vuođđočájáhusa golut ledje rehkenastojuvvon menddo unnin. Sámediggi lea juolludan vel 300 000 ru vuođđočájáhusa liigegoluide.</p>
<p>Statsbygg lea Sámedikki ávžžuhusa mielde plánegoahtán ođđa vistti sámi dáiddamuseai ja dárbbašlaččat divodit ja ođasmahttit Sámi Vuorká-Dávviriid dáláš rusttega.</p>
<p>Álttá-Guovdageainnu ášši lea guovddáš sámi historjjás. Dát ášši ii leat plánalaččat duođaštuvvon.</p>
<p>RiddoDuottarMuseat lea álggahan ovdaprošeavtta duođaštanguovddáža ásaheamis.</p>
<p>Saemien Sijte lea álgán prošekteret ođđa museavistti Horjemtangenii Snoasas. Rehkenastojuvvo ahte visti lea gárvvis 2013:s. Saemien Sijtei šaddet hástalussan dat lassánan doaibmagolut eanet doaimmaid geažil.</p>
<p>Logahallanreaidu Primus lea museačoahkkádusaid hálddašanvuogádat mii meannuda sierra museaobjeavttaid seamma vuogádagas. Dán reaiddu geavahit ollu museat. Sámi museaide lea hástalussan dat go Primusis ii sáhte geavahit sámi čálamearkkaid. Sámediggi, ABM-utvikling ja KulturIT leat ásahan bargojoavkku mii galgá bargat dan ala ahte oažžut davvisámegiela čálamearkkaid doaibmat Primusis. RiddoDuottarMuseas lea ovddasvástádus prošeavtta geavatlaš ovdánahttimis.</p>
<p>Norgga Álbmotmusea ja Sámedikki gaskka lea álggahuvvon proseassa mii guoská vejolašvuođaide oažžut ruovttoluotta sámi museaávdnasiid ovtta dahje máŋgga sámi museai. Álggahuvvon proseassa duogážin lea álbmotmusea stivramearrádus mii guoská ruovttoluotta fievrrideapmái. Lea ásahuvvon bargojoavku mii galgá viidáseappot bargat áššečuolmmain. Joavkkus leat Sámedikki, Norgga Álbmotmusea ja Sámi museasearvvi ovddasteaddjit.</p>
<p>Sámediggi lea ovttasbargguin Finnmárkku fylkkagielddain ráhkadahttán dárboanalysa buot museaide mat leat Finnmárkkus. Raporttas čujuhuvvojit muhtun hástalusat ja dárbu sámi museain. Sámediggi áigu 2011:s ráhkadit sullasaš dárboanalysa eará sámi museaid várás. Ulbmilin lea oažžut geahčastaga dain dárbbuin ja hástalusain mat buot sámi museain leat. Sámediggi áigu geavahit dán vuođđoávdnasa viidáseappot museabarggus.</p>
<p>ABM-utvikling, arkiiva, bibliotehka ja museadirektoráhta galget biddjojuvvot Norgga kulturráđi vuollásažžan 01.01.11 rájes. Sámediggeráđđi lea bivdán čilgejumi das ahte movt sámi beroštumit gozihuvvojit dán ođđasis organiserema oktavuođas. Norgga kulturráđiin lea plánejuvvon čoahkkin ođđajagis 2011.</p>
<p>Doarjja museaide</p>
<p>Doarjjaortnega mihttomearri:</p>
<p>Sámi museat mat gozihit, hálddašit ja gaskkustit sámi kulturhistorjjá báikegottiin</p>
<p>Jagi 2010 bušeahtas lei várrejuvvon 21 279 000 ru sámi museaide.</p>
<p>Museat galget maŋimustá 01.08.10 raporteret jagi 2009 doarjaga birra. Sámediggi lea 2010:s juolludan 21 279 000 ru sámi museaide. Sámi museat mat gullet dán ortnegii leat RiddoDuottarMuseat, Deanu ja Várjjaga museasiida, Davviálbmogiid guovddáš, Várdobáiki musea, Árran julevsáme guovdasj ja Saemien Sijte. Sámi museat raporterejit váikkuhangaskaomiid geavaheami birra museabargui, muhto maiddái doaimmaide mat leat mielde doarjumin sámi báikegottiid surggiin nugo kultuvra, báikkálaš kulturhistorjjá duođašteapmi ja doaibmabijut mat leat mielde ovddideamen sámegiela.</p>
<p>Dát dávista Sámedikki ulbmilii sámi museaid hárrái deaŧalaš servodataktevran.</p>
<p>UNESCO konvenšuvnna ávnnaskeahtes kulturárbbi suodjaleami birra čuovvoleapmi</p>
<p>Stáhta arkiiva-, bibliotehka- ja museaguovddáš lea Kulturdepartemeanttas ožžon bargun ráhkadit geahčastaga ávnnaskeahtes kulturárbbi suodjaleami konvenšuvnna heiveheamis ja lea dán oktavuođas bivdán ovttasbarggu Sámedikkiin. Dán barggu čuovvoleapmái lea ásahuvvon referánsajoavku.</p>
<p>RiddoDuottarMuseas lea ovddastus referánsajoavkkus. Sámediggi lea addán rávvagiiddis ABM-utvikling:ii konvenšuvnna čuovvoleami hárrái čakčat 2010.</p>
<p>Dáin rávvagiidda gulle sámi ávnnaskeahtes kulturárbbi definišuvdna, kulturmearkkat mat meroštallojuvvojit sámi ávnnaskeahtes kulturárbin, birrasat mat ovddastit ávnnaskeahtes kulturárbbi, sámi ávnnaskeahtes kulturárbbi goziheapmi ja viidáseappot gaskkusteapmi, ja dasto sámi ávnnaskeahtes kulturárbbi rievttálaš vuođđu.</p>
<p>Girjjálašvuohta</p>
<p>Sámi girjjálašvuođa ja musihka/luđiid sisaoastinortnet álggahuvvo jagi 2011 rájes. Sámediggi lea mearridan ahte sámi girjjálašvuođa ja musihka/luđiid sisaoastinortnet álggahuvvo golmma jagáš geahččalanortnegin.</p>
<p>Bargu ortnegiid njuolggadusaiguin galgá sáddejuvvot gulaskuddamii guoskevaš beliide, main čuožžu earret eará ahte lágádusat sáddejit evttohusa das makkár girjjit ja musihkka berrešedje árvvoštallojuvvot ortnegis.</p>
<p>Doarjja girjjálašvuhtii</p>
<p>Doarjjaortnega mihttomearri: Sámi girjjálašvuođa almmuhemiid lasiheapmi</p>
<p>Jagi 2010 bušeahtas lei várrejuvvon 2 586 000 ru girjjálašvuhtii. 2 482 000 ru lea juogaduvvon 14 prošektii mearriduvvon vuoruhemiid siskkobealde. Prošeavttaide ohccojuvvui oktiibuot 14 097 000 ru ovddas.</p>
<p>Dáiddáršiehtadus</p>
<p>Sámediggi ja Sámi Dáiddárráđđi/Samisk kunstnerråd (SDR) dahke 2004:s ovttasbargošiehtadusa das ahte bealit čađahit jahkásaččat šiehtadallamiid Sámi dáiddáršiehtadusa rámmas. Golggotmánus 2010 sohpe bealit ahte dáiddáršiehtadusa rámma jahkái 2011 galgá leat 5 915 000 ru. Dát rámma lea lassánan 400 000 ruvnnuin jagi 2010 dáiddáršiehtadusa ektui.</p>
<p>Šiehtadallamat sámi dáiddáršiehtadus birra</p>
<p>Bušeahtta 5 515 000 ru.</p>
<p>Borgemánu 19. b. 2004 beaiváduvvon dáiddáršiehtadusa váldošiehtadusa ektui, čađahii Sámediggi ja Sámi dáiddárráđđi šiehtadallamiid, ja dáiddáršiehtadus mii gusto jahkái 2010 dahkkojuvvui. Bealit sohpe ekonomalaš rámma juolludusaide Sámedikki bušeahtas jagi 2010 dáiddáršiehtadussii, mii lei 5 515 000 ru.</p>
<p>Dát rámma lea lassánan 365 000 ruvnnuin mearriduvvon dáiddáršiehtadusa ektui jahkái 2009.</p>
<p>Šiehtadussii gullet čuovvovaš doaibmabijut: - Dáiddafoanda 700 000 ru - Stipeanda sámi dáiddáriidda 2 200 000 ru - Doaibmadoarjja sámi dáiddárorganisašuvnnaide ja Sámi dáiddárráđđái 1 920 000 ru - Sámi govvadáidaga ja dáiddaduoji sisaoastinortnet 370 000 ru - Fágalaš bagadeamit 275 000 ru - Čájáhusbuhtadus 50 000 ru</p>
<p>Sámi dáiddárráđđi hálddaša šiehtadusa ruđaid, earret govvadáidaga ja dáiddaduoji sisaoastinortnega, maid</p>
<p>RiddoDuottarMuseat hálddaša.</p>
<p>Sámi filmmat</p>
<p>Riikkaidgaskasaš sámi filbmaguovddáš (ISF) galgá doaibmat sámi filmmaid ektui Norggas, Ruoŧas ja</p>
<p>Suomas. Sámediggi lea bargamin oažžut fásta ruhtadeami ISF doibmii ja mis lea leamaš oktavuohta</p>
<p>Kulturdepartemeanttain ja Olgoriikadepartemeanttain ášši birra. Hástalussan lea sihkkarastit fásta doaibmadoarjaga maiddái riikarájáid rastá. Danne lea Sámediggi ovddidan ášši Sámi parlamentáralaš ráđi stivrii. Dán geažil lea SPR doallan stivraseminára sámi filmma birra, maiddái riikkaidgaskasaš sámi filbmaguovddáža ásaheami birra.</p>
<p>Musihkka</p>
<p>Sámediggi, Finnmárkku fylkkagielda ja Kárášjoga gielda leat ruhtadan ovdaprošeavtta etnomusihkkaguovddáža ásaheamis Kárášjohkii. Prošeakta lea álggahuvvon guovvamánus 2010 ja vurdojuvvo ahte dat loahpahuvvo guovvamánus/njukčamánus 2011.</p>
<p>Doarjja musihkkaalmmuhemiide</p>
<p xml:lang="nob">Mål for tilskuddsordningen:</p>
<p>Sámi musihkkadoaibmabijuid logu lasiheapmi Sámi musihka sihkkarastin</p>
<p>Jagi 2010 bušeahtas lei várrejuvvon 1 900 000 ru musihkkaalmmuhemiide. Juolludus lei 1 900 000 ru.</p>
<p>Oktiibuot ohccojuvvui prošeavttaide 3 840 560 ru ovddas.</p>
<p>Mediafálaldat</p>
<p>Sámediggi lea ovdal dovddahan ahte háliida ceahkkálastit sámi čállingielaid, nu ahte preassadoarjaga njuolggadusat sámi áviissaide berrešedje rievdaduvvot. Dán oainnu lea Sámediggi hilgon, muhto oaivvilda ain ahte mediafálaldat julev- ja máttasámegillii galgá nannejuvvot ja ovddiduvvot. Dasa galget várrejuvvot ruđat, muhto daid ruđaid ferte doallat sierra dábálaš ruđain mat juolluduvvojit sámi pressii.</p>
<p>Julevsámi guovllus lea leamaš prošeakta <span type="quote" xml:lang="nob">”Nuoraj-tv”</span>, mii bidjá YouTubei filmmaid maid julevsámi nuorat leat ráhkadan julevsámegillii. Lea čájehan ahte prošeakta lea lihkostuvvan hui bures, ja dat váikkuha julevsámegiela oainnusmahttima, erenoamážit nuoraid gaskkas. Prošeavtta leat dorjon Sámediggi,</p>
<p>Norlándda fylkkasuohkan ja Ođasmahttin-, hálddahus- ja girkodepartemeanta (OHD). Prošeavttain geahččaluvvo jotkojuvvot maiddái 2011:s, ja jurddan lea ahte dat viiddiduvvošii guoskat maiddái máttasámi guvlui.</p>
<p>Sámedikki oaivila mielde leat dákkár prošeavttat mávssolaččat sámegiela geavaheami ja oainnusmahttima ektui, erenoamážit julev- ja máttasámegiela, mat adnojuvvojit áitojuvvon sámegiellan.</p>
<p>Ođđahutkkusprošeavttat nugo <span type="quote" xml:lang="nob">”Nuoraj-tv”</span> berrejit jotkojuvvot viidáseappot ja geavahuvvot čuovvolanovdamearkan. Deaŧalaš lea doarjut nuorra sámi mediaolbmuid sihke viidáset fievrrideami ja rekrutterema ektui. Eanet fálaldagat mánáide ja nuoraide julev- ja máttasámegillii lea deaŧalaš gielaid stáhtusii ja oainnusmahttimii servodagas.</p>
<p>Raporttas <span type="quote">”Sámi logu muitalit 3”</span> boahtá ovdan ahte sámit geat ásset Finnmárkku olggobealde geavahit unnit sámi mediaid go sámit Finnmárkkus. Das lea jáhkkimis oktavuohta dasa ahte mediafálaldat lea eanemusat davvisámegillii. Dalle leage nu ahte davvisámegielagiin lea čielgasit gievrrat mediafálaldat go earáin sámi álbmoga gaskkas.</p>
<p>Sámediggi lea nammadan Sámi prográmmaráđi áigodahkii 2010-2013. Sámi prográmmaráđi bargun lea árvvoštallat ja evalueret NRK Sápmi prográmmafálaldagaid. Dasa lassin sáhttá prográmmaráđđi meannudit olbmuid váidagiid mat gusket prográmmafálaldahkii ja sáddejuvvon prográmmaide. Sámi prográmmaráđi jođiheaddji lea maiddái Sáddehatráđi lahttu.</p>
<p>Sámi girkoáššit</p>
<p>Sámediggi meannudii 2010:s Norgga girku sámi girkoeallima strategiijaplána. Sámediggi lea duhtavaš go girku dán plána bokte lea váldán ovddasvástádusa sámi girkoeallima ja sámegiela positiivvalaš ovdánahttimis, ja ahte dat dahkkojuvvo sámiid álgagiid, áŋgiruššamiid ja searvama vuođul.</p>
<p>Sámediggi lea 2010:s nammadan ođđa lahtu ja várrelahtu Sámi girkoráđđái cuoŋománu 2012 rádjai.</p>
<p>Sámedikkis lea beroštupmi doallat lagaš ovttasbarggu ja lagaš gulahallama Sámi girkoráđiin, ja áigu oažžut áigái šiehtadusa fásta jahkásaš čoahkkimiid hárrái Sámedikki ja girkoráđi gaskka.</p>
<p>Sámedikki kulturovddidandoarjaga evalueren</p>
<p>Norut Alta lea, go Sámediggi lea bivdán evalueren Sámedikki doarjaga kulturovddideapmái áigodagas 2006-2008. Evalueremis geahčaduvvojit váikkuhangaskaomiid geavaheapmi, ja movt doarjjaortnega ohccit árvvoštallet Sámedikki bálvalusa bagadeami ja áššemeannudeami ektui. Evalueren lea čájehan ahte ruđat mannet ollu sierralágan doaibmabijuide mat leat buktán áŋgiruššamiid sámi kultureallima siskkobealde. Eanaš prošeavttaid maidda ohccojuvvo doarjja ii livččii lean vejolaš čađahit Sámedikki váikkuhangaskaomiid haga.</p>
<p>Sámedikki nuoraidpolitihkalaš lávdegoddi (SNPL)</p>
<p>Sámedikki nuoraidpolitihkalaš lávdegoddái (SNPL) leat nammaduvvon ođđa lahtut áigodahkii 2010-2011.</p>
<p>SNPL lea 2010:s doallan guhtta čoahkkima, main golbma leat leamaš telefončoahkkimat.</p>
<p>SNPL lea doallan diehtojuohkindeaivvadeami sámi nuoraide Kárášjogas, doallan čoahkkima stáhtačálliin</p>
<p>Raimo Vallein, ja čoahkkima ja jeavddalaš gulahallama Mánáidáittardeddjiin. Guovdageainnus deaivvadii</p>
<p>SNPL álgoálbmot nuoraiguin ja Bolivia ja Nicaragua nuorra afro maŋisbohttiiguin. Kárášjogas deaivvadedje sii Vuolleeatnamiid nuoraid politihkkariiguin, geat gallededje Sámedikki.</p>
<p>SNPL lea dasto searvan referánsajovkui mohtorjohtalusa birra meahcis Finnmárkkus ja referánsajovkui</p>
<p>Sámedikki ođđa neahttasiidduid hárrái. Lávdegoddi lea 2010:s doallan sáhkavuoru bievlavuodjima álggahančoahkkimis Finnmárkkus ja Sámi girkoráđi konferánssas konfirmašuvnna birra. Dasto lea lávdegoddi searvan sierra konferánssaide ja semináraide.</p>
<p>SNPL lea addán rávvagiid ođđa doaibmabijuide mat leat Ráđđehusa sámegiela doaibmaplánas. Sii leat vuostá bargan Infonuorra Sápmi heaittiheami ja leat searvan árjjalaččat miniseminárii sámi nuoraid diehtojuohkima birra interneahtas. Miniseminára lágidedje Mánáid-, dásseárvo- ja searvadahttindeparte-meanta, Ođasmahttin-, hálddahus- ja girkodepartemeanta ja Sámediggi, SNPL válddii ovdan dan movt almmolašvuohta sáhttá fuolahit das ahte sámi nuorat ožžošedje deaŧalaš dieđuid iežaset gillii. Dasto lea</p>
<p>SNPL bargan sierralágan sámi oahpahus-/oahppoáššiiguin, sárdnunáiggi oažžumiin Sámedikkis sámi nuoraide, ja Sámedikki jienastuslohkui čáliheami ahkeráji vuolidemiin.</p>
<p>Ráđđehus nammadii 2010:s almmolaš lávdegotti mii galgá čielggadit nuoraid válddi ja searvama. SNPL dovddahii ovdal nammadeami reivves stáhtaráđđái Audun Lysbakkenii vuordámušaid birra ahte stáhtaráđđi searvvahivččii sámi nuoraid ja sin dili lávdegotti barggus, ja fálai beassat addit rávvagiid lávdegoddái. Stáhtaráđđi Lysbakken vástidii ahte son áigu viidáseappot gaskkustit SNPL sávaldagaid.</p>
<p>SNPL áigu čuovvolit dán barggu.</p>
<p>Eará ohcanvuđot doarjagat kultuvrii</p>
<p>Kulturdoaibmabijut mánáide ja nuoraide</p>
<p>Doarjjaortnega mihttomearri:</p>
<p>Juohkelágan kulturdoaimmat mánáide ja nuoraide</p>
<p>Jagi 2010 bušeahtas lei várrejuvvon 1 900 000 ru mánáid ja nuoraid kulturdoaibmabijuide. Daidda juolludeimmet 2 093 000 ru. Prošeavttaide ohccojuvvui oktiibuot 6 377 040 ru ovddas. 56 ohcama gaskkas ožžo 31 ohcama doarjaga. 11 ohcama eai váldojuvvon realitehta meannudeapmái, eanaš dannego ruđat ledje buot geavahuvvon.</p>
<p>Eará kulturdoaibmabijut</p>
<p>Doarjjaortnega mihttomearri:</p>
<p>Juohkelágan sámi kultuvrralaš doaimmat</p>
<p>Jagi 2010 bušeahtas lei várrejuvvon 2 693 000 ru eará kulturdoaibmabijuide. Juolluduvvui 3 598 400 ru.</p>
<p>Prošeavttaide ohccojuvvui oktiibuot 12 041 108 ru ovddas. Ođđasis juogaduvvui 1 279 400 ru mat ledje ruovttoluotta gessojuvvon doarjjaruđat.</p>
<p>Oktiibuot bohte 173 ohcama, ja 58 ohcamii juolluduvvui doarjja. Ledje 57 ohcama mat eai realitehta meannuduvvon, eanaš dan geažil go buot ruđat ledje geavahuvvon. Ruđat mat ledje várrejuvvon eará kulturdoaibmabijuide, ledje geavahuvvon visot juo árra jagis.</p>
<p>Sámegielat govvasárggusráiddut</p>
<p>Doarjjaortnega mihttomearri:</p>
<p>Sámegielat govvasárggusráidduid almmuheamit</p>
<p>Jagi 2010 bušeahtas lei várrejuvvon 460 000 ru sámegielat govvasárggusráidduide. Bođii okta ohcan masa juolluduvvui nugo lei ohccojuvvon 300 000 ru.</p>
<p>Sámi lágádusat</p>
<p>Doarjjaortnega mihttomearri:</p>
<p>Árjjalaš sámi lágádusat</p>
<p>Jagi 2010 bušeahtas lei várrejuvvon 2 750 000 ru sámi lágádusaide. Juolluduvvui 2 930 750 ru. Bohte 6 ohcama oktiibuot 5 156 700 ru ovddas. Olles bušeahtta sámi lágádusaide juogaduvvo lágádusaide vuođđodoarjjan, aktivitehtadoarjjan ja doarjjan vuovdaleapmái ja juogadeapmái. Váiddameannudeami geažil geavahuvvui bušeahtta badjelmeare.</p>
<p>Sámi deaivvadansajit</p>
<p>Doarjjaortnega mihttomearri:</p>
<p>Deaivvadansajit mat doibmet sámi giela ja kultuvrra gaskkustan- ja ovddidanarenan</p>
<p>Jagi 2010 bušeahtas lei várrejuvvon 950 000 ru sámi deaivvadansajiide. Bohte 11 ohcama oktiibuot 2 588 300 ru ovddas. Bušeahtta mii lei 950 000 ru lea juogaduvvon guđa deaivvadansadjái.</p>
<p>Čoahkkáigeassu kulturovdáneamis, ohcanvuđot</p>
<p>Govvosis vuolábealde oidno juolluduvvon doarjagiid juohkáseapmi kulturovddideapmái fylkadásis. Das oidno ahte ollislaš juolludusain lea Finnmárkui juolluduvvon ollu doarjja. Dát boahtá earret eará das go eanaš lágádusat ja eará almmuheaddjit main lea iežaset fitnodat ja mat ožžot doarjaga girjjálašvuhtii, musihkkaalmmuhemiide ja sámegielat govvasárggusráidduide leat fylkkas. Stoalpu mii čájeha dušše juolluduvvon doarjaga eará kulturdoaibmabijuide ja mánáid ja nuoraid kulturdoaibmabijuide, čájeha veaháš eará gova juohkáseamis. 5 Ealáhusat Sámedikki váldoulbmilin ealáhusaid ektui lea ahte mis lea nana ja juohkelágan ealáhuseallin mii váldá vuhtii sámi kultuvrra, luonddu ja birrasa sámi guovlluin. Mii fertet dalle bisuhit dan barggolašvuođa mii juo lea sierralágan ealáhusaid siskkobealde. Dan seammás fertet mii háhkat rámmaeavttuid ođđa bargosajiide juohkelágán ealáhuseallima siskkobealde. Dát buvttiha nana ja ealli servodaga gos olbmot háliidit ássat.</p>
<p>Sámediggi bargá máŋgga láhkái olahan dihte dáid mihttomeriid. Mii gulahallat viidát stáhta eiseválddiiguin sihke čoahkkimiin, konsultašuvnnain ja ealáhusšiehtadallamiin sierra ealáhusaid birra. Mii gulahallat maiddái ealáhusorganisašuvnnaiguin, gielddaiguin ja doarjjaohcciiguin. Sámi ealáhusat dárbbašit dávjá ollu areálaid. Ollu dan barggus mii dáhpáhuvvá areálavuoigatvuođaiguin Sámedikkis, lea oassi sámi ealáhusovddideami rámmaeavttuin.</p>
<p>Ovttasbargu sierra aktevrraiguin</p>
<p>Sámedikkis leat leamaš ollu čoahkkimat sierra departemeanttaiguin sihke politihkalaš ja hálddahusa dásis sámi guovlluid ealáhuseallima láhčima dihte. Ovdamearkka dihte lei Sámedikkis čoahkkin guđa stáhtaráđiin sámi guovlluid ealáhusovddideami birra. Čoahkkimis ledje fáddán ođđa fitnodagaid ásahanvejolašvuođat ja rámmaeavttut ja movt ovddidit ealáhuseallima sámi guovlluin.</p>
<p>Finnmárkku fylkkagielda lea rievdadan regionála searvevuođa (RUP) organiserema. Ođđasis organiserema oktavuođas lei Sámedikkis čoahkkin Finnmárkku fylkkagielddain miessemánus 2010, gos ságastallojuvvui movt Sámediggi buoremus vuogi mielde sáhtášii searvvahuvvot bargui strategalaš ealáhusovddidemiin</p>
<p>Finnmárkkus regionála searvevuođa, RUP bokte, vai sámi áššit guldaluvvošedje proseassain. Mearriduvvui ahte Sámediggi searvá RUP strategalaš stivrenjovkui, ja guovtti guoskevaš bargosearvái.</p>
<p>Sámedikkis lea ovttasbargu maiddái sierralágan ealáhusorganisašuvnnaiguin. Dán ovttasbarggu birra válddahuvvo kapihttalis juohkelágan ealáhusat.</p>
<p>Ealáhusovddidandoarjaga doaibmaguovlu</p>
<p>Sámediggi meannudii guovvamánus ealáhusovddidandoarjaga doaibmaguovllu viiddideami. Mearrádusas čuožžu ahte lea buorre go eanet gielddat háliidit searvat geográfalaš doaibmaguvlui. Doaibmaguovllu vejolaš viiddideamis šaddet ekonomalaš váikkuhusat. Jos ekonomalaš rámma Sámediggái ii stuoriduvvoš, de dagaha viiddideapmi dan ahte Sámediggi ferte eret vuoruhit eará guovlluin dusten dihte jearaldaga.</p>
<p>Sámedikki ealáhusovddidandoarjaga ulbmilin lea álohii leamaš nannet sámi guovlluid, bisuhit ealáhusstruktuvrra ja bidjat vuođu dássidis ássamii. Dán geažil leage Sámediggeráđđi álggahan barggu ealáhusovddidandieđáhusain. Dát dieđáhus galgá čalmmustuvvot dievasčoahkkimii 2011:s.</p>
<p>Stuorradiggedieđáhus ođđa eanadoallo- ja biebmopolitihka birra</p>
<p>Eanadoallo- ja biebmodepartemeanta lea ráhkadišgoahtán stuorradiggedieđáhusa ođđa eanadoallo- ja biebmopolitihka birra. Sámediggi lea dihto muddui searvan bargui, muhto ii dan muttos go Sámediggi livččii háliidan. Dieđáhusas lea stuorra mearkkašupmi sámi guovlluid eanadollui, ja konsultašuvdna-šiehtadusa mielde galgá departemeanta konsulteret doaibmabijuid hárrái mat gusket sámi álbmogii. Sámediggi attii geassemánus rávvagiid dieđáhussii main mii deattuheimmet ahte ođđa stuorradiggedieđáhus sáhtášii láhčit diliid eanadoalu positiivvalaš ovdáneapmái. Ealli gilit dáhkidit buoremusat dan ahte sámi kultuvrras ja gielas lea sihkkaris boahtteáigi. Otnáš doarjjaortnegiid ferte bisuhit ja viidáset daid ovddidit.</p>
<p>Investerenortnegiin ferte váldit vuhtii dan ahte lea dárbu sihke bajásdoallat, ođasmahttit ja ođđa hukset.</p>
<p>Buorit rekrutterenortnegat dárbbašuvvojit dan dihte vai oččošeimmet nuoraid álggahit doaluin. Deaŧalaš lea bisuhit eanadoalu olles riikkas, ja maiddái geahččalit bisuhit unnit doaluid. Sámediggi diktá regiovnnaid oažžut stuorát váikkuhanfámu eanadoallopolitihkkii mii sáhtášii buvttihit stuorát regionála árvoháhkama.</p>
<p>Eanadoallo- ja biebmodepartemeanta lea bidjan alccesis mihttomearrin ahte searvvahit boazodoalloberoštumiid ođđa eanadoallo- ja biebmopolitihkalaš dieđáhusas. Sámediggi lea árrat proseassas addán rávvagiid Eanadoallo- ja biebmodepartementii dan birra ahte Sámedikkis lea váttis oaidnit ahte eanadoallo- ja biebmodieđáhusas sáhtášii gozihit boazosámiid hástalusaid doarvái buori vuogi mielde, mas sisdoallun vuolggasajis leat stuorra fága- ja ealáhussuorggit. Dál lea 19 áigi dassážiigo Stuorradiggi ovddidii sierra stuorradiggedieđáhusa boazodoalu birra, nr. 28 (1991-92) Nana ceavzilis boazodoalu birra.</p>
<p>Sámediggi vuordá ahte dieđáhusas válddahuvvojit boazodoalu hástalusat areálaid, boazologu ektui muhtun guovlluin, guohtonelliidealáhusa hástalusat – boraspiret ja bohccobierggu ja eará boazobuktagiid buvttadan- ja vuovdalandilli.</p>
<p>Stuorradiggedieđáhusas eanadoallo- ja biebmopolitihka birra, mas mielde maiddái boazodoallu, doaibmabidjoevttohusaiguin lea stuorra ja njuolgga mearkkašupmi sámi kultuvrii ja ealáhusaide. Danne lea deaŧalaš oažžut buriid konsultašuvnnaid dieđáhusa doaibmabijuid hárrái.</p>
<p>Juohkelágan ealáhusat</p>
<p>Doarjja juohkelágan ealáhusaide</p>
<p>Doarjjaortnega mihttomearri:</p>
<p>Bisuhit, ásahit ja ovddidit bargosajiid juohkelágan ealáhusaid siskkobealde</p>
<p>Jagi 2010 bušeahtas lei várrejuvvon 7 947 000 ru juohkelágan ealáhusaide. Čájeha ahte geavahuvvon lea 5 961 000 ru. Dat lea 75 % bušeahttarámmas.</p>
<p>Hálddahus meannudii ohcamiid mat ledje vuollel 125 000 ru, mat ledje oktiibuot 60 ohcama maid submi oktiibuot lei 4 885 000 ru. Ohcamiid gaskkas ledje 13 nissonolbmo, 13 almmáiolbmo ja 16 fitnodaga. 42 ohcamii juolluduvvui doarjja ja 18 ohcama hilgojuvvojedje. Doarjjasubmi lei 1 779 000 ru.</p>
<p>Doarjjastivra meannudii ohcamiid mat ledje badjel 125 000 ru ja prinsihpalaš ohcamiid, dat ledje oktiibuot 46 maid ohcansubmi lei 11 648 000 ru. Ohcamiid gaskkas ledje 11 nissonolbmo, 5 almmáiolbmo ja 18 fitnodaga. 34 ohcamii juolluduvvui doarjja ja 12 ohcama hilgojuvvojedje. Doarjjasubmi lei 4 215 000 ru.</p>
<p>Oktiibuot leat leamaš 121 ohcama juohkelágan ealáhusaid doarjagis. 15 ohcama sáddejuvvojedje ruovttoluotta realitehta meannudeami haga dan geažil go eai gullan vuoruhemiide dahje ledje joavdan midjiide maŋŋá ohcanáigemeari.</p>
<p>Ortnegii juohkelágan ealáhusat gullet ollu ealáhusat. Muhto leat golbma sierra suorggi mat leat eanemusat ohcamiid gaskkas. Dat leat: - Buvttadeapmi/industriija/huksen - Idjadanfálaldat/bálvalusat/turisma - Priváhta sosiála bálvalusat ja fálut/kultuvra</p>
<p>Leat boahtán dušše guokte ohcama mat gulle boazodoalu lassiealáhusaide. Muhtun ohcamat guske maiddái gálvogávpái ja opmodahkii/fitnodahkii ja almmolaš bálvalusaide.</p>
<p>Jagis 2010 lea oktiibuot juolluduvvon 1 996 000 ru máttasámi guvlui. Dat lea lassánan 750 000 ruvnnuin ovddit jagi ektui. Oktiibuot bohte 2010:s 19 ohcama, ja vihtta ohcama biehttaluvvojedje. Ohcamiid gaskkas ledje 7 nissonolbmo, 5 almmáiolbmo ja 7 fitnodaga. 2009:s bohte Sámediggái 15 ohcama máttasámi guovllus main 3 hilgojuvvojedje. Okta čilgehus ohcamiid lassáneapmái dán ortnegii sáhttá leat dat go Sámediggi doalai njeallje diehtojuohkinčoahkkima dien guovllus ja kunddarčoahkkimiid máttasámi guovllus ealáhusovddideami ja árvoháhkanprográmma birra.</p>
<p>Mariidnaealáhusat</p>
<p>Konsultašuvnnat mariidnaealáhusain</p>
<p>Sámediggi lea 2010:s čađahan konsultašuvnnaid láhkaásahusa ođasmahttima oktavuođas mii guoská gonagasreappáid, mearraluossabivddu hálddašeapmái sámi guovlluin ja guolástusreguleremiidda 2011 várás.</p>
<p>Luossahálddašeapmi</p>
<p>Finnmárkkulága § 28 čuovvoleapmin báikkálaš riektevuđot guollebivddu hálddašanláhkaásahusaid birra Deanujogas ja dan oalgejogain, geigii Deanujogalávdegoddi raporttas Birasgáhttendepartementii mas lea evttohus báikkálaš hálddašeamis. Raporta lea leamaš gulaskuddamis ja lea bidjan vuođu konsultašuvnnaide</p>
<p>Birasgáhttendepartemeantta ja Sámedikki gaskka.</p>
<p>Sámediggi lea mieđihan ođđa láhkaásahussii mii sihkkarastá báikkálaš riektevuđot hálddašeami. Dat ođđa hálddašanortnet, Deanujoga bivdohálddašeapmi, vurdojuvvo ásahuvvot 2011:s ja dat galgá hálddašit priváhtarievttálaš beliid. Váiddavejolašvuohta mearrádusaide maid báikkálaš hálddašanorgána lea dahkan mat gusket vuoigatvuođalaččaid gaskasaš beliide biddjojuvvo eanamolsunriektái.</p>
<p>Konsultašuvnnaid bokte láhkaásahusa hárrái lea sohppojuvvon ahte ávnnaslaš sisdoallu jagi 1888 mannosaš Deanulágas galgá biddjojuvvot ođđa § 28 Finnmárkkuláhkii, seammás go stággobivdoriekti čadnojuvvo láhkii. Láhkaásahusa ráhkadeapmi gehččojuvvo danne fárrolága rievdadusevttohusain</p>
<p>Finnmárkkuláhkii, vaikko dat formálalaččat čuovvoluvvojit guovtti sierra proseassas. Sámediggi vuordá ahte dán lágan láhkarievdadusevttohus ovddiduvvo Stuorradiggái giđđat 2011.</p>
<p>Luossabivddu reguleremiid mearrideapmi mearas ja jogain lea leamaš gáibideaddji bargu maŋimuš jagiin. Dát boahtá earret eará das go regulerenváldi lea biddjojuvvon máŋgga hálddašandássái. Luondduhálddašan direktoráhta lea maŋimuš jagiin evttohan ahte dramáhtalaččat gáržžidit mearraluossabivddu. Evttohusat leat leamaš nu viidát ahte Sámediggi lea oaivvildan ahte dat manná dan ráji badjel maid stáhta sáhttá dahkat</p>
<p>ON konvenšuvnna mielde siviila ja politihkalaš vuoigatvuođaid hárrái, 27. artihkkala mielde. Maŋŋá konsultašuvnnaid politihkalaš dásis Birasgáhttendepartemeantta ja Sámedikki gaskka sohppojuvvui ahte reguleremat leat gaskaboddosaččat jahkái 2010 ja ahte guollebivddu álgináigi lea seamma go jagiin 2008 ja 2009 eanaš regiovnnain Davvi-Romssas ja Finnmárkkus. Bivdoáigi lea veaháš gáržžiduvvon guhkkodaga ektui suoidnemánus/borgemánus. Regulerenváldi mearra- ja johkabivddus galgá jagi 2011 rájes biddjojuvvot seamma váldedássái.</p>
<p>Skábmamánus 2010 dahkkojuvvui rámmašiehtadus Birasgáhttendepartemeantta ja Sámedikki gaskka luossabivddu regulerema konsultašuvdnaproseassa ektui. Šiehtadusa mielde ásahuvvo bargolávdegoddi mii galgá veahkehit konsultašuvdnaproseassas luossabivddu reguleremiid oktavuođas mearas ja jogain Davvi-</p>
<p>Romssas ja Finnmárkkus. Bargolávdegottis leat mearraluossabivdoservviid, johkabivddu vuoigatvuođalaččaid, Finnmárkku opmodaga, Romssa ja Finnmárkku fylkkamánniid, Luondduhálddašan direktoráhta ja Sámedikki ovddasteaddjit. Dasa lassin nammaduvvo áššedovdi lahttu luossahálddašeami dieđaráđis ja áššedovdi árbedieđuid birra. Lávdegoddi galgá čađahit ságaškuššamiid ja buktit regulerenevttohusa áigodaga, guovlluid, reaidduid ja doaibmabijuid ektui.</p>
<p>Birasgáhttendepartemeanta lea bivdán ráhkkanit šiehtadallamiid álggaheapmái Norgga ja Suoma gaskka luossabivddu reguleremis Deanujogas. Sámediggi áigu ovttas birasgáhttenministariin searvat čoahkkimii</p>
<p>Suoma ministariin geas lea ovddasvástádus guolástusreguleremiin Deanujogas. Jos galggaš lihkostuvvat oažžut áigái ođđa soahpamuša, de Sámedikki árvvoštallama mielde galgá dat dáhpáhuvvat nu ahte</p>
<p>Sámediggi ja guolástanvuoigatvuođalaččat ollislaččat ja lávga besset searvat buot cehkiin proseassas.</p>
<p>Vurdojuvvo ahte Birasgáhttendepartemeanta álggaha barggu guolástanhálddašeami revideremiin</p>
<p>Njávdánjogas jagis 2011 Finnmárkkulága § 28 dávistettiin. Sámediggi áigu searvat dán bargui.</p>
<p>Guolástanreguleremat</p>
<p>Norgga árktalaš dorski, divssu, sáiddi ja báldá nálledilli davábealde 62° D lea buorre. Dát dagaha earret eará dan ahte unnimus fatnasat mat leat vuollel 11 mehtera sáhttet measta friija bivdit. Sámedikki presideanta lea čoahkkimis guolástus- ja riddoministariin guollebivddu regulerema ektui 2011:s váldán ovdan gažaldaga stuorra ja mearrafatnasiid bivddu gieldimis davvinorgga vuonain. Stáhtaráđđi dieđihii ahte departemeanta áigu čuovvolit direktoráhta evttohusa šákšabivddu gieldimis 2011:s, 4 nautalaš miilla siskkobealde. Stáhtaráđđi čujuhii dasto ahte ášši bivdogildosis vuotnalinjáid siskkobealde fatnasiidda main lea dihto sturrodat, ságaškuššo proseassas Riddoguolástuslávdegotti barggu oktavuođas.</p>
<p>Sámedikki presideanta váillahii maiddái sámi ovddastusa bargojoavkkus mii dál lea biddjojuvvon geahčadit njuoskaguollelága. Stáhtaráđi konklušuvdna lei ahte Sámediggi, konsultašuvdnašiehtadusa mielde, ii sáhte gáibidit searvama bargojovkui, muhto ahte beassá konsulteret ášši hárrái maŋŋá go bargojoavku lea loahpahan barggus. Stáhtaráđđi deattuhii ahte dát lea sieiva teknihkalaš geahčadeapmi ja ahte njuoskaguolleláhka galgá bisuhuvvot.</p>
<p>Norgga riddodorski lea ahtanuššamin ja lea 2010:s váldojuvvon eret rukseslisttas. Rukseslistta mielde sirrejuvvojit šlájat joavkkuide dan mielde man stuorra várra lea ahte dat jávkkašedje oalát Norgga luonddus. Riddodorski hálddašeamis lea stuorra mearkkašupmi guolásteapmái mearrasámi guovlluin, danne go dán nális lea olles eallingeardi (gođđan, ahtanuššan- ja biebmoguovllut) vuonain ja rittus. Vaikko vel riddodorski dál leage váldojuvvon eret rukseslisttas, de ferte dan bivddu ain gáržžidit reguleremiid bokte viiddis guovlluin. Dán vuođul lea Sámediggi, maiddái 2011 bivdoreguleremiid ektui, sihtan eiseválddiid gozihit sámi perspektiivva Norgga riddodorski hálddašeamis ja ahtanuššamis. Dát mearkkaša dan ahte fatnasat mat leat badjel 15 mehtera fertejit bivdit olggobealde 12 ja 6 nautalaš miilla gáttis eret, dađi mielde man stuorra fatnasiiguin bivdet.</p>
<p>Norgga eiseválddit leat ovttasráđiid Ruošša eiseválddiiguin mearridan addit šákšabivdolobi 2011:s. Šákša lea čoavddašládja mariidna ekovuogádagas. Sámediggi lea áigodagas maŋŋá lobi addima 2009:s dadjan ahte ii lean buorre rahpat šákšabivddu, danne go dál eat dieđe movt dát bivdu váikkuha loahppa maritiibma ekovuogádahkii Barentsábis, rittus ja vuonain Davvi-Norggas.</p>
<p>Gonagasreappát</p>
<p>Sámedikki oaivila mielde galgá gonagasreabbá hálddašuvvot lagašvuođa- ja sorjjasvuođaprinsihpa mielde.</p>
<p>Dat mearkkaša dan ahte smávva báikegottiide miehtá rittu ja maiddái unnimus fatnasiidda galgá sihkkarastojuvvot bivdovuoigatvuohta, maiddái gonagasreappáiguin ávkkástallamii sin lagašguovlluin ja erenomážit vuonain. Sámediggi čuovui dárkilit guolásteami ovdáneami 2009:s ja oinnii ahte</p>
<p>Guolástusdirektoráhta buvttii albmosii ollu lobihis gonagasreabbábivddu. Gonagasreabbábivddu reguleremis 2010:s ovddidii Sámediggi evttohusa ahte ráddjet bivddu guovlluid hárrái ja</p>
<p>Guolástusdirektoráhta evttohiige dan ahte ráddjet friija bivddu nuorttabealde 26 0 D. Sámediggi lea duhtavaš go Guolástus- ja riddodepartemeanta doarjjui dán evttohusa.</p>
<p>Mearrageavahus</p>
<p>Sámediggi lea fuolas dan geažil go leat areálageavahusnákkut árbevirolaš vuotnabivdiid ja guollebiebmanealáhusa gaskka, ja earret eará daid birasváikkuhusaid geažil maid dat ollu guolit mat gárgidit rusttegiin dagahit. Guollebiebmanealáhus ii dárbbaš uhkidit lunddolaš guollešlájaid ja doaibma ferte čađahuvvot nu ahte biras vuhtii váldojuvvo. Deaŧalaš lea ahte guollebiebmanealáhus čađahuvvo dainna lágiin ahte dat ii hehtte árbevirolaš bivddu ii mearas iige jogain.</p>
<p>Go galgá sáhttit árvvoštallat makkár váikkuhusat guollebiebmanrusttegiin ja eará ealáhusdoaimmas riddoavádagas leat, de lea deaŧalaš ahte plánaeiseválddit čađahit dárbbašlaš iskkademiid. Iskkademiid vuođul livččii vejolašvuohta árvvoštallat buktet go dat plánadagut mat dahkkojuvvojit dakkár gažaldagaid main lea stuorra mearkkašupmi guovllu sámi kultuvrii dahje ealáhusbargui. Sámedikkis lea plána- ja huksenlága mielde váldi buktit vuostehágu dán lágan plánaevttohusaide.</p>
<p>Sámediggi lea nákkuid geažil vuotnabivdiid ja guollebiebmanealáhusa gaskka Omasvuonas doallan čoahkkima Guolástus- ja riddodepartemeanttain ášši birra. Sámediggi konsulterejuvvo boahtteáiggis dain proseassain main lea sáhka dorskiid ja luosaid biebmamis.</p>
<p>Ovttasbargu guolástusorganisašuvnnaiguin</p>
<p>Sámediggi lea jagis 2010 doallan čoahkkimiid Sámedikki politihkalaš jođiheddjiid ja mearrasámi guolástusorganisašuvnna Bivdi gaskka, gos earret eará lea čilgen Riddoguolástuslávdegotti árvalusa, bivdoreguleremiid ja guolástushálddašeami birra oppalaččat.</p>
<p>Doarjja mariidnaealáhusaid</p>
<p>Doarjjaortnega mihttomearri Bargosajiid bisuheapmi, ásaheapmi ja ovddideapmi juohkelágan ealáhusaid siskkobealde.</p>
<p>Jagi 2009 bušeahtas lei várrejuvvon 4 165 000 ru mariidnaealáhusaide. Geavahuvvui 6 602 000 ru, mii lea rámma 37 % liigegeavaheapmi. Erenoamáš ollu bohte ohcamat bivdofatnasiid investerendoarjagii.</p>
<p>Buohkanassii juolluduvvui 4 379 000 ru fanasdoarjjan ja ledje 24 ohcama maidda juolluduvvui doarjja.</p>
<p>Dáid gaskkas juolluduvvojedje njeallje doarjaga ođđa fatnasiidda. Dát váikkuha báikkálaš fatnasiid ođasmahttima geográfalaš doaibmaguovllus, gos leat viehka boares fatnasat. Buorre lea maiddái dat go oaidnit ahte ollu nuorra olbmot ealáhusas ožžo doarjaga fanasoastimii, mii váikkuha ođđa rekrutterema ealáhussii. Ledje maid ohcamat mat biehttaluvvojedje danne go ohcamat eai gullan vuoruhemiide ahte fanas galgá leat ođđaset go 25 jagi boaris.</p>
<p>Doarjja juolluduvvui maiddái oktiibuot 2 033 000 ru gádjarusttegii, vuostáváldinstašuvnnaide ja guollejilliide buoridan dihte dili varasguliid fievrridanhástalusaid ektui báikkálaš vuostáiváldinrusttegii.</p>
<p>Doarjja juolluduvvui maiddái ávdnasiid náláštuhttimii mii váikkuha ovddideami ja barggolašvuođa lassáneami mariidnasuorggis.</p>
<p>Eanadoallu</p>
<p>Jagi 2010 eanadoallošiehtadus</p>
<p>Sámediggi lea buktán rávvagiid jagi 2010 eanadoallošiehtadussii. Sámediggi deattuhii earret eará dan ahte buoridit gánnáhahttivuođa eanadoalus, sihkkarastit rekrutterema eanadollui ja lasihit mielkeeriid unnimus doaluide. Ovdan gessojuvvojedje maiddái hástalusat sávzaealáhusas dan geažil go masset nu ollu elliid boraspiriide. Sámediggi válddii ovdan maiddái gáibádusa eanadoallošiehtadusa konsulteremis. Eanadoallodepartemeanta ii miehtan dasa nugo maiddái 2009:s dagai.</p>
<p>Ovttasbargu eanadoalloorganisašuvnnaiguin</p>
<p>Sámedikkis leat leamaš máŋga čoahkkima eanadoalloorganisašuvnnaiguin 2010:s. Borgemánus lei</p>
<p>Sámedikkis čoahkkin Finnmárkku boanddaidservviin konsultašuvdnaortnega birra ja boraspiredili birra sávzadoalus. Čakčamánus lei Sámediggi mielde cirkumpolára konferánssas Álttás eanadoalu birra davviguovlluin. Sámediggi dovddahii ahte lea duhtavaš go lea ovttasbargu eanadoalloáššiin davviguovlluin. Golggotmánus doalai Sámediggi čoahkkima Romssa boanddaidservviin lávgadet ovttasbarggu birra eanadoalloáššiin Romssas ja eanadoallošiehtadallamiid birra. Romssa boanddaidsearvi lea fuolas daid šaddovahágiid geažil maid boanddat Romssas gárte gillát 2010:s. Boanddaidsearvi lea evttohan ahte iežasoassi šaddovahágiid oktavuođas vuoliduvvo. Bealit sohpe ovttasbarggu joatkimis ja formaliseremis.</p>
<p>Doarjja eanadollui</p>
<p>Doarjjaortnega mihttomearri:</p>
<p>Dálá barggolašvuođa ja geavahusstruktuvrra bisuheapmi</p>
<p>Jagi 2010 bušeahtas lei várrejuvvon 4 799 000 ru doarjjan eanadoalloulbmiliidda. Jagi loahpas lei geavahuvvon 5 007 000 ru. Mii lea 208 000 ru eanet go rámma lei. Ruđat leat váldoáššis geavahuvvon ođđa visttiide ja doaibmavisttiid viiddis divodemiide. 2010:s ii ožžon oktage doarjaga stáhta mielkeeriid oastimii, danne go oktage ođđaásaheaddji ii lean ohcan.</p>
<p>Ulbmilolahusa eavttuin čuožžu ahte unnimusat 10 doarjaga addojuvvon ealáhusdolliide geat leat nissonolbmot. 2010:s eai lean ohcciid gaskkas ovttaskas nissonolbmot geat livčče ožžon doarjaga eanadoalloulbmiliidda, nissonolbmot leat baicce ovddastuvvon bearašfitnodagaid stivrras.</p>
<p>Ávjovári álgoálbmotguovllu gielddat álggahedje ovdaprošeavtta man ulbmilin lea oažžut stuorát beroštumi eanadollui Porsáŋggus, Kárášjogas ja Guovdageainnus. Dán áŋgiruššama duogážin lea dat go dán golmma gielddas lea doalut sakka geahppánan. Sihke fylkkamánni, Innovašuvdna Norga ja Sámediggi leat láhčán dán prošeavtta. Jos váldoprošeakta álggahuvvo ja dainna lihkostuvvat, de sáhttá das šaddat fievrridanárvu maiddái eará guovlluide.</p>
<p>Duodji</p>
<p>Duoji ealáhusšiehtadus</p>
<p>Duodješiehtadusa mihttomearri:</p>
<p>Ealáhuslaš duoji ovddideapmi stuorát gánnáhahttivuođain ja iežas buvttaduvvon gálvvuid vuovdin</p>
<p>Šiehtadusbealit Sámiid duodji, Duojáriid ealáhussearvi ja Sámediggi leat soahpan duodješiehtadusa jahkái 2011. Sámediggi deattuhii ovddidandoaibmabijuid vuoruheami ja Sámediggeráđđi dan seammás attii čielga signálaid das ahte iežas buvttaduvvon duodji galgá vuoruhuvvot 2011:s. Ollislaš rámma 2011:s lei 9,4 miljon ru. Bealit sohpe ahte vuđolaččat geahčadit doaibmadoarjjaortnega seammás go galget biddjojuvvot johtui bearráigeahččandoaibmabijut ortnega várás. Bealit sohpe maiddái ahte addit maiddái oasusservviide vejolašvuođa ohcat doaibmadoarjaga.</p>
<p>Sámediggi lea ráhkadahttán duoji doaibmadoarjjaortnega evaluerema. Duogáš dasa manne dát raporta diŋgojuvvui lei ahte oažžut buoret mearrádusvuođu duoji doaibmadoarjjaortnega rievdademiide. Raporta geavahuvvui maiddái vuođđodokumeantan šiehtadallamiin duodjeorganisašuvnnaiguin. Raporta maid Norut ráhkadii, čájeha ahte duojáriid gaskamearálaš vuovdindienas lassánii 54 %:in jagis 2005:s jahkái 2008. Norut árvvoštalai maiddái doarjjaeavttuid, ja gávnnahii ahte buot duojárat geat ohcet doaibmadoarjaga leat geatnegahttojuvvon doallat rehketdoalu. Norut ii oainne makkárge hehttehusaid almmuheames ohcciid geat ožžot doaibmadoarjaga vaikko ohccit galggašedje almmuhit sin etnalašvuođa.</p>
<p>Norut čilge dán dainna lágiin ahte láhka persondieđuid birra ii guoskka ealáhusdolliide.</p>
<p>Asplan Viak lea ráhkadan raportta duoji ekonomalaš ovdáneami birra. Dat čájeha ahte iežas buvttaduvvon dujiid vuovdindienas lea lassánan 132 870 ruvnnus 2006:s 186 841 ruvdnui 2008:s. Doaibmaboađus lassánii maiddái seamma áigodagas. Raporta lea vuođđuduvvon ohcciide geat ožžot doaibmadoarjaga. Vástidanproseanta lea dattetge unni go dušše 33:s 57 ohcci gaskkas geat ohce doaibmadoarjaga 2008:s adde ollislaš vástádusa. 70 % ledje nissonolbmot ja 61 % ledje Guovdageainnus.</p>
<p>Duoji ealáhusšiehtadusa ollislaš rámma lei 9,21 miljon ru 2010:s.</p>
<p>Golahus juohkásii čuovvovaččat:</p>
<p xml:lang="nob">Ortnet</p>
<p>Bušeahtta</p>
<p>Golahus</p>
<p>Golahus % mielde</p>
<p>Doaibmadoarjja 3 650 000 3 415 333 93,5</p>
<p>Investeren- ja ovddidandoarjja 3 100 000 3 050 800 98,4</p>
<p>Duodjigávppit 550 000 549 000 99,8</p>
<p>Čálgoortnegat 150 000 59 140 39,4</p>
<p>Duodjistipeanddat 100 000 99 981 99,9</p>
<p>Fága ja ekonomalaš lávdegoddi 200 000 84 575 42,3</p>
<p>Duodjeorganisašuvnnat 1 560 000 1 560 000 100,00</p>
<p>Doarjja duodjeásahusaide</p>
<p>Bušeahtta 3 009 000 ru.</p>
<p>Doarjjaortnega mihttomearri:</p>
<p>Bisuhit ja ovddidit doaimma Duodjeinstituhtas ovddidan dihte duodjeealáhusa</p>
<p>Duodjeinstituhtta lea virgádan duodjebagadeddjiid Romsii ja Norlándii. Árvoháhkanprográmma ruđat leat geavahuvvon dán ulbmilii. Instituhtas lea maiddái okta bagadeaddji Snoasas ja bagadandoaibma Guovdageainnus, maid instituhtta ruhtada dábálaš doaibmadoarjagis maid oažžu Sámedikkis.</p>
<p>Sámediggeráđđi álggahii proseassa 2009:s árvvoštallan dihte Duodjeinstituhta doaimma ja daid mihttomeriid mat instituhtas leat resursageavaheami ektui. Proseassain lea jotkojuvvon 2010:s. Sámedikkis lea ovddastus stivrras nugo boahtá ovdan Sámediggeráđi ásahusdieđáhusas. Dasto eaktuduvvo ovddastus</p>
<p>Duojáriid ealáhussearvi stivrras. Sámediggi áigu ovdánahttit Duodjeinstituhta doaibmi organisašuvdnan duodjeealáhusa várás.</p>
<p>Duoji ealáhusšiehtadus</p>
<p>Doaibmadoarjja</p>
<p>Doarjjaortnega mihttomearri: Nannet iežas buvttaduvvon gálvvuid vuovdima</p>
<p>Jagi 2010 bušeahtas lei várrejuvvon 650 000 ru doaibmadoarjjan duoji ealáhusšiehtadusa várás.</p>
<p>Jagis 2010 lei doarjjastivra fápmudan ovddasvástádusa buot doaibmadoarjjaohcamiin hálddahussii.</p>
<p>Oktiibuot meannuduvvojedje 60 ášši 2010:s. Njeallje ášši leat meannutkeahttá ohcama váilevaš duođaštusa geažil. Sihke doaibmadoarjjaortnega evalueren ja jahkásaš ekonomalaš rámma čájehit ahte doaibmadoarjja váikkuha duoji vuovdima nannema. Hástalussan lea kvalitehta dáfus sihkkarastit ahte duodji mii buvttaduvvo lea ieš buvttaduvvon. Sámediggi áigu čuovvolit dán 2011:s.</p>
<p>Investeremat ja ovddidandoarjja Doarjjaortnega mihttomearri:</p>
<p>Duodjefitnodagaid ovddideapmi</p>
<p>Jagi 2010 bušeahtas lei várrejuvvon 3 100 000 ru investeremiidda ja ovddidandoarjjan duoji ealáhusšiehtadusa bokte.</p>
<p>Doarjjastivra juolludii oktiibuot 3 050 800 ru doarjjan ja dalle šadde 23 doarjjalohpádusa. Dás lei ásahanstipeanda 654 000 ru mat juhkkojuvvojedje 5 ohccái.</p>
<p>Doaibmabidjun ledje buvttadanreaidduid investeremat, vuovdaleapmi, buvttaovddideapmi, fitnodagaid ásaheapmi, vuovdinčájáhusat ja ođđa visttit.</p>
<p>Čálgoortnegat Doarjjaortnega mihttomearri:</p>
<p>Čálgoortnegiid bisuheapmi ámmátduojáriidda</p>
<p>Jagi 2010 bušeahtas lei várrejuvvon 150 000 ru duoji čálgoortnegii. Čálgoortnegii gullet buhtadus lassimávssu ovddas álbmotodjui ja doarjja riegádahttima/adopšuvnna oktavuođas. Vihtta ohcci ožžo buhtadusa lassimávssu ovddas ja okta ášši guoskkai doarjagii riegádahttima/adopšuvnna oktavuođas.</p>
<p>Fága- ja ekonomiijalávdegoddi</p>
<p>Jagi 2010 bušeahtas lei várrejuvvon 200 000 ru fága- ja ekonomiijalávdegoddái. Duoji váldošiehtadusa mielde galgá fágalávdegoddi mearridit duodjeregistarii registrerenohcamiid.</p>
<p>Fágalávdegoddi lea doallan sihke dábálaš čoahkkimiid ja telefončoahkkimiid. Dasto lea ráhkaduvvon raporta duoji ekonomalaš ovddideami birra.</p>
<p>Duodjegávppit Doarjjaortnega mihttomearri:</p>
<p>Lasihit duodjebuktagiid vuovdima ja kvalitehtaduoji oainnusmahttin</p>
<p>Jagi 2010 bušeahtas lei várrejuvvon 550 000 ru duodjegávppiide. Olles rámma juogaduvvui golmma duodjegávpái.</p>
<p>Sámi duodjeorganisašuvnnat Doarjjaortnega mihttomearri:</p>
<p>Bisuhit doaimma duodjeorganisašuvnnain ja šiehtadallanrievtti ealáhusšiehtadusa ektui</p>
<p>Jagi 2010 bušeahtas lei várrejuvvon 1 560 000 ru duodjeorganisašuvnnaide. Sihke Sámiid Duodji ja</p>
<p>Duojáriid ealáhussearvi ožžo doaibmadoarjaga.</p>
<p>Boazodoallu</p>
<p>Vuovdindilli</p>
<p>Ovdal njuovvanáigodaga čakčat 2010 dieđihedje muhtun boazonjuovahagat ahte dain lei buot galmmihanrájuid dievva bohccobiergu ja ahte unnán jerret bohccobierggu márkanis. Muhtun njuovahagat eai jođihan bierggu mii dain lei rájuin dakkár haddái mainna livččii ožžon doarvái dietnasa. Stuorámus hástalus lei Finnmárkkus. Dát dagahii dan ahte boazonjuovahagat eai sáhttán váldit bohccuid čakčaáigodagas, ja go stuorámus njuovahat Finnmárkkus osttii bierggu vuosttažettiin Nuorta-</p>
<p>Finnmárkkus. Orohagat Oarje-Finnmárkkus, mat eai beassan vuovdit bierggu, fertejedje ge danne luoitit ollu stuorát ealuid dálveeatnamiidda.</p>
<p>Sámediggi válddii ovdan dán váttis vuovdindili Eanadoallo- ja biebmodepartemeanttain juovlamánus 2010.</p>
<p>Sámediggi oaivvilda ahte ráđđehusa biebmo- ja eanapolitihkalaš dieđáhusas galggašii árvvoštallat guhkesáiggi doaibmabijuid maiguin sihkkarastit buori ja dássidis vuovdindili. Doaibmabijut mat galggašedje buoridit vuovdin- ja njuovvandili boazodoalus lea okta fáttáin mii Sámedikki mielas lea mávssolaš fáddá konsultašuvnnain dán dieđáhusbarggu oktavuođas.</p>
<p>Bohccuid vuddjon</p>
<p>Sámediggái lea hui deaŧalaš bargat daid hástalusaiguin mat boazodoalus leat go masset ollu bohccuid ruovdemáđijaid alde ja gávdnat čovdosa mii duhtadivččii buohkaid. Oahpásmuvvan dihte dáid váttisvuođaide leat Sámedikkis giđđat 2010 leamaš guokte stuorra čoahkkima boazodoaluin Norlánddas ja</p>
<p>Davvi-Trøndelágas, váldoáššis dan birra go bohccot vuddjojit, muhto maiddái boraspiriid ja eará hástalusaid birra. Sámediggi oaivvilda ahte bohccuid vuddjoma hehttema čuovvoleami ferte bidjat guovddážii Nationála fievrridanplána čuovvoleami oktavuođas ja eará áigeguovdilis proseassaid oktavuođas ráđđehusas.</p>
<p>Rávvagat boazodoallošiehtadussii 2011/12</p>
<p>Sámedikki rávvagiin jagi 2011/12 boazodoallošiehtadussii lea biddjojuvvon guovddážii earret eará:</p>
<p>Boazodoalu ekonomalaš rámmat leat rievdan hui unnán maŋimuš 10 jagiin. Boazodoallošiehtadusas ii váldojuvvo doarvái bures vuhtii dábálaš haddegoarkŋun, dietnasa lassáneapmi dahje dat hástalusat mat boazodoalus leat. Sámedikki oaivila mielde galggašii boazodoallošiehtadusa ekonomalaš rámma stuorrut.</p>
<p>Sámediggái lea deaŧalaš ahte boahtteáiggi njuovvanstruktuvra, rámmaeavttut ja vuovdinovddideami doaibmabijut buoriduvvošedje ja dat attášedje einnostanvejolaš ja sihkkaris ekonomalaš rámmaid.</p>
<p>Sámediggái lea deaŧalaš ahte boahtteáiggi njuovvan- ja vuovdinstruktuvrras gozihuvvošii maiddái sámi árbevirolaš duodji ja biebmobuvttadeapmi.</p>
<p>Sámediggái lea hui deaŧalaš ahte eanet nissonolbmot gávnnašedje bargosaji boazodoalus. Boazodoallu lea bearašvuđot ealáhus. Dát struktuvra lea árbevirolaš boazodoalu oassi. Deaŧalaš lea láhčit diliid nissonoasi lasiheapmái ealáhusas. Dát buorida árvoháhkama ja sihkkarastá buoret ekonomalaš eavttuid. Vuođđoealáhusain leat sámi nissonat deaŧalaš árbedieđuid gaskkusteaddjit. Nissonolbmot hálddašit sámi giela, kulturmáhtolašvuođa ja máhtolašvuođa maid lea ávkkálaš gozihit buot proseassain ealáhusas.</p>
<p>Vuođđoealáhusat ráhkadit guovddáš máhttoarenaid árbedieđuid suodjaleapmái, ovddideapmái ja gaskkusteapmái. Dát arena geahnohuvvá mealgat jos nissonat eai leat mielde.</p>
<p>Boazodoallošiehtadusas várrejuvvo 2 miljon ru jahkásaččat Sámedikki bušehttii. Šiehtadusbealit leat bivdán</p>
<p>Sámedikki geavahit dáid ruđaid doarjjan boazodoalu lassiealáhusaide. Sámediggi oaivvilda ahte lea eahpeoiddolaš go šiehtadusbealit leat mearridan čanastagaid dáid ruđaid geavaheapmái. Sámediggi ferte oažžut vejolašvuođa addit doarjaga boazodollui iežas politihkalaš mihttomeriid vuođul.</p>
<p>Eanadoallošiehtadusas várrejuvvo 2 miljon ru jahkásaččat Sámedikki bušehttii, almmá ahte dasa movt</p>
<p>Sámediggi geavaha ruđaid biddjojuvvojit čanastagat. Sámediggi evttoha ahte boazodoallošiehtadusa bealit váldet eret čanastagaid dáin ruđain Sámediggái.</p>
<p>Sámedikki rávvagiin jagi 2011/12 boazodoallošiehtadussii lea daddjojuvvon man deaŧalaš livččii jos ásahuvvošedje sierra ortnegat boazodoallošiehtadusa rekrutterenoasis. Sámediggái lea deaŧalaš ahte ásahuvvojit dávgasis sohkabuolvamolsunortnegat, nu ahte eanet nuorain livččii vejolašvuohta searvat ealáhussii. Fágareiveortnet boazodoalus doaibmá bures ja dat lea okta rekrutterendoaibmabijuin boazodoallošiehtadusas mat eai leat galle. Jagi 2010 boazodoallošiehtadallamiin ságaškušše šiehtadusbealit dan birra ahte heaittihit fágareiveortnega boazodoallošiehtadusa bokte. Jos ortnet váldojuvvoš eret šiehtadusas, de lea deaŧalaš oažžut buori čuovvoleami fylkkagielddaid beales sihkkarastin dihte ahte ortnet bisuhuvvošii dohkálaš vuogi mielde.</p>
<p>Sámediggi lea sámiid álbmotválljen orgána ja das lea geatnegasvuohta gozihit boazodoalu vuoigatvuođaid ja beroštumiid. Dát mearkkaša dan ahte Sámediggi ferte searvvahuvvot eanet go odne proseassaide mat leat deaŧalaččat boazodollui ja mat sáhttet buktit rievdadusaid. Dán vuođul lea Sámediggi rávvagiin jagi 2011/12 boazodoallošiehtadussii dadjan ahte lea lunddolaš ahte departemeanta konsultere Sámedikkiin stáhta fálaldaga birra boazodoallošiehtadussan.</p>
<p>Sámediggi lea ollu gerddiid váldán ovdan dássásaš meannudeami go guoská divatgeahpádussii investeremiin ja doaibmaruđaid ektui boazodoalus. Guolástus-, eanadoallo- ja fievrridanealáhusas leat sierra divatortnegat doaibmaruđaid ja boaldámušdivadiid várás. Váttis lea áddet dan go stáhta ii mieđit</p>
<p>Sámedikki gáibádussii ahte addit boazodolliide dan seamma divatortnega mii lea eanadoalus. Daid positiivvalaš signálaid vuođul maid Sámediggi lea ožžon sierra departemeanttain, lea Sámediggi beahttašuvvan go dat ii čovdojuvvon 2011 stáhtabušeahtas. Sámediggi vuordá ahte dát deaŧalaš gáibádus čovdojuvvo jođánepmosit.</p>
<p>Sámedikkis leat leamaš gulahallančoahkkimat Norgga Boazosápmelaččaid Riikaservviin (NBR) miessemánus ja skábmamánus 2010. Dáin čoahkkimiin ságaškuššui dárbu oažžut ovddastuslaš lávdegotti man mandáhtan livččii árvvoštallat beliid mat eai reviderejuvvon ođđa boazodoallolágas. Sámediggi oaivvilda ahte dat proseassat mat vejolaččat álggahuvvojit galget čađahuvvot lávga ovttasbargguin boazodoalu ovddasteddjiiguin.</p>
<p>Norgga-Ruoŧa boazoguohtunkonvenšuvdna</p>
<p>Sámedikki dievasčoahkkin mearridii 10.06.2010 doarjut baozoguohtunkonvenšuvnna bajimus ulbmila, ja oaivvilda leat mearrideaddjin ahte konvešuvdna sihkkarastá einnostanvejolašvuođa, rabasvuođa ja oadjebas rámmaid rádjerasttideaddji boazodollui. Dattetge oaidná Sámediggi dan váttisvuohtan jus boazoguohtunkonvenšuvdna oktan daid evttohuvvon guovloprotokollaiguin Sáltoduoddara orohaga rájes davásguvlui, dahkkojuvvojit gustojeaddjin nu guhká go Sámedikki oaivila mielde leat leamaš sihke čielga váilevašvuođat proseassas ovdal dáid guovlluid guovloprotokollaid mearrideami ja váilevaš vuhtiiváldin dan duohta geavaheami maid Norgga bealde boazodoallit leat doaimmahan. Sámediggi eaktuda ahte šiehtadallama čielga váilevašvuođat, mat leat dagahan ahte muhtun guovloprotokollat mat gusket guovlluide Sáltoduoddaris davásguvlui, eai váldde vuhtii Norgga bealde orohagaid guohtuneanandárbbuid dohkálaččat, njulgejuvvojit dakko bokte ahte álggahuvvo proseassa mii sihkkarastá konvenšuvdnaevttohusa ulbmila.</p>
<p>Boazodoalu riikkaidgaskasaš fága- ja gaskkustanguovddáš</p>
<p>Sámediggi lea gulahallan ja konsulteren Ođasmahttin, hálddahus- ja girkodepartemeanttain (OHD) boazodoalu riikkaidgaskasaš fága- ja gaskkustanguovddáža njuolggadusaid ođasmahttima birra, mii ovdal lei ICR. Sámediggi bivddii konsultašuvnnain rolla nammadeaddjin stivrii. OHD ii váldán vuhtii Sámedikki gáibádusas dás. Sámedikkis ii leat nammadanriekti iige evttohanvuoigatvuohta riikkaidgaskasaš fága- ja gaskkustanguovddáža stivrii. Ođđa njuolggadusat mearriduvvojedje 1.7.2010.</p>
<p>Boraspiret</p>
<p>Sámediggi lea doallan boraspireseminára Stjørdalas skábmamánus 2010. Seminára olahusjoavkun ledje njeallje davimus regionála boraspirelávdegotti, ja eará áigeguovdilis hálddašan- ja ealáhusaktevrrat ja politihkkárat. Regionála boraspirelávdegottiid Sámedikki lahtut ledje mielde semináras. Seminára ulbmilin lei addit buoret vuođu oktasaš čovdosiid gávdnamii boraspiriid ja boazodoalu gaskasaš oktavuođas, hálddašeami, dutkama ja boazodoalu máhtolašvuođa ja vásihusaid vuođul. Seminára logaldalliin lei viiddis govdodat ja vásihusat, ja sii leat mielde addimin rávvagiid mat sáhttet leat ávkkálaččat hálddašanoktavuođas.</p>
<p>Sámediggi lei bovden Birasgáhttendepartemeantta ja Eanadoallo- ja biebmodepartemeantta dán seminárii.</p>
<p>Departemeanttat ledje dušše mielde semináras dalle go dolle iežaset sáhkavuoruid. Sámedikki oaivila mielde lea deaŧalaš ahte departemeanttat servet dán lágan semináraide. Dieinna lágiin ožžot sii máhtolašvuođa dan birra makkár hástalusaiguin sámi ealáhusat rahčet go guoská boraspireváttisvuhtii.</p>
<p>Ođđa boraspireláhkaásahus bođii fápmui čakčamánu 27. b. 2010 ja Sámediggeráđđi lea skábmamánus 2010 nammadan lahtuid boraspirelávdegottiide guovlluide 5 - 8. Rievdadusat boraspireláhkaásahusas leat addán</p>
<p>Sámediggeráđđái stuorát vejolašvuođa deavdit eavttuid regionála fakkasteami ja dásseárvvu ektui sohkabeliid gaskka lahtuid nammadeami oktavuođas. Sámediggeráđđi sáhttá dál nammadit gean háliida, dan sadjái go ovdal sáhtte nammadit lahtuid dušše Sámedikki áirasiid gaskkas. Dasa lassin lea ođđa láhkaásahus addán buoret sámi ovddastusa lávdegottiin. Sámediggi sáhttá nammadit guokte lahtu golmma davimus lávdegoddái, dan sadjái go ovdal dušše ovtta lahtu. Sámediggi lea hui duhtavaš konsultašuvdnabohtosii boraspireláhkaásahusa ektui.</p>
<p>Sámediggeráđis leat leamaš konsultašuvnnat juovlamánus 2010 Birasgáhttendepartemeanttain ja</p>
<p>Eanadoallo- ja biebmodepartemeanttain raportta čuovvoleami birra maid bargojoavku lea ráhkadan dan ektui ahte unnidit nággodási boraspiriid ja boazodoalu oktavuođas Davvi-Trøndelágas. Čoahkkimis lei mielde maiddái Ođasmahttin-, hálddahus- ja girkodepartemeanta (OHD). Ášši čuovvoluvvo ođđa konsultašuvnnaiguin ođđajagis.</p>
<p>Lotnolasealáhusaid árvoháhkanprográmma</p>
<p>Lotnolasealáhusaid árvoháhkanprográmma Doarjjaortnega mihttomearri:</p>
<p>Birgenvejolaš lotnolasdoaimmat Ođđa fitnodatjurdagat ja ođđa doaimmat</p>
<p>Jagi 2010 bušeahtas lei várrejuvvon 3 150 000 ru investeren- ja ovddidandoaibmabijuide lotnolasealáhusaid árvoháhkanprográmmii. Geavahuvvon lea 5 599 000 ru ja dat lea 177 % bušeahttarámmas. Eanaš oassái váldojuvvui ruhta doarjagiid ruovttoluottageassimiin. 53 ohcci ohce doarjaga lotnolasealáhusaide. Golbma ohcama sáddejuvvojedje ruovttoluotta almmá realitehta meannudeami haga. Ohcciid gaskkas ledje golbma nissonolbmo, 21 almmáiolbmo ja 26 fitnodaga. Dan 50 ohcamis mat meannuduvvojedje lei ohcansubmi 12 948 000 ru. 35 ohcama ožžo doarjaga ja 15 ohcama hilgojuvvojedje. Gaskamearálaš doarjja lei 160 000 ru.</p>
<p>Ulbmil ahte 40 % ásahanstipeanddain galggai mannat nissonolbmuide ii leat eisege olahuvvon. 2010:s bohte 8 ásahanstipeandaohcama, ja beare almmáiolbmuin. Oktiibuot juolludii Sámediggi 717 000 ru guđa ásaheaddjái. Stipeandda rámman lei 600 000 ru. Lea maiddái nu ahte ohcamiid gaskkas ledje oppalaččat unnán nissonolbmot. 53 ohcama gaskkas sáhtte defineret ahte golbma ohcama bohte nissonolbmuin. Dás mii fertet lasihit dan ahte 26 ohcama gaskkas fitnodagain ledje sihke nissonolbmot ja almmáiolbmot duogábealde.</p>
<p>Čielggadanprošeavttat ja eará doaibmabijut</p>
<p>Jagi 2010 bušeahtas lei várrejuvvon 850 000 ru čielggadanprošeavttaide ja eará doaibmabijuide.</p>
<p>Sámediggi bivddii VINN čuovvolit ásaheddjiid máttasámi guovllus. Olahusjovkui gullet dat doallit main leat lotnolasealáhusat ja geat leat ožžon doarjaga Sámedikkis ealáhusovddideapmái. Unnimusat 15 doalli galget leat mielde čuovvolanbarggus. Galget dollojuvvot golbma čoagganeami ja vuosttaš galgá dollojuvvot guovvamánus 2011.</p>
<p>Njukčamánus 2010 doalai Sámediggi seminára meahcástanealáhusaid birra. Dán seminára čuovvoleapmin lágidii Sámediggi čakčamánus oahppomátki sidjiide geat plánejit álggahit sáivaguollebivdduin dahje turismaealáhusain. Oktiibuot serve 12 ealáhusdoalli oahppomátkái Anárjávrri gáddái. Oasseváldit besse oahpásmuvvat dasa movt sáivaguollebivdu lea organiserejuvvon Davvi-Suomas. Sii ožžo maiddái eahpeformálalaš oktavuođaid suoma beale dolliiguin ja oasseváldit oahpásmuvve buorebut guđet guimmiineaset.</p>
<p>Sámediggi lea addán 300 000 ru doarjjan prošeavtta <span type="quote" xml:lang="nob">”Sel i lokal kultur og fjordutvikling”</span> čađaheapmái maid Mearrasámi gelbbolašvuođaguovddáš Billávuonas dál lea čađaheamen. Prošeavtta ulbmilin lea gozihit báikkálaš máhtolašvuođa njuorjjobivddus ja dan geavahusas báikkálaš resursan. Mearrasámi gelbbolašvuođaguovddáš áigu dainna prošeavttain bidjat fokusii árjjalaš riddonjurjohálddašeami bivdduin ja daid njuorjjobuktagiid gozihemiin maid vuotnaresursa addá. Ovdal ávkkástalle njurjuiguin árbevirolaš resursan, muhto ođđaset áiggis lea dát ávkkástallan váidon.</p>
<p>Báikkálaččat oidnet dárbbu dássedettolaččat ávkkástallat njurjuiguin. Finnmárkku vuotnagielddat leat máŋggaid jagiid áŋgiruššan ja addán ekonomalaš doarjaga njuorjjobivdui vuonain. Danne vai easttašedje daid vahágiid maid ollu njurjot dagahit guolástusaide. Orru dattetge nu ahte doaibmabijuid ferte oktiiordnet buoret vuogi mielde ja vai guovddáš ja regionála eiseválddit váikkuhivčče riddonjurjuid ollislaš hálddašeapmái.</p>
<p>Duoji fidnooahppiortnet</p>
<p>Doarjjaortnega mihttomearri:</p>
<p>Duodjeealáhussii rekrutteren</p>
<p>Jagi 2010 bušeahtas lei várrejuvvon 1 500 000 ru duoji fidnooahppiortnega várás. Čakčat 2010 válddii</p>
<p>Boazodoalu ja duoji oahppokantuvra vihtta ođđa fidnooahppi. Jahkemolsumis ledje 10 fidnooahppi.</p>
<p>Gávccis sin gaskkas leat Finnmárkkus ja guokte Trøndelágas.</p>
<p>Čoahkkáigeassu ohcanvuđot ealáhusain</p>
<p>Sámedikki doarjja ealáhusulbmiliidda dievasmahttá eará ruhtadanortnegiid ja sáhttá ruhtadit ja vuoruhit surggiid maid earát eai sáhte.</p>
<p>Govvosis vuolábealde sáhttá oaidnit movt juolluduvvon doarjja ealáhusovddideapmái, lotnolasealáhusaide ja duodješiehtadussii lea juohkásan nissonolbmuid, almmáiolbmuid ja fitnodagaid gaskka, ja ollásit ortnegiin. 13 %2 %55 %22 %48 %37 %18 %39 %39 %62 %27 %39 %0 %10 %20 %30 %40 %50 %60 %70 %80 %90 %100 %</p>
<p>Fitnodat</p>
<p>Almmáiolmmoš</p>
<p>Nissonolmmoš</p>
<p>Kárta vuolábealde čájeha movt juolluduvvon doarjagat 2010:s leat juohkásan ohcanvuđot ortnegiin ealáhusaid siskkobealde. 6 Areálat, birasgáhtten ja kultursuodjaleapmi Sámedikki váldoulbmilin barggus areálaiguin, birasgáhttemiin ja kultursuodjalemiin lea sihkkarastit areálaid ja resurssaid ceavzilis ávkkástallama sámi guovlluin sámi historjjá ja sámi árvvuid vuođul. Dáid guovlluid ja resurssaid ávkkástallan galgá leat vuođđuduvvon sámi vuoigatvuođaide. Ceavzilis ja guhkes áiggi perspektiiva galgá deattuhuvvot.</p>
<p>Sámedikki barggu oktavuođas areálaáššiiguin lea sáhka das ahte sámi beroštumit galget gozihuvvot dalle go mearrádusat areálageavaheamis dahkkojuvvojit. Sámi kulturmuittut geavahuvvojit sámi leahkima duođašteapmái sámi guovlluin. Sámediggi lea gulaskuddanásahussan kulturmuitobarggus plánaáššiin ja stuorát huksenáššiin. Dán oktavuođas registrerejuvvojit ollu sámi kulturmuittut.</p>
<p>Areálat</p>
<p>El-rávnnji huksen</p>
<p>Sámediggi lea 2010:s meannudan 219 ášši main lea leamaš sáhka el-rávnnji ja el-fápmolinjáid huksemis. Áššit leat leamaš unnit ja stuorrát, unnimus lei 22 kV el-fápmolinjá earáhuhttin ja stuorámusaid gaskkas ledje stuorát bieggafápmorusttegat.</p>
<p>Sámediggi lea ráhkadahttán raportta mii buohtastahttá kvantitatiivva vejolašvuođa hukset bieggafámu Finnmárkui ja Rogalándii. Dán raporta konkludere ahte dilit bieggafámu huksemii leat buorit goappašiin fylkkain. Goluid ja gaskkaid geažil lea dattetge bieggafámu fievrrideapmi mealgat buoret Rogalánddas. Raportta vuođul oaivvilda Sámediggi ahte bieggafámu fievrrideapmi Finnmárkkus odne ii leat gánnáhahtti.</p>
<p>Sámediggi lea almmolaš digaštallamis energiijahuksema birra davvin buktán eará kritihkalaš gažaldagaid. Bieggafápmoprošeavttaid ekonomiija addá heajos vuođu ođđa el-fápmolinjáid ruhtadeapmái. Ođđa bieggafámus mii buvttaduvvo davvin lea hirbmat guhkes gaska márkanii. Fertešii logenar miljárddaid ruvnnuid ovddas dahkat investeremiid jos ođđa neahta davvin máttás galggašii hukset. Paradoksan lea maiddái dat go álgoálbmotguovllut davvin orrot fertemin guoddit stuorámus nođiid váidudeaddji doaibmabijuin dan oktavuođas go nu gohčoduvvon ruoná energiija huksejuvvo.</p>
<p>Go guoská el-fámu huksemii de lea Sámediggi 2010:s konsulteren maiddái Oljo- ja energiija-departemeanttain (OED) ja Norgga čázádat- ja energiijadirektoráhtain (NČE) suoidnemánu 1. b. 2005 gonagaslaš resolušuvnna ektui konsultašuvnnaid hárrái stáhta eiseválddiid ja Sámedikki gaskka, ja šiehtadusa Sámedikki ja NČE gaskka, beaiváduvvon 31.3.2009.</p>
<p>Sámedikkis leat leamaš konsultašuvnnat Oljo- ja energiijadepartemeanttain 132 kV-el-fápmolinjá huksemis Vevelstad ja Brønnøy gielddain. Boazodoalloorohat, guovllustivra ja Sámediggi leat dovddahan ahte el-fápmolinjá giddešii johtingeainnu boazodoallolága § 22 mielde. OED konkludere nu ahte johtingeaidnu giddejuvvošii dušše fysihkalaččat. Dát ii soaba Birasgáhttendepartemeantta ja Eanadoallo- ja biebmodepartemeantta árvvoštallamiidda boazodoalu fáddágihppagis ja plánemii plána- ja huksenlága mielde. Justiisadepartemeanta lea árvvoštallan gažaldaga, ja doarju dán oainnu. Sámediggi vuordá dál oktavuođa váldima OED:s viidáset konsultašuvnnaid ektui. Sámedikkis lea leamaš lávga oktavuohta guoskevaš boazodoalloorohagain dán áššis.</p>
<p>Bieggafápmohuksema konsešuvdnaohcamiid oktavuođas Fosennjárggas lea Sámediggi váidán</p>
<p>Norgga čázádat- ja energiijadirektoráhta (NČE) konsešuvdnamearrádusa mii guoská Roan bieggafápmorusttegii, Storheia bieggafápmorusttegii ja maiddái plánejuvvon 420 kV el-fápmolinjái</p>
<p>Namsos - Roan - Storheia. Dan vuođul go boazodoalu ealáhusvuođus Fosenis fuotnána. Váiddameannudeapmi konsultašuvnnaiguin ii leat vel álggahuvvon.</p>
<p>Sámediggi lea álggahan konsultašuvnnaid NČE:in go guoská Statnett konsešuvdnaohcamii hukset ođđa 420 kV el-fápmolinjá Báhccavuona ja Hámmárfeastta gaskka. Dát lea bajidan soames prinsihpalaš gažaldaga dáid konsultašuvnnaid čađaheami hárrái, gč. Sámedikki šiehtadusa NČE:in. Jearaldahkan lea ahte makkár dieđut galget biddjojuvvot ovdan ja makkár áiggis. Sámediggi ja</p>
<p>NČE leat gulahallamin movt dán geavahusas galggašii čoavdit.</p>
<p>Ođđa rusttegiid huksema ja lokaliserema el-fámu buvttadeami várás stivre ollu guoros kapasitehta fievrridanneahtas. Dát, ovttas dainna go stáhtas lea geatnegasvuohta meannudit buot áigeguovdilis huksenohcamiid, dagaha ahte dán lágan el-fápmobuvttadeami máŋgga láhkai stivre <span type="quote">“Vuosttamužžan millui prinsihppa”</span>. Dán lágan vuohki boahtá álkidit vuostálaga sávaldagain ahte ollislaččat hálddašit guovlluid. Dát sáhttá rihkkut maiddái álbmotrievttálaš prinsihpa sámi kultuvrra suodjaleamis.</p>
<p>Sámedikkis lea leamaš čoahkkin Jijnevaerie sámečearuin Ruoŧa bealde. Dan oktavuođas go</p>
<p>Norgga stáhta áigu Statkraft (Statkraft SCA) ja sin plánaid bokte hukset bieggafápmorusttega</p>
<p>Jijnevaerie sámečearu guovddáš boazoguohtonguovlluide. Prošeavtta namma lea Vindkraft Norr man áigumuššan lea bidjat 417 bieggamillu dálveguohtoneatnamiidda. Jos plánat álggahuvvojit, de mearkkaša dat dan ahte bearašjoavkku olles dálveguohtoneatnamiid ii šat sáhte geavahit ja čearu guokte johtingeainnu giddejuvvojit. Plánaide lea addojuvvon konsešuvdna. Sámečearru váiddii konsešuvnna ja dasa mieđihuvvui muhtun muddui. Goappašat bealit leat váidán mearrádusa.</p>
<p>Sámediggi Norgga bealde lea váldán ovdan dán ášši Olgoriikadepartemeanttain ja áigu čuovvolit dan Statkraft ektui.</p>
<p>Suodjaleapmi</p>
<p>Sámedikki dievasčoahkkin meannudii ášši 33/10: Suodjalanproseassat sámi guovlluin 2010:s. Sámediggi oaivvilda ahte dat go sámit ieža galget meroštallat sávaldagaid servodatovddideapmái ja bidjat eavttuid iežaset guovlluid geavaheapmái dávista ON álgoálbmotvuoigatvuođaid julggaštussii ja ILO-konvenšuvdnii nr. 169. Dát guoská maiddái gažaldagaide ahte galget go guovllut suodjaluvvot. Sámi ávkkástallan guovlluin ii leat árbevirolaččat goaridan luondduárvvuid. Ávkkástallan lea dagahan dan ahte guovllut dál adnojuvvojit gáhttenárvosažžan, danne go dat leat luondduviđa čábbát ja unnán dahje eai oppanassiige teknihkalaččat lihkahallojuvvon.</p>
<p>Sámediggi áigu bargat dan ala vai dan movt báikegottiid olbmot leat geavahan iežaset resursaguovlluid galgá sáhttit fievrridit ođđa buolvvaide, ja dat lea sámi álbmoga kultuvrralaš leahkima vuođđu. Dát mearkkaša dan ahte Sámediggi galgá sáhttit searvat mearrádusaide das movt guovllut ja resurssat galget hálddašuvvot ja geavahuvvot boahtteáiggis. Dát guoská maiddái guovlluide mat stáhta mielas leat gáhttenárvosaččat. Sámediggi deattuha ahte lea dárbu fievrridit árbevirolaš sámi ávkkástallama viidáseappot vejolaš guovllugáhttema oktavuođas. Eaktuduvvo ahte suodjaleapmi ii hehtte sámi meahcceávkkástallama ja ahte guovllugáhtten ii váikkut negatiivvalaččat sámi kultuvrii, boazodollui, meahcceávkkástallamii, ealáhusbargui ja servodateallimii. Sámediggi háliida dakkár čovdosiid maiguin sihkkarastojuvvo maiddái dat ahte kulturvuđot ávkkástallamis lea vejolašvuohta geavahit ođđaáigásaš veahkkeneavvuid.</p>
<p>Ráđđehus lea Birasgáhttendepartemeantta (BD) bušeahttaproposišuvnna bokte, Prop.1 S (2009-2010) ovddidan suodjalanguovlluid várás ođđa hálddašanmálle. Ođđa málle siskkilda sihke stuorra suodjalanguovlluid nugo álbmotmehciid ja eanadatsuodjalanguovlluid, suodjalanguovlluid dan oktavuođas go leat oktasaš rájit, ja smávva suodjalanguovlluid hálddašeami. Ođđa hálddašanmálle mearkkaša ahte álbmotmehciid, eará stuorra oktalaš suodjalanguovlluid ja suodjalanguovlluid galgá gielddaid gaskasaš, politihkalaččat čohkkejuvvon álbmotmeahcce-/suodjalanguovllu stivra hálddašit. Stivrras galgá leat ovddasteaddji juohke guoskevaš gielddas ja dasa lassin okta guđege guoskevaš fylkkagielddas. Guovlluin gos leat sámi beroštumit galgá maiddái Sámediggi nammadit ovddasteaddji stivrii. 33 álbmotmeahci gaskkas mat leat mearriduvvon Nannán-Norggas, de leat 19 dain ásahuvvon sámi guvlui. Jagi 2010 áigge leat Sámediggi ja BD soahpan čoahkkádusa 11 álbmotmeahci/suodjalanguovlluid stivrraide sámi guovllus.</p>
<p>Gonagas stáhtaráđis mearridii 05.02.2010 Sjunkhatten álbmotmeahcci Norlándda fylkkas maŋŋá go</p>
<p>Birasgáhttendepartemeanta ja Sámediggi soabaiga. Sámediggi lea miehtan maiddái meahccesuodjaleapmái luonddureserváhtan guđa unnit guovllus Mátta-Trøndelágas ja Davvi-Trøndelágas mat suodjaluvvojedje 2010:s. Sámedikki ja Birasgáhttendepartemeantta gaskka leat leamaš konsultašuvnnat Rohkunborri álbmotmeahci, Bearddu suohkanis Romssas loahpalaš suodjalanevttohusa birra. Šattai ovttamielalašvuohta dan guovtti báhcán čuoggáin sámi beroštumiid ja rámmaid deattuheami oainnusmahttima birra go guoská Sámedikki ovddastussii álbmotmeahccestivrras. Departemeantta beales leat vel báhcán loahppačilgehusat</p>
<p>Dálma sámečearuin. Seamma konsultašuvdnačoahkkimis sohppojuvvui ahte Divttasvuotna-Hellemo guovllu mariidna suodjalanplána álggaheapmi 2010:s sáhttá dieđihuvvot. Dat vuotnaguovlu meannuduvvo bargolávdegottis ovttas eará guovlluiguin oasis 2 mariidnasuodjalus. Lea maiddái ságáškuššojuvvon ahte jeagge- ja njuoskaeatnamiid suodjalanplána barggu oktavuođas viidáseappot Finnmárkku fylkkas sáhttá ásahuvvot sierra bargolávdegoddi mii galgá veahkehit fylkkamánni suodjalanplánabarggus.</p>
<p>Daid suodjalanproseassaid stáhtus mat leat sámi guovlluin: - Suodjalanguovlu Goahteluobbalis Guovdageainnu suohkanis: sáddejuvvon Birasgáhttendepartementii,</p>
<p>Sámediggi lea vuordimin konsultašuvnnaid - Anárjoga álbmotmeahci viiddideapmi Kárášjoga gielddas: sáddejuvvon Birasgáhttendepartementii,</p>
<p>Sámediggi lea vuordimin konsultašuvnnaid - Návetvuomi ja Njemenjáiku eatnadatsuodjalanguovlu Romssas: ovttamielalašvuohta Birasgáhttendepartemeantta ja Sámedikki gaskka. Mearrádusa dahkan vurdojuvvo ođđajagis 2011 - Sundsfjordfjellet álbmotmeahcci Nordlánddas: sáddejuvvo Norlándda fylkkamánnis Luondduhálddašan direktoráhtii. Sámediggi lea vuordimin konsultašuvnnaid. - Dåapma álbmotmeahcci Fosennjárggas Davvi- ja Mátta-Trøndelágas: bargojoavku mas lea sámi ovddastus lea gieskat ásahuvvon. Sámediggi lea nammadan 4 olbmo 14 lahtu gaskkas. - Logeneare mearra- ja vuotnaguovllu Davvi-Norggas maritiibmasuodjalusas: Bargojoavku mas leat ovcci olbmo sámi ovddastusain. Bivdi – mearrasámi bivdo- ja guolástusorganisašuvnnas leat guokte lahtu ja</p>
<p>Vuotnabivdiid searvvis okta lahttu.</p>
<p>ILO dieđáhusat ILO konvenšuvnna nr. 169 álgoálbmogiid hárrái iešmearrideaddji riikkain čuovvoleapmái</p>
<p>ILO áššedovdikomitea lea guovvamánus 2010 addán árvvoštallamiid dasa movt Norga čuovvola ILO 169 konvenšuvnna álgoálbmogiid birra iešmearrideaddji stáhtain. Dát árvvoštallamat bidjet deaŧalaš čanastagaid ja rámmaid Sámi vuoigatvuođalávdegotti čuovvoleapmái. ILO dieđáhusain Norgii bivdojuvvo diehtojuohkin das movt Sámedikki njuolggadusat rievdan meahcceávkkástallamis Finnmárkkulága § 4 mielde heivehuvvojit, ja movt sámi vuoigatvuođat ja beroštumit váldojuvvojit vuhtii mearrádusproseassain mat gusket rievdan meahcceávkkástallamii. Dasto dovddahuvvo ahte vuoigatvuođaid kártemis ferte bidjat vuođđun 14. ja 8. artihkkaliid, ja ii leat iešalddis čielggas ahte nationála láhkaaddin ollásit dávista konvenšuvnna artihkkaliidda.</p>
<p>ILO buorrindohkkeha stáhta eiseválddiid ja Sámedikki gaskasaš konsultašuvdnašiehtadusa deaŧalaš lávkin konsultašuvnnaid sihkkarastimis konvenšuvnna ektui. Dat bivdet eiseválddiid ja Sámedikki árvvoštallat vugiid movt meannudit soahpameahttunvuođa konsultašuvdnašiehtadusa čuovvoleamis, erenoamážit čuovvovačča ektui: doarvái árra diehtojuohkin ja konsulteren galgá leat čielggas goas konsultašuvnnat álget konkluderet ahte oainnuid almmolaččat almmuheapmi konsulteremiid oktavuođas sáhttá fuonidit luohttámuša dasa ahte konsultašuvnnat dáhpáhuvvet buriin jáhkuin</p>
<p>ILO deattuha ahte Sámi vuoigatvuođalávdegoddi galgá čuovvoluvvot konsultašuvnnaiguin ja ahte sirdinortnegat vuoigatvuođaid sihkkarastima váras fertejit álggahuvvot vuorddedettiin gárvvistuvvon kártenproseassaid. Go guoská ruvkedoibmii, de oaivvildit čielgasit ahte ovddut das eai leat čadnojuvvon eanaeaiggátvuhtii. Ortnet ferte heivehuvvot ovttaskas diliide ja áššiide. Ortnega Finnmárkkus man oktavuođas Finnmárkkuopmodahkii addojuvvo aliduvvon vuođđoeaiggátdivat, berrejit ráđđehus ja sámiid ovddasteaddji orgána geahčadit ovttas. ILO bivdá maiddái ráđđehusa eandalii oažžut sadjái ollislaš minerálalága olles árbevirolaš sámi guovllu várás, ja dassážiigo dát lea sajis fertejit sámi vuoigatvuođat sihkkarastojuvvot.</p>
<p>Sámi vuoigatvuođalávdegoddi</p>
<p>Sámediggi lea bargan ráđđehusa ektui vai boađášedje johtui konsultašuvnnaiguin Sámi vuoigatvuođa-lávdegotti NAČ 2007:13 čuovvolemiin. Justiisadepartementii sáddejuvvui notáhta dávistettiin juovlamánu 2009 čoahkkima šiehtadussii evttohusain movt struktureret viidáset barggu. Sámediggi lea ollu gerddiid jearralan dieđuid dán birra departemeanttas. Dál lea šiehtaduvvon álggahančoahkkin politihkalaš dásis konsultašuvdnaproseassa birra guovvamánus 2011. Dán čoahkkima fáddán lea dat ahte movt konsultašuvdnaproseassa galgá čađahuvvot. Dát bargu šaddá gáibidit ollu boahtteáiggis.</p>
<p>Dattetge lea sivva muittuhit ahte gažaldat vuoigatvuođaid kártema láhkii čatnamis olggobealde</p>
<p>Finnmárkku ja konsultašuvdnanjuolggadusat lágaid ja hálddahuslaš doaibmabijuid ektui leat dakkár gažaldagat mat oalle guhkás leat rievttálaččat čielggaduvvon Finnmárkkulága mearrádusa bokte ja konsultašuvdnaprosedyraid mearrideami bokte gonagaslaš resolušuvnnas.</p>
<p>Riddoguolástuslávdegoddi</p>
<p>Sámediggi lea 2010:s vuoruhan Riddoguolástuslávdegotti barggu. Guolástus- ja riddoministtar čujuhii ovtta čoahkkimis juovlamánus ahte son dál čuovvolii ráđđehusa dási hálddahuslaš konsultašuvnnaid konklušuvnnaid, ja ahte son doaivvui čielggasmahttima ođđajagis. Jáhku mielde čađahuvvojit politihkalaš konsultašuvnnat fas jagis 2011.</p>
<p>Finnmárkkuopmodat (FeFo)</p>
<p>Sámedikki, Finnmárkku fylkkagieldda ja Finnmárkkuopmodaga gaskka dollojuvvojit fásta oktavuohtačoahkkimat juohke jahkebealis hálddahusa ja politihkalaš dásis. Proseassa Finnmárkkuopmodaga strategalaš plánabargu 2011 rájes lea leamaš ságaškuššamis. Strategalaš plána gulaskuddanevttohus lea maiddái meannuduvvon Sámedikki dievasčoahkkimis. Oktavuođa ja ságaškuššamiid bokte</p>
<p>Finnmárkkuopmodaga ođđa strategalaš plána ektui leat oktasaš áddejumit, hástalusain ja vuoruhemiin nannejuvvon. Erenoamážit guoská dát oktavuhtii Sámedikki ja Finmárkku fylkkagieldda gaskka. Dát lea buvttihan stuorát ráfi ja legitimitehta Finnmárkkuopmodaga bargui Finnmárkkulága mielde.</p>
<p>Finnmárkkuopmodagas leat dattetge ain gulahallanhástalusat. Ovddasvástádus dás dattetge ii gula dušše Finnmárkkuopmodahkii. Sihke dain geat leat ovddidan ja mearridan Finnmárkkulága, ja Sámedikkis ja</p>
<p>Finnmárkku fylkkagielddas mat nammadit stivraovddasteddjiid, lea ovddasvástádus gulahallamis mii dagahivčče dan ahte deaŧalaš doaimmat mat Finnmárkkuopmodagas leat dohkkehuvvošedje. Sámediggi,</p>
<p>Finnmárkku fylkkagielda ja Finnmárkkuopmodat galget ovttas bargat ortnegiid ovddidemiin dan várás movt geavahit vejolaš badjelbáhcaga Finnmárkkuopmodaga doaimmas servodatávkkálaččat.</p>
<p>Mineráladoaibma</p>
<p>Dan vuođul go Sámediggi ii leat sáhttán miehtat ođđa minerálaláhkii, mearridii Sámediggi sierra minerálaveahki miessemánus 2010. Minerálaveahkis čilgejuvvo movt Sámediggi almmolaš orgánan rahpasit sáhttá čađahit individuála ja njuolga šiehtadallamiid minerálaservviiguin vejolaš mineráladoaimma birra sámi guovlluin. Vaikko láhka ii gozitge sámiid vuoigatvuođaid álgoálbmogin. Minerálaveahki vuođul addojuvvo vejolašvuohta šiehtadallat šiehtadusa Sámedikki, njuolga guoskevaš sámi beroštumiid ja báikegottiid ja minerálaservviid gaskka iskkadanbargguid čađaheamis, áigumuššiehtadusa šiehtadallamis doaibmakonsešuvnna ohcama ektui ja šiehtadallamiid doaimma birra. Eaktuduvvo ahte áššemeannudannjuolggadusat mat čuvvot minerálalága čuovvoluvvojit dábálaš vuogi mielde.</p>
<p>Sámediggi lea juohkán dieđuid minerálaveahki birra servviide main lea iskkadanvuoigatvuohta ja rogganriekti Finnmárkkus ja rogganriekti olggobealde Finnmárkku. Seamma guoská Stáhtavuvddiide.</p>
<p>Sámediggi searvá Finnmárkku minerálaforumii gos minerálaveahkki lea dahkkojuvvon dovddusin. Finnmárkku minerálaforuma olis lea sihke dollojuvvon dialogaseminára ja jorbabeavdeságaškuššan mineráladoaimma birra ja movt minerálaveahki geavahit sámi guovlluin.</p>
<p>Sámediggi lea dahkan intenšuvdnašiehtadusa Nussir ASA:in das ahte doaibmakonsešuvdnaohcan</p>
<p>Riehpovuona veaikeruvki ektui Fálesnuori gielddas galgá šiehtadallojuvvot. Dasto lea dahkkojuvvon šiehtadus iskkadanbargguid čađaheamis Biedjovákkis, Guovdageainnu suohkanis Arctic Gold AB:in, ja intenšuvdnašiehtadus seamma beliiguin das ahte doaibmakonsešuvdnaohcan galgá šiehtadallojuvvot.</p>
<p>Boazodoalloorohat 30A Oarjji bealde ja orohat Áborášša leat šiehtadusbealit. Sámediggi lea proseassas</p>
<p>Store Norske Gull:in ja orohat 16:in iskkadanbargguid birra Kárášjoga gielddas. Dát šiehtadusat čájehit čielgasit dan ahte Sámedikki minerálaveahkki sihke árvvus adnojuvvo ja čuovvoluvvo servviid bealis mat háliidit álggahit doaimmaid Sámis.</p>
<p>Birasgáhtten</p>
<p>Dálkkádat</p>
<p>Sámediggi lea searvan raportta ráhkadeapmái dálkkádatrievdamiid birra Norgga bealde Árktisis.</p>
<p>Čoavddagávdnosat konkluderejit ahte dálkkádatrievdamat váikkuhit sihke ekovuogádagaide ja servodagaide davvin. Raporta mas válddahuvvojit váikkuhusat eallimii davvin, ja lea oassi <span type="quote" xml:lang="nob">”Norwegian Arctic Climate Impact Assessment (NorACIA)”</span> álgagis. Sámediggi lea searvan fáddájovkui dálkkádatrievdamiid heiveheami birra, ja Sámi allaskuvla fas lea bargan fáttáin váikkuhusat álbmogii ja servodahkii.</p>
<p>Sámediggi lea lávga gulahallan Sámi allaskuvlla rektoriin Steinar Pedersenain dálkkádatheivehanlávdegottis.</p>
<p>Sámediggi lea doallan sáhkavuoru lávdegotti fágačoahkkimis Kárášjogas dálkkádatheiveheami, sámi kultuvrra ja ealáhusaid birra. <span type="quote" xml:lang="nob">”Tilpassing til eit klima i endring (NOU 2010:10)”</span> (dálkkádatrievdamiid heiveheami birra) lea ovddiduvvon 2010:s. Raporttas daddjojuvvo ahte dálkkádatrievdamat váikkuhit lundui ja servodahkii. Hástalusat leat stuorrát davimus guovlluin danne go doppe lieggana garrasepmosit.</p>
<p>Bahkken luonddubirrasii ja servodagaid raššivuohta dálkkádatrievdamiidda dahká dárbbašlažžan ahte bargat offensiivvalaččat heivehemiin.</p>
<p>Sámediggi searvvai Norgga delegašuvnna mielde alladásseoasi oasálaščoahkkimii ON dálkkádat-konvenšuvnna vuolde, COP 16 Cancumis Mexicos. Dálkkádatčoahkkin lei historjjálaš álgoálbmotperspektiivva ektui, danne go loahppajulggaštussii bohte mearrádusat ja sihkkarastinmekanismmat álgoálbmotvuoigatvuođaid, árbedieđuid ja ollesárvosaš álgoálbmotsearvama ektui. Riikkaidgaskasaš álgoálbmotorganisašuvnnat ja álgoálbmogat stáhtaid delegašuvnnain leat vuogádatlaččat bargan ja leat geahččalan lihkostuvvat oažžut sadjái vuođu álgoálbmotperspektiivii dálkkádatšiehtadallamiin. Cancún-šiehtadus lea deaŧalaš lávki rivttes guvlui dálkkádatrievdamiid vuostá dáistaleamis ja šiehtadusas deattuhuvvo deaŧalaš prinsihppa ahte álgoálbmogat galget searvvahuvvot buot relevánta mearrádusaide boahtteáiggis.</p>
<p>Biologalaš girjáivuođa konvenšuvdna</p>
<p>Sámediggi searvvai Norgga delegašuvnna mielde oasálaščoahkkimii biologalaš girjáivuođa konvenšuvnna ektui Nagoyas Japánas. Stuorámus lávki njunuščoahkkimis lei dat ahte sohppojuvvui riikkaidgaskasaš geatnegahtti protokolla. Dat galgá sihkkarastit dan ahte rievttalaččat juogaduvvojit dat ovdamunit maid luonddu genaresurssaid geavaheapmi buktá. Luonddus ja máhtolašvuođas dan birra leat stuorra árvvut.</p>
<p>Oktavuohta genaresurssaid oažžuma ja álgoálbmogiid árbedieđuid gaskka lea guovddáš bealli Nagoyabeavdegirjjis mii nanne álgoálbmogiid vuoigatvuođaid ollu surggiin. Dasto nannejuvvo earret eará dat ahte álgoálbmogiin sáhttá leat eaiggáduššanriekti daid genaresurssaide mat leat sin guovlluin ja ahte earáide ii sáhte addit rievtti árbedieđuide almmá ahte dat álgoálbmot mas lea dat máhtolašvuohta lea ovdagihtii miehtan dasa. Dasto galgá sihkkarastojuvvot oassi dan dietnasis mii boahtá daid gálvvuid vuovdimis mat leat ráhkaduvvon šattuid dahje eará organismmaid genaávdnasiin dalle go álgoálbmogiid árbedieđut geavahuvvojit genaresurssain ávkkástallamis</p>
<p>Oasálasčoahkkimis dohkkehuvvo viidáseappot dat lagaš sorjjasvuohta mii lea álgoálbmogiid ja luonddu gaskka. Mearriduvvui ahte galget dollojuvvot fas máŋggat bargojoavkočoahkkimat jagi 2020 guvlui arihkkala 8 (j) vuolde, mas válddahuvvo dat ahte stáhtain lea geatnegasvuohta suodjalit, bisuhit ja viidáseappot gaskkustit álgoálbmogiid árbedieđuid. Ođđa bealli dán barggus lea dat ahte suodjalit ja giktalit biologalaš resurssaid boaresvirot geavaheami dávistettiin ceavcinnávccalaš prinsihppii. Vuosttáš čiekŋalis ságastallama fáddán galgá leat ekovuogádagaid, ekovuogádatbálvalusaid ja guovllu suodjaleami hálddašeapmi. Dahkkojuvvui mearrádus ehtihkalaš njuolggadusaid birra maid vuođul sihkkarastit dan ahte álgoálbmogiid kultuvrralaš ja intellektuealla árbi árvvusadnojuvvo. Mearriduvvui maiddái ođđa strategalaš plána 20 oassemihttomeriiguin, njeallje strategalaš váldomihttomeari vuolde, maid galgá olahit ovdal jagi 2020. Ulbmilis 18 daddjojuvvo ahte álgoálbmogiid árbedieđuid galgá searvvahit barggus biologalaš girjáivuođa konvenšuvnnain ja ahte álgoálbmogat ollásit ja beaktilit galget beassat searvat buot relevánta mearrádusdáside.</p>
<p>Mohtorjohtalus mehciin</p>
<p>Dán jagi lea Sámediggi searvan prošektii man ulbmilin livččii váidudit vahágahtti bievlavuodjima</p>
<p>Finnmárkkus. Sámediggi lea leamaš ovddastuvvon prošeavtta stivrenjoavkkus ovttas Luonddu-hálddašandirektoráhtain, Finnmárkku fylkkamanniin ja Finnmárkku fylkkagielddain. Stivrenjoavku lea ásahan referánsajoavkku mas leat ovddasteaddjit ealáhusaid, astoáiggi, bivdiid, guolástusa, birasberoštumiid, eanaeaiggádiid, politiija ja hálddašeddjiid beales.</p>
<p>Finnmárkku gielddat leat ávžžuhuvvon buktit geahčastaga gielddalaš bievlavuodjingeavahusa birra.</p>
<p>NORUT Alta lea čađahan gažadaniskkadeami 1000 finnmárkulačča gaskkas miehtá fylkka das ahte makkár miellaguottut sis leat bievlavuodjimii mohtorfievrruiguin. Muđui leat dollojuvvon čoahkkimat beroštusorganisašuvnnaiguin ságaškuššan dihte raportta birra maid NORUT Alta lea ráhkadan, ja oažžun dihte rávvagiid viidáset bargui. Dat árvalusat/rávvagat mat leat boahtán, ja dat ja prošeavtta mandáhtaválddahus leat bidjan vuođu Luondduhálddašan direktoráhta raportii. Raporta sáddejuvvui juovlamánus ja lea dál gulaskuddamis.</p>
<p>Kulturmuitosuodjaleapmi</p>
<p>Statistihkka doaimmain</p>
<p>Sámedikki bargu kulturmuittuid suodjalemiin bidjá deaŧalaš vuođu sámi historjái ja sámiid leahkimii. Sámediggi meannuda areálaáššiid plána- ja huksenlága mielde, ja kulturmuitolága mielde. Sámediggi lea geatnegahttojuvvon go lea hálddašanorgána ollašuhttit iskkadangeatnegasvuođa kulturmuitolága mielde.</p>
<p>Danne fitná Sámediggi geahčadeamen areálaid maidda plánejuvvo huksejuvvot.</p>
<p>Sámedikki hálddašanváldi sámi kulturmuittuid ektui buktá ollu doaimmaid, maid statistihkka kulturmuitosuodjalandoaimmaid birra jahkái 2010 čájeha: 6030 dokumeantta boahtán sisa, 2826 sáddejuvvon, 169 geahčadeami, 530 ođđa kulturmuittu, ja lassin vel 508 rievdadusa ovttaskas muitui leat registrerejuvvon kulturmuitodiehtovuođus Askeladden.</p>
<p>Areálaáššit ja geahčadeamit</p>
<p>Sámediggi lea 2010:s bargan máŋggain stuorát areálaáššiin. Stuorámus lea plánejuvvon ođđa 420kV-elfápmolinjá oktavuođas Báhccavuonas – Hámmárfestii. Registrerenbargu lea organiserejuvvon sierra prošeaktan mii galgá bistit guokte jagi. Dan oktavuođas dahkkojuvvojit fealtaregistreremat ja jearahallamat.</p>
<p>Earret eará dahkkojuvvojedje geahčadeamit duottarváriin mat ovdal eai leat iskkaduvvon. Dán jagi gávdnojedje máŋga čuođi kulturmuittu/lokalitehta, earret eará árran, goahtesajit ja bivdorusttegat.</p>
<p>Finnmárkkus leat 2010:s čađahuvvon vel guokte stuorra kulturmuitoregistrerema. Dat leat dahkkojuvvon plánejuvvon ruvkeguovllus Nussiris Fálesnuoris ja regulerenbarggu oktavuođas Svartnes-Bussesundet guovllus Várggáin. Kulturmuittuid registrerema oktavuođas leat gávdnon ollu dán rádjai dovdameahttun sámi kulturmuittut, earret eará goahtesajit, lávvosajit, eamihávddit ja sierralágan vurkkodanbáikkit ja geađgeráhkkanusat. Dáid kulturmuittuid sáhttá čatnat sihke mearrasámi ja boazosámi ássamii, ja árbevirolaš sámi oskku čađaheapmái.</p>
<p>Málatvuomi ja Báhcavuona gielddastivra mearridii 2009:s Meavkki ja Vilgesvári báhčin- ja hárjehallanguovllu ovttastahttima regulerenplána. Riikaantikvára dohkkehii dien oktavuođas dispensašuvnna oktiibuot 14 automáhtalaččat ráfáidahttojuvvon sámi kulturmuitui. Romssa musea lea čađahan daid arkeologalaš roggamiid 2010:s.</p>
<p>Sámediggi lea jagi 2007 rájes dahkan geahčademiid Setermoen báhčinguovllu regulerenplána oktavuođas. 2010:s leat ovttasráđiid Romssa museain geahččalan dihte goivon lávvosajiid maid báhčin- ja hárjehallandoaibma áitá. Ášši galgá meannuduvvot dainna áigumušain ahte goaivut boahttevaš jagiid.</p>
<p>Sámediggi lea ovttas Saemien Sijtein, prošeavttain Saemieh Saepmesne, Raavrhvijhke gielddain, Davvi-</p>
<p>Trøndelága fylkkagielddain ja Luvlie Nåamesjen Dajve:in, čađahan registreremiid Raavrhvijhke gielddas.</p>
<p>Deaŧaleamos mii gávdnui lei meavrresgári rámma (gievrie). Sámediggi lea bargan lávga ovttas Østre</p>
<p>Namdal sámeservviin ja Saemien Sijtein sihkkarastin dihte dán hui erenoamáš gávdnosa. Dán jagáš registreremat čájehit ahte lea stuorra vejolašvuohta gávdnat sámi kulturmuittuid máttasámi guovllus.</p>
<p>Ovttasbargoprošeavtta ruhtadeapmi Sámedikki ja Finnmárkku fylkkagieldda gaskka regionála kulturbiras- ja kulturmuitoplána hárrái Finnmárkkus lea čilgejuvvon jahkái ovddos guvlui. Bargu álggahuvvo dallánaga go prošeaktajođiheaddji lea virgáduvvon.</p>
<p>Sámediggi lea 2010:s dahkan máŋga arkeologalaš gávdnosa unnit huksemiid oktavuođas. Siellatgieldda suohkanis leat registrerejuvvon hui máŋga boazosámi lávvosaji hui dološáiggis. Ivvárstáđiid suohkanis lea álggahuvvon ollu márkasámi ássansajiid registreren.</p>
<p>Sámediggi lea ovttas Várdobáikkiin ja Harstad og Omegn sámeservviin doallan guovttebeaivásaš kurssa kulturmuittuid registreremis.</p>
<p>Álbmotmeahcit ja suodjalanguovllut</p>
<p>Sámediggi lea searvan Ráisavuona álbmotmeahci ja Ráisduottarháldi eatnadatsuodjalanguovllu Nordreisa suohkanis, ja Ånderdalen álbmotmeahcci Sáččás hálddašanplánaid ráhkadeapmái. Ráisavuona ektui lea dán jagi buktojuvvon registrerenprošeavtta loahpparaporta. Sámediggi lea registreren badjel 200 sámi kulturmuittu, main eatnašiin lea oktavuohta goddebivdui ja boazodollui. Ånderdalenis lea Sámediggi registreren hui unnán sámi kulturmuittuid.</p>
<p>Kvikne álbmotmeahcceguovddáš lea joatkán barggu sámi kulturmuittuid registreremiin Forollhogna álbmotmeahcis, mii lea Hedmárkku ja Mátta-Trøndelága gaskka. Ollu ođđa kulturmuittut leat registrerejuvvon ja máhtolašvuohta guovllu dološáiggi birra ja álbmotmeahci birrasis buorrána dađistaga.</p>
<p>Seailluheapmi ja huksensuodjalus</p>
<p>Sámediggi lea 2010:s čađahan kulturmuittuid seailluhanbarggu máŋgga guovllus. Nuortasámi gilis</p>
<p>Njávdámis Mátta-Várjjaga gielddas lea čađahuvvon ruoná areálaid seailluhanbargu. Lea maiddái ođastuvvon ássanviessu olggobealde, mii lea dan eatnama alde maid Sámediggi eaiggáda. Kulturbiras hávdesajiin Nuortalaš gilis lea gieskat sihkkarastojuvvon. Dan plánejuvvon sámi dákteriggeávdnasiid ođđasis hávdádeami oktavuođas lea álggahuvvon bargu guovllu regulerenplánain. Dát lea maiddái ráfáidahttojuvvon kulturbirasoasi viidáseappot ovddideapmi.</p>
<p>Halonen-viesu ođasteapmi lea bures boahtán johtui. Nuortalaš gili regulerenplánain bargojuvvo. Šiehtadus válljejuvvon plánenfitnodagain lea dahkkojuvvon fálaldatvuoru maŋŋá. Proseassas lea dollojuvvon rabas álggahančoahkkin Njávdámis. Bargojoavku mii pláne ođđasis hávdádeami lea doallan rabas čoahkkima</p>
<p>Njávdámis gos NIKU čalmmustii georadariskkadeami bohtosiid maid Sámediggi ruhtadii.</p>
<p>Sirpmás Deanu gieldas lea visttiid ođastemiiguin jotkojuvvon ja dat bistet ain muhtun áiggi.</p>
<p>Romssas lea Sámediggi joatkán guvttiin seailluhanprošeavttain. Okta guoská guovžabieju ja olbmuid hávddiid billašuvvamii Návuona suohkanis. Nubbi lea muorraruossa ođasteapmi Sandengen girkogárddis</p>
<p>Gáivuona suohkanis. Prošeavttaid lea ruhtadan Riikaantikvára. Sámediggi lea doallan álbmotčoahkkimiid sihke Mátta-Várjjagis ja Návuonas seailluhanprošeavttaid oktavuođas.</p>
<p>Árran Julevsáme guovdásj, Museum Nord, Várdobáiki ja Bådåddjo suohkan leat ožžon doarjaga sámi visttiid registreremii ja ođasteapmái. Dát barggut nannejit dáid ásahusaid fágagelbbolašvuođa. Davvisámi guovllus leat máŋga ovttaskas olbmo ja ásahusa vuolggahan visttiid ođastanprošeavttaid.</p>
<p>Riikarevišuvnna raportta oktavuođas huksensuodjaleamis leat dollojuvvon guokte čoahkkima. Riikaantikvára Jørn Holme galledii Sámedikki Kárášjogas. Ášši čuovvoluvvo prošeaktadoarjjaohcamiin</p>
<p>Riikaantikvárii. Signálat doaisttážii čájehit ahte prošeakta ruhtaduvvo.</p>
<p>Gávdnojit ollu kulturmuittut mat leat billašuvvamin ja danne lea dárbu oažžut eanet ruđaid seailluhanbargui go maid Riikaantikvára lea juolludan. Ovdamearkka dihte 2010:s ii addán riikaantikvára seailluhanruđaid Norlándda fylkii.</p>
<p>Vuosteákkat ja kulturmuitolága rihkkumat</p>
<p>Sámi guovlluin 2010:s leat billašuvvan ollu sámi kulturmuittut. Dat lea dáhpáhuvvan dan geažil go áššit eai leat sáddejuvvon doaibmabidjooamasteaddji beales ja kulturmuitoláhka lea rihkkojuvvon. Gáivuona suohkanis Romssas leat kulturmuittut biliduvvon. Dát guoská ovtta goahtesadjái Skardalenis ja cuvccasbáikái Skipet. Dát lea várrebákti E6 guoras Ivguvuonbađas Nordnesis. Dát cuvccasbáiki lea máŋgii namuhuvvon Just Qvigstads <span type="quote" xml:lang="nob">”Eventyr og sagn”</span>-girjjis. Gáivuona suohkan ja</p>
<p>Troms Kraft leat lobi haga ceggen máŋga installašuvnna geađgegierdui.</p>
<p>Dasto lea Sámediggi viidáset cealkán ahte Per Larsavika/Klubbvik ohcan guollebiebmanrusttega hárrái</p>
<p>Unjárggas gielddas ii galgga juolluduvvot. Sámediggi lea cealkámušas čujuhan ahte ohcamiin guollebiebmanrusttega hárrái berre vuordit dassážiigo ođđa riddoavádatplána Unjárgga gieldda várás lea ráhkaduvvon. Doaibmabidju dego rihkku sámi kulturmuittuid ja kulturbirrasa main lea stuorra árvu. Danne sáhttet dás šaddat negatiivvalaš váikkuhusat ohcamii oažžut Ceavccageađggi/Mortensnes</p>
<p>UNESCO máilbmeárbelistui. Dán vuođul ovddidii ge Sámediggi vuosteákkaid areálageavaheami osiide mat leat Unjárgga gieldda gieldaplána areálaoasis.</p>
<p>Ovttasbargu Riikaantikvárain</p>
<p>Sámediggi ja Riikaantikvára gulahallet jeavddalaččat áigeguovdilis áššiid birra. Sámediggi bargá ovttas</p>
<p>Riikaantikvárain oččodan dihte sámegielat veršuvnna kulturmuitodiehtovuđđui Askeladden.</p>
<p>Riikaantikvárain leat leamaš maiddái čoahkkimat go guoská eará boahtteáiggi dárbbuide ja Askeladden diehtovuođu kvalitehta dáfus sihkkarastimii.</p>
<p>Sámediggi lea 2010:s addán gulaskuddancealkámuša Riikaantikvára arkeologalaš kulturmuittuid hálddašeami strategalaš plánii. Doaibmabijut maid oktavuođas sáhttá leat áigeguovdil čađahit konsultašuvnnaid leat: - Nationála prošeavtta ásaheapmi kulturmuittuid ja kulturbirrasiid registrerema várás - Ovddasvástádusláhkaásahusa mudden dainna lágiin ahte livččii vejolašvuođa čađahit eaŋkilastojuvvon áššemeannudeami unnit áššiin, ja dán dárbbu olis oažžut sadjái sámi kulturmuittuid bissovaš hálddašanortnega - Sámi kulturmuittuid čuohtejagiráji árvvoštallan ja stuorát dutkan- ja hálddašanprográmmaid ásaheapmi</p>
<p>Dasto leat addán rávvagiid Riikaantikvára 2011 vuordámušreivii. Áššit mat ledje mielde leat earret eará Ceavccageađgi/Mortensnes tentatiivvalaš máilbmeárbelistui, kulturmuittuid ja kulturbirrasa regionála plána</p>
<p>Finnmárkku várás ja dasto bealit mat gusket Nuortalaš gili kulturbirrasii, mas mielde sihke guovllu regulerenplána ja dákteriggeávdnasiid plánejuvvon hávdádeapmi.</p>
<p>Ovttasbargu eará instánssaiguin</p>
<p>Sámediggi gulahallá jeavddalaččat fylkkagielddaiguin. Sámediggi láve searvat fylkkagielddaid areálaplánaforumii ja ovttasbargui beaivválaš áššemeannudeami ektui.</p>
<p>Oktasaš geahčadeamit leat čađahuvvon Mátta-Trøndelága fylkkagielddain Elgsjøen el-fápmorusttega oktavuođas Einunndalenis Oppdal gielddas, rájis mii lea gaskal Mátta-Trøndelága ja Hedmárkku. Eará buori ovttasbarggu maid sáhttit namuhit lea ahte arkeologat Mátta-Trøndelága, Hedmárkku ja Opplándda fylkkagielddain leat searvat kursii máttasámi kulturmuittuid registrerema birra.</p>
<p>Eará geográfalaš guovlluin lea vejolašvuohta bargat lávgadet ovttas fylkkagielddaiguin. Erenoamážit Norlándda fylkkasuohkaniin.</p>
<p>Sámedikkis leat jahkásaččat čoahkkimat kulturmuitofoanddain. Dán jagáš čoahkkin dollojuvvui Várjjagis.</p>
<p>Sámedikkis lea maiddái jeavddalaš oktavuohta ja gulahallan gielddaiguin ja doaibmabidjooamasteddjiiguin, ovdamearkka dihte eaŋkil olbmuiguin, priváhta ja almmolaš fitnodagaiguin ja ásahusaiguin. Dát oktavuohta lea dávjjimusat geahčadanáigodagas.</p>
<p>Váikkuhangaskaoamit – sámi kulturmuitosuodjaleapmi</p>
<p>Sámedikki jagi 2010 bušeahtas lei várrejuvvon 2 000 000 ru birrasii ja kultursuodjaleapmái. 44 ohcama meannuduvvojedje ortnegis ja 33 ohcama ožžo doarjaga. Dán jagi prošeavttain 23 prošektii lea máksojuvvon vuosttaš oassi doarjagis ja leat dainna álggahan bargguid. Dán jagi leat 10 ovddit jagiid prošeavttain gárvvistuvvon. Oktiibuot juolluduvvui 2 415 000 ru. Daid gaskkas leat 223 000 ru ovddas gessojuvvon ruovttoluotta ja 821 000 ru ovddas lea mávssekeahttá.</p>
<p>Doarjjaohcamiid juohkáseapmi guovlluid gaskka ja vuoruheamit 2010:s Guovlu</p>
<p xml:lang="nob">Registreren</p>
<p>Sihkkarastin</p>
<p>Ođasteapmi</p>
<p>Oktiibuot</p>
<p>Davvisámi guovlu 3 0 10 13</p>
<p>Julevsámi guovlu 8 1 3 12</p>
<p>Máttasámi guovlu 4 0 0 4</p>
<p>Gessojuvvon 0 1 3 4</p>
<p>Oktiibuot 15 2 16 33</p>
<p>Sáhttit oaidnit ahte ortnega siskkobealde eanemusat ođastanprošeavttat leat leamaš davvisámi guovlluin, muhto doppe eai lean nu galle registrerenprošeavtta. Julevsámi guovlluin leat eanemusat registrerenprošeavttat ja ođastanprošeavttat ásahusaid oktavuođas. Máttasámi guovlluin leat dušše registrerenprošeavttat ožžon doarjaga, buot dát ásahusaid oktavuođas.</p>
<p>Sámediggi lea 2010:s ožžon muhtun ohcamiid mat gusket guovlluide mat leat olggobealde dálá hálddašanguovllu. 7 Dearvvašvuohta, sosiála ja fuolahus Sámedikki váldomihttomearrin lea sihkkarastit dearvvašvuođa-, sosiála- ja fuolahusfálaldaga sámi álbmoga várás. Dát fálaldat galgá lea ovttadássásaš fálaldagain mii muđui lea álbmogis. Dearvvašvuođa-, sosiála- ja fuolahusfálaldaga ferte heivehit sámi álbmoga dárbbuide. Dasto fertejit dearvvašvuođa-, sosiála- ja fuolahusbargiide miehtá riikka fállojuvvot oahpahus sámi gielas ja kultuvrras. Maiddái dievasmahtti ja árbevirolaš dikšunvuogit leat dohkálaččat.</p>
<p>Sámediggi bargá sierra vugiiguin olahan dihte dáid mihttomeriid. Gulahallama ja ovttasbarggu bokte guovddáš eiseválddiiguin ja eará relevánta aktevrraiguin, geahččalit mii sihkkarastit Sámedikki váikkuhanfámu dearvvašvuođa- ja sosiálafálaldagaid hábmemii sámi álbmoga várás. Mii bargat earret eará sámi mánáid vuoigatvuođaid gozihemiin mánáidsuodjalusa ektui, váikkuhit rihkusfuolahusa heiveheami sámi fáŋggaid dárbbuide ja sámi boarrásiid- ja fuolahusfálaldaga ovddideami. Dasa lassin addit mii doarjaga sierralágan dearvvašvuođa- ja sosiálaprošeavttaide.</p>
<p>Ovttasbargu sierra aktevrraiguin</p>
<p>Sámediggi gulahallá guovddáš eiseválddiiguin, gielddaiguin, fylkkagielddaiguin ja eará aktevrraiguin barggus buoret dearvvašvuođa-, sosiála- ja fuolahusfálaldagaid sihkkarastima oktavuođas sámi álbmoga várás.</p>
<p>Hástalusaid gaskkas leat earret eará regionála ráđđeaddinbálvalusa sihkkarastin máttasámi álbmoga várás maid Snoasa suohkan lea álggahan ja dearvvašvuođa áŋgiruššamiiguin joatkin Várdobáikki sámi guovddážis. Deaŧalaš lea maiddái lávgadet ovttasbargu fágaásahusaiguin ja earáiguin gelbbolašvuođahuksema ektui ja dasto dárbbu ja bálvalusaid ovddideami oainnusmahttima ektui. Dál leat geahččaleamen ásahit oktavuođa Sámedikkiin Ruoŧa bealde erenoamážit psykalaš dearvvašvuođa ektui boazodolliid gaskkas. Davviriikkaid dearvvašvuođadirektevrrat leat galledan Sámedikki, ja mii muitaleimmet sidjiide makkár hástalusat leat go galgá sihkkarastit dásseárvosaš dearvvašvuođa - ja sosiálabálvalusa sámi álbmoga várás Norgga bealde Sámis.</p>
<p>Sámediggi lea álggahan konsultašuvnnaid dearvvašvuođa- ja fuolahusdepartemeanttain Kárášjoga oahpahusbuohcciruovttu nuppástuhttimis nationála oahpahusbuohcciruoktun sámi álbmoga várás.</p>
<p>Sámedikki mihttomearrin lea ahte nationála oahpahusbuohcciruoktu galgá jođihit ja váikkuhit máhtolašvuođa ovddideami ja kvalitehta bajideami dearvvašvuođa- ja fuolahusbálvalusas sámi pasieanttaid, geavaheddjiid ja sin oapmahaččaid várás. Sámediggi lea maiddái álggahan konsultašuvnnaid 3-jagáš demeansaplána ektui sámiid várás geat leat muittohuvvan. Prošeakta lea álggahuvvon ráđđehusa demeansaplána 2015 vuođul.</p>
<p>Sámi ovddastus dearvvašvuođadoaimmahagaid stivrrain</p>
<p>Sámediggi lea evttohan olbmuid stivralahttun njeallje regionála dearvvašvuođadoaimmahahkii ja muhtun daid vuollásaš doaimmahagaide Dearvvaštuohta Davvin RHF, Dearvvašvuohta Gaska-Norga RHF ja</p>
<p>Dearvvašvuohta Mátta-Nuorta RHF oktavuođas. Sámi ovddastus lea čuovvovaš stivrrain: - Dearvvašvuohta Davvin RHF - Dearvvašvuohta Finnmárku - Davvi-Norgga universitehtabuohcciviessu (UNN) - Nordlándda buohcciviessu - Helgelándda buohcciviessu - Dearvvašvuohta Davvi-Trøndeláhka RHF - Oslo Universitehtabuohcciviessu, Dearvvašvuohta Mátta-Nuorta vuollásaš</p>
<p>Sámi mánáid vuoigatvuođat mánáidsuodjalusa bálvalusain</p>
<p>Sámi mánát galget beassat deaivvadit mánáidsuodjalusbálvalusain mas lea sámi giella- ja kultur-gelbbolašvuohta. Dát vuoigatvuođat leat sámi mánáid várás Mánáidkonvenšuvnna ja mánáidsuodjaluslága mielde. Dasa lassin gusket sámi mánáide geat ásset sámegiela hálddašanguovllu siskkobealde sámelága mearrádusat. Dát mearkkaša dan ahte sámi mánáin dáin gielddain lea vuoigatvuohta oažžut bálvalusa sámegillii mánáidsuodjalanbálvalusas, maiddái dalle go biddjojuvvojit ásahussii ja biebmoruktui olggobealde ruovttu gieldda. Sámediggái lea deaŧalaš oainnusmahttit mánáid vuoigatvuođaid ja vai dát vuoigatvuođat gozihuvvojit mánáidsuodjalanbálvalusas.</p>
<p>Sámediggi lea čađahan konsultašuvnnaid Mánáid-, dásseárvo- ja searvadahttindepartemeanttain evttohusa ektui ahte rievdadit láhkaásahusa bearráigeahču hárrái biebmoruovttus ja mánáidsuodjalanásahusain. Sámedikki ulbmil konsultašuvnnaiguin lea ahte sámi mánáid vuoigatvuođat giela ja kultuvrra goziheami ektui jerrojuvvojit árjjalaččat dalle go mánná biddjojuvvo ásahussii ja biebmoruktui. Dát ferte čielgasit boahtit ovdan láhkaásahusas mánáid bearráigeahču ektui biebmoruovttuin ja ásahusain. Dáid láhkaásahusaid rievdadusevttohusat leat dál sáddejuvvon gulaskuddamii. Sámediggi lea gearggus joatkin konsultašuvnnaiguin maŋŋá gulaskuddanáigemeari.</p>
<p>Sámediggi lea álggahan konsultašuvnnaid Justiisa- ja politiijadepartemeanttain sámi mánáid vuoigatvuođaid goziheamis Mánáidviesus. Mánáidviessu lea fálaldat mánáide geat deaivvadit riektedoaimmahagain maŋŋá go leat gártan gillát veahkaválddi dahje seksuála vearredaguid ja sin oapmahaččaide. Sámi mánáid vuoigatvuođaid vuođul ferte Mánáidviesus leat gelbbolašvuohta sámi gielas ja kultuvrras dutkkadettiin sámi mánáid. Sámediggi áigu joatkit konsultašuvnnaiguin 2011:s.</p>
<p>Sámediggi lea álggahan konsultašuvnnaid Bearaš- ja dásseárvodepartemeanttain NÁČ 2009:8 -</p>
<p>Kompetanseutvikling i barnevernet, gelbbolašvuođa ovddideami birra mánáidsuodjalusas. Sámedikki mihttomearri konsultašuvnnaiguin lea sihkkarastit gelbbolašvuođa sámi gielas ja kultuvrra mánáid-suodjalusa oahppofálaldagain. Sámediggi searvá maiddái stuorradiggedieđáhusa referánsajovkui čálgobálvalusaid oahpu birra. Dearvvašvuođa- ja sosiálaoahppu ja dutkan galget leat guovddážis dieđáhusas, ja plána mielde galgá dieđáhus ovddiduvvot čakčat 2011.</p>
<p>Ovttasdoaibmanođastus</p>
<p>Sámi bálvalusdárbbašeddjiin lea vuoigatvuohta oažžut dearvvašvuođa- ja sosiálabálvalusaid seamma dásis go álbmot muđui oažžu. Dán vuođul lea Sámediggi álggahan konsultašuvnnaid Dearvvašvuođa- ja fuolahusdepartemeanttain sámi pasieanttaid goziheamis Ovttasdoaibmanođastusas. Guovddáš dearvvašvuođaeiseválddit leat addán muhtun signálaid nugo eanet ovddasvástádusa birra gielddaide ja eanet ollislaš pasieantadikšuma birra. Sámediggái lea deaŧalaš sihkkarastit ahte ovttasdoaibman doaibmabijuid vuoruhemiin ja rámmain mat biddjojuvvojit galgá leat buorre beaktu maiddái sámi álbmogii.</p>
<p>Dasto ferte sámi pasieanttaid vuoigatvuođaid giellahálddašanguovllu gielddain maiddái gozihit ođđa ođastusas. Guovddáš eiseválddiin lea bajimuš ovddasvástádus ja danne fertejit fuolahit dan ahte sámi perspektiiva gozihuvvo ja jerrojuvvo buot proseassain, ja vai dat gozihuvvo guovddáš dearvvašvuođa- ja sosiálapolitihkalaš áŋgiruššamiin.</p>
<p>Regionála dearvvašvuođadoaimmahagaid barggahandokumeanttat</p>
<p>Sámediggi lea konsulteren Dearvvašvuođa- ja sosiáladepartemeanttain sámi pasieanttaid dárbbu ja vuoigatvuođaid goziheami birra regionála dearvvašvuođadoaimmahagaid barggahandokumeanttain jahkái 2011. Cealkka <span type="quote" xml:lang="nob">”Samiske pasienters rett og behov for tilrettelagte tjenester må etterspørres og synliggjøres fra planleggingsfasen, gjennom utredningsfasen, og når beslutninger tas”</span>, lea vuođđun daid rávvagiidda maid Sámediggi addá barggahandokumeanttaide.</p>
<p>Sámediggi lea duhtavaš gárrendikšunsuorggi sierra áŋgiruššamiid ektui ja ahte doaibmabijut sámi pasieanttaid várás fertejit váldit vuolggasaji sámi pasieanttaid vuoigatvuođain oažžut láhččojuvvon bálvalusaid sámi giela ja kultuvrra vuođul. Sámediggi lea maiddái váillahan stuorát fokusa gillii ja gulahallamii sihke kvalitehtaperspektiivvas ja sihkarvuođaperspektiivvas. Jagi 2011 barggahan-dokumeanttain lea danne čujuhuvvon kvalitehta ja pasieantasihkarvuođa dáfus ahte váilevaš gulahallan lea riskafáktora ja deaŧalaš gáldu boasttu dikšumii. Sámedikki álgaga mielde lea barggahandokumeanttaide maiddái váldojuvvon mielde dat ahte dearvvašvuođabargiid oahpus galget dearvvašvuođadoaimmahagat sihkkarastit gelbbolašvuođa sámi gielas ja kultuvrras.</p>
<p>Sámedikkis lea leamaš čoahkkin Dearvvašvuohta Davvin jagi 2010 bargguid bohtosiid birra. Earret eará lea</p>
<p>Dearvvašvuohta Davvin ožžon bargun álggahit dulkaprošeavtta buoridan dihte dulkabálvalusa sámi álbmoga várás. Sámediggi galgá searvat prošeavtta mandáhta hábmemii. Prošeakta lea maŋŋonan ja bargu geardduhuvvo jagi 2011 barggahandokumeanttain.</p>
<p>Sámediggái lea deaŧalaš ahte maiddái nationála gearggusvuohta váldá vuhtii sámi dárbbuid ja vuoigatvuođaid. Heahtedieđiheapmi sámi geavaheddjiid ektui ii doaimma dál dohkálaččat. Dán hástalusa lea Sámediggi ovddidan guovddáš eiseválddiide. Sámediggi lea álggahan konsultašuvnnaid Justiisa- ja politiijadepartemeanttain sámi geavaheddjiid goziheami ektui ođđa digitála heahteneahta ásaheami oktavuođas. Sámediggái lea deaŧalaš ahte gielalaš ja kultuvrralaš fálaldat heahtebálvalusas addojuvvo sámi geavaheddjiide miehtá riikka. Sámediggi joatká konsultašuvnnaiguin 2011:s. Danne lea Sámediggi duhtavaš go barggahandokumeanttain čujuhuvvo ahte galgá leat dásseárvosaš heahtedieđihanbálvalus minoritehta gielat olbmuide ja sámi álbmogii, ja ahte doaimmahagat galget álggahit doaibmabijuid sihkkarastin dihte dárbbašlaš giella- ja kulturgelbbolašvuođa heahtedieđihanguovddážiin.</p>
<p>Psykalaš dearvvašvuohta</p>
<p>Árbevirolaš sámi ealáhusat leat garra deattu vuolde olggobeale servodaga beales. Areáladuohtadeamit ja boraspirevahágat leat dušše oassi hástalusain maid ovddabealde doallit leat. Dákkár dilis lea deaŧalaš fuomášit makkár olmmošlaš váikkuhusat das leat. Go oppa áiggi galgá eallit huššadilis de dat váikkuha olbmuid fysálaš ja psykalaš dearvvašvuhtii. Maŋimuš áiggis lea Sámediggi ožžon dieđuid dan birra ahte árbevirolaš sámi ealáhusaid doallit gillájit eanet psykalaččat.</p>
<p>Sámediggi lea álggahan ovttasbarggu Sámi našuvnnalaš gealboguovddážiin – psykalaš dearvvašvuođa suodjaleapmi (SANAG) geahčadan dihte maid politihkkárat sáhtášedje bargat dán oktavuođas. Jáhkku boahtteáigái ja optimisma ferte leat árbevirolaš sámi ealáhusaid dolliin, jos ealáhus galggaš rekrutteret ođđa dolliid. Sámi mánát ožžot maiddái mielde dan negatiivvalaš beaggima medias ja gillájit dan geažil go ealáhus lea fuones čuovggas. Mánát oidnet ahte dát váikkuha ollesolbmuide, ja dat sáhttá buktit fuola.</p>
<p>Sámediggi lea ovddidan dán dili guovddáš eiseválddiide ja áigu ain bidjat eanet fokusa dán dohkketmeahttun dillái. Sámedikki presideanta lea doallan sáhkavuoru SANAG konferánssas boazodoalu psykalaš dearvvašvuođa ja iešsorbmemiid birra.</p>
<p>Sámedikkis lei sáhkavuorru Landsforeningen for etterlatte ved selvmord (LEVE) nammasaš searvvi semináras Deanus čakčamánus. Seminára fáddán lei iešsorbmeneastadeapmi Sámis. Seminárain čalmmustuvvui iešsorbmeneastademiid máilmmibeaivi. Sámediggi muitalii movt Sámediggi bargá oktavuođa bokte Norgga eiseválddiiguin, fágaolbmuiguin, oahppoásahusaiguin, organisašuvnnaiguin ja</p>
<p>Sámedikkiin Ruoŧa bealde. Sámediggi deattuhii man deaŧalaš giella- ja kulturáddejupmi lea go galgá deaivvadit maŋisbohttiiguin, ja eastadanbarggus.</p>
<p>Rihkusfuolahus heivehuvvon sámi fáŋggaid dárbbuide</p>
<p>Sámediggi lea addán doarjaga prošektii man bokte galgá kártejuvvot makkár dearvvašvuođa- ja sosiálafálaldat fáŋggain leat giddagasas. Mihttomearrin lea oažžut buoret máhtolašvuođa buoridan dihte sámi fáŋggaid dearvvašvuođabálvalusfálaldaga. Sámediggi jáhkká ahte prošeakta buorida máhtolašvuođa sámi fáŋggaid vuoigatvuođain, ja maiddái addá buoret áddejumi sámi fáŋggaid dárbbuin ja vuoigatvuođain oažžut buorebut láhččojuvvon dearvvašvuođabálvalusa.</p>
<p>Doarjja dearvvašvuođa- ja sosiálaprošeavttaide</p>
<p>Doarjjaortnega mihttomearri:</p>
<p>Buorebut láhččojuvvon dearvvašvuođa, sosiála ja fuolahusbálvalus sámi geavaheddjiid várás</p>
<p>Jagi 2010 bušeahtas lei várrejuvvon 3 350 000 ru dearvvašvuođa- ja sosiálaprošeavttaide. Oktiibuot juolluduvvui 3 209 000 ru 18 prošektii.</p>
<p>Eanaš prošeavttat mat leat ožžon doarjaga gullet čuovvovaš vuoruhemiide Sámedikki bušeahtas: prošeavttat mat ovddidit sámi giella- ja kulturmáhtolašvuođa dálá dearvvašvuođa- ja sosiálabálvalusain, prošeavttat main leat konkrehta doaibmabijut bistevaš láhčima várás, metodaovddidanprošeavttat ja prošeavttat maid ulbmilin lea láhčit fuolahusa sámi boarrásiidda sámi giela ja kultuvrra vuođul. 8 Regionálaovddideapmi Ovttasbargošiehtadusat</p>
<p>Sámediggi lea dahkan ovttasbargošiehtadusaid Finnmárkku, Romssa, Norlándda, Davvi-Trøndelága, Lulli-</p>
<p>Trøndelága, Hedmárkku ja Opplándda fylkkagielddaiguin. Šiehtadusaid ulbmilin lea nannet ja oainnusmahttit sámi giela, kultuvrra ja servodateallima ovttasráđiid fylkkagielddaiguin. Ovttasbargo-šiehtadusain leat oktasaš doaibmabijut ollu servodatsurggiin. Sámediggi áigu oččodit ovttasbargo-šiehtadusaid Oslo, Troanddima ja Romssa gielddaiguin.</p>
<p>Ovttasbargošiehtadus fylkkagieldda ja Sámedikki gaskka čuovvoluvvo guktii jagis politihkalaš ja hálddahuslaš čoahkkima bokte. Guovddážis čuovvolanbarggus fylkkagieldda ja Sámedikki gaskka lea dat ahte ovttas ráhkaduvvo raporta mas boahtá ovdan makkár doaibmabijut galget vuoruhuvvot ovttasbarggus jahkásaččat. Dát raporta dohkkehuvvo politihkalaš dásis sihke Sámedikki ja Fylkkadikki beales. Maŋŋá jagis geahčadit bealit raportta stáhtusa árvvoštallan dihte čađahuvvojit go dat jahkásaš doaibmabijut ja movt dat dahkkojuvvo. Stáhtus geahčaduvvo hálddahusa dásis.</p>
<p>Dát bargometoda lea čađahuvvon jagis 2010 Sámedikki ja Finnmárkku fylkkagieldda dáfus. Bealit leat soahpan ahte ovttasbargu doaibmá bures go geahččá resurssaid ektui. Ovttasbargošiehtadus váikkuha sámi giela, kultuvrra ja servodateallima oainnusmahttima. Fylkkagildii lea dieđihuvvon ahte Sámediggi áigu geahčadit iežas regionálapolitihka ja soitet boahtit rievdadusat dasa ja ovdáneapmi.</p>
<p>Ovttasbargošiehtadus Norlándda fylkkagielddain dahkkojuvvui 2006:s. Šiehtadus lea dál rievdaduvvomin.</p>
<p>Sámediggi ja fylkkagielddat máttasámi guovllus leat ođasmahttimin dáláš ovttasbargošiehtadusa mii dahkkojuvvui 2005:s. Ovttasbargobealit leat Sámediggi Norgga bealde, Norlándda fylkkasuohkan, Davvi-</p>
<p>Trøndelága fylkkasuohkan, Mátta-Trøndelága fylkkasuohkan ja Hedmárkku fylkkasuohkan. Šiehtadusa ulbmilin lea nannet ja oainnusmahttit sámi kultuvrra, giela ja servodateallima. Ovttasbargošiehtadus ii hehtte eará ovttasbarggu mii ii leat namuhuvvon dán šiehtadusas. Oasis šiehtadusa fáttáin sáhttá leat sierralágan mearkkašupmi ja vuoruheamit sierra beliid beales. Šiehtadus galgá čuovvoluvvot jahkásaš čoahkkimiid bokte hálddahusa ja politihkalaš dásis. Čoahkkimiid ulbmilin lea raporteren, ovttasbargu ja ovttasdoaibman.</p>
<p>Sámedikkis lea leamaš oktavuohta Oslo gildii 2008:s árvvoštallan dihte vejolašvuođaid ásahit ovttasbargošiehtadusa Oslo gielddain. Áigodagas 2008 ja 2010 lea Sámediggi čálalaččat geahččalan oažžut viidáset gulahallama gielddain. Dát oktavuohta Oslo gielddain ásahuvvui čakčat 2010. Bealit leat doaisttážii soahpan bargovuogi fálaldagaid geavaheami ja dárbbuid kártemis Oslo gielddas. Árrat jagi 2011 dollojuvvojit ođđa čoahkkimat gulahallan dihte livččii go vejolašvuohta dahkat ovttasbargošiehtadusa.</p>
<p>Sámediggi doalai maiddái álbmotčoahkkima Oslos jagi 2010 loahpa geahčen.</p>
<p>Regionála ovddidanruđat</p>
<p>Jagi 2010 bušeahtas lei várrejuvvon 3 500 000 ru regionálaovddideapmái. Regionála ovddidanruđat juogaduvvojit prošeavttaide mat ruhtaduvvojit ovttas fylkkagielddaiguin.</p>
<p>Ovttasbargošiehtadusa siskkobeale juolluduvvui doarjja buohkanassii 30 prošektii, Finnmárkui 13, Romsii 6, Norlándii 6, Davvi-Trøndeláhkii 3, Mátta-Trøndeláhkii 1 ja Hedmárkui 1.Oktiibuot juolluduvvui 3 930 000 ru, mii mearkkaša 430 000 ruvdnosaš liigegeavaheami 2010:s.</p>
<p>Finnmárkku prošeavttaid gaskkas sáhttit namuhit doarjaga Barents álgoálbmotkongressii mii lei 30 000 ru 2010:s ja 400 000 ru Deanu kulturskuvlii mánáid ja nuoraid dánsa, musihkka ja dráma oahpahusfálaldahkii. Doarjja addojuvvui maiddái NHO Finnmárkui Smávvadikki čađaheapmái Álttás 2010:s.</p>
<p>Romssa prošeavttaid gaskkas sáhttit namuhit 150 000 ruvdnosaš doarjaga sámi vahku čađaheapmái</p>
<p>Romssas ja 200 000 ru birasprošektii Leve i naturen/Eallit luonddus maid Romssa fylkkamanni lágidii.</p>
<p>Norlándda prošeavttaid gaskkas sáhttit namuhit 300 000 ru Måske-geainnu ovdaprošektii ja 190 000 ru Duoddará ráffe/bihtánsámi guovddáža divodeapmái Báidáris.</p>
<p>Davvi-Trøndeláhkii juolluduvvui 300 000 ru doarjja giella- ja gelbbolašvuođaprošektii Raavrhvijhkes ja</p>
<p>Hedmárkku fylkii addojuvvui 500 000 ru doarjjan giellakonsuleantavirgái ja oahpponeavvoprošektii. 9 Riikkaidgaskasaš ja sámi ovttasbargu Sámedikki bargu riikkaidgaskasaš álgoálbmotáššiiguin</p>
<p>Sámediggi áigu ođasmahttit riikkaidgaskasaš dieđáhusa boahtte jagi. Dán oktavuođas lágiduvvo seminára dán barggu oassin. Vuođđun riikkaidgaskasaš bargui leat mihttomearit mat leat čuovvovaš dieđáhusain: - Sámediggeráđi dieđáhus riikkaidgaskasaš áŋgiruššansurggiid birra, ášši 49/06 - Davviguovloovddideapmi, ášši 68/07</p>
<p>Sámedikki presideanta finai cuoŋománus 2010 Mátta-Amerihkás stuorradikki presideanttain. Brasilias galledii delegašuvdna earret eará Xingu indiánaguovllu. Mátta-Amerihká mátki oktavuođas muitaledje delegašuvdnii áigeguovdilis áššečuolmmaid birra mat čatnasit meahcihuhttimii, dálkkádahkii ja álgoálbmogiid rollii arvevuvddiid suodjaleamis.</p>
<p>Sámedikki presideanta lei mielde dán jagáš ON álgoálbmogiid bissovaš foruma čoahkkimis.</p>
<p>Sámediggeráđđi searvvai riikkaidgaskasaš lonuhallanseminárii Antiguas, Guatemalas. Semináras lei sáhka konsultašuvdnageatnegasvuođa heiveheamis ILO konvenšuvnna 169 guđát artihkkala mielde.</p>
<p>Álgoálbmotvuoigatvuođaid áššedovdimekanisma EMRIP láve doallat jahkásaš sešuvnnaid. Sámediggi lei mielde dán jagáš sešuvnnas ja buvttii rávvagiid sáhkavuorus bokte gaskaboddosaš raportii mas lea sáhka álgoálbmogiid rievttis beassat searvat mearrádusproseassaide. Loahpalaš raporta boahtá 2011:s.</p>
<p>Sámediggi lei čakčat 2010 mielde Olmmošvuoigatvuođaráđi ( HRC) čoahkkimis ja searvvai ráđi álgoálbmotáššiid meannudeapmái mat čatnasit áššedovdimekanismii ja erenoamášdieđiheaddji gaskaboddosaš raporttaide. Loahpalaš raporttat bohtet 2011:s, sihke áššedovdimekanismmas ja erenoamášdieđiheaddjis. Sámediggi áigu čuovvolit barggu dáiguin.</p>
<p>Sámediggi háliida váikkuhit UPR - Universal Periodic Review go lea sáhka riikkain mat bohtet ovdan gulaskuddamii ON:s olmmošvuoigatvuođaid čuovvoleami birra. Ii leat leamaš vejolašvuohta čuovvolit daid gulaskuddamii mat čađahuvvojedje dán jagi resursaváilivuođa geažil. UPR lea viehka ođđa forum man oktavuođas sáhttá bargat álgoálbmotvuoigatvuođaid nannemiin miehtá máilmmi. Dárbu lea čuovvolit dán barggu eanet go mii dán rádjái lea dahkkojuvvon.</p>
<p>Mearriduvvon lea ahte Olgoriikadepartemeanttain galgá doallat guokte konsultašuvdnačoahkkima jahkásaččat. Čoahkkimiin lea sáhka Sámedikki riikkaidgaskasaš barggu birra ja oktiiordnema birra departemeanttaiguin dan oktavuođas. Eanaš áššit mat váldojuvvojedje ovdan čatnasit davviguovlo-politihkkii, nugo ealáhusovddideapmi ja minerálaroggan sámi guovlluin, Barentsovttasbargu, Árktalaš ráđđi ja olmmošvuoigatvuođaáššit ja álgoálbmotáššit ON:s.</p>
<p>Ráđđehus lea ráhkadeamen ođđa Davviguovlodieđáhusa mii gárvvistuvvo jagis 2011. Sámediggi áigu váikkuhit dán barggu.</p>
<p>Sámi parlamentáralaš ráđđi</p>
<p>Sámi parlamentáralaš ráđđi (SPR) lea Suoma, Norgga ja Ruoŧa sámedikkiid parlamentáralaš ovttasbargoorgána. Sámiin Ruošša bealde lea bissovaš ovddastus ráđis. Ráđđi galgá gozihit sámiid beroštumiid riikarájáid rastá ja doaibmat sámi jietnan riikkaidgaskasaččat. Sámediggái juolluduvvo 500 000 ru Sámi parlamentáralaš ráđđái stáhtabušeahtas. Juolludus manná dan sámediggái mas lea ráđi čállingoddi.</p>
<p>Delegašuvnnaid mátkegoluid ja eará ovddastangoluid máksá guhtege sámediggi ieš.</p>
<p>Sámi parlamentáralaš ráđi jođiheaddjidoaibma juogaduvvo golmma sámedikki gaskka. 14.4.2010 rájes ja 16 mánu áigodaga lea Sámedikkis Suoma bealde ráđi jođiheaddjidoaibma. Ráđđi lea mearridan alccesis sierra doaibmaplána áigodahkii skábmamánus 2008 juovlamánnui 2010. Plánas lea sáhka earret eará sámi giela, oahpahusa/oahpu, nuoraidáššiid, sámi universitehta, davviriikkaid sámekonvenšuvnna, resursaávkkástallama ja birrasa birra, riikkaidgaskasaš áŋgiruššamat ja dásseárvu birra. Doaibmaplána bidjá rávvagiid ráđi bargui. Sámi parlamentáralaš ráđi dálkkádatpolitihkalaš strategiija mearriduvvui 2010:s.</p>
<p>Sámi parlamentáralaš ráđi bovdejumi mielde galledii ON erenoamášdieđiheaddji, James Anaya 14.- 16.4.2010 vuosttaš gearddi historjjás Sámi regiovdnan. Son finai Roavvenjárggas. Dollojuvvui jorbabeavdeságastallan erenoamášdieđiheaddji, SPR ja ráđđehusa ovddasteddjiid gaskka. Sámi organisašuvnnain ja ásahusain lei vejolašvuohta deaivvadit erenoamášdieđiheddjiin ovddidan dihte oainnuideaset movt davviriikkat doahttalit olmmošvuoigatvuođakonvenšuvnna.</p>
<p>Barentsovttasbargu</p>
<p>Sámediggi searvvai Barents álgoálbmotkongressii ja konferánsii árrat jagi 2010 gos mearriduvvui gaskaboddosaš resolušuvdna mas leat artihkkalat mat dohkkehit álgoálbmogiid rievtti searvat</p>
<p>Barentsovttasbargui. Sámediggi lea sávvan Barentsčállingotti ektui leat ovddastuvvon áicin. Bargojuvvo dan ala ahte dát duohtan dahkkojuvvošii.</p>
<p>Sámediggi juolluda 100 000 ru álgoálbmotbargi virggis riikkaidgaskasaš Barentsčállingottis, dát dahkkojuvvo rámmašiehtadusa ektui Olgoriikadepartemeanttain.</p>
<p>Davviriikkaid sámekonvenšuvdna</p>
<p>Sámediggi lea 2009:s bargan oažžut álgui šiehtadallamiid Davviriikkaid sámekonvenšuvnna ektui. Sámedikkis leat vuordámušat dán bargui, ja oaidná ahte lea dárbu oažžut oktasaš davviriikkalaš sámekonvenšuvnna, mii guoská davviriikkaide ja sámi álbmogii davviriikkain ja geatnegahttá daid.</p>
<p>Sámediggi vuordá mielas ahte šiehtadallamat álggahuvvojit 2011:s.</p>
<p>ON álgoálbmotjulggaštus</p>
<p>Máŋga artihkkala álgoálbmotjulggaštusas leat juo gustovaš riekti eará čadni juridihkalaš instrumeanttaid bokte nugo ovdamearkka dihte ILO-konvenšuvdna nr. 169, ON konvenšuvdna siviila ja politihkalaš vuoigatvuođaid hárrái ja konvenšuvdna ekonomalaš, sosiálalaš ja kultuvrralaš vuoigatvuođaid hárrái, dahje nationála láhkaaddima bokte nugo Vuođđolága ja olmmošvuoigatvuođalága bokte. Dasa lassin speadjalastá álgoálbmotjulggaštus riikkaidgaskasaš boares vieruid mas lea viiddis ovttamielalašvuohta máilmmi dásis ja mii danne adnojuvvo rievttálaččat čadni norbman máilmmiservodahkii ollislaččat.</p>
<p>Julggaštusa artihkkala 42 ektui leat stáhtat váldán badjelasaset julggaštusa mearrádusaid čađaheami ovddideami ollásit. Sámediggi lea duhtavašvuođain oaidnán ahte buot njeallje stáhta mat jienastedje ON julggaštusa beali čakčamánu 13. b. 2007, leat dál guođđán eret sin vuostehágu. Dát leat Australia, Ođđa Selánda, Kanada ja USA. Sámediggi lea maiddái duhtavaš ON váldočoahkkima resolušuvnnain, beaiváduvvon 16.11.10 mas lahttoriikkat ávžžuhuvvojit nannet sin nationála ja riikkaidgaskasaš rahčamušaid, maiddái riikkaidgaskasaš barggu bokte, čoavdin dihte álgoálbmogiid váttisvuođaid sierra surggiin nugo kultuvrras, oahpahusas, dearvvašvuođas, olmmošvuoigatvuođain, birasáššiin ja ekonomalaš ovddideamis. Mearriduvvo maiddái ahte dollojuvvo alladási čoahkkin 2014:s ON váldočoahkkimis, joatkkan namuhuvvon álgoálbmogiid máilmmikonferánsan, oažžun dihte oktasaš vásihusaid ja buoremus vásihusaid barggus álgoálbmogiid vuoigatvuođaid duohtan dahkamis, maiddái rahčamušaid dan ektui ahte ollašuhttit mihttomeriid mat leat ON álgoálbmot vuoigatvuođaid julggaštusas.</p>
<p>Sámedikkis lea sierra ovddasvástádus álgoálbmotjulggaštusa oainnusmahttimis ja geavaheamis juridihkalaččat háldejeaddjin ja dohkkehuvvon gaskaoapmin. Vaikko vel julggaštus ii čana ge juridihkalaččat, de das leat rievttálaš prinsihpat ja norpmat mat juo leat dohkkehuvvon daid stáhtaid beales mat dohkkehit vuođđo olmmošvuoigatvuođaid ja leat dieinna lágiin ásahuvvon riikkaidgaskasaš boares vierrun. Dát mearkkaša dan ahte ON álgoálbmotjulggaštus ferte áddejuvvot dakkár instrumeantan mas leat nannoset juridihkalaš čatnasat go mat eará julggaštusain oppalaččat leat. Sámedikki árvvoštallama mielde čájeha ja čalmmusta ON álgoálbmotjulggaštusa sisdoallu dan rievttálaš ovdáneami mii lea leamaš álgoálbmotrievtti siskkobealde. Sámediggi oaivvilda ahte lea dárbu heivehit ON álgoálbmotjulggaštusa oainnusmahttimiin ja doaibmabiddjin. Julggaštusa mearrádusaid nationála čađaheapmi ferte čuovvoluvvot nationála láhkaaddimiin ja hálddahuslaš geavahusa bokte. Sámediggi gávnnaha ahte lea dárbu beassat raporteret man muttos duođaid rahččojuvvo álgoálbmotjulggaštusa artihkkaliid čađaheapmi nationála dásis.</p>
<p>SPR doaibmaplána mielde lea Sámediggái Norgga bealde biddjojuvvon erenoamáš ovddasvástádus bargat</p>
<p>ON álgoálbmotjulggaštusa heivehemiin. Ovdamearkan dasa movt mii geavahit julggaštusa min áššemeannudeamis lea <span type="quote">”Rámmašiehtadus konsultašuvnnaid čađaheamis anadroma luossaguliid guolástusa reguleremiid ektui”</span>. Dát šiehtadus dahkkojuvvui 24.11.2010.</p>
<p>Sámediggi áigu nu guhkás go mii atnit mávssolažžan, raporteret min jahkedieđáhusain movt álgoálbmotjulggaštus čađahuvvo nationála dásis.</p>
<p>Váikkuhangaskaoamit riikkaidgaskasaš doaibmabijuide</p>
<p>Jagi 2010 bušeahtas lei várrejuvvon 1 350 000 ru riikkaidgaskasaš doaibmabijuide. Dát ruđat leat geavahuvvon ná:</p>
<p>Barents álgoálbmotkantuvra 250 000 ru Interreg 1 000 000 ru Nuppi sámi kongreassa doallan Murmánskkas 90 000 ru 10 Sámeálbmotfoanda Stuorradiggi lea Sámeálbmotfoanddas várren 75 miljon ru oktasaš buhtadussan vahágiidda ja eahperiektái maid dáruiduhttinpolitihka lea dagahan sámi álbmogii. Foandda buvttadus váldojuvvui atnui 2008:s ja dan hálddaša Sámediggi. Stuorradiggi lea bidjan eaktun ahte Sámeálbmotfoanda ii galgga geavahuvvot individuála buhtadussan.</p>
<p>Jahkásaš buvttadusa geavaheapmi mearriduvvo bušeahtas válgaáigodaga vuoruhemiid ja áŋgiruššansurggiid vuođul, geahča ášši 47/09.</p>
<p>Jagi 2010 bušeahtas lei várrejuvvo 9 000 000 ru Sámeálbmotfoanddas. Várrejupmi lei jagi 2009 buvttadeapmi 4 650 000 ru ja 4 350 000 ru lei ovddit jagiid buvttadus. Jahkái 2011 várrejuvvo 5 500 000 ru</p>
<p>Sámeálbmotfoanddas.</p>
<p>Giellaovddideapmi</p>
<p>Doarjjaortnega mihttomearri:</p>
<p>Eanet sámegiela geavaheaddjit</p>
<p>Jagis 2010 lei várrejuvvon 1 500 000 ru giellaovddideapmái. Oaččuimet 15 ohcama, ja doarjja ohccojuvvui 5 517 294 ru ovddas giellaovddidandoaibmabijuide. Dáid gaskkas ožžo guhtta ohcci doarjaga, oktiibuot 1 720 000 ru. Dát dagahii 220 000 ruvdnosaš vuolláibáhcaga.</p>
<p>Girjjálašvuohta</p>
<p>Doarjjaortnega mihttomearri:</p>
<p>Sámi girjjálašvuođa almmuhemiid lasiheapmi</p>
<p>Dán poasttas lei várrejuvvon 2 500 000 ru girjjálašvuhtii. 11 prošektii juolluduvvui doarjja, oktiibuot 2 622 000 ru ovddas. Oktiibuot ohccojuvvui doarjja 4 887 000 ru ovddas. 5-jagáš rávisolbmuidoahpahusprográmma sámegielas</p>
<p>Sámedikki 5-jagáš rávisolbmuidoahpahusprográmma (ovdal giellaprográmma) maid Sámi allaskuvla ásahii 2009:s čájeha buriid bohtosiid. Allaskuvla lea ovttasráđiid Álttá, Porsáŋggu, Gáivuona, Unjárgga ja</p>
<p>Loabága giellaguovddážiiguin doallan oktiibuot 17 giellakurssa rávisolbmuide. Oasseváldit čuvvot kurssaid báikkálaččat dahje Sámi allaskuvllas, ja váldet eksámena allaskuvllas. Kurssat addet oahppočuoggáid ja šaddá vejolašvuohta váldit viidáset oahpu sámegielas Sámi allaskuvllas. Čájeha ahte maŋŋá go rávisolbmuidoahpahusprográmma álggahuvvui, de lea leamaš stuorát rekrutteren viidáset oahpu váldit sámegielas. Rávisolbmuidoahpahusprográmma lea maiddái kvalitatiivvalaš veahkki vánhemiidda geat galget veahkehit mánáideaset leavssuiguin.</p>
<p>Mihttomearrin ovddosguvlui lea álggahit kurssaid mátta- ja julevsámi guovlluin, ja dasto stuorát gávpogiin</p>
<p>Norggas. Áiggi mielde háliidit maiddái álggahit kurssa metodihkas ja pedagogihkas ja čállin- ja lohkankurssa rávisolbmuide geat máhttet sámegiela njálmmálaččat. Dát lea deaŧalaš bargu man bokte rekrutteret giellaguddiid oahpahusásahusaide mat sakka dárbbašit oahpaheddjiid geain lea gelbbolašvuohta.</p>
<p>Árbedieđut</p>
<p>Duođašteapmi ja gaskkusteapmi</p>
<p>Jagi 2010 bušeahtas lei várrejuvvon 1 850 000 ru árbedieđuide - duođaštan- ja gaskkustanprošeavttaide.</p>
<p>Ortnega mihttomearrin lea árbedieđuid duođašteapmi ja gaskkusteapmi mii čatnasa luonddu ja ávnnaskeahtes beali goziheapmái ja geavaheapmái. Ohcanáigemearri lei njukčamánu 1. b. 2010. Jagi loahpas lei geavahuvvon 1 679 000 ru várrejuvvon ruđain, mas bázii 171 000 ru.</p>
<p>Árbedieđuid vuogádatlaš kárten</p>
<p>Jagi 2010 bušeahtas lei várrejuvvon 650 000 ru árbedieđuid vuogádatlaš kártemii. Prošeavttat, maid Sámi allaskuvla čađaha, dahkkojuvvojit reviderejuvvon 2010 bargoplána mielde mas leat plánan ovddidit metodaid movt duođaštit, bisuhit, suodjalit ja vurket árbedieđuid. Dieđalaš artihkkalat fáttá birra, metodagirjji, ja reaidokássa ovttasbarggu várás báikegottiiguin ja ehtalaš njuolggadusat almmuhuvvojit 2011:s. 11 Sámedikki hálddahus Strategiijat 2010 bušeahtas adde gova doaimmaid birra sierra politihkka- ja hálddašansurggiin. Strategiijat konkretiserejuvvojit hálddahusa bargoplánain. Bargu politihka ovddidemiin ja politihkalaš áššiid čuovvolemiin, lassánan hálddašandoaimmaiguin ja servodaga vuordámušaiguin gáibidit resurssaid ja alla fágalaš gelbbolašvuođa ollu surggiin. Reviderejuvvon 2010 bušeahtas lei várrejuvvon 86 030 000 ru hálddahusdási doaibmagoluide. 31.12.2010 nammii ledje Sámedikki hálddahusas 129 jahkedoaimma.</p>
<p>Tabealla vuolábealde čájeha bargiidlogu ovdáneami juogaduvvon nissonolbmuid ja almmáiolbmuid gaskka. 31.12.2008 31.12.2009 31.12.2010</p>
<p>Jođiheaddjit</p>
<p>Jahkedoaimmat ollásit</p>
<p>Jođiheaddjit</p>
<p>Jahkedoaimmat ollásit</p>
<p>Jođiheaddjit</p>
<p>Jahkedoaimmat ollásit</p>
<p>Nissonolbmot 7 75 6 83 5 79</p>
<p>Almmáiolbmot 4 42 6 43 7 50</p>
<p>Oktiibuot 11 117 12 126 12 129</p>
<p xml:lang="nob">Nissonproseanta 63,6 64,1 50 65,9 41,7 61,2</p>
<p>Almmáiproseanta 36,4 35,9 50 34,1 58,3 38,8</p>
<p>Bealit Sámedikkis, bargoaddi ja bargiidorganisašuvnnat, leat ovttas ásahan Sámedikki bargiid- ja bálkápolitihka, mas earret eará guoskkahuvvo ovttasdoaibman beliid gaskka. Báikkálaš bálkášiehtadallamiid bokte leat bealit gávdnan ja jevden bálkáerohusaid nissonolbmuid ja almmáiolbmuid gaskka sierra virgejoavkkuid siskkobealde.</p>
<p>Sámediggi lea Čáhkkilis Bargoeallin-fitnodat (IA-bedrift) ja čuovvu daid mearrádusaid mat leat nannejuvvon šiehtadusas čáhkkilis bargoeallima hárrái. Bargit geain lea dárbu oažžut láhčima bargosajis ja bargodoaimmaid láhčima ožžot fálaldaga das. Lokálain maid Sámediggi geavaha galget vuhtii váldojuvvot olbmot geain lea hedjonan doaibmanákca. Bargiidpolitihkalaš mihttomeari ulbmilin lea olahit dássedettolaš ahke- ja sohkabealčoahkádusa, ja rekrutteret olbmuid geain lea minoritehta- ja álgoálbmotduogáš. Dát váldojuvvo vuhtii álohii go almmuhit virggiid ja rekrutteret olbmuid.</p>
<p>Dievasčoahkkinstába lea oassi Sámedikki hálddahusas, muhto gullá politihkalaččat dievasčoahkkin-jođiheaddji vuollásažžan, iige sámediggeráđđái. Dievasčoahkkinstábas lea hálddahuslaš ovddasvástádus</p>
<p>Sámedikki parlamentáralaš doaimmas, earret eará plánet ja čađahit lávdegodde- ja dievasčoahkkimiid.</p>
<p>Dievasčoahkkinstábas leat golbma bargi ja danne fertejit lávdegodde- ja dievasčoahkkimiid oktavuođas oažžut veahki ossodagain namuhuvvon čoahkkimiid čállinbálvalusaide, jorgalanbálvalusaide jna.</p>
<p>Sámedikkis leat kantuvrrat Snoasas, Ájluovttas, Evenášis, Olmmáivákkis, Guovdageainnus, Kárášjogas ja</p>
<p>Vuonnabađas.</p>
<p>Áššemearri Sámedikkis lea lassánan jagis jahkái. Lassin dasa go dokumeantalohku duođas lea lassánan, de lea ollu dain áššiin maid Sámediggi meannuda maiddái viidodat sturron mealgat ja leat boahtán ollu lossa áššit maŋimuš jagiin. Govvosat vuolábealde čájehit dan, go geahčat dokumeantalogu ovdáneami mat jahkásaččat meannuduvvojit Sámedikki journálavuogádagas ja dokumeantalogu doarjjahálddašeamis. 17 95918 93322 67319 09219 69323 83027 19025 44326 42129 32733 36826 54505 00010 00015 00020 00025 00030 00035 00040 000199920002001200220032004200520062007200820092010</p>
<p><em type="bold">Dokumeantalohkku </em></p>
<p>Dokumeantalohkku12 Hástalusat Sámi servodat lea rievdamin. Sámedikki beaivválaš barggu oktavuođas lea sáhka oadjebas ja buriid ássan- ja eallineavttuid birra ja daid ovddideami birra sihke árbevirolaš sámi ássanguovlluin, ja sámiide gávpogiin.</p>
<p>Dát gáibida árjjalaš ja heivehuvvon politihka.</p>
<p>Okta ovdamearka dán politihkkii lea Sámedikki bargu sihkkarastit čálgofálaldaga sámi álbmogii mii lea dásseárvosaš dainna fálaldagain mii álbmogis muđui lea. Dása gullá maiddái bargu hábmet ollislaš politihka boarrásiid várás.</p>
<p>Statistihkka čájeha ahte olmmošlohku sámi guovlluin lea njiedjan 16 proseanttain maŋimuš 20 jagis.</p>
<p>Seamma áigodagas lea olmmošlohku olles riikkas lassánan 15 %. Fárren ja vuollebáza mánáid riegádahttima ektui dagahit dan ahte mis lassánit boarrásat. Stuorámus netto fárren lea 18-29 jahkásaččaid gaskkas. Erenoamážit nuorra nissonolbmot fárrejit.</p>
<p>Okta sivva manne olbmot háliidit ássat sámi ássanguovlluin lea oktavuohta sohkii ja sámi gillii ja kultuvrii.</p>
<p>Danne fuolastahttá hui ollu dat go geahppána daid ohppiid lohku, geat ožžot oahpahusa sámegielas skuvllain. Vuođđoskuvllas lea dáid ohppiidlohku njiedjan oktiibuot badjelaš 23 % jagi 2005 rájes.</p>
<p>Eanemusat leat geahppánan oahppit geain davvisámegiella lea nubbingiellan. Okta sivva dán geahppáneapmái lea dat go ohppiide geat válljejit sámegiela nubbingiellan, šaddá eanet skuvlabarggu skuvlaárgabeaivvis.</p>
<p>Vuođđoealáhusat leat mielde sihkkarastimin ássama sámi guovlluin. Barggolašvuođa oassi vuođđoealáhusain lea njiedjan, ja dan seammás leat ođđa ásaheamit ealáhusovddidandoarjaga doaibmaguovllus vátnon. Danne ferte dáid ealáhusaide sihkkarastit buriid rámmaeavttuid. Seammás ferte movttiidahttit ásahemiid sámi guovlluin.</p>
<p>Sámedikkis leat stuorra vuordámušat go guoská viidáset bargui Sámi vuoigatvuođalávdegotti II ja</p>
<p>Riddoguolástuslávdegotti čuovvolemiin. Sámi eana- ja resursavuoigatvuođaid ja ealáhusvuoigatvuođaid láhkii čatnan mearkkaša ollu ássamii sámi guovlluin, sámi kultuvrii ja kulturovddideapmái.</p>
<p>Sámi servodagas vurdojuvvo ahte Sámediggi dat galgá láhčit váldoeavttuid sámi servodaga ovddideapmái.</p>
<p>Dán ovddasvástádusa háliida Sámediggi váldit, ja mii áigut hálddašit dán ovddasvástádusa ovttasráđiid eará eiseválddiiguin. Sámedikkis leat dattetge gáržžes vejolašvuođat bargat árjjalaččat politihka heivehemiin.</p>
<p>Ekonomalaš váikkuhangaskaoamit leat vátná, ja Sámedikki váldesuorgi ja vejolašvuohta mearridit rámmaeavttuid servodagas lea gárži.</p>
<p>Sámedikki bušeahtta lea ovdánan negatiivvalaččat maŋimuš 12 jagis go geassit eret várrejuvvon lasáhusaid.</p>
<p>Lasáhusat mat addojuvvojit eai atte doarvái buori doaibmamuni Sámediggái. Lasáhusain mat addojuvvojit, leat čanastagat maid juolludeaddji departemeanta lea bidjan. Čanastagat leat biddjojuvvon ráđđehusa politihka vuođul, eai ge Sámedikki politihka vuođul. Lasáhusat maid eai dávis eará lasáhusaide stáhtabušeahtas ja lasáhusaide mat čatnasit nationála ođastusaide nugo kulturlokten II, mánáidgárdelokten, máhttolokten ja ovttasdoaibmanođastus. Sámediggái lea addojuvvon váldi plána- ja huksenlága, konsultašuvdnaortnega mielde ja kulturmuitohálddašeami siskkobealde. Dát stuorát váldi lea addojuvvon almmá dan haga ahte rámmajuolludus livččii lasihuvvon.</p>
<p>Sámediggi sámiid álbmotválljen orgánan, lea deaŧaleamos eavttuid biddji sámepolitihkkii Norggas. Dát čuohcá Sámedikki legitimitehtii go Sámediggi ii oaččo dárbbašlaš resurssaid sámepolitihka hábmemii ja hálddašeapmái. Sámediggái ferte addit juolludusaid mat dávistit daid hástalusaide mat gávdnojit servodagas.</p>
<p>Dálá bušeahttabargovuogit eai doaimma dohkálaš bures, eai ge dat ovddit sámi demokratiija dahje stáhta sámepolitihka, eai ge čuovo álbmotrievttálaš prinsihpaid. Lea áibbas vealtameahttun nu jođánit go vejolaš oažžut sadjái konsultašuvdnabargovugiid bušeahttaáššiide gaskal Ráđđehusa ja Sámedikki</p>
<p>Sámediggi doarju muđui sámediggeráđi árvalusevttohusa.</p>
<p>Ášši meannudeapmi loahpahuvvui 09.03.11 dii. 16.15</p>
<p>Čoahkkingirjji čállit: Trine Guttorm Anti/Roy Amundsen 219 siidu 272 siiddus</p>
<p>Vuođđogiella: Dárogiella</p>
<p xml:lang="nob">Ášši/Sak DC 009/11</p>
<p>Luvven ámmáhis várreáirrasin Sámedikkis - Ann Helen Guttorm</p>
<p xml:lang="nob">Johansen</p>
<p>Arkiivaáššenr.. 11/21406 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Dievasčoahkkinjođihangoddi 19.01.11</p>
<p xml:lang="nob">DCJ 01/11</p>
<p>Dievasčoahkkin 08. – 11.03.11</p>
<p xml:lang="nob">DC 009/11</p>
<p>Ášši meannudeapmi álggahuvvui 09.03.11 2011 dii. 16.15.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 19.01.11</p>
<p>Dievasčoahkkinjođihangoddi</p>
<p>Ášši DCJ 01/11 Luvven ámmáhis várreáirrasin</p>
<p>Sámedikkis – Ann Helen Guttorm Johansen 2</p>
<p xml:lang="nob">Ann Helen Guttorm Johansen</p>
<p xml:lang="nob">Søknad om permisjon</p>
<p>II Evttohusat ja mearkkašumit Dievasčoahkkinjođihangotti árvalus</p>
<p>Ann Helen Guttorm Johansen luvvejuvvo luohttámušdoaimmas 2. várreáirrasin Johttisápmelaččaid listtu ovddas válgabiires 2 Ávjovárri 2009-2013 válgaáigodaga lohppii. Son ii leat šat luvvejuvvon jus son luohpá virggistis Ávviris ovdal go válgaáigodat nohká.</p>
<p>III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:</p>
<p>Dievasčoahkkinjođihangotti árvalus mearriduvvui 32 jienain 1 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Trine Guttorm Anti/Roy Amundsen 220 siidu 272 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jarle Jonassen, áššejođiheaddji</p>
<p xml:lang="nob">Skjalg Asbjørn Jensen</p>
<p>Jarle Jonassen</p>
<p>VI Sámedikki mearrádus Ann Helen Guttorm Johansen luvvejuvvo luohttámušdoaimmas 2. várreáirrasin Johttisápmelaččaid listtu ovddas válgabiires 2 Ávjovárri 2009-2013 válgaáigodaga lohppii. Son ii leat šat luvvejuvvon jus son luohpá virggistis Ávviris ovdal go válgaáigodat nohká.</p>
<p>Ášši meannudeapmi loahpahuvvui 09.03.11 dii. 16.25.</p>
<p>Vuođđogiella: Dárogiella</p>
<p>Ášši/Sak EKL 001/11 Ášši/Sak DC 010/11</p>
<p>Evttohus 2011 eanadoallošiehtadallamiidda</p>
<p>Arkiivaáššenr.. 10/628106 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 28.01.11</p>
<p>SR 021/11</p>
<p>Ealáhus- ja kulturlávdegoddi 22. – 24.02.11</p>
<p>EKL</p>
<p>Sámedikki dievasčoahkkin 08. – 11.03.11</p>
<p>SD 010/11</p>
<p>Ášši meannudeapmi álggahuvvui gaskavahkku 10.03.11 dii. 09.05.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 28.01.11</p>
<p>Sámediggeráđi</p>
<p>Ášši SR 021/11 Evttohus 2011 eanadoallošiehtadallamiidda 2</p>
<p xml:lang="nob">Rapportering om Sametingets tilskudd til jordbruk 2011</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Eanadoallu sámi guovlluin lea mearkkašan ollu barggolašvuhtii ja vuođđun ássamii sámi guovlluin.</p>
<p>Eanadoalus lea ain dát rolla, muhto dat lea hedjoneamen. Eanadoalus lea maid mearkkašupmi das ahte fievrridit viidáseappot sámegiela ja sámi árbevieruid. Sámediggái lea deaŧalaš ahte eanadoalus leat buorit rámmaeavttut dan doibmii ja ovddideapmái.</p>
<p>Sámi guovlluid eanadoalu ovdáneapmi maŋimuš jagiin lea leamaš negatiivvalaš ja dat fuolastuhttá.</p>
<p>Finnmárkku fylkkas lea doaluid lohku čielgasit njiedjan 2004 rájes 2010 rádjai, 427 doalus 360 dollui. Dat lea badjel 15 % njiedjan. Romssa fylkka lea ain stuorát njiedjan, 1405 doalus 1119 dollui jagis 2010, mii lea 20 % njiedjan. Gaskamearri olles riikii lea 13 % njiedjan. Máŋgga gielddas lea eanadoallu nu njiedjan ahte leat dušše moadde buvttadeaddji vel báhcán.</p>
<p>Doaluid geahppáneapmi buktá lassi balu dannego eanadoallu sámi guovlluin juo lea unni go buohtastahttá eanadoaluin riikadásis. Jos eanadoallu unnu vel eanet, de lea dat hástalussan sámi ealáhuseallimii ja áitá ealáhusa saji mearkkašahtti kultur- ja giellaarenan. Das leat maiddái negatiivvalaš váikkuhusat</p>
<p>Čoahkkingirjji čállit: Trine Guttorm Anti/Roy Amundsen 222 siidu 272 siiddus borramušbuvttadeapmái, meieriijaide, njuovahagaide ja eará viidáset náláštuhttinrusttegiidda sámi ássanguovlluin.</p>
<p>Ealli gilit leat buoremus dáhkádussan dasa ahte sámi kultuvra ja giella ceavzá boahtteáiggis. Go galgá nagodit bisuhit ealli giliid, de lea deaŧalaš sihkkarastit dálá doallostruktuvrra ja bisuhit ealáhusa barggolašvuođa ja buoridit gánnáhahttivuođa. Danne lea deaŧalaš Sámediggái oččodit sámi eanadoalu doallovuođu nannejuvvot. Sámedikki guhkesáiggi ulbmil lea eanedit ealáhusa barggolašvuođa ja buvttadeami. Okta Sámedikki váikkuhangaskaomiin lea investerendoarjja ja sierranas doaibmabijut – 2010:s juolludii Sámediggi 5,0 miljon ruvnnu eanadoalloáigumušaide. Doarjagat juolluduvvojedje vuosttažettiin investeren-, ovddidan- ja ovttasbargodoaibmabijuide eanadoalus.</p>
<p>Miellagiddevaš doaibmabidju lea ovddidanprošeakta man ulbmil lea bajidit eanadoalu optimismma</p>
<p>Ávjovári álgoálbmotguovllus. Dán guvlui gullet Porsáŋggu ja Kárášjoga gielddat ja Guovdageainnu suohkan. Dáin gielddain lea nu stuorra njiedjan ahte dárbbašuvvo álggahit stuorra movttiidahttinproseassa vai earret eará nuorat váldet badjelasaset eanadoalu dahje áŋgiruššet dainna. Jus dat lihkostuvvá, de dan sáhtášii geavahit maiddái eará guovlluin.</p>
<p>Sámi eanadollui lea árktalaš dálkkádat ja gaskkat min guovlluin liige hástalussan. Dálkkádat dagaha dan ahte mis lea oanehet šaddoáigodat, ja dasa lassin šattohis eana, man geažil mii dárbbašit viiddes areálaid ja danne šaddet alla doaibmagolut. Finnmárkku doaluid gaskamearálaš sturrodat lea 256 mihtu ja riikkas muđui dat lea 217 mihtu. Muhto seammás lea árktalaš dálkkádat givrodat danne go borramuššii mii buvttaduvvo dán birrasis lea unnit dárbu geavahit cirgganasávdnasiid, ja dan geažil šaddá dat buhtis ja sihkar. Sámediggi háliida ahte <span type="quote">“árktalaš eanadoallu”</span> galgá erenoamážit suodjaluvvot riikkaidgaskasaš gávpesoahpamušain ja ahte doaba geavahuvvo aktiivvalaččat go boahtteáiggi doarjjaortnegat hábmejuvvojit.</p>
<p>Eanadoalu mearkkašupmi sámi kultuvrra bisuheapmái ja ovddideapmái ollu sámi guovlluin, go buohtastahttá ealáhusa negatiivvalaš ovdánemiin, mearkkaša ahte ferte álggahit eanet doaibmabijuid maid ulbmilin lea erenoamážit nannet eanadoalu vejolašvuođaid ja vuođu sámi guovlluin. Danne árvvoštallojuvvo ahte dát doaibmabidjoárvalus eanadoallošiehtadallamiin lea hui deaŧalaš sámi servodahkii, sihke servodatpolitihkalaččat ja ealáhuspolitihkalaččat.</p>
<p>Sámediggi háliida beassat váikkuhit dasa ahte eanadoalu rámmaeavttut sihkkarastojuvvojit, ja nu leat mielde oččodeamen ealli sámi birrasiid ja ealli giliid.</p>
<p>Sámediggi čujuha Soria Moria-julggaštussii mas earret eará čuožžu: ”Regjeringen ønsker å bidra til gode rammevilkår både for tradisjonelle næringer og moderne arbeidsplasser knyttet til kultur og teknologi i samiske bosettingsområder.” (Ráđđehus háliida váikkuhit buriid rámmaeavttuid sihke árbevirolaš ealáhusaide ja ođđaáigásaš bargosajiide mat čatnasit kultuvrii ja teknologiijai sámi ássanguovlluin)</p>
<p>Viidáseappot čuožžu ahte: <span type="quote" xml:lang="nob">”Regjeringen vil sikre et landbruk med en variert bruksstruktur over hele landet gjennom en klar distriktsprofil, og videreføre styrking av det grasbaserte husdyrholdet”</span> (Ráđđehus áigu sihkkarastit eanadollui máŋggalágan doallostruktuvrra miehtá riikka čielga guovloprofiilla bokte, ja joatkit suoidnevuđot šibitdoalu nannemiin.) <span type="quote" xml:lang="nob">”Regjeringen vil sikre et landbruk med en variert bruksstruktur over hele landet gjennom en klar distriktsprofil, og videreføre styrking av det grasbaserte husdyrholdet”</span></p>
<p>Sámediggi ovddida čuovvovaš evttohusaid jagi 2011 eanadoallošiehtadallamiidda:</p>
<p>Čoahkkingirjji čállit: Trine Guttorm Anti/Roy Amundsen 223 siidu 272 siiddus 1. Sámedikki doaibma</p>
<p>Sámedikki doaibma guoská daid guovlluide riikkas gos sámit ásset. Eanadoallošiehtadallamiid oktavuođas maŋimuš jagiin leat vuhtii váldojuvvon soames árvalusa maid Sámediggi lea ovddidan, muhto dat leat ráddjejuvvon guoskat Finnmárkku fylkii. Sihke doarjaga areálarájiid rievdadeapmi ja mielkeeriid lasiheapmi leat boahtán ávkin maiddái sámi álbmogii Finnmárkkus. Sámit geat barget eanadoaluin ásset maiddái olggobealde Finnmárkku – erenoamážit Romssas ja Norlándda davvioasis. Ekonomalaš doaibmabijut mat álggahuvvojit sámi guovlluin galget guoskat stuorát guovlluide go dušše Finnmárkui.</p>
<p xml:lang="nob">Sametinget har registrert at flere kommuner i Troms har tilnærmet like utfordrende klimatiske forhold som Finnmark. Det kan være grunn til å vurdere sonegrensene og utvide disse til disse kommunene. 2. Gánnáhahttivuohta</p>
<p>Ekonomalaš ortnegiid eanadoalus ferte doalahit vai eanadolliide sihkkarastojuvvo einnostahtti dilli.</p>
<p>Eanadoalloeiseválddiid gáibádus nuppástuhttit luovosdoibmii ja WTO-šiehtadus bukte stuorra eahpesihkarvuođa eanadolliid gaskii maŋimuš logijagis. Viiddis rievdadusat doarjjaortnegiin dagahit dan ahte eanadolliin ii šat leat einnostahtti dilli man mielde bargat. Evttohus ahte rievdadit buvttadandoarjaga unnit oktasašdoaluide ja eará rievdadusat buvttadandoarjagis leat ovdamearkkat mat dagahit dán lágan eahpesihkarvuođa.</p>
<p>Seamma vuogi mielde ferte eanadoalu investerenortnegiid ain bisuhit. Huksemat molsašuddet jagis jahkái.</p>
<p>Jagi 2008 rájes lea Norggas ođđa návehiid njealjehasmehterlohku unnon beliin. Dárbu divodit ja bajásdoallat visttiid mat leat huksejuvvon 1980-logus sámi guovlluin lassána. Áiggi mielde huksejuvvon visttit geasuhit nuoraid eanet váldit badjelasaset eanadoalu. Nugo dilli lea dál, de heaittihuvvojit ollu boares- ja boaresáigásaš doalut.</p>
<p>Eanadoalus leat ovdalis áiggiin leamaš vejolašvuođat várret ruđa fondii eanadoalus mii galggai geavahuvvot visteinvesteremiidda boahtteáiggis. Dán foandda ruđaiguin sáhtášii plánet boahtteáiggi investeremiid buoret vuogi mielde. Dasto attášii dát einnostanvejolašvuođa vearroplánema ektui. 2011:s lea deaŧalaš vuoruhit fuođarvuđot buvttadeami davvin. Mielkebuvttadeapmi dat lea mii guoddá eanadoalu sámi guovlluin. Sávzadoallu geavaha meahci lávga ja dasa ferte sihkkarastit buori ekonomalaš ovdáneami 2011:s. 3. Ásahanbáhkat nuoraide</p>
<p>Statistihkalaš guovddášdoaimmahaga logut čájehit ahte njealjehasoassi Finnmárkku boanddain lea badjel 60 jagi. Soames jagiid geahčen šaddá danne stuorra dárbu oažžut ođđa olbmuid eanadollui, jos boandadoalut eai galggaš sakka geahppánit. Finnmárkkus lea gaskamearálaš ahki sis geat váldet badjelasaset doalu 45 jagi. Ulbmilin ferte leat oažžut gaskamearálaš agi bodnái, muhto dat eaktuda dan ahte gánnáhahttivuohta eanadoalus ferte buorránit. Ealáhussii rekrutteren gáibida dasto buori gelbbolašvuođa- ja oahpahusfálaldaga.</p>
<p>Go nuoraid galggaš movttiidahttit álgit bargat eanadoaluin, de ferte bidjat ekonomalaš doaibmabijuid maiguin dáhkidit rekrutterema.</p>
<p>Ferte ásahuvvot ásahanmielkeearreortnet nuoraid várás geat háliidit bargagoahtit doaluin. Dávjá lea nu ahte nuorat geat álggahit doaluin fertejit oastit šibihiid, reaidduid ja visttiid. Muhtumat válljejit oastit eanadoalloopmodagaid. Go sii vel dasa lassin fertejit oastit mielkeeriid stáhta haddái mii lea 3,50 ru lihtteris dahje priváhta márkanis, de lea váttis nuorain álggahit doaluin. Rekrutterema sihkkarastimii ferte ásahit oiddolaš ortnegiid daid nuoraid várás geat háliidit eanadollui – nuvttá mielkeeriid nuoraide geat leat vuollel 35 jagi geat háliidit cegget doalu dahje viiddidit dan sámi guovlluin. 4. Luopmo- ja astoáiggesadjásašortnet</p>
<p>Nu go eará ealáhusain ge, de ferte láhčit eanet luomu ja astoáiggi. Oktasaš doaimmaid ásahemiin lea sihkkarastojuvvon eanet astoáigi sidjiide geat servet dán lágan ovttasbargui, muhto oktasaš doaimmat eai</p>
<p>Čoahkkingirjji čállit: Trine Guttorm Anti/Roy Amundsen 224 siidu 272 siiddus heive buot guovlluide. Lea čájehuvvon ahte sis geat eai leat mielde oktasaš doaimmain, leat stuorát hástalusat oažžut sadjásačča. Dasa sáhttet leat máŋggalágan sivat, muhto bálkkás lea stuorra mearkkašupmi rekrutteremii. Luopmo- ja astoáigeortnegiid refušuvdnamáksomeriid ferte bajidit. Dán lágan ortnet geasuhivččii eanet bargat eanadoaluin, seammás go dat movttiidahtášii nuoraid álggahit eanadoaluin. 5. Stuorát mielkeearit doaluide main lea unnit earri go 120 000 lihttara</p>
<p>Vaikke vel muhtun doalut eai nagot deavdit eriideaset, de lea muhtun doaluin vejolašvuohta lasihit mielkebuvttadeami. Stuorát mielkeearri buoridivččii doaluid ekonomalaš vuođu. Dat livččii mielde sihkkarastimin eanadoalu sámi guovlluin. Sihkkarastin dihte máŋggabealat doallostruktuvrra, de ferte daid unnimus doaluid vuoruhit mielkeeriid lasiheami oktavuođas. 6. Fievrridandoarjja</p>
<p>Mielkebuvttadandoaluid heaittiheamit lea bohciidan digaštallama njuovahagaid ja meieriijaid infrastruktuvrra bisuheami vuođu birra. Go eanadoallobuktagiid hivvodat uhccu, de sturrot fievrridan- ja buvttadangolut juohke ovttadaga nammii. Viidásetráhkadanfitnodagat, mat dávjá leat ovttasdoaibmifitnodagat, maid dárbbašit leat gánnáhahttit. Daid fámohuhttin lea divrudan eanadolliid fievrridangoluid.</p>
<p>Njuovahagaid heaittiheapmi guhkida fievrridangaskkaid ja nie divruda fievrridangoluid. Doaluid logu njiedjama dihte guhkkot doaluid gaskkat ja dan geažil sturrot maiddái fievrridangolut. Dán ferte gokčat movt nu. Gorudiid fievrridangolut eai gal leat čuovvun gollolassáneami. Dáid sivaid geažil dárbbašuvvo stuorát fievrridandoarjja. Gávdnojit maiddái čielga rájit man guhkás ealli elliid sáhttá fievrridit almmá válddekeahttá vuoiŋŋastanbottu.</p>
<p>Seammá guoská maiddái veahkamuhkki- ja fuođarfievrrideapmái mas fuođardárbu lea lassánan sakka go mielkebuvttadeapmi juohke gusa nammii lea gorgŋon.</p>
<p>Fievrridandoarjaga rievdadeapmi galgá dásset hatti buvttadeddjiide beroškeahttá fievrridangaskkain. 7. Boraspiriid geahpedeapmi buoridan dihte sávzadoaluid ekonomiija.</p>
<p>Sávzadoallu gáibida ollu areálaid man oktavuođas meahcceávkkástallan lea leamaš mearrideaddjin ekonomalaš bohtosii. Váidudeaddji doaibmabijut boraspiriid hálddašeamis leat dagahan ahte sávzadoallit leat earret eará gártan unnidit meahcceávkkástallama ja bidjat sávzzaid áiddiid sisa bealdduide. Go eanet fertejit geavahit bealdduid, de dat lasiha goluid go fertejit eanet dikšut eatnamiid ja áidut daid. Geavaheami dainna lágiin rievdadeapmi sáhttá maiddái buvttihit stuorát vára ahte sávzzat ožžot parasihtaid ja infekšuvnnaid (menddo ollu leat sávzzat seamma areálaid alde). Boraspirehálddašeamis ja sávzadoalu ekonomiijas lea lávga oktavuohta. Boraspirehálddašeapmi ii leat meroštallama mielde oassin šiehtadallamiin, muhto dat váikkuha njuolga ekonomalaš bohtosii. Boraspiresoabaheami mielde galget leat sihke guohttueallit ja boraspiret riikkas. Váidudeaddji doaibmabijut (ovdal sávzzaid viežžan guohtumiin, áiddit jna) divrudit sávzadoalu ja hehttejit dolliid meahcceávkkástallama ávkkáleamos vugiin. 8. Nággoeastadeaddji doaibmabijut</p>
<p>Šiehtadusbealit lávejit jahkásaččat várret 1,4 miljon ru nággoeastadeaddji doaibmabijuide. Unnidan dihte areálavuostálasvuođaid eanadoalu ja boazodoalu gaskka lea dárbu lasihit ruđaid dán postii. Boazoáiddiid huksen lea hui divrras ekonomalaččat, muhto dat lea investeren máŋgga jahkái ovddasguvlui. Áiddiid ceggemiin seasttášii eanadoallu maŋit áiggis liigebarggu ja dan seammás sihkkarastojuvvošii šaddu. Sámedikki mielas lea dárbu ahte stáhta eiseválddit vuoruhit barggu nággoeastadeaddji doaibmabijuiguin buoridan dihte áddejumi ealáhusaid gaskka ja oktiiordnen dihte daid sierra geavaheaddjiberoštusaid.</p>
<p>Psykososiálalaš deaddu maid nákkut mielddiset buktet guhkit áiggi badjel, sáhttet leat vahágin guoskevaš beliide. Danne lea deaŧalaš eastadit dákkár dilálašvuođaid šaddamis.</p>
<p>Sámediggi evttoha ahte ásahuvvojit dialogaarenat man ulbmil galgá leat lonuhallat oainnuid ja čilget goabbat ge beliid doaibmadiliid. Diekkár arena sáhtašii leat positiivalaš doaibma easttadan dihtii nákkuid ja dagahivččii eaŋkalabbon gávdnat vuogas čovdosiid. . Čuvgehusbargu ealáhusa historjjá, iešlági ja vuođu</p>
<p>Čoahkkingirjji čállit: Trine Guttorm Anti/Roy Amundsen 225 siidu 272 siiddus birra lea deaŧalaš oassi nággoeastadeaddji doaibmabijuin. Dáinna lágiin sáhtašii buoredit beliid olbmuidgaskasaš diliid.</p>
<p>Máŋgii sáhttá stuorát areálaid áidun leat áigeguovdil. Sáhttet leat areálat maid eanadagat, huksehusat jed. lunddolaččat ráddjejit. Berre leat vejolaš juolludit ruđaid dakkár nággoeastadeaddji doaibmabijuide maiddái. 9. Lasihit ruđaid Sámedikki ealáhusovddidandoaibmabijuide</p>
<p>Eanandoallo- ja biebmodepartemeanta láve juolludit Sámedikki ealáhusovddidandoaibmabijuide 2,0 miljon ru (ovddeš Sámi ovddidanfoanda). Dát ruđat eai leat muddejuvvon máŋgga jahkái. Eanadoalu golut visttiide ja eará doaibmabijuide leat lassánan jagis jahkái. Dasto lea Sámediggi maiddái seamma áigodagas viiddidan ortnega doaibmaguovllu. Eanadoalu unnun sámi guovlluin buvttiha dasa lassin dárbbu ruhtadit stuorát bajásdoallanbarggu. Ruđaid ferte lasihit 4,0 miljon ruvdnui. 10. Lotnolasdoalut</p>
<p>Ollu guovlluin hehttejit vátna areálaresurssat stuorát doaibmaovttadagaid ásaheami. Dáin guovlluin ferte ain leat vejolašvuohta áŋgiruššat sierralágan lotnolasealáhusaiguin. Dáinna lágiin bisuhit mii girjáivuođa ealáhusas, ja dan seammás sihkkarastojuvvo dássedis ássan. Šiehtadusoktavuođas fertejit ekonomalaš doaibmabijut leat ceahkkálastojuvvon doallosturrodagaid mielde, dan dihte vai lotnolasdoalut oččošedje stuorát oasi njuolggo doarjagiin. 11. Buktagat dihtomárkaniidda</p>
<p>Eanandoallo- ja biebmodepartemeanttas lea árvoháhkanprográmma biebmosuorggis. Sámi guovlluid hástalus lea fas ealáskahttit sámi borramušvieruid oassin eanadoalu árvoháhkamis. Báikkálaš kulturvieruid ovddideapmi ja viidáset fievrrideapmi nanne eanadoalu deaŧalaš árvoovddideaddjin sámi guovlluin.</p>
<p>Sámediggi čujuha dás davvinorgga eanadoalu erenoamáš vejolašvuhtii ovddidit buktagiid dihtomárkaniidda.</p>
<p>Ealáhus- ja kulturlávdegotti árvalus:</p>
<p>Álgu</p>
<p>Sámediggi buktá evttohusaid stáhta ja eanadoalu ealáhusorganisašuvnnaid gaskasaš šiehtadallamii. Dan láhkai sáhttá Sámediggi leat mielde váikkuheamen eanadoalu ovdáneami.</p>
<p>Mearkašumit</p>
<p><em type="italic">Lávdegotti unnitlohku, </em>Norgga sámiid riikkasearvvi <em type="italic">(NSR) lahtut Geir Tommy Pedersen, Mathis Nilsen Eira ja </em>Norgga sámiid riikkasearvvi <em type="italic">(NSR) </em>ja Sámeálbmotbellodaga (SáB) lahttu <em type="italic">Gunn-Britt Retter ja </em></p>
<p>Johttisápmelaččaid listtu (JsL) lahttu</p>
<p><em type="italic">Per A. Bæhr ovddidedje čuovvovaš mearkkašumi: </em></p>
<p>Sámedikki stáhtus eanadoallošiehtadallamiid ektui</p>
<p>Lávdegotti unnitlohku čujuha Sámedikki mearrádussii 2010 eanadoallošiehtadallamiin, ja gávnnaha dohkkemeahttumin ahte Sámedikki rolla šiehtadallamiin ii nannejuvvo.</p>
<p>Sámediggi lea ožžon viiddiduvvon rolla iešguđet sámi fágasurggiin, ja konsultašuvdnašiehtadusas. Lávdegotti unnitlohku háliida oažžut vejolašvuođa váikkuhit dasa ahte eanadoalu rámmaeavttut sihkkarastojuvvojit ja nannejuvvojit, ja dan láhkai čuovvolit min geatnegasvuođaid ealáhussii, earret eará ealli sámi giliid várás.</p>
<p>Lávdegotti unnitlohku gáibida ahte eanadoallošiehtadusa šiehtadallaninstituhtta ođasmahttojuvvo nu ahte dat reflektere álbmotrievttálaš ovdáneami. Sámediggi berre oažžut buot dieđuid ja beassat oassálastit buot dásiin mearrádusproseassas, galgá beassat addit miehtama go evttohuvvojit doaibmabijut ja ekonomalaš rámmat dieđuid ovddalgihtii oažžuma vuođul ja ahte sin oainnut ja árvvoštallamat bohtet ovdan das mii biddjojuvvo ovdan eará departemeanttaide ja proposišuvnnas Stuorradiggái. Dat mearkkaša ahte</p>
<p>Čoahkkingirjji čállit: Trine Guttorm Anti/Roy Amundsen 226 siidu 272 siiddus</p>
<p>Sámediggi ja Eanadoallo- ja biebmodepartemeanta soabadit prosedyraid iešguđet proseassaid oktavuođas maid vuođul sohppojuvvo loahpalaš eanadoallošiehtadus.</p>
<p>Viidáseappot bivdá lávdegotti unnitlohku ahte maiddái eanadoallošiehtadallama šiehtadusinstituhtta árvvoštallojuvvo, dás maiddái Sámedikki, Norgga boanddaidsearvvi, Norgga boanddaid- ja smávvadálolaččaid ja Stáhta gaskasaš šiehtadallamat.</p>
<p>Nu mo eanadoallošiehtadallamiid stuktuvra lea odne, de dat ii čuovo daid álbmotrievttálaš geatnegasvuođaid maid Norga lea váldán badjelasas sápmelaččaid ektui álgoálbmogin.</p>
<p>Evttohusat <em type="italic">Lávdegotti eanetlohku, Bargiidbellodaga sámediggejoavkku (Bb) lahtut Knut Store, Inga-Lill Sundset, Heidi Persdatter Greiner Haaker ja Skjalg Jensen, Norgga sámiid riikkasearvvi (NSR) lahtut Geir Tommy Pedersen ja </em></p>
<p><em type="italic">Mathis Nilsen Eira, Norgga sámiid riikkasearvvi ja Sámeálbmotbellodaga (NSR/SfP) lahttu Gunn-Britt Retter, Árjja lahttu Olaf Eliassen, </em><em type="italic">Johttisápmelaččaid listtu (JsL) lahttu Per A. Bæhr ja Nordkalottfolket lahttu Toril Bakken Kåven ovddidedje čuovvovaš evttohusa: </em></p>
<p>Evttohus 1</p>
<p>Čuokkis 2: Gánnáhahttivuohta</p>
<p>Lasáhus mainna čuokkis álgá.</p>
<p>Eanadoalu loahppameanut adnojuvvojit leat eanadoalloealáhusa fidnobargiid sisaboađu loahppameannun.</p>
<p>Vuođđoeaktun dasa ahte eanadoallu galgá ceavzit ja ovdánit, lea ahte gánnáhahttivuohta eanadoalus galgá sáhttit gilvvohallat eará fidnuiguin. Nu ii leat dál ja dat čuohcá ealáhussii dainna lágiin ahte čađat heaittihuvvojit doalut go rekrutteren ealáhussii lea váilevaš. Jus galgá leat beroštahtti ovdal álgit boandan go eará fidnuin, erenoamážit nuoraide, de galgá dat sin mielas leat gánnáhahtti. Dađibahábut leat sisaboahtoerohusat menddo stuorrát eanadoalu ja eará servodaga joavkkuid gaskkas.</p>
<p>Sámediggi oaivvilda ahte váldomihttomearri eanadollui ferte leat ahte sisaboađut loktejuvvojit ollu vai boanda oažžu dakkár sisaboahtovuođu (ja astoáiggi), mii dávista bargohivvodahkii. Ferte uhcidit dan stuorra sisaboahtoerohusa mii lea eanadoalu ja eará joavkkuid gaskkas. Doaibmavuođu ferte nannet, erenoamážit uhcit doaluide, ferte šaddat vejolažžan doaibmat boandan dohkálaš sisaboađuin dušše dainna sisaboađuin mii boahtá dálus. Dat geasuhivččii nuoraid ja livččii hui deaŧalaš dasa ahte rekrutteret nuoraid boandafidnui.</p>
<p>Čuokkis 5: Bajilčállaga <span type="quote">"Stuorát mielkeearit doaluide main lea unnit earri go 120 000 lihttara"</span> sadjái boahtá <span type="quote">"Mielkeearit"</span></p>
<p>Sihkkarastimin máŋggabealat doallostruktuvrra fertejit unnimus doalut vuoruhuvvot mielkeeriid lassánemiin.</p>
<p>Čuokkis 6. Cealkaga " Gorudiid fievrridangolut eai gal leat čuovvun gollolassáneami." sadjái boahtá:</p>
<p>Biergobuvttadeami sisaboahtoovdáneapmi ii leat čuvvon gorudiid fievrrideami gollolassáneami.</p>
<p>Čuokkis 8. Nággoeastadeaddji doaibmabijut</p>
<p>Rievdadus 8. čuoggás, boahtá 1. cealkaga sadjái:</p>
<p>Šiehtadusbealit leat várren Šiehtadusbealit lávejit jahkásaččat várret 1,4 miljon ru nággoeastadeaddji doaibmabijuide 2011 eanadoallošiehtadusas doaibmabijuide eastadit nákkuid eanadoalu ja boazodoalu gaskkas. 2011 boazodoallošiehtadusas várrejuvvui 1,4 miljon ru. seamma doaibmabidjui. Bealit fertejit várret seamma stuorra supmi dán ortnegii.</p>
<p>Čoahkkingirjji čállit: Trine Guttorm Anti/Roy Amundsen 227 siidu 272 siiddus</p>
<p>Čuoggás 8 i 1. ja 2. teakstaoasis lea evttohus čuvgehusbarggu birra geardduhuvvon guktii. Danne evttohuvvo ahte:</p>
<p>Čuokkis 8, 2. teakstaoassi, nubbi maŋimus cealkka sihkkojuvvo.</p>
<p>Viidáseappot sirdojuvvo 8. kapihttala maŋimus cealkka, 1. teakstaoasis, gaskal cealkagiid čuvgehusbarggu birra, mii loahpahuvvo sániiguin: (...) "nággoeastadeaddji doaibmabijuin " ja álgá ná "Psykososiálalaš deaddu "(...).</p>
<p>Čuokkis 8, ođđa 3. teakstaoassi: Dál lea uhccán diehtu biologalaš diliid birra daid guovlluin gos sihke šibihat ja bohccot guhtot. Danne háliida Sámediggi eanet dieđuid ja dutkama guohtunmálles biotohpa ávkkástallama ektui. Dárbbašuvvo maiddá eanet diehtu mo dávddat njommot eallis eallái guohtuneatnamiin.</p>
<p>Čuokkis 8, ovddeš 3. teakstaoassi (ođđa 4. teakstaoassi), ođđa maŋimus cealkka:</p>
<p>Eaktun lea ahte bealit soabadit.</p>
<p>Evttohus ođđa 12 čuoggán. Dálvevahágat gittiide ja šaddovahágat</p>
<p>Eanadoalus leat guokte ortnega daid vahágiid várás mat čuožžilit dálkkádagaid geažil - dálvevahágat mat čatnasit dálveáigodahkii ja dálvevahágat mat dáhpáhuvvet šaddoáigodagas. Gittiid vahátbuhtadusortnet ii leat heivehuvvon Romssa ja Finnmárkku fylkkaide. Hárvelohkosaš boanddat sáhttet rádjat šattuid eanet go oktii dálkkádaga geažil. Dáid guovlluin leat maid ollu láigoeatnamat, giettit leat biđgosis ja dávjá lea gittiid gaska guhkki. Dákkár dilit buvttihit stuorra hástalusaid vahágiid oktavuođa go gittiid ferte gilvit ođđasis.</p>
<p>Romssa fylkkas lea 2010 šaddoáigodat leamaš erenoamáš. Dat čájeha ahte eanadoallu doaimmahuvvo árktalaš diliin mas sihke dálvevahágat ja šaddovahágat leat dáhpáhuvvan seamma jagi. Romssa boanddaidsearvvi logut čájehit ahte 289 eanadoalli leat ohcan buhtadusa dálvevahágiid ovddas ja 500 eanadoalli šaddovahágiid ovddas.</p>
<p>Dálvevahágiid buhtadusortnegat doaibmagohtet easkka dalle go eanet go 20 % eatnamiin leat divvojuvvon. Máksomearri lea dat seamma olles riikii. Jus galggaš buhtadit dan stuorra areáladárbbu ja dálkkádat diliid, de ferte iežasoassi vuoliduvvot 10 prosentii dálvevahágiid ovddas Romssa ja Finnmárkku fylkkain.</p>
<p>Šaddovahága iežasoassi lea 30 %. Seamma láhkai go dálvevahágiid oktavuođas, de lea seamma proseantamearri olles riikii. Dat lea unohas sámi guovlluid eanadollui. Earret daid hástalusaid mat leat namuhuvvon ovddabealde, de ii sáhte eanadoalli davvin vuordit ahte sáhttá gilvit gietti dan jagi go vahát deaividii ja seammás sáhttit rádjat šattuid dan jagi obanassiige. Molssaeaktun lea juogo njuovvat šibihiid dahje oastit dálvefuođđara. Iežasoasi ferte unnidit 15 proseantan šaddovahágiid oktavuođas sámi guovlluin.</p>
<p>Evttohus 2</p>
<p><em type="italic">Ovddádusbellodaga lahttu Aud Martinsen evttohii čuovvovačča: </em>Evttohus eanadoallošiehtadallamiidda 1. Sámediggi háliida ahte galgá láhččojuvvot eanadoalu ovddideapmái olles Norggas. Eaktun dasa lea friddjaset eanadoallu mii addá ovttaskas bondii duohta buvttadanvejolašvuođa daid rámmaid siskkobealde maid márkan, iežasberoštusat ja ekonomiija bidjá. Boanddat galget adnojuvvot iehčanas ealáhusdoallin seamma dásis go eará ealáhusdoallit. Sámedikkis lea stuorra luohttámuš Norgga boanddaid návccaide ieža sáhttit mearridit maid ja mo sii galget buvttadit vai sii sáhttet háhkat alcceseaset ja sin bearrašiidda dakkár sisaboađu mainna sii sáhttet birget. 2. Sámediggi ávžžuha Eanandoallodepartemeantta láhččit dilálašvuođaid dasa ahte dát viiddes muddemat eanadoalus loahpahuvvojit, ja juohke okta ealáhusdoalli eanadoalus oažžu vejolašvuođa heivehit ieas ođđa dillái ja márkanii nu ahte sii eai dárbbaš nu ollu almmolaš doarjagiid. </p>
<p>Čoahkkingirjji čállit: Trine Guttorm Anti/Roy Amundsen 228 siidu 272 siiddus 3. Sámediggi háliida ahte Norggas galgá leat šláddjás šaddo- ja elliidgeardi. Berre geahččalit várjalit geatke-, guovža- ja albbasmáddodaga. Dan hálddašeapmi ferte dahkkojuvvot báikkálaččat doppe gos lea máhtolašvuohta árvvoštallat dilli, ja danne ferte heaittihit vuoruhuvvon boraspireavádagaid.</p>
<p>Heahtegádjunvuoigatvuhtii berre maid gullat beana maid boraspire falleha njuolgga. Dan lassin ferte heahtegádjunvuoigatvuohta gustot go boraspiret bohtet gittiide ja daid ii sáhte ádjit eret, ja ahte berre bidjat seamma dulkoma vuođđun go geavaha heahtegádjunvuoigatvuođa guovžža ektui, go eará boraspiriid ektui.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi árvalusevttohusa.</p>
<p>III Jienasteapmi 39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:</p>
<p><em type="italic">Lávdegotti unnitlohku, </em>Norgga sámiid riikkasearvvi <em type="italic">(NSR) lahtut Geir Tommy Pedersen, Mathis Nilsen </em></p>
<p><em type="italic">Eira ja </em>Norgga sámiid riikkasearvvi <em type="italic">(NSR) </em>ja Sámeálbmotbellodaga (SáB) lahttu <em type="italic">Gunn-Britt Retter ja </em></p>
<p>Johttisápmelaččaid listtu (JsL) lahttu <em type="italic">Per A. Bæhr gesse ruovttoluotta mearkkašumi lávdegotti árvalusas. </em></p>
<p>Evttohus 2 hilgojuvvui 31 jienain. 4 jienastedje beali. Evttohus 1 mearriduvvui 32 jienain 3 jiena vuostá. Lávdegotti ráva mearriduvvui 32 jienain 3 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Olaf Eliassen, áššejođiheaddji</p>
<p xml:lang="nob">Geir Tommy Pedersen</p>
<p xml:lang="nob">Olaf Eliassen 2 Inga-Lill Sundset 3 Aud Marthinsen</p>
<p xml:lang="nob">Geir Tommy Pedersen</p>
<p xml:lang="nob">Bjørn Inge Mo</p>
<p xml:lang="nob">Aud Marthinsen 4 Gunn-Britt Retter</p>
<p>Olaf Eliassen</p>
<p xml:lang="nob">Geir Tommy Pedersen</p>
<p xml:lang="nob">Gunn-Britt Retter 5 Bjørn Inge Mo 6 Geir Tommy Pedersen</p>
<p xml:lang="nob">Skjalg Jensen</p>
<p>Olaf Eliassen</p>
<p>Mathis Nilsen Eira</p>
<p xml:lang="nob">Geir Tommy Pedersen 7 Per Andersen Bæhr 8 Skjalg Jensen</p>
<p>Aili Keskitalo</p>
<p xml:lang="nob">Geir Tommy Pedersen</p>
<p xml:lang="nob">Skjalg Jensen 9 Bjørn Inge Mo 10 Marianne Balto 11 Egil Olli 12 Geir Tommy Pedersen 13 Skjalg Jensen</p>
<p>Čoahkkingirjji čállit: Trine Guttorm Anti/Roy Amundsen 229 siidu 272 siiddus</p>
<p>Olaf Eliassen, áššejođiheaddji</p>
<p>Geir Tommy Pedersen, čoahkkinortnegii</p>
<p>VI Sámedikki mearrádus Eanadoallu sámi guovlluin lea mearkkašan ollu barggolašvuhtii ja vuođđun ássamii sámi guovlluin.</p>
<p>Eanadoalus lea ain dát rolla, muhto dat lea hedjoneamen. Eanadoalus lea maid mearkkašupmi das ahte fievrridit viidáseappot sámegiela ja sámi árbevieruid. Sámediggái lea deaŧalaš ahte eanadoalus leat buorit rámmaeavttut dan doibmii ja ovddideapmái.</p>
<p>Sámi guovlluid eanadoalu ovdáneapmi maŋimuš jagiin lea leamaš negatiivvalaš ja dat fuolastuhttá.</p>
<p>Finnmárkku fylkkas lea doaluid lohku čielgasit njiedjan 2004 rájes 2010 rádjai, 427 doalus 360 dollui. Dat lea badjel 15 % njiedjan. Romssa fylkka lea ain stuorát njiedjan, 1405 doalus 1119 dollui jagis 2010, mii lea 20 % njiedjan. Gaskamearri olles riikii lea 13 % njiedjan. Máŋgga gielddas lea eanadoallu nu njiedjan ahte leat dušše moadde buvttadeaddji vel báhcán.</p>
<p>Doaluid geahppáneapmi buktá lassi balu dannego eanadoallu sámi guovlluin juo lea unni go buohtastahttá eanadoaluin riikadásis. Jos eanadoallu unnu vel eanet, de lea dat hástalussan sámi ealáhuseallimii ja áitá ealáhusa saji mearkkašahtti kultur- ja giellaarenan. Das leat maiddái negatiivvalaš váikkuhusat borramušbuvttadeapmái, meieriijaide, njuovahagaide ja eará viidáset náláštuhttinrusttegiidda sámi ássanguovlluin.</p>
<p>Ealli gilit leat buoremus dáhkádussan dasa ahte sámi kultuvra ja giella ceavzá boahtteáiggis. Go galgá nagodit bisuhit ealli giliid, de lea deaŧalaš sihkkarastit dálá doallostruktuvrra ja bisuhit ealáhusa barggolašvuođa ja buoridit gánnáhahttivuođa. Danne lea deaŧalaš Sámediggái oččodit sámi eanadoalu doallovuođu nannejuvvot. Sámedikki guhkesáiggi ulbmil lea eanedit ealáhusa barggolašvuođa ja buvttadeami. Okta Sámedikki váikkuhangaskaomiin lea investerendoarjja ja sierranas doaibmabijut – 2010:s juolludii Sámediggi 5,0 miljon ruvnnu eanadoalloáigumušaide. Doarjagat juolluduvvojedje vuosttažettiin investeren-, ovddidan- ja ovttasbargodoaibmabijuide eanadoalus.</p>
<p>Miellagiddevaš doaibmabidju lea ovddidanprošeakta man ulbmil lea bajidit eanadoalu optimismma</p>
<p>Ávjovári álgoálbmotguovllus. Dán guvlui gullet Porsáŋggu ja Kárášjoga gielddat ja Guovdageainnu suohkan. Dáin gielddain lea nu stuorra njiedjan ahte dárbbašuvvo álggahit stuorra movttiidahttinproseassa vai earret eará nuorat váldet badjelasaset eanadoalu dahje áŋgiruššet dainna. Jus dat lihkostuvvá, de dan sáhtášii geavahit maiddái eará guovlluin.</p>
<p>Sámi eanadollui lea árktalaš dálkkádat ja gaskkat min guovlluin liige hástalussan. Dálkkádat dagaha dan ahte mis lea oanehet šaddoáigodat, ja dasa lassin šattohis eana, man geažil mii dárbbašit viiddes areálaid ja danne šaddet alla doaibmagolut. Finnmárkku doaluid gaskamearálaš sturrodat lea 256 mihtu ja riikkas muđui dat lea 217 mihtu. Muhto seammás lea árktalaš dálkkádat givrodat danne go borramuššii mii buvttaduvvo dán birrasis lea unnit dárbu geavahit cirgganasávdnasiid, ja dan geažil šaddá dat buhtis ja sihkar. Sámediggi háliida ahte <span type="quote">“árktalaš eanadoallu”</span> galgá erenoamážit suodjaluvvot riikkaidgaskasaš gávpesoahpamušain ja ahte doaba geavahuvvo aktiivvalaččat go boahtteáiggi doarjjaortnegat hábmejuvvojit.</p>
<p>Eanadoalu mearkkašupmi sámi kultuvrra bisuheapmái ja ovddideapmái ollu sámi guovlluin, go buohtastahttá ealáhusa negatiivvalaš ovdánemiin, mearkkaša ahte ferte álggahit eanet doaibmabijuid maid ulbmilin lea erenoamážit nannet eanadoalu vejolašvuođaid ja vuođu sámi guovlluin. Danne árvvoštallojuvvo ahte dát doaibmabidjoárvalus eanadoallošiehtadallamiin lea hui deaŧalaš sámi servodahkii, sihke servodatpolitihkalaččat ja ealáhuspolitihkalaččat.</p>
<p>Sámediggi háliida beassat váikkuhit dasa ahte eanadoalu rámmaeavttut sihkkarastojuvvojit, ja nu leat mielde oččodeamen ealli sámi birrasiid ja ealli giliid.</p>
<p>Čoahkkingirjji čállit: Trine Guttorm Anti/Roy Amundsen 230 siidu 272 siiddus</p>
<p>Sámediggi čujuha Soria Moria-julggaštussii mas earret eará čuožžu: ”Regjeringen ønsker å bidra til gode rammevilkår både for tradisjonelle næringer og moderne arbeidsplasser knyttet til kultur og teknologi i samiske bosettingsområder.” (Ráđđehus háliida váikkuhit buriid rámmaeavttuid sihke árbevirolaš ealáhusaide ja ođđaáigásaš bargosajiide mat čatnasit kultuvrii ja teknologiijai sámi ássanguovlluin)</p>
<p>Viidáseappot čuožžu ahte: <span type="quote" xml:lang="nob">”Regjeringen vil sikre et landbruk med en variert bruksstruktur over hele landet gjennom en klar distriktsprofil, og videreføre styrking av det grasbaserte husdyrholdet”</span> (Ráđđehus áigu sihkkarastit eanadollui máŋggalágan doallostruktuvrra miehtá riikka čielga guovloprofiilla bokte, ja joatkit suoidnevuđot šibitdoalu nannemiin.) <span type="quote" xml:lang="nob">”Regjeringen vil sikre et landbruk med en variert bruksstruktur over hele landet gjennom en klar distriktsprofil, og videreføre styrking av det grasbaserte husdyrholdet”</span></p>
<p>Sámediggi ovddida čuovvovaš evttohusaid jagi 2011 eanadoallošiehtadallamiidda: 1. Sámedikki doaibma</p>
<p>Sámedikki doaibma guoská daid guovlluide riikkas gos sámit ásset. Eanadoallošiehtadallamiid oktavuođas maŋimuš jagiin leat vuhtii váldojuvvon soames árvalusa maid Sámediggi lea ovddidan, muhto dat leat ráddjejuvvon guoskat Finnmárkku fylkii. Sihke doarjaga areálarájiid rievdadeapmi ja mielkeeriid lasiheapmi leat boahtán ávkin maiddái sámi álbmogii Finnmárkkus. Sámit geat barget eanadoaluin ásset maiddái olggobealde Finnmárkku – erenoamážit Romssas ja Norlándda davvioasis. Ekonomalaš doaibmabijut mat álggahuvvojit sámi guovlluin galget guoskat stuorát guovlluide go dušše Finnmárkui.</p>
<p xml:lang="nob">Sametinget har registrert at flere kommuner i Troms har tilnærmet like utfordrende klimatiske forhold som Finnmark. Det kan være grunn til å vurdere sonegrensene og utvide disse til disse kommunene. 2. Gánnáhahttivuohta</p>
<p>Eanadoalu loahppameanut adnojuvvojit leat eanadoalloealáhusa fidnobargiid sisaboađu loahppameannun. Vuođđoeaktun dasa ahte eanadoallu galgá ceavzit ja ovdánit, lea ahte gánnáhahttivuohta eanadoalus galgá sáhttit gilvvohallat eará fidnuiguin. Nu ii leat dál ja dat čuohcá ealáhussii dainna lágiin ahte čađat heaittihuvvojit doalut go rekrutteren ealáhussii lea váilevaš. Jus galgá leat beroštahtti ovdal álgit boandan go eará fidnuin, erenoamážit nuoraide, de galgá dat sin mielas leat gánnáhahtti. Dađibahábut leat sisaboahtoerohusat menddo stuorrát eanadoalu ja eará servodaga joavkkuid gaskkas.</p>
<p>Sámediggi oaivvilda ahte váldomihttomearri eanadollui ferte leat ahte sisaboađut loktejuvvojit ollu vai boanda oažžu dakkár sisaboahtovuođu (ja astoáiggi), mii dávista bargohivvodahkii. Ferte uhcidit dan stuorra sisaboahtoerohusa mii lea eanadoalu ja eará joavkkuid gaskkas. Doaibmavuođu ferte nannet, erenoamážit uhcit doaluide, ferte šaddat vejolažžan doaibmat boandan dohkálaš sisaboađuin dušše dainna sisaboađuin mii boahtá dálus. Dat geasuhivččii nuoraid ja livččii hui deaŧalaš dasa ahte rekrutteret nuoraid boandafidnui.</p>
<p>Ekonomalaš ortnegiid eanadoalus ferte doalahit vai eanadolliide sihkkarastojuvvo einnostahtti dilli.</p>
<p>Eanadoalloeiseválddiid gáibádus nuppástuhttit luovosdoibmii ja WTO-šiehtadus bukte stuorra eahpesihkarvuođa eanadolliid gaskii maŋimuš logijagis. Viiddis rievdadusat doarjjaortnegiin dagahit dan ahte eanadolliin ii šat leat einnostahtti dilli man mielde bargat. Evttohus ahte rievdadit buvttadandoarjaga unnit oktasašdoaluide ja eará rievdadusat buvttadandoarjagis leat ovdamearkkat mat dagahit dán lágan eahpesihkarvuođa.</p>
<p>Seamma vuogi mielde ferte eanadoalu investerenortnegiid ain bisuhit. Huksemat molsašuddet jagis jahkái.</p>
<p>Jagi 2008 rájes lea Norggas ođđa návehiid njealjehasmehterlohku unnon beliin. Dárbu divodit ja bajásdoallat visttiid mat leat huksejuvvon 1980-logus sámi guovlluin lassána. Áiggi mielde huksejuvvon</p>
<p>Čoahkkingirjji čállit: Trine Guttorm Anti/Roy Amundsen 231 siidu 272 siiddus visttit geasuhit nuoraid eanet váldit badjelasaset eanadoalu. Nugo dilli lea dál, de heaittihuvvojit ollu boares- ja boaresáigásaš doalut.</p>
<p>Eanadoalus leat ovdalis áiggiin leamaš vejolašvuođat várret ruđa fondii eanadoalus mii galggai geavahuvvot visteinvesteremiidda boahtteáiggis. Dán foandda ruđaiguin sáhtášii plánet boahtteáiggi investeremiid buoret vuogi mielde. Dasto attášii dát einnostanvejolašvuođa vearroplánema ektui. 2011:s lea deaŧalaš vuoruhit fuođarvuđot buvttadeami davvin. Mielkebuvttadeapmi dat lea mii guoddá eanadoalu sámi guovlluin. Sávzadoallu geavaha meahci lávga ja dasa ferte sihkkarastit buori ekonomalaš ovdáneami 2011:s. 3. Ásahanbáhkat nuoraide</p>
<p>Statistihkalaš guovddášdoaimmahaga logut čájehit ahte njealjehasoassi Finnmárkku boanddain lea badjel 60 jagi. Soames jagiid geahčen šaddá danne stuorra dárbu oažžut ođđa olbmuid eanadollui, jos boandadoalut eai galggaš sakka geahppánit. Finnmárkkus lea gaskamearálaš ahki sis geat váldet badjelasaset doalu 45 jagi. Ulbmilin ferte leat oažžut gaskamearálaš agi bodnái, muhto dat eaktuda dan ahte gánnáhahttivuohta eanadoalus ferte buorránit. Ealáhussii rekrutteren gáibida dasto buori gelbbolašvuođa- ja oahpahusfálaldaga.</p>
<p>Go nuoraid galggaš movttiidahttit álgit bargat eanadoaluin, de ferte bidjat ekonomalaš doaibmabijuid maiguin dáhkidit rekrutterema.</p>
<p>Ferte ásahuvvot ásahanmielkeearreortnet nuoraid várás geat háliidit bargagoahtit doaluin. Dávjá lea nu ahte nuorat geat álggahit doaluin fertejit oastit šibihiid, reaidduid ja visttiid. Muhtumat válljejit oastit eanadoalloopmodagaid. Go sii vel dasa lassin fertejit oastit mielkeeriid stáhta haddái mii lea 3,50 ru lihtteris dahje priváhta márkanis, de lea váttis nuorain álggahit doaluin. Rekrutterema sihkkarastimii ferte ásahit oiddolaš ortnegiid daid nuoraid várás geat háliidit eanadollui – nuvttá mielkeeriid nuoraide geat leat vuollel 35 jagi geat háliidit cegget doalu dahje viiddidit dan sámi guovlluin. 4. Luopmo- ja astoáiggesadjásašortnet</p>
<p>Nu go eará ealáhusain ge, de ferte láhčit eanet luomu ja astoáiggi. Oktasaš doaimmaid ásahemiin lea sihkkarastojuvvon eanet astoáigi sidjiide geat servet dán lágan ovttasbargui, muhto oktasaš doaimmat eai heive buot guovlluide. Lea čájehuvvon ahte sis geat eai leat mielde oktasaš doaimmain, leat stuorát hástalusat oažžut sadjásačča. Dasa sáhttet leat máŋggalágan sivat, muhto bálkkás lea stuorra mearkkašupmi rekrutteremii. Luopmo- ja astoáigeortnegiid refušuvdnamáksomeriid ferte bajidit. Dán lágan ortnet geasuhivččii eanet bargat eanadoaluin, seammás go dat movttiidahtášii nuoraid álggahit eanadoaluin. 5. Mielkeearit</p>
<p>Sihkkarastimin máŋggabealat doallostruktuvrra fertejit unnimus doalut vuoruhuvvot mielkeeriid lassánemiin.</p>
<p>Vaikke vel muhtun doalut eai nagot deavdit eriideaset, de lea muhtun doaluin vejolašvuohta lasihit mielkebuvttadeami. Stuorát mielkeearri buoridivččii doaluid ekonomalaš vuođu. Dat livččii mielde sihkkarastimin eanadoalu sámi guovlluin. Sihkkarastin dihte máŋggabealat doallostruktuvrra, de ferte daid unnimus doaluid vuoruhit mielkeeriid lasiheami oktavuođas. 6. Fievrridandoarjja</p>
<p>Mielkebuvttadandoaluid heaittiheamit lea bohciidan digaštallama njuovahagaid ja meieriijaid infrastruktuvrra bisuheami vuođu birra. Go eanadoallobuktagiid hivvodat uhccu, de sturrot fievrridan- ja buvttadangolut juohke ovttadaga nammii. Viidásetráhkadanfitnodagat, mat dávjá leat ovttasdoaibmifitnodagat, maid dárbbašit leat gánnáhahttit. Daid fámohuhttin lea divrudan eanadolliid fievrridangoluid.</p>
<p>Njuovahagaid heaittiheapmi guhkida fievrridangaskkaid ja nie divruda fievrridangoluid. Doaluid logu njiedjama dihte guhkkot doaluid gaskkat ja dan geažil sturrot maiddái fievrridangolut. Dán ferte gokčat</p>
<p>Čoahkkingirjji čállit: Trine Guttorm Anti/Roy Amundsen 232 siidu 272 siiddus movt nu. Biergobuvttadeami sisaboahtoovdáneapmi ii leat čuvvon gorudiid fievrrideami gollolassáneami. Dáid sivaid geažil dárbbašuvvo stuorát fievrridandoarjja. Gávdnojit maiddái čielga rájit man guhkás ealli elliid sáhttá fievrridit almmá válddekeahttá vuoiŋŋastanbottu.</p>
<p>Seammá guoská maiddái veahkamuhkki- ja fuođarfievrrideapmái mas fuođardárbu lea lassánan sakka go mielkebuvttadeapmi juohke gusa nammii lea gorgŋon.</p>
<p>Fievrridandoarjaga rievdadeapmi galgá dásset hatti buvttadeddjiide beroškeahttá fievrridangaskkain. 7. Boraspiriid geahpedeapmi buoridan dihte sávzadoaluid ekonomiija.</p>
<p>Sávzadoallu gáibida ollu areálaid man oktavuođas meahcceávkkástallan lea leamaš mearrideaddjin ekonomalaš bohtosii. Váidudeaddji doaibmabijut boraspiriid hálddašeamis leat dagahan ahte sávzadoallit leat earret eará gártan unnidit meahcceávkkástallama ja bidjat sávzzaid áiddiid sisa bealdduide. Go eanet fertejit geavahit bealdduid, de dat lasiha goluid go fertejit eanet dikšut eatnamiid ja áidut daid. Geavaheami dainna lágiin rievdadeapmi sáhttá maiddái buvttihit stuorát vára ahte sávzzat ožžot parasihtaid ja infekšuvnnaid (menddo ollu leat sávzzat seamma areálaid alde). Boraspirehálddašeamis ja sávzadoalu ekonomiijas lea lávga oktavuohta. Boraspirehálddašeapmi ii leat meroštallama mielde oassin šiehtadallamiin, muhto dat váikkuha njuolga ekonomalaš bohtosii. Boraspiresoabaheami mielde galget leat sihke guohttueallit ja boraspiret riikkas. Váidudeaddji doaibmabijut (ovdal sávzzaid viežžan guohtumiin, áiddit jna) divrudit sávzadoalu ja hehttejit dolliid meahcceávkkástallama ávkkáleamos vugiin. 8. Nággoeastadeaddji doaibmabijut</p>
<p>Šiehtadusbealit leat várren Šiehtadusbealit lávejit jahkásaččat várret 1,4 miljon ru nággoeastadeaddji doaibmabijuide 2011 eanadoallošiehtadusas doaibmabijuide eastadit nákkuid eanadoalu ja boazodoalu gaskkas. 2011 boazodoallošiehtadusas várrejuvvui 1,4 miljon ru. seamma doaibmabidjui. Bealit fertejit várret seamma stuorra supmi dán ortnegii. Unnidan dihte areálavuostálasvuođaid eanadoalu ja boazodoalu gaskka lea dárbu lasihit ruđaid dán postii. Boazoáiddiid huksen lea hui divrras ekonomalaččat, muhto dat lea investeren máŋgga jahkái ovddasguvlui. Áiddiid ceggemiin seasttášii eanadoallu maŋit áiggis liigebarggu ja dan seammás sihkkarastojuvvošii šaddu. Sámedikki mielas lea dárbu ahte stáhta eiseválddit vuoruhit barggu nággoeastadeaddji doaibmabijuiguin buoridan dihte áddejumi ealáhusaid gaskka ja oktiiordnen dihte daid sierra geavaheaddjiberoštusaid. Danne lea deaŧalaš eastadit dákkár dilálašvuođaid šaddamis.</p>
<p>Psykososiálalaš deaddu maid nákkut mielddiset buktet guhkit áiggi badjel, sáhttet leat vahágin guoskevaš beliide.</p>
<p>Sámediggi evttoha ahte ásahuvvojit dialogaarenat man ulbmil galgá leat lonuhallat oainnuid ja čilget goabbat ge beliid doaibmadiliid. Diekkár arena sáhtašii leat positiivalaš doaibma easttadan dihtii nákkuid ja dagahivččii eaŋkalabbon gávdnat vuogas čovdosiid. Dáinna lágiin sáhtašii buoredit beliid olbmuidgaskasaš diliid.</p>
<p>Dál lea uhccán diehtu biologalaš diliid birra daid guovlluin gos sihke šibihat ja bohccot guhtot. Danne háliida Sámediggi eanet dieđuid ja dutkama guohtunmálles biotohpa ávkkástallama ektui. Dárbbašuvvo maiddá eanet diehtu mo dávddat njommot eallis eallái guohtuneatnamiin.</p>
<p>Máŋgii sáhttá stuorát areálaid áidun leat áigeguovdil. Sáhttet leat areálat maid eanadagat, huksehusat jed. lunddolaččat ráddjejit. Eaktun lea ahte bealit soabadit. 9. Lasihit ruđaid Sámedikki ealáhusovddidandoaibmabijuide</p>
<p>Eanandoallo- ja biebmodepartemeanta láve juolludit Sámedikki ealáhusovddidandoaibmabijuide 2,0 miljon ru (ovddeš Sámi ovddidanfoanda). Dát ruđat eai leat muddejuvvon máŋgga jahkái. Eanadoalu golut visttiide ja eará doaibmabijuide leat lassánan jagis jahkái. Dasto lea Sámediggi maiddái seamma áigodagas viiddidan ortnega doaibmaguovllu. Eanadoalu unnun sámi guovlluin buvttiha dasa lassin dárbbu ruhtadit stuorát bajásdoallanbarggu. Ruđaid ferte lasihit 4,0 miljon ruvdnui.</p>
<p>Čoahkkingirjji čállit: Trine Guttorm Anti/Roy Amundsen 233 siidu 272 siiddus 10. Lotnolasdoalut</p>
<p>Ollu guovlluin hehttejit vátna areálaresurssat stuorát doaibmaovttadagaid ásaheami. Dáin guovlluin ferte ain leat vejolašvuohta áŋgiruššat sierralágan lotnolasealáhusaiguin. Dáinna lágiin bisuhit mii girjáivuođa ealáhusas, ja dan seammás sihkkarastojuvvo dássedis ássan. Šiehtadusoktavuođas fertejit ekonomalaš doaibmabijut leat ceahkkálastojuvvon doallosturrodagaid mielde, dan dihte vai lotnolasdoalut oččošedje stuorát oasi njuolggo doarjagiin. 11. Buktagat dihtomárkaniidda</p>
<p>Eanandoallo- ja biebmodepartemeanttas lea árvoháhkanprográmma biebmosuorggis. Sámi guovlluid hástalus lea fas ealáskahttit sámi borramušvieruid oassin eanadoalu árvoháhkamis. Báikkálaš kulturvieruid ovddideapmi ja viidáset fievrrideapmi nanne eanadoalu deaŧalaš árvoovddideaddjin sámi guovlluin.</p>
<p>Sámediggi čujuha dás davvinorgga eanadoalu erenoamáš vejolašvuhtii ovddidit buktagiid dihtomárkaniidda. 12. Dálvevahágat gittiide ja šaddovahágat</p>
<p>Eanadoalus leat guokte ortnega daid vahágiid várás mat čuožžilit dálkkádagaid geažil - dálvevahágat mat čatnasit dálveáigodahkii ja dálvevahágat mat dáhpáhuvvet šaddoáigodagas. Gittiid vahátbuhtadusortnet ii leat heivehuvvon Romssa ja Finnmárkku fylkkaide. Hárvelohkosaš boanddat sáhttet rádjat šattuid eanet go oktii dálkkádaga geažil. Dáid guovlluin leat maid ollu láigoeatnamat, giettit leat biđgosis ja dávjá lea gittiid gaska guhkki. Dákkár dilit buvttihit stuorra hástalusaid vahágiid oktavuođa go gittiid ferte gilvit ođđasis.</p>
<p>Romssa fylkkas lea 2010 šaddoáigodat leamaš erenoamáš. Dat čájeha ahte eanadoallu doaimmahuvvo árktalaš diliin mas sihke dálvevahágat ja šaddovahágat leat dáhpáhuvvan seamma jagi. Romssa boanddaidsearvvi logut čájehit ahte 289 eanadoalli leat ohcan buhtadusa dálvevahágiid ovddas ja 500 eanadoalli šaddovahágiid ovddas.</p>
<p>Dálvevahágiid buhtadusortnegat doaibmagohtet easkka dalle go eanet go 20 % eatnamiin leat divvojuvvon. Máksomearri lea dat seamma olles riikii. Jus galggaš buhtadit dan stuorra areáladárbbu ja dálkkádat diliid, de ferte iežasoassi vuoliduvvot 10 prosentii dálvevahágiid ovddas Romssa ja Finnmárkku fylkkain.</p>
<p>Šaddovahága iežasoassi lea 30 %. Seamma láhkai go dálvevahágiid oktavuođas, de lea seamma proseantamearri olles riikii. Dat lea unohas sámi guovlluid eanadollui. Earret daid hástalusaid mat leat namuhuvvon ovddabealde, de ii sáhte eanadoalli davvin vuordit ahte sáhttá gilvit gietti dan jagi go vahát deaividii ja seammás sáhttit rádjat šattuid dan jagi obanassiige. Molssaeaktun lea juogo njuovvat šibihiid dahje oastit dálvefuođđara. Iežasoasi ferte unnidit 15 proseantan šaddovahágiid oktavuođas sámi guovlluin.</p>
<p>Sámediggi doarju muđui sámediggeráđi árvalusevttohusa.</p>
<p>Ášši meannudeapmi loahpahuvvui 10.03.11 dii. 10.30.</p>
<p>Vuođđogiella: Dárogiella</p>
<p>Ášši/Sak BFOL 001/11 Ášši/Sak DC 011/11</p>
<p>Ođđa meroštallannjuolggadusat guovttegielalašvuođadoarjagiid juolludeapmái</p>
<p>Arkiivaáššenr.. 10/396106 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 28.01.11</p>
<p>SR 027/11 lávdegoddi 22. – 24.02.11</p>
<p>Sámedikki dievasčoahkkin 04. – 11.03.11</p>
<p xml:lang="nob">DC 011/11</p>
<p>Ášši meannudeapmi álggahuvvui 10.03.11 dii. 11.00.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 28.01.11</p>
<p>Sámediggeráđi</p>
<p>Ášši SR 027/11 Ođđa meroštallannjuolggadusat guovttegielalašvuođadoarjagiid juolludeapmái 2 18.10.10</p>
<p xml:lang="nob">Sámediggi/forvaltningskommuner og fylkeskommuner</p>
<p xml:lang="nob">Høringsnotat 3</p>
<p xml:lang="nob">Sámediggi/forvaltningskommuner og fylkeskommuner</p>
<p xml:lang="nob">Utregningsmodell 4</p>
<p xml:lang="nob">Tana kommune/Sametinget</p>
<p xml:lang="nob">Høringssvar 5</p>
<p xml:lang="nob">Tysfjord kommune/Sametinget</p>
<p xml:lang="nob">Høringssvar 6</p>
<p xml:lang="nob">Røyrvik kommune/Sametinget</p>
<p xml:lang="nob">Høringssvar 7</p>
<p xml:lang="nob">Porsanger kommune/Sametinget</p>
<p xml:lang="nob">Høringssvar 8</p>
<p xml:lang="nob">Nord-Trøndelag fylkeskommune/Sametinget</p>
<p xml:lang="nob">Høringssvar 9</p>
<p xml:lang="nob">Snåsa kommune/Sametinget</p>
<p xml:lang="nob">Høringssvar 10</p>
<p xml:lang="nob">Kautokeino kommune/Sametinget</p>
<p xml:lang="nob">Høringssvar 11</p>
<p xml:lang="nob">Karasjok kommune/Sametinget</p>
<p xml:lang="nob">Høringssvar 12</p>
<p xml:lang="nob">Finnmark fylkeskommune/Sametinget Høringssvar 13</p>
<p xml:lang="nob">Nesseby kommune/Sametinget</p>
<p xml:lang="nob">Høringssvar 14</p>
<p xml:lang="nob">Kåfjord kommune/Sametinget</p>
<p xml:lang="nob">Høringssvar 15</p>
<p xml:lang="nob">Lavangen kommune/Sametinget</p>
<p xml:lang="nob">Høringssvar 16</p>
<p xml:lang="nob">Troms fylkeskommune/Sametinget</p>
<p xml:lang="nob">Høringssvar 17</p>
<p xml:lang="nob">Nordland fylkeskommune/Sametinget Høringssvar</p>
<p>II Evttohusat ja mearkkašumit</p>
<p>Čoahkkingirjji čállit: Trine Guttorm Anti/Roy Amundsen 235 siidu 272 siiddus</p>
<p>Sámediggeráđi mearrádusárvalus:</p>
<p>Guovttegielatvuođa meroštallannjuolggadusat</p>
<p>Guovttegielatdoarjja ii stivrejuvvo šat goluid mielde nugo ovdal, muhto ulbmilstivrema mielde, mas lea golmmaoasat málle movt doarjja juogaduvvo sámegiela hálddašanguovllu gielddaide. Málles lea okta vuođđooassi, okta bálvalusoassi ja okta ovddidanoassi hálddašanguovllu gielddaid várás. Sámegiela hálddašanguovllu fylkkagielddaide lea guovtteoasat málle mas lea vuođđo- ja bálvalusoassi ja ovddidanoassi.</p>
<p>Hálddašanguovllu gielddat</p>
<p>Vuođđooassi:</p>
<p>Vuođđooassi lea 25 % ollislaš guovttegielatrámmas gielddaide ja juogaduvvo dássálaga hálddašanguovllu gielddaid gaskka.</p>
<p>Bálvalusoassi:</p>
<p>Bálvalusoassi lea 50 % ollislaš guovttegielatrámmas gielddaide ja juogaduvvo hálddašanguovllu gielddaide čuovvovaš mihtuid vuođul:</p>
<p>Man galle vuođđoskuvlla oahpis lea sámegiella vuosttašgiellan (deattuhuvvo 44 %) Man galle vuođđoskuvlla oahpis lea sámegiella nubbingiellan (deattuhuvvo 25 %)</p>
<p>Man ollu gieldda ássin leat Sámedikki jienastuslogus (deattuhuvvo 31 %)</p>
<p>Ovddidanoassi:</p>
<p>Ovddidanoassi lea 25 % ollislaš guovttegielatrámmas gielddaide. Ovddidanoassi regulerejuvvo doaimma ja čađahuvvon doaibmabijuid mielde jagis jahkái, ja ovttasbargošiehtadusain ovttaskas gieldda ja Sámedikki gaskka.</p>
<p>Hálddašanguovllu fylkagielddat</p>
<p>Vuođđo- ja bálvalusoassi:</p>
<p>Vuođđo- ja bálvalusoassi lea 75 % fylkagielddaid ollislaš guovttegielatrámmas ja juogaduvvo dássálaga fylkagielddaid gaskka.</p>
<p>Ovddidanoassi:</p>
<p>Ovddidanoassi lea 25 % fylkagielddaid ollislaš guovttegielatrámmas. Ovddidanoassi regulerejuvvo doaimma ja čađahuvvon doaibmabijuid mielde jagis jahkái, ja ovttasbargošiehtadusain ovttaskas fylkagieldda ja Sámedikki gaskka.</p>
<p>Guovttegielatvuođadoarjaga ulbmilolahusa eavttut</p>
<p>Ulbmilolahusa eavttut leat seammaláganat sihke gielddaide ja fylkagielddaide mat gullet sámegiela hálddašanguvlui. Ulbmilolahusa eavttut galget geavahuvvot ruđaid geavaheami raporteremis Sámediggái.</p>
<p>Guovttegielatvuođadoarjaga vuođđo- ja bálvalusoasis leat čuovvovaš eavttu ulbmilolahussii: Man galle bargis lea gelbbolašvuohta bálvalit álbmoga sámegillii njálmmálaččat ja/dahje čálalaččat.</p>
<p>Man galle bargi leat ožžon oahpahusa sámegielas</p>
<p>Almmuhusat, diehtojuohkin, skovit ja teaksta ruovttosiiddus sámegillii</p>
<p>Man ollu guovttegielat dokumeanttat (sáme-/dárogillii)</p>
<p>Guovttegielatvuođadoarjaga vuođđo- ja bálvalusoasis ii gáibiduvvo detálja dási rehketdoalloraporta.</p>
<p>Ovddidanoassi regulerejuvvo doaimma ja čađahuvvon doaibmabijuid vuođul jagis jahkái ja ovttasbargošiehtadusain ovttaskas gieldda/fylkagieldda ja Sámedikki gaskka. Ovddidanoasi sturrodaga mearrida Sámediggeráđđi ovttaskas gielddaide/fylkagielddaide dahje dat orgána masa Sámediggeráđđi addá fápmudusa.</p>
<p>Čoahkkingirjji čállit: Trine Guttorm Anti/Roy Amundsen 236 siidu 272 siiddus</p>
<p>Dan geažil go gielladilli lea nu sierralágan sámegiela hálddašanguovllu gielddain, galget ráhkaduvvot individuála ovttasbargošiehtadusat juohke gielddain/fylkagielddain. Ovttasbargošiehtadusain galget earret eará leat ulbmilat ja strategiijat movt gielddat/fylkagielddat áigot ollášuhttit Sámelága giellanjuolggadusaid, ja mot iešguđetge gielda/fylkagielda áigu geavahit ovddidanoasi.</p>
<p>Gáibiduvvo detálja dási rehketdoalloraporta guovttegielatdoarjaga ovddidanoasis.</p>
<p>Juolludan- ja máksineavttut</p>
<p>Guovttegielatdoarjagiidda leat čuovvovaš juolludan- ja máksineavttut:</p>
<p>Dán jagi doaibmaplána ja čuovvovaš jagi bušeahttadárbu sáddejuvvo Sámediggái maŋimuštá njukamánu 1. b. dán jagi.</p>
<p>Galgá ráhkaduvvot ovttasbargošiehtadus Sámedikki ja ovttaskas gieldda ja fylkagieldda gaskka guovttegielatdoarjaga geavaheamis.</p>
<p>Raporta vuođđo- ja bálvalusoasis sáddejuvvo Sámediggái maŋimuštá borgemánu 1. b. čuovvovaš jagi. Raporta ja detálja dási/čilgejeaddji rehketdoallu ovddidanoasis sáddejuvvo Sámediggái maŋimuštá borgemánu 1. b. čuovvovaš jagi. 50 % doarjagis máksojuvvo bušeahttajagi álggus. Loahppa 50 % máksojuvvo dalle go doarjjaeavttut leat ollašuhttojuvvon.</p>
<p>Jos doarjjaeavttut eai leat ollašuhttojuvvon maŋimuštá borgemánu 1. b., de ii sáhte doarjjaoažžu vuordit doarjaga Sámedikkis čuovvovaš jagi. Sámediggi sáhttá gáibidit ruđaid ruovttoluotta máksojuvvot jos doarjjaoažžu ii ollašuhte eavttuid nugo eaktuduvvon.</p>
<p>Ortnet evaluerejuvvo maŋŋá 3 jagi.</p>
<p>Bajásšaddan-, fuolahus- ja oahppolávdegotti árvalus:</p>
<p>Álgu</p>
<p>Sámediggi lea 1993 rájes juolludan guovttegielalašvuođadoarjagiid daid gielddaide ja fylkkagielddaide, mat áiggis áigái leat gullan sámegiela hálddašanguvlui. Sámedikki ovddas árvvoštalai Finnut Consult guovttegielalašvuođaruđaid geavaheami 2009:s. Raportta loahppajurdda lea earret eará ahte ruđaid raporten berrešii rievdaduvvot das ahte leat gollostivrejuvvon dasa ahte dat leat eanet ulbmilstivrejuvvon, ja ahte guovttegielalašvuođaruđaid juolludaneavttut berrešedje rievdaduvvot. Lassin árvvoštallamii, de leat čáđahuvvon čoahkkinat gielddain, fylkkagieldain ja seminára lea čáđahuvvon gos buohkat hálddašanguovllus sáhte ovddidit iežaset oaiviliid.</p>
<p>Evttohus ođđa juolludaneaktun guovttegielalašvuođaruđaid juolludeami várás sáddejuvvui gulaskuddamii 18.10.2010 áigemeriin 01.12.2010. Evttohus sáddejuvvui njuolgga buot hálddašangielddaide ja fylkkagielddaide ja daid gielddaide mat leat ráhkkanišgoahtán beassat mielde sámegiela hálddašanguvlui.</p>
<p>Doarjjaortnet evaluerejuvvo 3 jagi geahčin.</p>
<p>Dán evttohusas evttohuvvo ahte guovttegielalašvuođadoarjja rievdaduvvo das ahte leat gollostivrejuvvon dasa ahte dat leat ulbmilstivrejuvvon modealla mas lea golmmaoasat meroštallanvuođđu mo juohkit doarjaga sámegiela hálddašanguovllu gielddaide. Modeallas lea vuođđooassi, bálvalusoassi ja ovddidanoassi hálddašangielddaid várás. Sámegiela hálddašanguovllu fylkkagielddaid várás lea juohkinmodealla guovtteoasat ja das lea Vuođđo- ja bálvalusoassi ja ovddidanoassi.</p>
<p>Mearkašumit</p>
<p><em type="italic">Lávdegoddi, Bargiiidbellodaga sámediggejoavkku (Bb) lahtut Geir Johnsen, Anne Helene Saari, Mariann Wollmann Magga, Jørn Are Gaski ja Árj a lahtu Odd Iver Sara ja Åarjel-Saemiej Gielh (ÅaSG) lahtu Ida Marie Bransfjell </em>ja </p>
<p><em type="italic">Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam </em></p>
<p><em type="italic">Paulsen ja Norgga Sámiid Riikkasearvvi/Sámeálbmot bellodaga (NSR/SáB) lahtu Elin Henriksen, </em></p>
<p><em type="italic">Johttisápmelaččaid listu (JsL) lahtu Berit Marie P. Eira, Ovddádusbellodaga (FrP) lahtu Hans Eriksen </em></p>
<p>Čoahkkingirjji čállit: Trine Guttorm Anti/Roy Amundsen 237 siidu 272 siiddus ovddidedje čuovvovaš mearkkašumi:</p>
<p>Sámelága giellanjuolggadusaid ulbmil lea gáhttet ja ovddidit sámegielaid erenomážit dainna lágiin ahte nannet dan almmolaš geavaheami. Sámelága § 1-5 deattasta ahte sámegiella ja dárogiella leat dásseárvosaš gielat.</p>
<p>Árvvoštallan</p>
<p>Gielddain sáhttet leat váttisvuođat ollašuhttit giellalága gáibádusaid. Lea daddjojuvvon ahte Sámelága giellanjuolggadusat galget rievdaduvvot, juoga mii dárbbašuvvo go leat boahtán ođđa gielddat sámegiela hálddašanguvlui. Dain leat eará hástalusat go dain gielddain mat leat leamaš mielde hálddašanguvluin guhkit áigge.</p>
<p>Guovttegielalašvuođaruđaid juolludaneavttuid árvvoštallama oktavuođas, mii galgá čađahuvvot 3 jagi geahčen, gáibiduvvo ahte ovdal árvvoštallama ferte čielggadit ja analyseret mo lea váikkuhan ja mo boahtá váikkuhit go ođđa gielddat bohtet fárrui. Lea maid deaŧalaš oažžut diehtit mo sámi geavaheaddjit vásihit vejolašvuođa beassat geavahit sámegiela almmolaččat, ja mo sii vásihit vejolašvuođa beassat geavahit sámegiela oppalaččat. Danne cealká lávdegoddi ahte lea stuorra beroštupmi dasa ahte oažžut čađahuvvot geavaheaddjiiskkadeami sámi álbmoga gaskkas gielddalaš bálvalusfálaldaga birra oppalaččat.</p>
<p>Lávdegoddi čujuha dasa ahte dál ii leat ollislaš visogovva mii čájeha man muddui leat ollašuhttojuvvon gielddain dat lágat ja njuolggadusat, mat muddejit guovttegielalaš bálvalusfálaldaga sámi guovlluin, dahje sámegiela hálddašanguovllus. Lávdegotti mielas livččii hui deaŧalaš oažžut dakkár visogova, go dat attášii buoret vuođu sihkkarastimii ahte hálddašanguovllu gielddaid bálvalusfálaldat ovddiduvvojit nu ahte dat ollašuhttet daid geatnegasvuođaid mat bohtet ovdan lágain ja láhkaásahusain.</p>
<p>Rápmaeavttut</p>
<p>Lávdegoddi čujuha dasa ahte 2006 rájes lea Bargo- ja searvadahttindepartemeanta (BID) - dálá</p>
<p>Ođasmahttin-, hálddahus- ja girkodepartemeanta - dušše addán lassidoarjaga guovttegielalašvuhtii go ođđa gielddat leat váldojuvvon mielde hálddašanguvlui. Doarjagat eai muddejuvvo haddegoargŋuma ektui, ja danne leat doarjagat duohtavuođas njiedjan dán áigodagas. Vaikke vel ođđa gielddain mat bohtet mielde hálddašanguvlui, leat eará ja vuđolaš hástalusat daid ulbmiliid ja njuolggadusaid ektui, mat gustojit sámegiela hálddašanguvlui.</p>
<p>Lávdegoddi čujuha Gielda- ja guovlodepartemeantta (GGD) bargojoavkku raportii: Daid guovttegielalašvuođagoluid oktavuođas gielddaide ja fylkkagielddaide mat addojuvvojedje 2002 várás mas okta loahppajurdagiin lei ahte vaikke vel lei ge hástaleaddjin kártet duohta lassegoluid mat gielddain ledje guovttegielalašvuođa hálddašeami láhčima oktavuođas, oaivvildii bargojoavku ahte lei dárbu lasihit guovddášeiseválddiid guovttegielalašvuođadoarjaga.</p>
<p>Lávdegoddi deattuha ahte maiddái julev- ja lullisámi gielddat leat boahtán mielde sámegiela hálddašanguvlui. Dain gielddain lea viiddiduvvon ovddasvástádus almmolaš giellahálddašeami oktavuođas ja doppe dárbbašuvvo stuorra áŋgiruššan sihkkarastit sihke bálvalusfálaldaga sámegillii ja ahte sámegiella geavahuvvo eanet dáin gielddain.</p>
<p>Lávdegoddi oaivvilda ahte ekonomalaš juolludeamit fertejit nannejuvvot, ja registrere ahte dan leat maiddái sámegiela hálddašanguovllu gielddat deattuhan.</p>
<p>Evttohusat</p>
<p><em type="italic">Ovddádusbellodaga (FrP) lahtus Hans Eriksen, Norgga Sámiid Riikkasearvvi (NSR) lahtuin Silje Karine Muotka, Kirsti Guvsám, Åge Nordkild, Miriam Paulsen ja Norgga Sámiid Riikkasearvvi/Sámeálbmot bellodaga (NSR/SáB) lahtus Elin Henriksen, Johttisápmelaččaid listu (JsL) lahtus Berit Marie P. Eira </em></p>
<p>Čoahkkingirjji čállit: Trine Guttorm Anti/Roy Amundsen 238 siidu 272 siiddus</p>
<p>Evttohus 1</p>
<p>Ođđa evttohus:</p>
<p>Sámediggi ii rievdat guovttegielalašvuođaruđaid juolludaneavttuid. Dálá ortnet bisuhuvvo. </p>
<p><em type="italic">Bargiidbellodaga (Bb) lahtuin Geir Johnsen, Anne Helene Saari, Mariann Wollmann Magga, Jørn Are Gaski ja Árjja lahtus Odd Iver Sara ja Åarjel-Saemiej Gielh (ÅaSG) lahtus Ida Marie Bransfjell </em></p>
<p>Evttohus 2</p>
<p>Doarjaga ovddidanoassi galgá heivehuvvot daid iešguđet eavttuide ja hástalusaide, mat gielddain leat.</p>
<p>Ovddidanbarggu ferte geahčat guhkesáiggi perspektiivvas ja evttohuvvo ahte šiehtadusat doaibmabijuiguin dahkkojuvvojit 3 jagi áigodahkii, ja ahte ođđaseamos sámi giellahálddašangielddat vuoruhuvvojit. Lulli- ja julevsámi gielat leat erenoamáš rašit ja daid ferte vuoruhit dán oasis. Lávdegotti Bb-, Árja-, ÅaSGlahtut dorjot Sámediggeráđi evttohusa ahte árvvoštallat juolludaneavttuid 3 jagi geahčen.</p>
<p>Dan geažil go gielddain leat iešguđetlágan hástalusat, de berre nannet ođđa gielddaid álggahanbarggu sirdásanáiggis.</p>
<p>Dat gielddat gos sámegiella lea heajumus dilis sihkkarastojuvvojit buoremusat dakko bokte ahte vuođđodoarjja biddjojuvvo35 proseantan ja bálvalanoassi 40 proseantan dan sajis go 25/50 proseantta. 1. Guovttegielalašvuođadoarjaga meroštallannjuolggadusat</p>
<p>Guovttegielalašvuođadoarjja rievdá das ahte leat gollostivrejuvvon dasa ahte šaddat ulbmilstivrejuvvon modealla golmmaoasat meroštallanvuođuin das mo doarjja juolluduvvo sámegiela hálddašanguovllu gielddaide.</p>
<p>Modeallas lea vuođđooassi, bálvalusoassi ja ovddidanoassi hálddašangielddaid várás.</p>
<p>Sámegiela hálddašanguovllu fylkkagielddaid várás lea juogadanmodealla guovtteoasat ja das lea Vuođđo- ja bálvalusoassi ja ovddidanoassi. 1.1 Hálddašanguovllut</p>
<p>Vuođđooassi: Vuođđooassi lea 35 % ollislaš guovttegielalašvuođarámmas gielddaide ja juogaduvvo luohtta hálddašangielddaid gaskkas.</p>
<p>Bálvalanoassi:</p>
<p>Bálvalanoassi lea 40 % ollislaš guovttegielalašvuođarámmas gielddaide ja juogaduvvo hálddašangielddaide dáid mihttoovttadagaid vuođul:</p>
<p>Galle vuođđoskuvllaoahppis lea sámegiella vuosttašgiellan (deattuhuvvo 44 proseanttain)</p>
<p>Galle vuođđoskuvllaoahppis lea sámegiella nubbigiellan (deattuhuvvo 25 proseanttain)</p>
<p>Gallis gielddas leat čálihuvvan Sámedikki jienastuslohkui (deattuhuvvo 31 proseanttain)</p>
<p>Ovddidanoassi:</p>
<p>Ovddidanoassi lea 25 % ollislaš guovttegielalašvuođarámmas gielddaide. Ovddidanoassi muddejuvvo doaimmaid ja čađahuvvon doaibmabijuid vuođul jagis jahkái, ja ovttaskas gieldda ja Sámedikki gaskasaš ovttasbargošiehtadusa vuođul. 1.2 Hálddašanfylkkagielddat</p>
<p>Vuođđo - ja bálvalanoassi: Vuođđo - ja bálvalanoassi lea 75 % ollislaš guovttegielalašvuođarámmas fylkkagielddaide ja juogaduvvo luohtta fylkkagielddaid gaskkas.</p>
<p>Ovddidanoassi:</p>
<p>Ovddidanoassi lea 25 % ollislaš guovttegielalašvuođarámmas fylkkagielddaide. Ovddidanoassi muddejuvvo doaimmaid ja čađahuvvon doaibmabijuid vuođul jagis jahkái, ja ovttaskas fylkkagieldda ja</p>
<p>Sámedikki gaskasaš ovttasbargošiehtadusa vuođul. 2. Guovttegielalašvuođadoarjaga ulbmilolahusa eavttut</p>
<p>Čoahkkingirjji čállit: Trine Guttorm Anti/Roy Amundsen 239 siidu 272 siiddus</p>
<p>Ulbmilolahusa eavttut leat dat seamma sihke sámegiela hálddašanguovllu gielddaide ja fylkkagielddaide. Ulbmilolahusa eavttut galget geavahuvvot dain raporttain Sámediggái, mat čájehit mo ruđat leat geavahuvvon.</p>
<p>Guovttegielalašvuođadoarjaga vuođđo - ja bálvalanoasi ulbmilolahusa eavttut leat ná: - Galle bargis lea gelbbolašvuohta bálvalit álbmoga sámegillii njálmmálaččat ja/dahje čálalaččat - Galle bargi leat ožžon oahpu sámegielas - Almmuhusat, diehtojuohkin, skovit ja teavsttat ruovttusiiddus sámegillii - Galle dokumeantta guovtti gillii (sámegillii/dárogillii)</p>
<p>Ii gáibiduvvo dárkilis rehketdoalloraporta guovttegielalašvuođadoarjaga vuođđo - ja bálvalanoasis.</p>
<p>Ovddidanoassi muddejuvvo doaimmaid ja čađahuvvon doaibmabijuid vuođul jagis jahkái, ja ovttaskas gieldda/fylkkagieldda ja Sámedikki gaskasaš ovttasbargošiehtadusa vuođul. Ovddidanoasi sturrodaga ovttaskas gildii/fylkkagildii mearrida sámediggeráđđi dahje dat orgána mas sámediggeráđđi fápmuda válddi.</p>
<p>Go gielladili erohusat leat nu stuorrát go dat leat sámegiela hálddašanguovllus, de galget ráhkaduvvot ovttasbargošiehtadusat juohke gielddain ja fylkkagielddain.</p>
<p>Ovttasbargošiehtadusain galget earret eará leat mihttomearit ja strategiijat dasa mo ovttaskas gielda/fylkkagielda galgá ollašuhttit sámelága giellanjuolggadusaid, ja dasa mo ovttaskas gielda/fylkkagielda galgá geavahit ovddidanoasi.</p>
<p>Guovttegielalašvuođadoarjaga ovddidanoasis gáibiduvvo dárkilis rehketdoalloraporta. 3. Juolludaneavttut ja máksineavttut</p>
<p>Čuovvovaš juolludaneavttut ja máksineavttut evttohuvvojit:</p>
<p>Dán jagi doaibmaplána ja čuovvovaš jagi bušeahttadárbu sáddejuvvojit Sámediggái maŋimusat njukčamánu 1. b. dán jagi.</p>
<p>Galgá ráhkaduvvot ovttasbargošiehtadus gaskal Sámedikki ja ovttaskas hálddašangielddaid ja fylkkagielddaid das mo guovttegielalašvuođadoarjja galgá geavahuvvot. Vuođđo- ja bálvalusoasi raporta sáddejuvvo Sámediggái maŋimusat borgemánu 1. b. čuovvovaš jagi. 50 % máksojuvvo bušeahttajagi álggus. Loahppa 50 % máksojuvvo go doarjaga eavttut leat ollašuhttojuvvon.</p>
<p>Jus doarjjaeavttut eai leat ollašuhttojuvvon maŋimusat borgemánu 1. b., de ii sáhte doarjjaoažžu vuordit doarjaga Sámedikkis čuovvovaš jagi. Doarjja sáhttá gáibiduvvot máksojuvvot ruovttoluotta Sámediggái jus doarjjaoažžu ii ollašuhte eavttuid nu mo lei eaktuduvvon.</p>
<p>Ortnet árvvoštallojuvvo 3 jagi geahčen.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi evttohusa árvalussii.</p>
<p>Mearkkašupmi, NSR:a sámediggejoavku, áirras Silje Karine Muotka</p>
<p>Sámelága ođasmahttin</p>
<p>Sámediggi diehtá ahte bargu sámelága ođasmahttimiin lea álggahuvvon, ja ahte konsultašuvnnat leat dieđihuvvon. Sámediggi oaivvilda ahte sámelága ođasmahttin sáhttá rievdadahttit dan maid gielddat sámi distrivtta siskkobealde galget fállat guovttegielalašvuođa hálddašeami ektui. Sámelága rievdadusat berrejit leat sajis ovdal go árvvoštallojuvvo ođđa juohkinmálle sámi gielddaid gaskka.</p>
<p>Čoahkkingirjji čállit: Trine Guttorm Anti/Roy Amundsen 240 siidu 272 siiddus</p>
<p>Sámediggi diehtá maiddái ahte ollu gielddat čielggadit dahje árvvoštallet čielggadit maid mearkkaša ja ohcat sámegiela hálddašanguvlui searvat. Almmolaš ságastallamis leat dasto ovdan boahtán signálat Sámedikkis ahte árvvoštallet heivehit gáibádusaid sámegiela hálddašanguvlui searvama ektui. Dát buktá ain eanet eahpesihkarvuođa maid ortnet mielddisbuktá. Dat go sámediggeráđđi dieđiha ahte ortnet rievdaduvvo juo golmma jagi siste, addá sivaid vuordit, vai mii beassat ollislaččat árvvoštallat ortnega.</p>
<p>Barggus dáinna áššiin lea boahtán ovdan ahte buot gielddat eai leat ožžon doarvái čielga gova das movt ulbmilstivren váikkuhangaskaoapmi váikkuha ovttaskas gildii. Eanetlogu evttohus buktá stuorra eahpesihkarvuođa gielddaide mat leat váldán badjelasaset geatnegasvuođaid sámi geavaheddjiid ektui. Dát čájeha ahte geavaheaddjit eai soaitte leat doarvái bures ádden evttohusaid.</p>
<p>Sámediggi deattuha ahte lea mearrideaddji deaŧalaš ahte váikkuhangaskaoapmeortnega ođasmahttin guovttegielalašvuođa ruđaid ektui lea hábmejuvvon guovttegielalašvuođadoarjaga ulbmila mielde.</p>
<p>Rapporteremiin galgá leat oktavuohta ulbmilii ja duohta gáibádusaide mat leat lágas ja láhkaásahusas.</p>
<p>Sámediggi oaivvilda ahte guovttegielalašvuođadoarjja ollislaččat ferte váldojuvvot mielde ášševuđđui ovdal vejolaš ođasmahttima. Dat guoská maiddái doarjjaortnegii giellaprošeavttaide sihke siskkobealde ja olggobealde hálddašanguovllu maidda váldojuvvo ruhta guovttegielalašvuođadoarjaga ollislaš juolludusas.</p>
<p>Sámediggi oaivvilda ahte daid buriid osiid mat leat Sámediggeráđi evttohusas, nugo eanet ulbmilstivren ja ovttasbargošiehtadusat gielddaiguin, áinnas sáhttá heivehit dáláš ortnegii. Dan sáhttá dahkat nu ahte dat ii dárbbaš čuohcat ovttaskas gielddaide eanet go ovdal.</p>
<p>III Jienasteapmi 39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 1 hilgojuvvui 18 jienain. 17 jienastedje beali. Evttohus 2 mearriduvvui 18 jienain 17 jiena vuostá. Lávdegotti ráva mearriduvvui 19 jienain, 16 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Ida Marie Bransfjell, áššejođiheaddji</p>
<p xml:lang="nob">Miriam Paulsen</p>
<p>Silje Karine Muotka</p>
<p>Kirsti Guvsám</p>
<p>Ida Marie Bransfjell 2 Geir Johnsen</p>
<p>Kirsti Guvsám</p>
<p>Aili Keskitalo</p>
<p xml:lang="nob">Miriam Paulsen</p>
<p xml:lang="nob">Geir Johnsen 3 Jørn Are Gaski</p>
<p>Silje Karine Muotka</p>
<p xml:lang="nob">Skjalg Jensen</p>
<p>Kirsti Guvsám</p>
<p>Jørn Are Gaski</p>
<p>Geir Tommy Pedersen, čoahkkinortnegii 4 Hans J. Eriksen</p>
<p>Silje Karine Muotka</p>
<p>Čoahkkingirjji čállit: Trine Guttorm Anti/Roy Amundsen 241 siidu 272 siiddus</p>
<p>Kirsti Guvsám</p>
<p>Geir Johnsen</p>
<p>Hans J. Eriksen 5 Mariann Wollmann Magga</p>
<p xml:lang="nob">Geir Tommy Pedersen</p>
<p>Inga-Lill Sundset</p>
<p xml:lang="nob">Anne Helene Saari</p>
<p>Mariann Wollmann Magga 6 Silje Karine Muotka</p>
<p>Willy Ørnebakk</p>
<p xml:lang="nob">Geir Tommy Pedersen</p>
<p>Jørn Are Gaski</p>
<p>Silje Karine Muotka 7 Anne Helene Saari 8 Miriam Paulsen 9 Bjørn Inge Mo 10 Kirsti Guvsám 11 Olaf Eliassen 12 Ida Marie Bransfjell 13 Ellinor Marita Jåma 14 Aud Marthinsen 15 Aili Keskitalo 16 Per Andersen Bæhr</p>
<p>Ida Marie Bransfjell, áššejođiheaddji</p>
<p>VI Sámedikki mearrádus Doarjaga ovddidanoassi galgá heivehuvvot daid iešguđet eavttuide ja hástalusaide, mat gielddain leat.</p>
<p>Ovddidanbarggu ferte geahčat guhkesáiggi perspektiivvas ja evttohuvvo ahte šiehtadusat doaibmabijuiguin dahkkojuvvojit 3 jagi áigodahkii, ja ahte ođđaseamos sámi giellahálddašangielddat vuoruhuvvojit. Lulli- ja julevsámi gielat leat erenoamáš rašit ja daid ferte vuoruhit dán oasis. Lávdegotti Bb-, Árja-, ÅaSGlahtut dorjot Sámediggeráđi evttohusa ahte árvvoštallat juolludaneavttuid 3 jagi geahčen.</p>
<p>Dan geažil go gielddain leat iešguđetlágan hástalusat, de berre nannet ođđa gielddaid álggahanbarggu sirdásanáiggis.</p>
<p>Dat gielddat gos sámegiella lea heajumus dilis sihkkarastojuvvojit buoremusat dakko bokte ahte vuođđodoarjja biddjojuvvo35 proseantan ja bálvalanoassi 40 proseantan dan sajis go 25/50 proseantta. 1. Guovttegielalašvuođadoarjaga meroštallannjuolggadusat Guovttegielalašvuođadoarjja rievdá das ahte leat gollostivrejuvvon dasa ahte šaddat ulbmilstivrejuvvon modealla golmmaoasat meroštallanvuođuin das mo doarjja juolluduvvo sámegiela hálddašanguovllu gielddaide.</p>
<p>Modeallas lea vuođđooassi, bálvalusoassi ja ovddidanoassi hálddašangielddaid várás.</p>
<p>Sámegiela hálddašanguovllu fylkkagielddaid várás lea juogadanmodealla guovtteoasat ja das lea Vuođđo- ja bálvalusoassi ja ovddidanoassi. 1.1 Hálddašanguovllut Vuođđooassi:</p>
<p>Vuođđooassi lea 35 % ollislaš guovttegielalašvuođarámmas gielddaide ja juogaduvvo luohtta hálddašangielddaid gaskkas.</p>
<p>Bálvalanoassi:</p>
<p>Bálvalanoassi lea 40 % ollislaš guovttegielalašvuođarámmas gielddaide ja juogaduvvo hálddašangielddaide dáid mihttoovttadagaid vuođul:</p>
<p>Galle vuođđoskuvllaoahppis lea sámegiella vuosttašgiellan (deattuhuvvo 44 proseanttain)</p>
<p>Čoahkkingirjji čállit: Trine Guttorm Anti/Roy Amundsen 242 siidu 272 siiddus</p>
<p>Galle vuođđoskuvllaoahppis lea sámegiella nubbigiellan (deattuhuvvo 25 proseanttain) Gallis gielddas leat čálihuvvan Sámedikki jienastuslohkui (deattuhuvvo 31 proseanttain)</p>
<p>Ovddidanoassi:</p>
<p>Ovddidanoassi lea 25 % ollislaš guovttegielalašvuođarámmas gielddaide. Ovddidanoassi muddejuvvo doaimmaid ja čađahuvvon doaibmabijuid vuođul jagis jahkái, ja ovttaskas gieldda ja Sámedikki gaskasaš ovttasbargošiehtadusa vuođul. 1.2 Hálddašanfylkkagielddat Vuođđo - ja bálvalanoassi:</p>
<p>Vuođđo - ja bálvalanoassi lea 75 % ollislaš guovttegielalašvuođarámmas fylkkagielddaide ja juogaduvvo luohtta fylkkagielddaid gaskkas.</p>
<p>Ovddidanoassi:</p>
<p>Ovddidanoassi lea 25 % ollislaš guovttegielalašvuođarámmas fylkkagielddaide. Ovddidanoassi muddejuvvo doaimmaid ja čađahuvvon doaibmabijuid vuođul jagis jahkái, ja ovttaskas fylkkagieldda ja</p>
<p>Sámedikki gaskasaš ovttasbargošiehtadusa vuođul. 2. Guovttegielalašvuođadoarjaga ulbmilolahusa eavttut</p>
<p>Ulbmilolahusa eavttut leat dat seamma sihke sámegiela hálddašanguovllu gielddaide ja fylkkagielddaide.</p>
<p>Ulbmilolahusa eavttut galget geavahuvvot dain raporttain Sámediggái, mat čájehit mo ruđat leat geavahuvvon.</p>
<p>Guovttegielalašvuođadoarjaga vuođđo - ja bálvalanoasi ulbmilolahusa eavttut leat ná: - Galle bargis lea gelbbolašvuohta bálvalit álbmoga sámegillii njálmmálaččat ja/dahje čálalaččat - Galle bargi leat ožžon oahpu sámegielas - Almmuhusat, diehtojuohkin, skovit ja teavsttat ruovttusiiddus sámegillii - Galle dokumeantta guovtti gillii (sámegillii/dárogillii)</p>
<p>Ii gáibiduvvo dárkilis rehketdoalloraporta guovttegielalašvuođadoarjaga vuođđo - ja bálvalanoasis.</p>
<p>Ovddidanoassi muddejuvvo doaimmaid ja čađahuvvon doaibmabijuid vuođul jagis jahkái, ja ovttaskas gieldda/fylkkagieldda ja Sámedikki gaskasaš ovttasbargošiehtadusa vuođul. Ovddidanoasi sturrodaga ovttaskas gildii/fylkkagildii mearrida sámediggeráđđi dahje dat orgána mas sámediggeráđđi fápmuda válddi.</p>
<p>Go gielladili erohusat leat nu stuorrát go dat leat sámegiela hálddašanguovllus, de galget ráhkaduvvot ovttasbargošiehtadusat juohke gielddain ja fylkkagielddain.</p>
<p>Ovttasbargošiehtadusain galget earret eará leat mihttomearit ja strategiijat dasa mo ovttaskas gielda/fylkkagielda galgá ollašuhttit sámelága giellanjuolggadusaid, ja dasa mo ovttaskas gielda/fylkkagielda galgá geavahit ovddidanoasi.</p>
<p>Guovttegielalašvuođadoarjaga ovddidanoasis gáibiduvvo dárkilis rehketdoalloraporta. 3. Juolludaneavttut ja máksineavttut</p>
<p>Čuovvovaš juolludaneavttut ja máksineavttut evttohuvvojit:</p>
<p>Doaibmi jagi doaibmaplána ja čuovvovaš jagi bušeahttadárbu sáddejuvvojit Sámediggái maŋimusat njukčamánu 1. b. gustovaš jagi. Galgá ráhkaduvvot ovttasbargošiehtadus gaskal Sámedikki ja ovttaskas hálddašangielddaid ja fylkkagielddaid das mo guovttegielalašvuođadoarjja galgá geavahuvvot.</p>
<p>Vuođđo- ja bálvalusoasi raporta sáddejuvvo Sámediggái maŋimusat borgemánu 1. b. čuovvovaš jagi. 50 % máksojuvvo bušeahttajagi álggus. Loahppa 50 % máksojuvvo go doarjaga eavttut leat ollašuhttojuvvon.</p>
<p>Čoahkkingirjji čállit: Trine Guttorm Anti/Roy Amundsen 243 siidu 272 siiddus</p>
<p>Jus doarjjaeavttut eai leat ollašuhttojuvvon maŋimusat borgemánu 1. b., de ii sáhte doarjjaoažžu vuordit doarjaga Sámedikkis čuovvovaš jagi. Doarjja sáhttá gáibiduvvot máksojuvvot ruovttoluotta Sámediggái jus doarjjaoažžu ii ollašuhte eavttuid nu mo lei eaktuduvvon.</p>
<p>Ortnet árvvoštallojuvvo 3 jagi geahčen.</p>
<p>Ášši meannudeapmi loahpahuvvui 10.03.11 dii. 14.10.</p>
<p>Vuođđogiella: Dárogiella</p>
<p>Ášši/Sak PFL 002/11 Ášši/Sak DC 012/11</p>
<p>Njuolggadusat Sámedikki joavko- ja opposišuvdnaruđaide - revideren</p>
<p>Arkiivaáššenr.. 10/122706 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Dievasčoahkkinjođihangoddi 11.02.11</p>
<p>DCJ 003/11 lávdegoddi 22. – 24.02.11</p>
<p>Sámedikki dievasčoahkkin 8. – 11.03.11</p>
<p xml:lang="nob">DC 012/11</p>
<p>Ášši meannudeapmi álggahuvvui 10.03.11 dii. 14.10.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Dievasčoahkkinjođihangotti</p>
<p>Ášši DCJ 003/11 Njuolggasusat Sámedikki joavko- ja opposišuvdnaruđaide - revideren</p>
<p>II Evttohusat ja mearkkašumit</p>
<p>Dievasčoahkkinjođihangotti mearrádusárvalus:</p>
<p>Njuolggadusat daid doarjagiid geavaheapmái maid Sámediggi juohká politihkalaš joavkkuid Sámedikkis mearriduvvon 10.3.2011</p>
<p>Čuovvovaš njuolggadusat dasa movt geavahit Sámedikki juolludusaid Sámedikki politihkalaš joavkkuide ja opposišuvnna bargoeavttuide Sámedikkis, biddjojit doibmii. § 1. Doaibmaguovlu ja ulbmil Dát njuolggadusat gusket buot doarjagiid geavaheapmái maid Sámediggi juolluda Sámedikki politihkalaš joavkkuide ja opposišuvnna bargoeavttuide Sámedikkis.</p>
<p>Doarjja galgá geavahuvvot duššefal dakkár bargguide mat gusket Sámediggái, ja daid politihkalaš ja hálddahuslaš veahkkedoaimmaide maid joavkkut dárbbašit, ja maiddái daid gálvvuid ja bálvalusaid oastimii maid joavkkut dárbbašit iežaset doaimmaid čađaheamis Sámedikkis.</p>
<p>Joavkkuin lea ovddasvástádus gozihit ahte doarjagat geavahuvvojit njuolggadusaid mielde. Jus lea eahpádus, de galgá ášši biddjot Sámedikki dievasčoahkkinjođihangoddái.</p>
<p>Čoahkkingirjji čállit: Trine Guttorm Anti/Roy Amundsen 245 siidu 272 siiddus § 2. Rievttálaš sadji</p>
<p>Sámedikki joavkkut leat sierra juridihkalaš ovttadagat mat galget ovddasvástidit iežaset bargiid ja ekonomiija. § 3. Doarjaga sturrodat</p>
<p>Sámediggi mearrida bušeahttameannudeamis doarjaga sturrodaga, ja Dievasčoahkkinjođihangoddi juohká doarjaga mearriduvvon njuolggadusaid mielde. § 4. Gaskavuohta joavkkuid servviide</p>
<p>Juolluduvvon doarjja lea joavkku iežas ruhta ja joavkkuid váldo- dahje bellodatsearvvit eai sáhte gáibidit daid ruđaid, gč. § 2.</p>
<p>Joavkkut sáhttet dattetge oastit bálvalusaid iežaset váldo-/bellodatorganisašuvnnain. § 5. Doaibmamávssut ja luondduaddosat áirasiidda</p>
<p>Doarjjaruđat eai galgga máksojuvvot doaibmamáksun dahje adnot luondduattusin joavkku áirasiidda, earret vejolaš lassidoaibmamáksun joavkojođiheaddjái ja earáide joavkostivrras. Joavku sáhttá dattetge máksit massojuvvon bargodietnasa daidda joavkku miellahtuide, geat leat čađahan bargguid joavkku ovddas.</p>
<p>Dieđihangeatnegahttojuvvon addosat galget spesifiserejuvvot sierra diehtun rehketdoalloraporttas, vai boahtá ovdan maid juohkehaš lea vuostáiváldán. Dillemearriduvvon addosat, nugo ovdamearkka dihte mearreáigeskeaŋkkat/doalut ja sullasaččat, gahččet olggobeallái ovttas daiguin maid Sámediggi gokčá eará njuolggadusaid bokte. Innberetningspliktige ytelser skal spesifiseres i egen note i regnskapsrapporten, slik at det framgår hva hver enkelt har mottatt. Situasjonsbestemte ytelser som for eksempel åremålsgaver/tilstelninger og lignende faller utenfor, samt det som dekkes av Sametingets øvrige retningslinjer. § 6. Rehketdoallu ja dárkkástus</p>
<p>Ruhtageavaheamis galgá ráhkaduvvot rehketdoallu ja raporta. Jahkásaš raporta oktan rehketdoaluin galgá sáddejuvvot Dievasčoahkkinjođihangoddái ovdal cuoŋománu 1. b. jagi maŋŋel. Rehketdoalloraporta galgá čuovvut kontántaprinsihpa ja čájehit goluid mat leat leamaš.</p>
<p>Rehketdoallodárkkisteaddji maid Dievasčoahkkinjođihangoddi lea nammadan, galgá jahkásaččat dárkkistit rehketdoaluid. Sámediggi máksá dárkkistangoluid. Juohke joavkorehketdoalu dárkkistandieđáhus biddjo ovdan Dievasčoahkkinjođihangoddái ovdal dan áigemeari maid Dievasčoahkkinjođihangoddi lea mearridan.</p>
<p>Dárkkisteaddji galgá veahkkin čielggadit áššiid jus lea dárbu. Daid bargguid goluid sáhttá Sámediggi buhtadit. Dievasčoahkkinjođihangoddi sáhttá mearridit ráddjet buhtadusa vissis ruhtasubmái juohke joavkku nammii.</p>
<p>Rehketdoalloraporta ja dárkkistandieđáhus šaddá almmolažžan go ovddiduvvo</p>
<p>Dievasčoahkkinjođihangoddái. § 7. Raporttat mat váilot dahje leat váilevaččat</p>
<p>Váilevaš rehketdoalloraporttat, dahje jus raporttat eai leat buktojuvvon Sámediggái, sáhttá mielddisbuktit ahte boahtte jagi doarjja ii mákso dahje dat unniduvvo, dahje ahte doarjja gáibiduvvo máksojuvvot Sámediggái ruovttoluotta. Seamma dáhpáhuvvá jus dárkkisteaddji gávdná duođalaš boasttuvuođaid ja váilevašvuođaid raporteremis. § 8. Fápmuiboahtin</p>
<p>Njuolggadusat ja ortnet oktasaš dárkkisteddjiin biddjojit fápmui dan beaivvi rájes go leat Sámedikki dievasčoahkkimis mearriduvvon.</p>
<p>Čoahkkingirjji čállit: Trine Guttorm Anti/Roy Amundsen 246 siidu 272 siiddus</p>
<p>Dievasčoahkkinjođihangoddi sáhttá ollistit dáid njuolggadusaid.</p>
<p>Plána- ja finánsalávdegotti árvalus:</p>
<p>Álgu</p>
<p>Plána- ja finánsalávdegoddi meannuda njuolggadusaid Sámedikki joavko- ja opposišuvdnaruđaide.</p>
<p>Sámediggi lea áššis 52/06 mearridan njuolggadusaid mot ruhta maid Sámediggi juolluda politihkalaš joavkkuide ja opposišuvnna bargoeavttut galget hálddašuvvot.</p>
<p>Plána- ja finánsalávdegoddi meannuda dáid njuolggadusaid reviderema, ja ovddida árvalusa Sámedikki dievasčoahkkimii.</p>
<p>Evttohusat <em type="italic">Evttohus Bargiidbellodagas (Bb) Willy Ørnebakk, John Kappfjell, Hilde A. Nyvoll, Marit Kirsten A. Gaup, Ragnhild M. Aslaksen, Árjjas Hans Isak Olsen, Sámi Mátta-Norggas Marie Therese N. Aslaksen, Norgga sámiid </em><em type="italic">riikkasearvvis (NSR) Ann-Mari Thomassen, Aili Keskitalo, Rolf Johansen, Jarle Jonassen </em></p>
<p>Evttohus 1</p>
<p>Ođđa sátnádeapmi § 2: § 2</p>
<p>Rievttálaš sadji</p>
<p>Jus galgá oažžut doarjaga dáid njuolggadusaid mielde, de eaktuduvvo ahte Sámedikki joavkkut leat sierra juridihkalaš ovttadagat mat galget ovddasvástidit iežaset bargiid ja ekonomiija. Dat mielddisbuktá ahte addo diehtu joavkku báŋkokontonummára birra ja duođaštus ahte joavku lea registrerejuvvon</p>
<p>Brønnøysund ovttadatregistaris § 5 heiveheapmi: § 5</p>
<p>Doaibmamávssut ja luondduaddosat áirasiidda</p>
<p>Ođđa vuosttaš teakstabihttá: Doarjjaruhta sáhttá máksojuvvot doaibmamáksun joavkkuid áirasiidda.</p>
<p>Nubbi teakstabihttá ii rievdaduvvo.</p>
<p><em type="italic">Evttohus Ovddádusbellodagas Arthur Tørfoss </em></p>
<p>Evttohus 2</p>
<p>Ođđa cealkka §7.</p>
<p>Váilevaš rehketdoalloraporttat, dahje jus raporttat eai leat buktojuvvon Sámediggái, sáhttá mielddisbuktit ahte boahtte jagi doarjja ii mákso dahje dat unniduvvo, dahje ahte doarjja gáibiduvvo máksojuvvot</p>
<p>Sámediggái ruovttoluotta. Ravdamearálaš váikkuhus sáhttá leat politiijaváidda. Seamma dáhpáhuvvá jus dárkkisteaddji gávdná duođalaš boasttuvuođaid ja váilevašvuođaid raporteremis.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui dievasčoahkkinjođihangotti árvalusevttohusa.</p>
<p>III Jienasteapmi 39 áirasis ledje 32 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 2 hilgojuvvui 28 jienain. 4 jienastedje beali. Evttohus 1 mearriduvvui ovttajienalaččat. Lávdegotti ráva mearriduvvui ovttajienalaččat.</p>
<p>Čoahkkingirjji čállit: Trine Guttorm Anti/Roy Amundsen 247 siidu 272 siiddus</p>
<p>IV Beavdegirjelasáhusat Dán áššis ii ovddiduvvon beavdegirjelasáhus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Rolf Johansen, áššejođiheaddji 2 Arthur Tørfoss</p>
<p>Rolf Johansen 3 Ragnhild Melleby Aslaksen 4 Olaf Eliassen 5 Geir Tommy Pedersen</p>
<p>Rolf Johansen, áššejođiheaddji</p>
<p>VI Sámedikki mearrádus Čuovvovaš njuolggadusat dasa movt geavahit Sámedikki juolludusaid Sámedikki politihkalaš joavkkuide ja opposišuvnna bargoeavttuide Sámedikkis, biddjojit doibmii. § 1. Doaibmaguovlu ja ulbmil</p>
<p>Dát njuolggadusat gusket buot doarjagiid geavaheapmái maid Sámediggi juolluda Sámedikki politihkalaš joavkkuide ja opposišuvnna bargoeavttuide Sámedikkis.</p>
<p>Doarjja galgá geavahuvvot duššefal dakkár bargguide mat gusket Sámediggái, ja daid politihkalaš ja hálddahuslaš veahkkedoaimmaide maid joavkkut dárbbašit, ja maiddái daid gálvvuid ja bálvalusaid oastimii maid joavkkut dárbbašit iežaset doaimmaid čađaheamis Sámedikkis. Joavkkuin lea ovddasvástádus gozihit ahte doarjagat geavahuvvojit njuolggadusaid mielde. Jus lea eahpádus, de galgá ášši biddjot Sámedikki dievasčoahkkinjođihangoddái. § 2. Rievttálaš sadji</p>
<p>Jus galgá oažžut doarjaga dáid njuolggadusaid mielde, de eaktuduvvo ahte Sámedikki joavkkut leat sierra juridihkalaš ovttadagat mat galget ovddasvástidit iežaset bargiid ja ekonomiija. Dat mielddisbuktá ahte addo diehtu joavkku báŋkokontonummára birra ja duođaštus ahte joavku lea registrerejuvvon</p>
<p>Brønnøysund ovttadatregistaris § 3. Doarjaga sturrodat</p>
<p>Sámediggi mearrida bušeahttameannudeamis doarjaga sturrodaga, ja Dievasčoahkkinjođihangoddi juohká doarjaga mearriduvvon njuolggadusaid mielde. § 4. Gaskavuohta joavkkuid servviide</p>
<p>Juolluduvvon doarjja lea joavkku iežas ruhta ja joavkkuid váldo- dahje bellodatsearvvit eai sáhte gáibidit daid ruđaid, gč. § 2.</p>
<p>Joavkkut sáhttet dattetge oastit bálvalusaid iežaset váldo-/bellodatorganisašuvnnain. § 5. Doaibmamávssut ja luondduaddosat áirasiidda</p>
<p>Doarjjaruhta sáhttá máksojuvvot doaibmamáksun joavkkuid áirasiidda.</p>
<p>Dieđihangeatnegahttojuvvon addosat galget spesifiserejuvvot sierra diehtun rehketdoalloraporttas, vai boahtá ovdan maid juohkehaš lea vuostáiváldán. Dillemearriduvvon addosat, nugo ovdamearkka dihte mearreáigeskeaŋkkat/doalut ja sullasaččat, gahččet olggobeallái ovttas daiguin maid Sámediggi gokčá eará njuolggadusaid bokte.</p>
<p>Čoahkkingirjji čállit: Trine Guttorm Anti/Roy Amundsen 248 siidu 272 siiddus § 6. Rehketdoallu ja dárkkástus Ruhtageavaheamis galgá ráhkaduvvot rehketdoallu ja raporta. Jahkásaš raporta oktan rehketdoaluin galgá sáddejuvvot Dievasčoahkkinjođihangoddái ovdal cuoŋománu 1. b. jagi maŋŋel. Rehketdoalloraporta galgá čuovvut kontántaprinsihpa ja čájehit goluid mat leat leamaš.</p>
<p>Rehketdoallodárkkisteaddji maid Dievasčoahkkinjođihangoddi lea nammadan, galgá jahkásaččat dárkkistit rehketdoaluid. Sámediggi máksá dárkkistangoluid. Juohke joavkorehketdoalu dárkkistandieđáhus biddjo ovdan Dievasčoahkkinjođihangoddái ovdal dan áigemeari maid Dievasčoahkkinjođihangoddi lea mearridan.</p>
<p>Dárkkisteaddji galgá veahkkin čielggadit áššiid jus lea dárbu. Daid bargguid goluid sáhttá Sámediggi buhtadit. Dievasčoahkkinjođihangoddi sáhttá mearridit ráddjet buhtadusa vissis ruhtasubmái juohke joavkku nammii.</p>
<p>Rehketdoalloraporta ja dárkkistandieđáhus šaddá almmolažžan go ovddiduvvo</p>
<p>Dievasčoahkkinjođihangoddái. § 7. Raporttat mat váilot dahje leat váilevaččat</p>
<p>Váilevaš rehketdoalloraporttat, dahje jus raporttat eai leat buktojuvvon Sámediggái, sáhttá mielddisbuktit ahte boahtte jagi doarjja ii mákso dahje dat unniduvvo, dahje ahte doarjja gáibiduvvo máksojuvvot</p>
<p>Sámediggái ruovttoluotta. Seamma dáhpáhuvvá jus dárkkisteaddji gávdná duođalaš boasttuvuođaid ja váilevašvuođaid raporteremis. § 8. Fápmuiboahtin</p>
<p>Njuolggadusat ja ortnet oktasaš dárkkisteddjiin biddjojit fápmui dan beaivvi rájes go leat Sámedikki dievasčoahkkimis mearriduvvon.</p>
<p>Dievasčoahkkinjođihangoddi sáhttá ollistit dáid njuolggadusaid.</p>
<p>Ášši meannudeapmi loahpahuvvui 10.03.09 dii. 14.35.</p>
<p>Vuođđogiella: Norsk</p>
<p xml:lang="nob">Ášši/Sak DC 013/11</p>
<p>Bearráigeahččanlávdegotti jahkedieđáhus</p>
<p>Arkiivaáššenr.. 10/39106 / 25 - 58</p>
<p>Meannudeamit</p>
<p>Politihkalaš dássi</p>
<p>Čoahkkinbeaivi</p>
<p>Áššenr.</p>
<p>Sámedikki dievasčoahkkin 07. – 11.03.2011</p>
<p xml:lang="nob">DC 013/11</p>
<p>Ášši álggahuvvui 10.03.11, dii. 16.15</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 09.02.10</p>
<p>Sámedikki bearráigeahččanlávdegoddi Ávžžuhus oažžut čilgehusa dan oktavuođas go rievdaduvvui daid ruđaid geavaheapmi, mat ledje mearriduvvon Sámedikki 2009 reviderejuvvon bušeahtas – poasta 507 2 19.03.10</p>
<p>Sámediggeráđđi</p>
<p>Čilgehus – 2009 reviderejuvvon bušeahtta – poasta 507 3 07.05.10</p>
<p>Sámedikki bearráigeahččanlávdegoddi 2010 bušeahttadárbu 4 23.09.10</p>
<p xml:lang="nob">Advokat firma Hjort</p>
<p>Jurddašeapmi Sámediggeráđi poastta 507 nuppástahttima 2009 reviderejuvvon bušeahtas 5 12.05.10</p>
<p xml:lang="nob">Knut Midthun</p>
<p>Doarjja kulturvissui 2010 6 03.11.10</p>
<p xml:lang="nob">Plenum sak 44/10</p>
<p>Sámediggeráđi poastta 507 hálddašeapmi reviderejuvvon bušeahtas 7 15.01.10</p>
<p>Bearráigeahččanlávdegoddi</p>
<p>Čoahkkingirji 01/10 8 19.03.10</p>
<p>Bearráigeahččanlávdegoddi</p>
<p>Čoahkkinreferáhta 9 03.06.10</p>
<p>Bearráigeahččanlávdegoddi</p>
<p>Čoahkkinreferáhta 10 08.10.10</p>
<p>Bearráigeahččanlávdegoddi</p>
<p>Čoahkkinreferáhta 11 13.11.2009</p>
<p>Áltta Siida ja Álttá Sámi</p>
<p>Giellaguovddáš</p>
<p>Lobálašvuođadárkkástus, ruhtajuogadeapmi 12 28.05.2010</p>
<p xml:lang="nob">Advokáhtafitnodat Hjort</p>
<p>Jearaldat oažžut juridihkalaš árvvoštallama</p>
<p>II Evttohusat ja mearkkašumit</p>
<p>Bearráigeahččanlávdegotti evttohus:</p>
<p>Sámediggi lea ságaškuššan Bearráigeahččanlávdegotti áigodaga čakčamánu 2009 – juovlamánu 2010 jahkedieđáhusa. Jahkedieđáhus lea biddjojuvvon mielddusin protokollii.</p>
<p>Čoahkkingirjji čállit: Trine Guttorm Anti/Roy Amundsen 250 siidu 272 siiddus</p>
<p>Bearráigeahččanlávdegotti jahkedieđáhusa 1. ÁLGGAHUS</p>
<p>Sámedikki bearráigeahččanlávdegoddi, dárogillii Sametingets kontrollkomité, oaččui dievasčoahkkinášši 09/10 meannudeamis ođđa nama. Ođđa namma lea dárogillii Sametingets kontrollutvalg. Dás fuomášahttojuvvo ahte Bearráigeahččanlávdegotti gustovaš njuolggadusat ain geavahit namahusa</p>
<p xml:lang="nob">Sametingets kontrollkomité dárogillii.</p>
<p>Bearráigeahččanlávdegotti ovddasvástádus- ja bargosuorggi erenoamáš njuolggadusaid § 2 vuođul galgá bearráigeahččanlávdegoddi “ ...fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid.</p>
<p>Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, rapporttaid ja sullasaččaid.”</p>
<p>Bearráigeahččanlávdegotti bargamušat bohtet ovdan Sámedikki čoahkkinortnega paragráfas 15.</p>
<p>Bearráigeahččanlávdegotti bargamuššan lea:</p>
<p>Bearráigeahččan- ja vuođđudanlávdegotti bargun lea: doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</p>
<p>Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.</p>
<p>Lávdegoddi sáhttá ovddidit árvalusa Sámedikki dievasčoahkkimii áššiin maid meannuda.</p>
<p>Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái.</p>
<p>Sámedikki bearráigeahččanlávdegoddi galgá Bearráigeahččanlávdegotti ovddasvástádus- ja bargosuorggi erenoamáš njuolggadusaid § 4 vuođul bidjat ovdan jahkedieđáhusa. Jahkedieđáhus galgá dávistit Bearráigeahččanlávdegotti ovddit jagi doibmii. 2. BEARRÁIGEAHČČANLÁVDEGOTTI LAHTUT</p>
<p>Sámediggi válljii 14.10.09 áššis 34/09 čuovvovaš lahtuid Bearráigeahččanlávdegoddái áigodahkii 2009 - 2013:</p>
<p>Randi A. Skum, jođiheaddji</p>
<p>Åge Nordkild, nubbijođiheaddji</p>
<p>Silje Karine Muotka, lahttu Jørn Are Gaski, lahttu</p>
<p>Margit Eli A. Oskal / Mariann W. Magga, lahttu</p>
<p>Áššis 51/10 – Válga rievdaduvvui Bearráigeahččanlávdegotti čoahkádus. Dat mielddisbuvttii ahte Margit</p>
<p>Eli A. Oskal guđii Bearráigeahččanlávdegotti ja sadjái bođii Mariann W. Magga. Ođđa lahttu lea válljejuvvon 03.12.2010 rájes. 3. BEARRÁIGEAHČČANLÁVDEGOTTI ČOAHKKIMAT / KONFERQNSSAT Siskkáldas čoahkkimat:</p>
<p>Bearráigeahččanlávdegoddi lea doallan čuovvovaš siskkáldas čoahkkimiid doaibmaáigodagas:</p>
<p>Romssas: 15.01.10</p>
<p>Romssas: 19.03.10</p>
<p>Čoahkkingirjji čállit: Trine Guttorm Anti/Roy Amundsen 251 siidu 272 siiddus</p>
<p>Oslos: 03.06.10 Romssas: 08.10.10</p>
<p>Kárášjogas: 04.11.10</p>
<p>Olgguldas čoahkkimat:</p>
<p>Bearráigeahččanlávdegoddi lea doallan čuovvovaš olgguldas čoahkkimiid doaibmaáigodagas:</p>
<p>Romssas: 15.01. 2010 Forum Dárkkástusa ja bearráigeahččama várás</p>
<p>Oslos: 03.06.2010 Sturradikki bearráigeahččan – ja vuođđudanlávdegoddi</p>
<p>Oslos: 04.06.2010 Riikkarevišuvdna</p>
<p>Čoahkkimis Stuorradikki Bearráigeahččan- ja vuođđudanlávdegottiin oaččui Bearráigeahččanlávdegoddi lagat dieđuid dan birra mo Stuorradikki bearráigeahččanvuogádat doaibmá.</p>
<p>Čoahkkimis Riikkarevišuvnnain ságaškuššojuvvui earret eará dan rolla birra mii sis lea Sámedikki bearráigeahččanlávdegotti ektui.</p>
<p>Konferánssat ja eará: Čađahuvvon čoahkkimiid lassin leat Bearráigeahččanlávdegotti lahtut oassálastán Forum for Kontroll og</p>
<p>Tilsyn (FKT) lágidan konferánsii. Konferánsa lágiduvvui geassemánu 2. b. 2010 Gardermoenis.</p>
<p>Váldofáddán lei earret eará:</p>
<p>Nannejuvvon iešdárkkástus</p>
<p>Oastin</p>
<p>Etihkka, morála ja korrupšuvdna</p>
<p>Bearráigeahččanlávdegoddi lea maid oassálastán Stuorradikki Bearráigeahččan- ja vuođđudanlávdegotti lágidan gulaskuddamii. Gulaskuddama fáddá lei mo Riikkarevišuvdna lea iskkadan politiija áŋgiruššama organiserejuvvon rihkolašvuođa vuostá. Áigumuššan oassálastit gulaskuddamii lea geahčadit mo gulaskuddanproseassat čađahuvvojit geavadis. 4. GULASKUDDAMAT</p>
<p>Okta gulaskuddan čađahuvvui maŋimus áigodagas. Gulaskuddan dollojuvvui skábmamánu 4. b. 2010</p>
<p>Kárášjogas. Bearráigeahččanlávdegoddi vieččai juridihkalaš gelbbolašvuođa áššái guoskevaš eaŋkil gažaldagaid čielggadeapmái.</p>
<p>Gulaskuddama duogáš: 2009 reviderejuvvon bušeahtas ásahuvvui ođđa poasta 507 masa várrejuvvui 1 000 000 ru. ásahusdieđáhusa čuovvoleapmái. Ruđat galge vuoruhuvvot ásahusaid Álttá siidda/Sámi giellaguovddáža oktii organiseremii ja Ája sámi guovddáža ja Riddu Riđđu ođđasis organiseremii. Dan sivas go</p>
<p>Sámediggeráđđi juolludii olles poastta 507 juolludusa maŋimusat namuhuvvon ođđasis organiserenprosessii, čállet Álttá Siida ja Álttá Sámi Giellaguovddáš AS reivve Sámedikki bearráigeahččanlávdegoddái, beaiváduvvon 13.11.2009, mas sii dáhttot ahte áššis čađahuvvo lobálašvuođadárkkástus. Ášši loktejuvvui formálalaš meannudeapmái ođđajagimánus 2010. 5. BEARRÁIGEAHČČANLÁVDEGOTTI DOAIBMA</p>
<p>Bearráigeahččanlávdegoddi lea meannudan 6 ášši 2010:s main lea ovddalgihtii iskkadeapmi čađahuvvon.</p>
<p>Dat leat čuovvovaš áššit:</p>
<p>Ášši 1/10 – Áššelistta dohkkeheapmi – Ođđa ášši: Lahtuid válljen FEFO:i</p>
<p>Ášši duogáš:</p>
<p>Dievasčoahkkináššis 46/09 válljejuvvojedje ođđa stivralahtut Finnmárkkuopmodahkii. Áššečilgehusas čujuhuvvo dasa ahte Sámediggi finnmárkkulága § 7, nuppi lađđasa vuođul “galgá válljet golbma lahtu oktan persovnnalaš sadjásašlahtuiguin Finnmárkkuopmodaga stivrii. Sihke lahttun ja sadjásašlahttun galgá</p>
<p>Sámediggi válljet sihke nissoniid ja dievdduid. Sámedikki válljen lahtuid gaskkas galgá uhcimustá okta</p>
<p>Čoahkkingirjji čállit: Trine Guttorm Anti/Roy Amundsen 252 siidu 272 siiddus stivralahttu ja su sadjásašlahttu leat boazodoalu ovddasteaddjit. Sámediggi galgá válljet lahtuid ja sadjásašlahtuid ovtta ollái.” (min vuolláisárgun)</p>
<p>Válga dievasčoahkkimis čađahuvvui dainna lágiin ahte lahtut válljejuvvojedje ovttaid mielde eai ge ovtta ollái.</p>
<p>Bearráigeahččanlávdegotti meannudeapmi:</p>
<p>Bearráigeahččanlávdegoddi čujuha dasa ahte válga dievasčoahkkimis rihkui Finnmárkkulága § 7, 2. lađđasa go lahtut válljejuvvojedje ovttaid mielde eai ge ovtta ollái. Lahtut galget nammaduvvot kollegiála orgánan, amas šaddat nu ahte lahtuin lea <span type="quote">“iešguđet árvu”</span> jus čuožžila duhtameahttunvuohta.</p>
<p>Bearráigeahččanlávdegotti loahppajurdda:</p>
<p>Stivralahtuid válljen Finnmárkkuopmodahkii ii čađahuvvon finnmárkkulága § 7, 2. lađđasa vuođul. Lea deaŧalaš čuovvut válgaprosedyraid, erenoamážit sin ektui geat válljejuvvojit.</p>
<p>Ášši 2/10 – Váidda sohkabealdássedeattu ektui dan Sámediggeráđis mii válljejuvvui áigodahkii 2009 – 2013</p>
<p>Ášši duogáš:</p>
<p>Bargiidbellodaga Sámepolitihkalaš Ráđi lahttu, Åge Nils Haugen, váiddii ođđa Sámediggeráđi válgga go čoahkádus šattai 4 nissonolbmo ja 1 almmáiolmmoš. Váidi oaivvildii ahte dát rihkui Sámedikki ovddeš geavada ja Sámedikki iežas mearriduvvon dásseárvoplána ja Dásseárvolága.</p>
<p>Bearráigeahččanlávdegotti meannudeapmi:</p>
<p>Bearráigeahččanlávdegoddi čálii guovvamánu 9. b. 2010 reivve Sámediggeráđđái ja ávžžuhii oažžut čielggaduvvot ášši. 17.03.2010 vástidii Sámediggepresideanta Egil Olli reivii. Reivves čujuhuvvo</p>
<p>Dásseárvoáittardeaddji ja Bargiidbellodaga sámediggejoavkku gaskasaš čálašeapmái áššis.</p>
<p>Dásseárvoáittardeaddji loahppajurdda lei ahte Dásseárvoláhka ii lean rihkkojuvvon. Dattetge čujuhuvvui dasa ahte dan maid sii aŋkke sáhttet dadjat, lea ahte Brundtland ráđđehusa rájes lea leamaš dáhpin ahte ráđđehus ovddastuvvo uhcimusat 40 % nissonolbmuiguin dahje almmáiolbmuiguin. Ja go Sámediggeráđđi lea, nu go mii áddet dan, Sámedikki <span type="quote">“ráđđehus”</span>, de galggašii vuordit ahte dát geavat maid čuvvojuvvo dáppe. Buoremussan livččii danne ahte sihkkarastojuvvo dássedis juohku ráđđelahtuid gaskkas, ii ge dan dássidit dakko bokte ahte ráđđeaddin bidjat eanet áirasiid mat leat almmáiolbmot.</p>
<p>Sámediggepresideanta čujuhii dasa ahte Dásseárvoláhka ii lean rihkkojuvvon ja čujuhii paragráfa 21, 2. lađđasii mas čuožžu ahte <span type="quote" xml:lang="nob">«Reglene i denne paragraf gjelder ikke for utvalg m.v. som etter lov bare skal ha medlemmer fra direkte valgte forsamlinger»</span> (Dán paragráfa njuolggadusat eai gusto lávdegottiide jna. main galget leat njuolgga válljejuvvon čoahkkanemiid lahtut). Čujuhuvvui maiddái dasa ahte Sámedikki iežas dásseárvopolitihkka ii lean rihkkojuvvon.</p>
<p>Bearráigeahččanlávdegotti loahppajurdda:</p>
<p>Sámedikki dievasčoahkkin lea válljen Sámediggeráđi Sámedikki 01.03.2006 mannosaš čoahkkinortnega vuođul, mas § 19 dadjá ahte: “Sámediggeráđđi válljejuvvo vuođđonjuolggadusaid § 2-3 mearrádusaid mielde. Go sámediggeráđđi lea árvaluvvon, de jienastuvvo olles ráđi čoahkádus ovttas.</p>
<p>Sámediggeráđđi lea válljejuvvon jos vuosttaš jienasteamis oažžu eanet go beali jienastuvvon jienastagain.</p>
<p>Jos ii oaččo eanet go beali jienastuvvon jienastagain, de jienastuvvo ođđasis. Dál lea válljejuvvon ráđđin dat eavttuhus mii oažžu eanemus jienastagaid (ovttageardásaš eanetlohku). Jos guokte eavttuhusa leat ožžon seamma mađe jienastagaid, de galgá dán guokte eavttuhusa ođđasis jienastit.”</p>
<p>Sámedikki 01.03.2006 mannosaš vuođđonjuolggadusain dadjá § 2- 3 a) ná: «Maŋŋá go fápmuduslávdegotti árvalus lea meannuduvvon gárvvisin, vállje Sámediggi iežas áirasiid logus sámediggeráđi. Sámediggeráđis galget leat mielde presideanta, várrepresideanta ja unnimusat golbma</p>
<p>Čoahkkingirjji čállit: Trine Guttorm Anti/Roy Amundsen 253 siidu 272 siiddus ráđđelahtu. Válga dahkko politihkalaš álgojulggaštusa vuođul, eanetlohkoválgan gos jienastuvvo olles ráđi čoahkádus ovttas.»</p>
<p>Sámediggi lea álbmotválljen orgána, ja Sámediggeráđđi válljejuvvo Sámedikki dievasčoahkkimis.</p>
<p>Dásseárvolága vuođul gáibiduvvo dássedis sohkabealovddasteapmi almmolaččat nammaduvvon stivrrain (min vuolláisárgun). Dát gáibádus ii gusto lávdegottiide main lága vuođul dušše galget leat njuolgga válljejuvvon čoahkkanemiid lahtut § 21, 2. lađđasa vuođul.</p>
<p>Danne ii gusto Sámediggeráđi válljen Dásseárvoláhkii.</p>
<p>Ášši 3/10 – Lobálašvuođadárkkástus – ruhtajuolludeamit</p>
<p>Ášši duogáš:</p>
<p>Geahča jahkedieđáhusa 4. čuoggá.</p>
<p>Bearráigeahččanlávdegotti meannudeapmi: 09.02.2010 beiváduvvon reivves Sámediggeráđđái bivdá Bearráigeahččanlávdegoddi ášši čielggaduvvot, dás maiddái fápmudusaid juogadeapmi siskkáldasat ráđis, ja formálalaš ráđđemearrádusa mii lea vuođđun dasa mo Sámediggeráđđi lea hálddašan poastta 507. Sámediggepresideanta vástidii reivii 17.03.2010 mas čujuhuvvo dasa ahte intenšuvdnašiehtadus, oasuseaiggátšiehtadus ja vuođđudandokumeanta Davvi álbmogiid guovddáža OS (Senter for Nordlige folk AS) vuođđudeami oktavuođas, dat lea dat formálalaš mearrádus áššis. Go guoská fápmudusaide, de čujuhuvvo dasa ahte ságaškuššamiid vuođul lea ovddasvástideaddji ráđđelahttu ožžon fápmudusa čađahit ekonomalaš geatnegasvuođaid ráđi bealis. Go</p>
<p>Bearráigeahččanlávdegoddi ii sáhttán oaidnit ahte vuođđudandokumeanttat ledje formálalaš mearrádussan áššis, de váldojuvvui ođđa oktavuohta Sámediggeráđiin 12.04.2010 beiváduvvon reivves mas Bearráigeahččanlávdegoddi bivddii oažžut formálalaš mearrádusa áššis, geahča ráđđeprotokolla.</p>
<p>Vai sáhtii joatkit áššemeannudemiin Bearráigeahččanlávdegottis, de mearriduvvui áššis 8/10 ahte ášši galggai guorahallojuvvot juridihkalaččat. Dan vuođul sáddii Bearráigeahččanlávdegoddi reivve gielddaid beroštus- ja bargoaddiorganisašuvdnii (Kommunesektorens interesse- og arbeidsgiverorganisasjon) miessemánu 4. b. 2010 ja jearai sáhtte go sii árvvoštallat juridihkalaččat 5 čuolbmačilgehusa ášši oktavuođas. Bearráigeahččanlávdegoddi oaččui vástádusa ahte KS advokáhtat sáhttet veahkehit dušše iežaset lahtuid ja ahte sii danne eai sáhte váldit badjelasaset dán barggu. Danne sáddejuvvui seamma jearaldat advokáhtafitnodahkii Hjort miessemánu 28. b. 2010. Sii sáhtte váldit barggu. Bargu loahpahuvvui čakčamánu 21. b. 2010.</p>
<p>Guorahallama vuođul ja daid dokumeanttaid vuođul maid Sámediggeráđđi sáddii ja juridihkalaš árvvoštallama vuođu, mearriduvvui ahte galggai čađahuvvot rabas gulaskuddan, geahča ášši 22/10.</p>
<p>Gulaskuddan galggai addit ráđđái vejolašvuođa čuvgehit ášši ovdalgo Bearráigeahččanlávdegoddi mearridii iežas loahppajurdagiid áššis.</p>
<p>Gulaskuddan čađahuvvui skábmamánu 4. b. 2010. Ášši meannuduvvui dasto dievasčoahkkimis áššis 44/10.</p>
<p>Bearráigeahččanlávdegotti loahppajurdda:</p>
<p>Dás čujuhuvvo Bearráigeahččanlávdegotti evttohussii dievasčoahkkináššis 44/10.</p>
<p>Bearráigeahččanlávdegoddi oaivvilda ahte dán ášši váldočuolbma čuožžilii cuoŋománu 20. b. 2009 go intenšuvdnašiehtadus ja oasuseaiggátšiehtadus vuolláičállojuvvojedje, ja go Sámediggeráđis vuolláičállinmuttus eai lean jurdagat das mo 1 308 000 ruvdnosaš oasussisabidjan galggai ruhtaduvvot. Dát dieđut ii lean mielde Sámediggeráđi bušeahttaráhkkananbarggus reviderejuvvon bušeahta ektui.</p>
<p>Ášši 10/10 ja 5/11 – Fálaldagaid háhkan olgguldasat Bearráigeahččanlávdegotti čállidoibmii</p>
<p>Čoahkkingirjji čállit: Trine Guttorm Anti/Roy Amundsen 254 siidu 272 siiddus</p>
<p>Ášši duogáš: Go Bearráigeahččanlávdegoddi sáhttá dárkkistit Sámedikki hálddašeami, de berrejit</p>
<p>Bearráigeahččanlávdegotti hálddahuslaš resurssat leat olggobealde sámediggevuogádaga. Čoahkkimis</p>
<p>Riikkarevišuvnnain deattuhuvvui ahte čállingottedoaimmas berre leat olggobealde lokaliseren.</p>
<p>Bearráigeahččanlávdegotti meannudeapmi:</p>
<p>Bearráigeahččanlávdegoddi dárbbaša čállingoddedoaimma mii sihke sáhttá veahkehit áššemeannudemiin ja dakkár áššiin mat gáibidit juridihkalaš dahje ekonomalaš gelbbolašvuođa. Čálli- ja áššemeannudeaddjidoaimma dárbu gieđahallojuvvui maiddái áššis 5/11.</p>
<p>Bearráigeahččanlávdegotti loahppajurdda:</p>
<p>Bearráigeahččanlávdegoddi ráhkada dakkár visogova mii čájeha makkár bálvalusat dárbbašuvvojit ja mii galgá gáibiduvvot, ja dan vuođul galgá ráhkaduvvot fálaldat. Sámediggi bidjá fálaldaga Doffinii. Dasto dahkkojuvvo rámmašiehtadus dainna fitnodagain mii lea addán buoremus fálaldaga.</p>
<p>Ášši 17/10 – Muđui – Ossodatdirektevrra virgádeapmi</p>
<p>Ášši duogáš:</p>
<p>Dan vuođul maid mediat čálle ossodatdirektevrra Magne Svineng virgádeami birra ja čatnaseami birra sámediggedirektevrii Rune Fjellheimii, mearridii Bearráigeahččanlávdegoddi iskkadit dán ášši.</p>
<p>Bearráigeahččanlávdegotti meannudeapmi:</p>
<p>Bearráigeahččanlávdegoddi árvvoštalai almmuhanteavstta ja gelbbolašvuođagáibádusa Magne Svinenga virgádeami ektui ossodatdirektevran.</p>
<p>Bearráigeahččanlávdegotti loahppajurdda:</p>
<p>Bearráigeahččanlávdegottis eai leat mearkkašumit virgádanprosessii.</p>
<p>Ášši 17/10 – Muđui – Doarjja kulturviesuide 2010</p>
<p>Ášši duogáš:</p>
<p>Knut Midthun, Reipå, jearrá reivves beaiváduvvon miessemánu 5. b. mo Villmarkscampen Tollådalas,</p>
<p>Báidáris lea beassan mielde Sámedikki bistevaš doarjjaortnegii.</p>
<p>Bearráigeahččanlávdegotti meannudeapmi:</p>
<p>Sámediggi čujuha dasa ahte juolludeapmi lea addojuvvon dievasčoahkkinmearrádusa bokte.</p>
<p>Dievasčoahkkin lea Sámedikki bajimus orgána, ja lea diavasválddálaš iežas bušeahta meannudeami ektui.</p>
<p>Bearráigeahččanlávdegotti loahppajurdda:</p>
<p>Bearráigeahččanlávdegoddi ii gávnna maidege áššis mii mielddisbuvttášii ahte ášši galggašii meannuduvvot.</p>
<p>Eará áššit mat lea ságaškuššojuvvon/meannuduvvon:</p>
<p>Daid áššiid lassin mat leat namuhuvvon bajábealde, lea Bearráigeahččanlávdegoddi maiddái meannudan iežas čoahkkinplánaid, bargovugiid, ekonomiija, olgguldas čoahkkimiid čađaheami jna.</p>
<p>Bearráigeahččanlávdegottis leat maid leamaš máŋga ságaškuššanášši main ii leat leamaš vuođđu loktet viidáseappot.</p>
<p>Bearráigeahččanlávdegoddi loahpahii 2010 dainna lágiin ahte iskkadišgođii beliid Sámedikki jienastuslogu geavaheami oktavuođas. Dát ášši čuovvoluvvvo 2011:s.</p>
<p>Bearráigeahččanlávdegoddi čálii maiddái reivve Sámediggeráđđái cuoŋománu 12. b. 2010 dan oktavuođas go áigemearit vástidit Bearráigeahččanlávdegotti oktavuođaváldimii eai lean dollojuvvon. 6. ISKKADEAMIT MAT GALGET ČAĐAHUVVOT BOAHTTEVAŠ JAGIID</p>
<p>Čoahkkingirjji čállit: Trine Guttorm Anti/Roy Amundsen 255 siidu 272 siiddus</p>
<p>Bearráigeahččanlávdegotti bargu sorjá viehka muddui daid ekonomalaš rámmain, mat mearriduvvojit Sámedikki bušeahtas. Bearráigeahččanlávdegoddi lea máŋgii čujuhan dasa ahte Bearráigeahččanlávdegotti barggu ekonomalaš rámma ferte lasihuvvot mealgadit jus lávdegoddi galgá sáhttit doaimmahit daid bargamušaid mat leat eaktuduvvon ahte Bearráigeahččanlávdegoddi galgá čađahit, earret eará</p>
<p>Bearráigeahččanlávdegotti ovddasvástádus- ja bargosuorggi erenoamáš njuolggadusaid § 4 vuođul.</p>
<p>Dálá ekonomalaš dilli lea nu ahte Bearráigeahččanlávdegottis eai leat eai ekonomalaš návccat eai ge bargonávccat guorahallat Sámedikki jahkerehketdoaluid, Sámediggeráđi čoahkkingirjjiid, Doarjjastivrra čoahkkingirjjiid jna.</p>
<p>Danne váikkuha dálá ekonomalaš dilli dan dárkkástusbargui muđuige maid Bearráigeahččanlávdegoddi galgá čađahit. Daid bargamušaid lassin maid Bearráigeahččanlávdegoddi galgá čađahit boahttevaš jagiid, de galget guorahallojuvvot dat rutiinnat mo doarjagat Sámedikki politihkalaš joavkkuide máksojuvvojit. Dát lea digaštallojuvvon mediain, seammás go ášši árvvoštallojuvvo čađahahtti resurssaid ektui. Dan lassin galgá Sámedikki jienastuslogu geavaheapmi geahčaduvvot lagabui.</p>
<p>Bearráigeahččanlávdegoddi áigu ain vuoruhit iešovddideami bearráigeahččama ektui. Dat mearkkaša oassálastima sihke kurssaide ja konferánssaide. 7. HÁSTALUSAT</p>
<p>Stuorámus hástalus Bearráigeahččanlávdegoddái lea ekonomiija, nu mo lea namuhuvvon.</p>
<p>Bearráigeahččanlávdegoddi eaktuda ahte ekonomalaš dilli čovdojuvvo boahttevaš bušeahttamennudemiin.</p>
<p>Bearráigeahččanlávdegoddi lea sádden bušeahttadárbbu muhto dat ii leat veahkehan maidege, mii dieđusge lea mielddisbuktán badjel meari geavaheami. Jus buohtastahttá badjel meari geavaheami ja dieđihuvvon bušeahttadárbbu, de dat dávistit oktii. Dat čájeha ahte bušeahttadárbu lea duohta ja dávista Bearráigeahččanlávdegotti iežas bušeahttadárboárvvoštallamii.</p>
<p>Mii guoská Bearráigeahččanlávdegotti ekonomalaš dillái, de čujuhuvvo dasa ahte Sámediggi hálddaša lagabui 356 miljon ruvdnosaš bušeahta. Dát gáibida ahte Sámedikki bearráigeahččan doaibmá ja ahte</p>
<p>Bearráigeahččanlávdegoddi oažžu dakkár ekonomalaš rámma mii dahká vejolažžan čađahit sihke ekonomalaš bearráigeahččan- ja hálddašandárkkástusa. Dan lassin lea Sámediggi viidásit ovddidan parlamentarismma, mii resurssaid dáfus galgá dávistit Bearráigeahččanlávdegotti ektui. Čujuhuvvo maiddái dasa ahte Bearráigeahččanlávdegoddi galgá oažžut olgguldas čállingoddedoaimma 2011:s, mii maid mielddisbuktá lassi geavaheami.</p>
<p>Dat dilli ahte Bearráigeahččanlávdegottis ii leat čállingoddi relevánta gelbbolašvuođain, ii leat dohkálaš.</p>
<p>Danne áigu Bearráigeahččanlávdegoddi oččodit čállingotti mii lea lokaliserejuvvon Sámedikki hálddahusa olggobeallái.</p>
<p>III Jienasteapmi 39 áirasis ledje 31 čoahkis. Jienasteapmi dahkkojuvvui čuovvovaš vuogi mielde:</p>
<p>Bearráigeahččanlávdegotti árvalus mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Åge Nordkild, áššejođiheaddji 2 Willy Ørnebakk</p>
<p xml:lang="nob">Rolf Johansen</p>
<p xml:lang="nob">Willy Ørnebakk 3 Geir Tommy Pedersen</p>
<p>Willy Ørnebakk</p>
<p>Čoahkkingirjji čállit: Trine Guttorm Anti/Roy Amundsen 256 siidu 272 siiddus 4 Aili Keskitalo</p>
<p>Willy Ørnebakk</p>
<p>Aili Keskitalo 5 Silje Karine Muotka 6 Skjalg Jensen</p>
<p>Aili Keskitalo</p>
<p>Skjalg Jensen 7 Jarle Jonassen 8 Jørn Are Gaski</p>
<p xml:lang="nob">Rolf Johansen</p>
<p>Jørn Are Gaski 9 Mariann Wollmann Magga</p>
<p>Åge Nordkild, áššejođiheaddji 10 Jarle Jonassen, čoahkkinortnegii</p>
<p>VI Sámedikki mearrádus Sámediggi lea ságaškuššan Bearráigeahččanlávdegotti áigodaga čakčamánu 2009 – juovlamánu 2010 jahkedieđáhusa. Jahkedieđáhus lea biddjojuvvon mielddusin protokollii.</p>
<p>Bearráigeahččanlávdegotti jahkedieđáhusa 1. ÁLGGAHUS</p>
<p>Sámedikki bearráigeahččanlávdegoddi, dárogillii Sametingets kontrollkomité, oaččui dievasčoahkkinášši 09/10 meannudeamis ođđa nama. Ođđa namma lea dárogillii Sametingets kontrollutvalg. Dás fuomášahttojuvvo ahte Bearráigeahččanlávdegotti gustovaš njuolggadusat ain geavahit namahusa</p>
<p xml:lang="nob">Sametingets kontrollkomité dárogillii.</p>
<p>Bearráigeahččanlávdegotti ovddasvástádus- ja bargosuorggi erenoamáš njuolggadusaid § 2 vuođul galgá bearráigeahččanlávdegoddi “ ...fágalaš vuođuin doaimmahit parlamentáralaš bearráigeahču ja stivrenbearráigeahču iskamiin mii lea dáhpáhuvvan, veardidemiin ásahuvvon eavttuiguin ja ortnegiiguin, ja leat mielde njulgemin vejolaš boasttuvuođaid ja meattáhusaid. Hálddahusat, duopmostuolut ja áittardanortnegat dábálaččat gozihit ovttaskas olbmuid beroštumiid.</p>
<p>Bearráigeahččanlávdegotti lahtuin lea viiddiduvvon vuoigatvuohta oaidnit Sámedikki dokumeanttaid, rapporttaid ja sullasaččaid.”</p>
<p>Bearráigeahččanlávdegotti bargamušat bohtet ovdan Sámedikki čoahkkinortnega paragráfas 15. Bearráigeahččanlávdegotti bargamuššan lea:</p>
<p>Bearráigeahččan- ja vuođđudanlávdegotti bargun lea: doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</p>
<p>Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit.</p>
<p>Lávdegoddi sáhttá ovddidit árvalusa Sámedikki dievasčoahkkimii áššiin maid meannuda.</p>
<p>Dievasčoahkkin sáhttá mearridit sierra njuolggadusaid bearráigeahččanlávdegotti ovddasvástádus- ja bargosuorgái.</p>
<p>Sámedikki bearráigeahččanlávdegoddi galgá Bearráigeahččanlávdegotti ovddasvástádus- ja bargosuorggi erenoamáš njuolggadusaid § 4 vuođul bidjat ovdan jahkedieđáhusa. Jahkedieđáhus galgá dávistit</p>
<p>Bearráigeahččanlávdegotti ovddit jagi doibmii.</p>
<p>Čoahkkingirjji čállit: Trine Guttorm Anti/Roy Amundsen 257 siidu 272 siiddus 2. BEARRÁIGEAHČČANLÁVDEGOTTI LAHTUT Sámediggi válljii 14.10.09 áššis 34/09 čuovvovaš lahtuid Bearráigeahččanlávdegoddái áigodahkii 2009 - 2013:</p>
<p>Randi A. Skum, jođiheaddji</p>
<p>Åge Nordkild, nubbinjođiheaddji</p>
<p>Silje Karine Muotka, lahttu</p>
<p>Jørn Are Gaski, lahttu</p>
<p>Margit Eli A. Oskal / Mariann W. Magga, lahttu</p>
<p>Áššis 51/10 – Válga rievdaduvvui Bearráigeahččanlávdegotti čoahkádus. Dat mielddisbuvttii ahte Margit</p>
<p>Eli A. Oskal guđii Bearráigeahččanlávdegotti ja sadjái bođii Mariann W. Magga. Ođđa lahttu lea válljejuvvon 03.12.2010 rájes. 3. BEARRÁIGEAHČČANLÁVDEGOTTI ČOAHKKIMAT / KONFERQNSSAT</p>
<p>Siskkáldas čoahkkimat:</p>
<p>Bearráigeahččanlávdegoddi lea doallan čuovvovaš siskkáldas čoahkkimiid doaibmaáigodagas:</p>
<p>Romssas: 15.01.10 Romssas: 19.03.10</p>
<p>Oslos: 03.06.10</p>
<p>Romssas: 08.10.10</p>
<p>Kárášjogas: 04.11.10</p>
<p>Olgguldas čoahkkimat:</p>
<p>Bearráigeahččanlávdegoddi lea doallan čuovvovaš olgguldas čoahkkimiid doaibmaáigodagas:</p>
<p>Romssas: 15.01. 2010 Forum Dárkkástusa ja bearráigeahččama várás Oslos: 03.06.2010 Sturradikki bearráigeahččan – ja vuođđudanlávdegoddi</p>
<p>Oslos: 04.06.2010 Riikkarevišuvdna</p>
<p>Čoahkkimis Stuorradikki Bearráigeahččan- ja vuođđudanlávdegottiin oaččui Bearráigeahččanlávdegoddi lagat dieđuid dan birra mo Stuorradikki bearráigeahččanvuogádat doaibmá.</p>
<p>Čoahkkimis Riikkarevišuvnnain ságaškuššojuvvui earret eará dan rolla birra mii sis lea Sámedikki bearráigeahččanlávdegotti ektui.</p>
<p>Konferánssat ja eará:</p>
<p>Čađahuvvon čoahkkimiid lassin leat Bearráigeahččanlávdegotti lahtut oassálastán Forum for Kontroll og</p>
<p>Tilsyn (FKT) lágidan konferánsii. Konferánsa lágiduvvui geassemánu 2. b. 2010 Gardermoenis.</p>
<p>Váldofáddán lei earret eará:</p>
<p>Nannejuvvon iešdárkkástus</p>
<p>Oastin</p>
<p>Etihkka, morála ja korrupšuvdna</p>
<p>Bearráigeahččanlávdegoddi lea maid oassálastán Stuorradikki Bearráigeahččan- ja vuođđudanlávdegotti lágidan gulaskuddamii. Gulaskuddama fáddá lei mo Riikkarevišuvdna lea iskkadan politiija áŋgiruššama organiserejuvvon rihkolašvuođa vuostá. Áigumuššan oassálastit gulaskuddamii lea geahčadit mo gulaskuddanproseassat čađahuvvojit geavadis. 4. GULASKUDDAMAT</p>
<p>Okta gulaskuddan čađahuvvui maŋimus áigodagas. Gulaskuddan dollojuvvui skábmamánu 4. b. 2010 Kárášjogas. Bearráigeahččanlávdegoddi vieččai juridihkalaš gelbbolašvuođa áššái guoskevaš eaŋkil gažaldagaid čielggadeapmái.</p>
<p>Gulaskuddama duogáš:</p>
<p>Čoahkkingirjji čállit: Trine Guttorm Anti/Roy Amundsen 258 siidu 272 siiddus 2009 reviderejuvvon bušeahtas ásahuvvui ođđa poasta 507 masa várrejuvvui 1 000 000 ru. ásahusdieđáhusa čuovvoleapmái. Ruđat galge vuoruhuvvot ásahusaid Álttá siidda/Sámi giellaguovddáža oktii organiseremii ja Ája sámi guovddáža ja Riddu Riđđu ođđasis organiseremii. Dan sivas go</p>
<p>Sámediggeráđđi juolludii olles poastta 507 juolludusa maŋimusat namuhuvvon ođđasis organiserenprosessii, čállet Álttá Siida ja Álttá Sámi Giellaguovddáš AS reivve Sámedikki bearráigeahččanlávdegoddái, beaiváduvvon 13.11.2009, mas sii dáhttot ahte áššis čađahuvvo lobálašvuođadárkkástus. Ášši loktejuvvui formálalaš meannudeapmái ođđajagimánus 2010. 5. BEARRÁIGEAHČČANLÁVDEGOTTI DOAIBMA Bearráigeahččanlávdegoddi lea meannudan 6 ášši 2010:s main lea ovddalgihtii iskkadeapmi čađahuvvon.</p>
<p>Dat leat čuovvovaš áššit:</p>
<p>Ášši 1/10 – Áššelistta dohkkeheapmi – Ođđa ášši: Lahtuid válljen FEFO:i</p>
<p>Ášši duogáš:</p>
<p>Dievasčoahkkináššis 46/09 válljejuvvojedje ođđa stivralahtut Finnmárkkuopmodahkii. Áššečilgehusas čujuhuvvo dasa ahte Sámediggi finnmárkkulága § 7, nuppi lađđasa vuođul “galgá válljet golbma lahtu oktan persovnnalaš sadjásašlahtuiguin Finnmárkkuopmodaga stivrii. Sihke lahttun ja sadjásašlahttun galgá</p>
<p>Sámediggi válljet sihke nissoniid ja dievdduid. Sámedikki válljen lahtuid gaskkas galgá uhcimustá okta stivralahttu ja su sadjásašlahttu leat boazodoalu ovddasteaddjit. Sámediggi galgá válljet lahtuid ja sadjásašlahtuid ovtta ollái.” (min vuolláisárgun)</p>
<p>Válga dievasčoahkkimis čađahuvvui dainna lágiin ahte lahtut válljejuvvojedje ovttaid mielde eai ge ovtta ollái.</p>
<p>Bearráigeahččanlávdegotti meannudeapmi:</p>
<p>Bearráigeahččanlávdegoddi čujuha dasa ahte válga dievasčoahkkimis rihkui Finnmárkkulága § 7, 2. lađđasa go lahtut válljejuvvojedje ovttaid mielde eai ge ovtta ollái. Lahtut galget nammaduvvot kollegiála orgánan, amas šaddat nu ahte lahtuin lea <span type="quote">“iešguđet árvu”</span> jus čuožžila duhtameahttunvuohta.</p>
<p>Bearráigeahččanlávdegotti loahppajurdda:</p>
<p>Stivralahtuid válljen Finnmárkkuopmodahkii ii čađahuvvon finnmárkkulága § 7, 2. lađđasa vuođul. Lea deaŧalaš čuovvut válgaprosedyraid, erenoamážit sin ektui geat válljejuvvojit.</p>
<p>Ášši 2/10 – Váidda sohkabealdássedeattu ektui dan Sámediggeráđis mii válljejuvvui áigodahkii 2009 – 2013</p>
<p>Ášši duogáš:</p>
<p>Bargiidbellodaga Sámepolitihkalaš Ráđi lahttu, Åge Nils Haugen, váiddii ođđa Sámediggeráđi válgga go čoahkádus šattai 4 nissonolbmo ja 1 almmáiolmmoš. Váidi oaivvildii ahte dát rihkui Sámedikki ovddeš geavada ja Sámedikki iežas mearriduvvon dásseárvoplána ja Dásseárvolága.</p>
<p>Bearráigeahččanlávdegotti meannudeapmi:</p>
<p>Bearráigeahččanlávdegoddi čálii guovvamánu 9. b. 2010 reivve Sámediggeráđđái ja ávžžuhii oažžut čielggaduvvot ášši. 17.03.2010 vástidii Sámediggepresideanta Egil Olli reivii. Reivves čujuhuvvo</p>
<p>Dásseárvoáittardeaddji ja Bargiidbellodaga sámediggejoavkku gaskasaš čálašeapmái áššis.</p>
<p>Dásseárvoáittardeaddji loahppajurdda lei ahte Dásseárvoláhka ii lean rihkkojuvvon. Dattetge čujuhuvvui dasa ahte dan maid sii aŋkke sáhttet dadjat, lea ahte Brundtland ráđđehusa rájes lea leamaš dáhpin ahte ráđđehus ovddastuvvo uhcimusat 40 % nissonolbmuiguin dahje almmáiolbmuiguin. Ja go Sámediggeráđđi lea, nu go mii áddet dan, Sámedikki <span type="quote">“ráđđehus”</span>, de galggašii vuordit ahte dát geavat maid čuvvojuvvo dáppe. Buoremussan livččii danne ahte sihkkarastojuvvo dássedis juohku ráđđelahtuid gaskkas, ii ge dan dássidit dakko bokte ahte ráđđeaddin bidjat eanet áirasiid mat leat almmáiolbmot.</p>
<p>Čoahkkingirjji čállit: Trine Guttorm Anti/Roy Amundsen 259 siidu 272 siiddus</p>
<p>Sámediggepresideanta čujuhii dasa ahte Dásseárvoláhka ii lean rihkkojuvvon ja čujuhii paragráfa 21, 2. lađđasii mas čuožžu ahte <span type="quote" xml:lang="nob">«Reglene i denne paragraf gjelder ikke for utvalg m.v. som etter lov bare skal ha medlemmer fra direkte valgte forsamlinger»</span> (Dán paragráfa njuolggadusat eai gusto lávdegottiide jna. main galget leat njuolgga válljejuvvon čoahkkanemiid lahtut). Čujuhuvvui maiddái dasa ahte Sámedikki iežas dásseárvopolitihkka ii lean rihkkojuvvon.</p>
<p>Bearráigeahččanlávdegotti loahppajurdda:</p>
<p>Sámedikki dievasčoahkkin lea válljen Sámediggeráđi Sámedikki 01.03.2006 mannosaš čoahkkinortnega vuođul, mas § 19 dadjá ahte: “Sámediggeráđđi válljejuvvo vuođđonjuolggadusaid § 2-3 mearrádusaid mielde. Go sámediggeráđđi lea árvaluvvon, de jienastuvvo olles ráđi čoahkádus ovttas.</p>
<p>Sámediggeráđđi lea válljejuvvon jos vuosttaš jienasteamis oažžu eanet go beali jienastuvvon jienastagain.</p>
<p>Jos ii oaččo eanet go beali jienastuvvon jienastagain, de jienastuvvo ođđasis. Dál lea válljejuvvon ráđđin dat eavttuhus mii oažžu eanemus jienastagaid (ovttageardásaš eanetlohku). Jos guokte eavttuhusa leat ožžon seamma mađe jienastagaid, de galgá dán guokte eavttuhusa ođđasis jienastit.”</p>
<p>Sámedikki 01.03.2006 mannosaš vuođđonjuolggadusain dadjá § 2- 3 a) ná: <span type="quote">«Maŋŋá go fápmuduslávdegotti árvalus lea meannuduvvon gárvvisin, vállje Sámediggi iežas áirasiid logus sámediggeráđi. Sámediggeráđis galget leat mielde presideanta, várrepresideanta ja unnimusat golbma ráđđelahtu. Válga dahkko politihkalaš álgojulggaštusa vuođul, eanetlohkoválgan gos jienastuvvo olles ráđi čoahkádus ovttas.»</span></p>
<p>Sámediggi lea álbmotválljen orgána, ja Sámediggeráđđi válljejuvvo Sámedikki dievasčoahkkimis.</p>
<p>Dásseárvolága vuođul gáibiduvvo dássedis sohkabealovddasteapmi almmolaččat nammaduvvon stivrrain (min vuolláisárgun). Dát gáibádus ii gusto lávdegottiide main lága vuođul dušše galget leat njuolgga válljejuvvon čoahkkanemiid lahtut § 21, 2. lađđasa vuođul.</p>
<p>Danne ii gusto Sámediggeráđi válljen Dásseárvoláhkii.</p>
<p>Ášši 3/10 – Lobálašvuođadárkkástus – ruhtajuolludeamit</p>
<p>Ášši duogáš: Geahča jahkedieđáhusa 4. čuoggá.</p>
<p>Bearráigeahččanlávdegotti meannudeapmi: 09.02.2010 beiváduvvon reivves Sámediggeráđđái bivdá Bearráigeahččanlávdegoddi ášši čielggaduvvot, dás maiddái fápmudusaid juogadeapmi siskkáldasat ráđis, ja formálalaš ráđđemearrádusa mii lea vuođđun dasa mo Sámediggeráđđi lea hálddašan poastta 507. Sámediggepresideanta vástidii reivii 17.03.2010 mas čujuhuvvo dasa ahte intenšuvdnašiehtadus, oasuseaiggátšiehtadus ja vuođđudandokumeanta Davvi álbmogiid guovddáža OS (Senter for Nordlige folk AS) vuođđudeami oktavuođas, dat lea dat formálalaš mearrádus áššis. Go guoská fápmudusaide, de čujuhuvvo dasa ahte ságaškuššamiid vuođul lea ovddasvástideaddji ráđđelahttu ožžon fápmudusa čađahit ekonomalaš geatnegasvuođaid ráđi bealis. Go</p>
<p>Bearráigeahččanlávdegoddi ii sáhttán oaidnit ahte vuođđudandokumeanttat ledje formálalaš mearrádussan áššis, de váldojuvvui ođđa oktavuohta Sámediggeráđiin 12.04.2010 beiváduvvon reivves mas</p>
<p>Bearráigeahččanlávdegoddi bivddii oažžut formálalaš mearrádusa áššis, geahča ráđđeprotokolla.</p>
<p>Vai sáhtii joatkit áššemeannudemiin Bearráigeahččanlávdegottis, de mearriduvvui áššis 8/10 ahte ášši galggai guorahallojuvvot juridihkalaččat. Dan vuođul sáddii Bearráigeahččanlávdegoddi reivve gielddaid beroštus- ja bargoaddiorganisašuvdnii (Kommunesektorens interesse- og arbeidsgiverorganisasjon) miessemánu 4. b. 2010 ja jearai sáhtte go sii árvvoštallat juridihkalaččat 5 čuolbmačilgehusa ášši oktavuođas. Bearráigeahččanlávdegoddi oaččui vástádusa ahte KS advokáhtat sáhttet veahkehit dušše iežaset lahtuid ja ahte sii danne eai sáhte váldit badjelasaset dán barggu. Danne sáddejuvvui seamma jearaldat advokáhtafitnodahkii Hjort miessemánu 28. b. 2010. Sii sáhtte váldit barggu. Bargu loahpahuvvui čakčamánu 21. b. 2010.</p>
<p>Čoahkkingirjji čállit: Trine Guttorm Anti/Roy Amundsen 260 siidu 272 siiddus</p>
<p>Guorahallama vuođul ja daid dokumeanttaid vuođul maid Sámediggeráđđi sáddii ja juridihkalaš árvvoštallama vuođu, mearriduvvui ahte galggai čađahuvvot rabas gulaskuddan, geahča ášši 22/10.</p>
<p>Gulaskuddan galggai addit ráđđái vejolašvuođa čuvgehit ášši ovdalgo Bearráigeahččanlávdegoddi mearridii iežas loahppajurdagiid áššis.</p>
<p>Gulaskuddan čađahuvvui skábmamánu 4. b. 2010. Ášši meannuduvvui dasto dievasčoahkkimis áššis 44/10.</p>
<p>Bearráigeahččanlávdegotti loahppajurdda:</p>
<p>Dás čujuhuvvo Bearráigeahččanlávdegotti evttohussii dievasčoahkkináššis 44/10.</p>
<p>Bearráigeahččanlávdegoddi oaivvilda ahte dán ášši váldočuolbma čuožžilii cuoŋománu 20. b. 2009 go intenšuvdnašiehtadus ja oasuseaiggátšiehtadus vuolláičállojuvvojedje, ja go Sámediggeráđis vuolláičállinmuttus eai lean jurdagat das mo 1 308 000 ruvdnosaš oasussisabidjan galggai ruhtaduvvot. Dát dieđut ii lean mielde Sámediggeráđi bušeahttaráhkkananbarggus reviderejuvvon bušeahta ektui.</p>
<p>Ášši 10/10 ja 5/11 – Fálaldagaid háhkan olgguldasat Bearráigeahččanlávdegotti čállidoibmii</p>
<p>Ášši duogáš:</p>
<p>Go Bearráigeahččanlávdegoddi sáhttá dárkkistit Sámedikki hálddašeami, de berrejit</p>
<p>Bearráigeahččanlávdegotti hálddahuslaš resurssat leat olggobealde sámediggevuogádaga. Čoahkkimis</p>
<p>Riikkarevišuvnnain deattuhuvvui ahte čállingottedoaimmas berre leat olggobealde lokaliseren.</p>
<p>Bearráigeahččanlávdegotti meannudeapmi: Bearráigeahččanlávdegoddi dárbbaša čállingoddedoaimma mii sihke sáhttá veahkehit áššemeannudemiin ja dakkár áššiin mat gáibidit juridihkalaš dahje ekonomalaš gelbbolašvuođa. Čálli- ja áššemeannudeaddjidoaimma dárbu gieđahallojuvvui maiddái áššis 5/11.</p>
<p>Bearráigeahččanlávdegotti loahppajurdda:</p>
<p>Bearráigeahččanlávdegoddi ráhkada dakkár visogova mii čájeha makkár bálvalusat dárbbašuvvojit ja mii galgá gáibiduvvot, ja dan vuođul galgá ráhkaduvvot fálaldat. Sámediggi bidjá fálaldaga Doffinii. Dasto dahkkojuvvo rámmašiehtadus dainna fitnodagain mii lea addán buoremus fálaldaga.</p>
<p>Ášši 17/10 – Muđui – Ossodatdirektevrra virgádeapmi</p>
<p>Ášši duogáš:</p>
<p>Dan vuođul maid mediat čálle ossodatdirektevrra Magne Svineng virgádeami birra ja čatnaseami birra sámediggedirektevrii Rune Fjellheimii, mearridii Bearráigeahččanlávdegoddi iskkadit dán ášši.</p>
<p>Bearráigeahččanlávdegotti meannudeapmi: Bearráigeahččanlávdegoddi árvvoštalai almmuhanteavstta ja gelbbolašvuođagáibádusa Magne Svinenga virgádeami ektui ossodatdirektevran.</p>
<p>Bearráigeahččanlávdegotti loahppajurdda:</p>
<p>Bearráigeahččanlávdegottis eai leat mearkkašumit virgádanprosessii.</p>
<p>Ášši 17/10 – Muđui – Doarjja kulturviesuide 2010</p>
<p>Ášši duogáš:</p>
<p>Knut Midthun, Reipå, jearrá reivves beaiváduvvon miessemánu 5. b. mo Villmarkscampen Tollådalas,</p>
<p>Báidáris lea beassan mielde Sámedikki bistevaš doarjjaortnegii.</p>
<p>Bearráigeahččanlávdegotti meannudeapmi:</p>
<p>Čoahkkingirjji čállit: Trine Guttorm Anti/Roy Amundsen 261 siidu 272 siiddus</p>
<p>Sámediggi čujuha dasa ahte juolludeapmi lea addojuvvon dievasčoahkkinmearrádusa bokte. Dievasčoahkkin lea Sámedikki bajimus orgána, ja lea diavasválddálaš iežas bušeahta meannudeami ektui.</p>
<p>Bearráigeahččanlávdegotti loahppajurdda:</p>
<p>Bearráigeahččanlávdegoddi ii gávnna maidege áššis mii mielddisbuvttášii ahte ášši galggašii meannuduvvot.</p>
<p>Eará áššit mat lea ságaškuššojuvvon/meannuduvvon:</p>
<p>Daid áššiid lassin mat leat namuhuvvon bajábealde, lea Bearráigeahččanlávdegoddi maiddái meannudan iežas čoahkkinplánaid, bargovugiid, ekonomiija, olgguldas čoahkkimiid čađaheami jna. Bearráigeahččanlávdegottis leat maid leamaš máŋga ságaškuššanášši main ii leat leamaš vuođđu loktet viidáseappot.</p>
<p>Bearráigeahččanlávdegoddi loahpahii 2010 dainna lágiin ahte iskkadišgođii beliid Sámedikki jienastuslogu geavaheami oktavuođas. Dát ášši čuovvoluvvvo 2011:s.</p>
<p>Bearráigeahččanlávdegoddi čálii maiddái reivve Sámediggeráđđái cuoŋománu 12. b. 2010 dan oktavuođas go áigemearit vástidit Bearráigeahččanlávdegotti oktavuođaváldimii eai lean dollojuvvon. 6. ISKKADEAMIT MAT GALGET ČAĐAHUVVOT BOAHTTEVAŠ JAGIID</p>
<p>Bearráigeahččanlávdegotti bargu sorjá viehka muddui daid ekonomalaš rámmain, mat mearriduvvojit</p>
<p>Sámedikki bušeahtas. Bearráigeahččanlávdegoddi lea máŋgii čujuhan dasa ahte Bearráigeahččanlávdegotti barggu ekonomalaš rámma ferte lasihuvvot mealgadit jus lávdegoddi galgá sáhttit doaimmahit daid bargamušaid mat leat eaktuduvvon ahte Bearráigeahččanlávdegoddi galgá čađahit, earret eará</p>
<p>Bearráigeahččanlávdegotti ovddasvástádus- ja bargosuorggi erenoamáš njuolggadusaid § 4 vuođul.</p>
<p>Dálá ekonomalaš dilli lea nu ahte Bearráigeahččanlávdegottis eai leat eai ekonomalaš návccat eai ge bargonávccat guorahallat Sámedikki jahkerehketdoaluid, Sámediggeráđi čoahkkingirjjiid, Doarjjastivrra čoahkkingirjjiid jna.</p>
<p>Danne váikkuha dálá ekonomalaš dilli dan dárkkástusbargui muđuige maid Bearráigeahččanlávdegoddi galgá čađahit. Daid bargamušaid lassin maid Bearráigeahččanlávdegoddi galgá čađahit boahttevaš jagiid, de galget guorahallojuvvot dat rutiinnat mo doarjagat Sámedikki politihkalaš joavkkuide máksojuvvojit. Dát lea digaštallojuvvon mediain, seammás go ášši árvvoštallojuvvo čađahahtti resurssaid ektui. Dan lassin galgá Sámedikki jienastuslogu geavaheapmi geahčaduvvot lagabui.</p>
<p>Bearráigeahččanlávdegoddi áigu ain vuoruhit iešovddideami bearráigeahččama ektui. Dat mearkkaša oassálastima sihke kurssaide ja konferánssaide. 7. HÁSTALUSAT</p>
<p>Stuorámus hástalus Bearráigeahččanlávdegoddái lea ekonomiija, nu mo lea namuhuvvon.</p>
<p>Bearráigeahččanlávdegoddi eaktuda ahte ekonomalaš dilli čovdojuvvo boahttevaš bušeahttamennudemiin. Bearráigeahččanlávdegoddi lea sádden bušeahttadárbbu muhto dat ii leat veahkehan maidege, mii dieđusge lea mielddisbuktán badjel meari geavaheami. Jus buohtastahttá badjel meari geavaheami ja dieđihuvvon bušeahttadárbbu, de dat dávistit oktii. Dat čájeha ahte bušeahttadárbu lea duohta ja dávista</p>
<p>Bearráigeahččanlávdegotti iežas bušeahttadárboárvvoštallamii.</p>
<p>Mii guoská Bearráigeahččanlávdegotti ekonomalaš dillái, de čujuhuvvo dasa ahte Sámediggi hálddaša lagabui 356 miljon ruvdnosaš bušeahta. Dát gáibida ahte Sámedikki bearráigeahččan doaibmá ja ahte</p>
<p>Bearráigeahččanlávdegoddi oažžu dakkár ekonomalaš rámma mii dahká vejolažžan čađahit sihke ekonomalaš bearráigeahččan- ja hálddašandárkkástusa. Dan lassin lea Sámediggi viidásit ovddidan parlamentarismma, mii resurssaid dáfus galgá dávistit Bearráigeahččanlávdegotti ektui. Čujuhuvvo maiddái dasa ahte Bearráigeahččanlávdegoddi galgá oažžut olgguldas čállingoddedoaimma 2011:s, mii maid mielddisbuktá lassi geavaheami.</p>
<p>Čoahkkingirjji čállit: Trine Guttorm Anti/Roy Amundsen 262 siidu 272 siiddus</p>
<p>Dat dilli ahte Bearráigeahččanlávdegottis ii leat čállingoddi relevánta gelbbolašvuođain, ii leat dohkálaš. Danne áigu Bearráigeahččanlávdegoddi oččodit čállingotti mii lea lokaliserejuvvon Sámedikki hálddahusa olggobeallái.</p>
<p>Ášši meannudeapmi loahpahuvvui 10.03.09 dii. 17.00.</p>
<p>Vuođđogiella: Dárogiella</p>
<p xml:lang="nob">Ášši/Sak DC 014/11</p>
<p>Ášši/Sak VL 001/11</p>
<p>Sámedikki čoahkkinstruktuvrra ođđasis organiseren – lávdegotti válljen</p>
<p>Arkiivaáššenr.. 11/91306 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Válggalávdegoddi 10.03.11</p>
<p xml:lang="nob">VL 01/11</p>
<p>Sámedikki dievasčoahkkin 08. – 11.03.11</p>
<p xml:lang="nob">DC</p>
<p>Ášši meannudeapmi álggahuvvui 11.03.11dii. 10.05.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit Válggalávdegotti mearrádusárvalus:</p>
<p>Čuovvovaččat válljejuvvojit Sámedikki čoahkkinstruktuvrra organiserema lávdegoddái:</p>
<p>Willy Ørnebakk, jođiheaddji</p>
<p>Bargiidbellodat (Bb)</p>
<p>Aud Marthinsen, nubbinjođiheaddji</p>
<p xml:lang="nob">Fremskrittspartiet (FrP)</p>
<p xml:lang="nob">Heidi G. Haaker</p>
<p>Bargiidbellodat (Bb)</p>
<p xml:lang="nob">Odd Iver Sara</p>
<p>Árja</p>
<p xml:lang="nob">Torill Bakken Kåven</p>
<p>Nordkalottfolket</p>
<p xml:lang="nob">Per A. Bæhr</p>
<p>Johttisápmelaččaid listu</p>
<p xml:lang="nob">Geir T. Pedersen</p>
<p>Norgga Sámiid Riikasearvi (NSR)</p>
<p>III Jienasteapmi 39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:</p>
<p>Válgalávdegotti árvalus mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Mathis Nilsen Eira, áššejođiheaddji 2 Geir Tommy Pedersen</p>
<p>Mathis Nilsen Eira</p>
<p>VI Sámedikki mearrádus Čuovvovaččat válljejuvvojit Sámedikki čoahkkinstruktuvrra organiserema lávdegoddái:</p>
<p>Willy Ørnebakk, jođiheaddji</p>
<p>Bargiidbellodat (Bb)</p>
<p>Aud Marthinsen, nubbinjođiheaddji</p>
<p xml:lang="nob">Fremskrittspartiet (FrP)</p>
<p xml:lang="nob">Heidi G. Haaker</p>
<p>Bargiidbellodat (Bb)</p>
<p xml:lang="nob">Odd Iver Sara</p>
<p>Árja</p>
<p xml:lang="nob">Torill Bakken Kåven</p>
<p>Nordkalottfolket</p>
<p xml:lang="nob">Per A. Bæhr</p>
<p>Johttisápmelaččaid listu</p>
<p xml:lang="nob">Geir T. Pedersen</p>
<p>Norgga Sámiid Riikasearvi (NSR)</p>
<p>Ášši meannudeapmi loahpahuvvui 11.03.11 dii. 10.10.</p>
<p>Vuođđogiella: Dárogiella</p>
<p>Ášši/Sak EKL 002/11 Ášši/Sak DC 015/11</p>
<p>Váiddaorgána ásaheapmi doarjjaáššiid várás</p>
<p>Arkiivaáššenr.. 11/46806 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 28.01.11</p>
<p>SR 024/11</p>
<p>Ealáhus- ja kulturlávdegoddi 22. – 24.02.11</p>
<p>EKL 002/11</p>
<p>Sámedikki dievasčoahkkin 08. – 11.03.11</p>
<p xml:lang="nob">DC 015/11</p>
<p>Ášši meannudeapmi álggahuvvui 11.03.11 dii. 10.10.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 28.01.11</p>
<p>Sámediggeráđi</p>
<p>Ášši SR 024/11 Váiddaorgána ásaheapmi doarjjaáššiid várás 2</p>
<p xml:lang="nob">Juridisk betenkning Anders Rydmark 3</p>
<p xml:lang="nob">Klageordning ST - Juridisk betekning prof dr juris Erik Magnus Boe</p>
<p>II Evttohusat ja mearkkašumit</p>
<p>Sámediggeráđi mearrádusárvalus:</p>
<p>Doarjjaáššiid vuosttašinstánsameannudeapmi dáhpáhuvvá Sámediggeráđis. Sámediggeráđđi lágida ieš vuosttašinstánsameannudeami ja sáhttá fápmudit válddi hálddahussii.</p>
<p>Sámedikki dievasčoahkkin ásaha váiddaáššiide sierra váiddaorgána mii gohčoduvvo Sámedikki váiddaorgána doarjjaáššiid várás.</p>
<p>Sámedikki váiddaorgánas doarjjaáššiid várás leat golbma olbmo main oktiibuot berre leat dárbbašlaš fágalaš gelbbolašvuohta. Deaŧalaš gealbosuorggit leat juridihkalaš máhtu, sámi giella- ja kulturgelbbolašvuohta, dovdat sámi ealáhusaid ja servodatdiliid bures ja buorre čállindáidu.</p>
<p>Sámedikki váiddaorgána doarjjaáššiid várás galgá čađahit váidojuvvon eaŋkilmearrádusaid váiddaáššemeannudeami nu ahte hálddašanlága váiddameannudannjuolggadusat ollašuhttojuvvojit.</p>
<p>Sámedikki váiddaorgána doarjjaáššiid várás lea orgána mii galgá fuolahit sin sihkarvuođa, geat ohcet ruđaid Sámedikki doarjjahálddašanruđain daid rámmaid siskkobealde, mat áiggis áigái gustojit Sámedikki doarjjaortnetnjuolggadusaide ja Sámedikki bušehttii.</p>
<p>Čoahkkingirjji čállit: Trine Guttorm Anti/Roy Amundsen 266 siidu 272 siiddus</p>
<p>Sámedikki váiddaorgána doarjjaáššiid várás sáhttá árvvoštallat buot beliid áššiin. Sámedikki váiddaorgána doarjjaáššiid várás ii sáhte ieš álggahit áššiid. Sámedikki váiddaorgána doarjjaáššiid várás sáhttá hilgut áššiid mat eai leat váidojuvvon gustovaš áigemeriin.</p>
<p>Sámedikki váiddaorgána doarjjaáššiid várás berre ovttastahttit váiddameannudeami doarjagiid gustovaš ohcanáigemeriiguin, ovdamearkka dihtii áigodatsirdášemiin. Sámedikki váiddaorgána doarjjaáššiid várás vuođđuda ieš iežas ja vállje ieš dárkilet bargovuogi.</p>
<p>Sámediggi máksá sierra bušeahttapoasttas daid goluid mat Sámedikki váiddaorgánas doarjjaáššiid várás leat.</p>
<p>Hálddahuslaš resurssat mat čatnasit Sámedikki váiddaorgánii doarjjaáššiid várás, sirrejuvvojit eret</p>
<p>Sámedikki hálddahusas muđui dainna lágiin ahte virgi hálddahuslaččat biddjojuvvo dievasčoahkkinbargoveaga vuollásažžan. Dievasčoahkkinbargoveaga ossodatdirektevrras lea bargiidovddasvástádus hálddahuslaš resurssas mii lea čadnojuvvon váiddaorgánii.</p>
<p>Dát mearrádus lea oassi Sámedikki čoahkkinortnegis.</p>
<p>Ealáhus- ja kulturlávdegotti árvalus:</p>
<p>Álgu</p>
<p>Sámedikki dievasčoahkkin mearridii áššis 49/10 heaittihit sámedikki doarjjastivrra jahkemolsuma 2011/12 rájes. Doarjjaáššiid meannudeapmi sirdojuvvo dalle sámediggeráđđái. Sámedikki dievasčoahkkin ferte dalle áššis 15/11 ásahit váiddaorgána doarjjaáššiid várás.</p>
<p>Evttohusat <em type="italic">Lávdegotti eanetlohku, Bargiidbellodaga sámediggejoavkku (Bb) lahtut Knut Store, Inga-Lill Sundset, Heidi Persdatter Greiner Haaker ja Skjalg Jensen, Árjja lahttu Olaf Eliassen ja Nordkalottfolket lahttu Toril Bakken Kåven ovddidedje čuovvovaš evttohusa: </em></p>
<p>Evttohus 1 3. teakstaoassi, maŋimus cealkka, sihko: "ja buorre čállindáidu."</p>
<p><em type="italic">Lávdegotti unnitlohku, </em>Norgga sámiid riikkasearvvi <em type="italic">(NSR) lahtut Geir Tommy Pedersen, Mathis Nilsen Eira ja </em>Norgga sámiid riikkasearvvi <em type="italic">(NSR) </em>ja Sámeálbmotbellodaga (SáB) lahttu <em type="italic">Gunn-Britt Retter ja </em></p>
<p>Johttisápmelaččaid listtu (JsL) lahttu</p>
<p><em type="italic">Per A. Bæhr evttohit čuovvovačča: </em></p>
<p>Evttohus 2</p>
<p>Váiddaorgána ásaheapmi doarjjaáššiid várás</p>
<p>Ođđa 3. teakstaoassin:</p>
<p>Sámedikki váiddaorgánas doarjjaáššid várás leat vihtta olbmo geaid Sámediggi lea válljen Sámedikki áirasiid gaskkas.</p>
<p>Nubbi maŋimus teakstaoassi rievdaduvvo dánin:</p>
<p>Hálddahuslaš resurssat mat čatnasit Sámedikki váiddaorgánii doarjjaáššiid várás dievasčoahkkin bargoveaga vuollásažžan vai dat sirrejuvvojit eret muđui dan hálddahusas mii lea čadnojuvvon sámediggeráđđái. Dievasčoahkkin bargoveaga ossodatdirektevrras lea bargiidovddasvástádus hálddahuslaš resurssas mii lea čadnojuvvon váiddaorgánii. Deaŧalaš gealbosuorgin leat juridihkalaš gelbbolašvuohta, sámi giella ja kulturmáhttu, dovdat bures sámi ealáhusaid ja servodatdiliid. Dárbbu mielde galgá sáhttit viežžat veahki olggobealde árvvoštallat áššiid.</p>
<p>Čoahkkingirjji čállit: Trine Guttorm Anti/Roy Amundsen 267 siidu 272 siiddus</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđii árvalusevttohusa.</p>
<p>III Jienasteapmi 39 áirasis ledje 32 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 2 hilgojuvvui 20 jienain. 12 jienasteigga beali. Evttohus 1 mearriduvvui ovttajienalaččat. Lávdegotti ráva mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Mathis Nilsen Eira, áššejođiheaddji 2 Geir Tommy Pedersen</p>
<p>Willy Ørnebakk</p>
<p>Jørn Are Gaski</p>
<p xml:lang="nob">Geir Tommy Pedersen 3 Inga-Lill Sundset</p>
<p>Aili Keskitalo</p>
<p>John Kappfjell</p>
<p xml:lang="nob">Inga-Lill Sundset 4 Skjalg Jensen</p>
<p xml:lang="nob">Geir Tommy Pedersen 5 Geir Tommy Pedersen</p>
<p xml:lang="nob">Skjalg Jensen</p>
<p>Mariann Wollmann Magga</p>
<p>Silje Karine Muotka</p>
<p xml:lang="nob">Geir Tommy Pedersen 6 Inga-Lill Sundset 7 Per Andersen Bæhr 8 Willy Ørnebakk 9 Rolf Johansen 10 Skjalg Jensen</p>
<p>Mathis Nilsen Eira, áššejođiheaddji</p>
<p>VI Sámedikki mearrádus Doarjjaáššiid vuosttašinstánsameannudeapmi dáhpáhuvvá Sámediggeráđis. Sámediggeráđđi lágida ieš vuosttašinstánsameannudeami ja sáhttá fápmudit válddi hálddahussii.</p>
<p>Sámedikki dievasčoahkkin ásaha váiddaáššiide sierra váiddaorgána mii gohčoduvvo Sámedikki váiddaorgána doarjjaáššiid várás.</p>
<p>Sámedikki váiddaorgánas doarjjaáššiid várás leat golbma olbmo main oktiibuot berre leat dárbbašlaš fágalaš gelbbolašvuohta. Deaŧalaš gealbosuorggit leat juridihkalaš máhtu, sámi giella- ja kulturgelbbolašvuohta, dovdat sámi ealáhusaid ja servodatdiliid bures.</p>
<p>Čoahkkingirjji čállit: Trine Guttorm Anti/Roy Amundsen 268 siidu 272 siiddus</p>
<p>Sámedikki váiddaorgána doarjjaáššiid várás galgá čađahit váidojuvvon eaŋkilmearrádusaid váiddaáššemeannudeami nu ahte hálddašanlága váiddameannudannjuolggadusat ollašuhttojuvvojit.</p>
<p>Sámedikki váiddaorgána doarjjaáššiid várás lea orgána mii galgá fuolahit sin sihkarvuođa, geat ohcet ruđaid</p>
<p>Sámedikki doarjjahálddašanruđain daid rámmaid siskkobealde, mat áiggis áigái gustojit Sámedikki doarjjaortnetnjuolggadusaide ja Sámedikki bušehttii.</p>
<p>Sámedikki váiddaorgána doarjjaáššiid várás sáhttá árvvoštallat buot beliid áššiin. Sámedikki váiddaorgána doarjjaáššiid várás ii sáhte ieš álggahit áššiid. Sámedikki váiddaorgána doarjjaáššiid várás sáhttá hilgut áššiid mat eai leat váidojuvvon gustovaš áigemeriin.</p>
<p>Sámedikki váiddaorgána doarjjaáššiid várás berre ovttastahttit váiddameannudeami doarjagiid gustovaš ohcanáigemeriiguin, ovdamearkka dihtii áigodatsirdášemiin. Sámedikki váiddaorgána doarjjaáššiid várás vuođđuda ieš iežas ja vállje ieš dárkilet bargovuogi.</p>
<p>Sámediggi máksá sierra bušeahttapoasttas daid goluid mat Sámedikki váiddaorgánas doarjjaáššiid várás leat.</p>
<p>Hálddahuslaš resurssat mat čatnasit Sámedikki váiddaorgánii doarjjaáššiid várás, sirrejuvvojit eret</p>
<p>Sámedikki hálddahusas muđui dainna lágiin ahte virgi hálddahuslaččat biddjojuvvo dievasčoahkkinbargoveaga vuollásažžan. Dievasčoahkkinbargoveaga ossodatdirektevrras lea bargiidovddasvástádus hálddahuslaš resurssas mii lea čadnojuvvon váiddaorgánii.</p>
<p>Dát mearrádus lea oassi Sámedikki čoahkkinortnegis.</p>
<p>Ášši meannudeapmi loahpahuvvui 11.03.11 dii. 11.25.</p>
<p>Vuođđogiella: Dárogiella</p>
<p xml:lang="nob">Ášši/Sak DC 016/11</p>
<p>Ášši/Sak VL 002/11</p>
<p>Mielahtuid ja várrelahtuid nammadeapmi Sámedikki váiddalávdegoddái</p>
<p>Arkiivaáššenr.. 11/46806 / 25 - 58</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Válgalávdegoddi 10.03.11</p>
<p xml:lang="nob">VL 02/11</p>
<p>Sámedikki dievasčoahkkin 7. -11.03.11</p>
<p xml:lang="nob">DC 16/11</p>
<p>Ášši meannudeapmi álggahuvvui gaskavahkku njukčamánu 11.03.11 dii. 11.25.</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p xml:lang="nob">Sametingsrådet</p>
<p xml:lang="nob">Sak SR 024/11 Váiddaorgána ásaheapmi doarjjaáššiid várás/ Etablering av klageorgan for tilskuddsaker</p>
<p>II Evttohusat ja mearkkašumit</p>
<p>Válgalávdegotti mearrádusárvalus:</p>
<p>Čuovvovaččat válljejuvvojit lahttun ja várrelahttun Sámedikki doarjjaáššiid váiddalávdegoddái áigodahkii 2011-13:</p>
<p>Evttohus</p>
<p><em type="italic">Evttohus Bargiidbellodaga lahtus Geir Johnsen ja Árja lahtus Odd Iver Sara </em></p>
<p>Evttohus 1 1. John Jonasen 2. Vivian Boine 3. Josef Vedhugnes</p>
<p xml:lang="nob">Várrelahtut: 1. Berit L. Utsi 2. Tor Ivar Andersen</p>
<p>Čoahkkingirjji čállit: Trine Guttorm Anti/Roy Amundsen 270 siidu 272 siiddus</p>
<p><em type="italic">Evttohus Norgga sámiid riikasearvvi lahtuin Mahtis N. Eira ja Miriam Paulsen </em></p>
<p>Evttohus 2 1. Rolf Johansen</p>
<p>Várrelahttu: 2. Ann-Mari Thomassen</p>
<p>Evttohus 3, áirras Mathis N. Eira, NSR sámediggejoavku ja Johttisámi listu</p>
<p>Lahtuid ja várrelahtuid nammadeapmi Sámedikki doarjjaáššiid váiddalávdegoddái</p>
<p>Rolf Johansen (Norgga sámiid riikasearvi)</p>
<p>Várrelahttu: Ann Mari Thomassen</p>
<p>Berit Marie E. Eira (Johttisámi listu)</p>
<p>Várrelahttu: Per A. Bæhr</p>
<p>Posišuvdna:</p>
<p>Várrelahttu:</p>
<p>Posišuvdna:</p>
<p>Várrelahttu</p>
<p>Posišuvdna:</p>
<p>Várrelahttu</p>
<p>III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:</p>
<p>Evttohus 2 gessojuvvui Evttohus 3 hilgojuvvui 19 jienain. 14 jienastedje beali. Evttohus 1 mearriduvvui 21 jienain. 12 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Mathis Nilsen Eira, áššejođiheaddji</p>
<p>Mariann Wollmann Magga 2 Geir Johnsen</p>
<p xml:lang="nob">Geir Tommy Pedersen</p>
<p>Geir Johnsen 3 Skjalg Jensen</p>
<p xml:lang="nob">Geir Tommy Pedersen</p>
<p>Silje Karine Muotka</p>
<p>Jørn Are Gaski</p>
<p xml:lang="nob">Skjalg Jensen</p>
<p>Geir Tommy Pedersen, čoahkkinortnegii</p>
<p>Aili Keskitalo, čoahkkinortnegii</p>
<p>Čoahkkingirjji čállit: Trine Guttorm Anti/Roy Amundsen 271 siidu 272 siiddus</p>
<p>Willy Ørnebakk, čoahkkinortnegii</p>
<p>Jørn Are Gaski, čoahkkinortnegii</p>
<p>Aili Keskitalo, čoahkkinortnegii</p>
<p>VI Sámedikki mearrádus Čuovvovaččat válljejuvvojit lahttun ja várrelahttun Sámedikki doarjjaáššiid váiddalávdegoddái áigodahkii 2011-13: 1. John Jonassen 2. Vivian Boine 3. Josef Vedhugnes</p>
<p xml:lang="nob">Várrelahtut: 1. Berit L. Utsi 2. Tor Ivar Andersen</p>
<p>Ášši meannudeapmi loahpahuvvui 11.03.11 dii. 11.55.</p>
<p>Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka 29.08.2011</p>
<p>Dievasčoahkkinjođihangoddi</p>
<p>Jarle Jonassen</p>
<p>Toril Bakken Kåven jođiheaddji</p>
<p>Jørn Are Gaski</p>
<p>Hilde Anita Nyvoll</p>
<p>Mathis Nilsen Eira</p>
</body></document>
