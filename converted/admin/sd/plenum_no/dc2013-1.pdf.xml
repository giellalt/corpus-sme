<document xml:lang="sme" id="no_id"><header><title/><genre code="admin"/><author><unknown/></author><year>2013</year><wordcount>175419</wordcount><conversion_status type="standard"/><availability><free/></availability><submitter name="Børre Gaup" email="borre.gaup@uit.no"/><multilingual/><origFileName>DC 01-2013.pdf</origFileName><parallel_text xml:lang="nob" location="sp2013-1.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version><note>Received by e-mail from ann.mari.somby@samediggi.no, as the downloaded document contained garbled text.</note></header><body><p>Ávjuvárgeaidnu 50, N-9730 Kárášjohka</p>
<p xml:lang="nno">Telefon +47 78 47 40 00</p>
<p>Telefaks +47 78 47 40 90 samediggi@samediggi.no www.samediggi.no</p>
<p>Sámedikki dievasčoahkkin</p>
<p>Čoahkkingirji 01/13</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 2 siidu 453 siiddus</p>
<p>Áigi: 27.02. - 01.03.13 Báiki: Kárášjogas</p>
<p xml:lang="est">Áššelistu Saksnr.</p>
<p xml:lang="fkv">Sakstittel 001/13</p>
<p>Vuođđudeapmi 002/13</p>
<p>Sámediggeráđđi doaibmađiedahus 003/13</p>
<p>Gažaldagat Sámediggeráđđái 004/13</p>
<p>Ođđa áššiid dieđiheapmi 005/13</p>
<p>Sámediggedieđáhus sámi dáidaga ja kultuvrra birra 006/13</p>
<p>Sámedikki jahkedieđáhus 2012 007/13</p>
<p>Sámediggedieđáhus sámegiela birra 008/13</p>
<p>Cealkámuš 2013 eanadoallošiehtadussii 009/13</p>
<p>Ørnebakklávdegotti rapporta – čuovvoleapmi 010/13</p>
<p>Ovttasbargošiehtadus Sámedikki ja Finnmárkku fylkkagieldda gaskka 2013 - 2016 011/13</p>
<p>Sámediggedieđáhusa sámi mánáidgárdde fálaldaga birra 012/13</p>
<p>Gulaskuddannohtáhta – evttohus rievdadit čakčamánu 12. b. 2003 mannosaš láhkaásahusa dorskefeastonuohttefatnasiid geatnegasvuođa birra gáddet guoli 013/13</p>
<p>Ráđđehusa evttohus boazodoallohálddašeami rievdadeami birra 014/13</p>
<p>Ođđa eananjuohkinláhka</p>
<p>Čoahkkináiggit Áigi</p>
<p xml:lang="krl">Ášši</p>
<p>Siidu 27.02.13 dii.09.20 - 09.25 001/13 3 dii.09.25 - 12.15 002/13 5 dii.15.00 - 16.00 003/13 57 dii.16.00 - 17.50 004/13 63 dii.17.50 - 18.05 005/13 71 28.02.13 dii.08.30 - 10.50 007/13 273 dii.10.50 - 15.30 006/13 103 dii.15.30 - 17.15 013/13 441 dii.17.15 - 18.15 009/13 362 dii.18.15 - 19.15 008/13 346 dii.19.15 - 19.40 010/13 371 01.03.12 dii.08.30 - 10.00 011/13 379 dii.10.30 - 11.25 012/13 432 dii.11.25 - 12.30 014/13 448 dii.12.30 - 12.35 013/13 jienasteapmi 441</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 3 siidu 453 siiddus</p>
<p>Vuođđogiella:: Dárogiella</p>
<p xml:lang="nob">Ášši/Sak DC 001/13</p>
<p>Čoahkkima vuođđudeapmi Ášši meannudeapmi álggahuvvui guovvamánu 27. b. 2013 dii. 09.10</p>
<p>Áirasat</p>
<p>Čuovvovaš áirasat ledje vuođđudeamis: 1.</p>
<p>Mariann Wollmann Magga 21.</p>
<p xml:lang="nob">Odd Iver Sara 2.</p>
<p>Ellinor Guttorm Utsi <em type="italic">(várrelahttu </em></p>
<p><em type="italic">Gunn-Britt Retter ovddas) </em>22. </p>
<p xml:lang="nob">Geir Tommy Pedersen 3.</p>
<p xml:lang="nno">Knut Inge Store 23.</p>
<p><em type="italic">Ii várreláhttu Willy Ørnebakk </em><em type="italic">ovddas </em>4. </p>
<p xml:lang="nob">Trond Are Anti 24.</p>
<p>Cecilie Grape <em type="italic">(várrelahttu </em></p>
<p><em type="italic">Randi A. Skum ovddas) </em>5. </p>
<p xml:lang="nob">Ragnhild M. Aslaksen 25. </p>
<p xml:lang="nob">Margit Eli Anti Oskal 6.</p>
<p xml:lang="nob">Hans J. Eriksen 26.</p>
<p><em type="italic">Ii várreláhttu Aud Marthinsen </em><em type="italic">ovddas </em>7. </p>
<p>Inger Eline Eriksen <em type="italic">(várrelahttu Alf </em></p>
<p><em type="italic">Isaksen ovddas) </em>27. </p>
<p xml:lang="nob">Rolf Johansen 8.</p>
<p xml:lang="smn">Aili Keskitalo 28.</p>
<p xml:lang="nob">Ann-Mari Thomassen 9.</p>
<p xml:lang="nob">Ronny Wilhelmsen 29.</p>
<p>Agnar Kvernmo <em type="italic">(várrelahttu </em></p>
<p><em type="italic">Inga-Lill Sundset ovddas) </em>10. </p>
<p xml:lang="nob">Per Andersen Bæhr 30.</p>
<p xml:lang="nob">Miriam Paulsen 11.</p>
<p><em type="italic">Ii várrelahttu Olaf Eliassen ovddas </em>31. </p>
<p>Åge Nordkild 12.</p>
<p xml:lang="nob">Mathis Nilsen Eira 32. </p>
<p xml:lang="nno">Geir Johnsen 13.</p>
<p>Marit Kirsten A. Gaup <em type="italic">(várrelahttu </em></p>
<p><em type="italic">Anne Helene Moeng Saari ovddas) </em>33. </p>
<p xml:lang="sma">Jarle Jonassen 14.</p>
<p xml:lang="nob">Anders Somby jr 34. </p>
<p xml:lang="nob">Sten Erling Jønsson 15</p>
<p>Anne-Marit Eira 35.</p>
<p xml:lang="sma">Ida Marie Bransfjell 16.</p>
<p>Gunnar Nilsen <em type="italic">(várrelahttu </em></p>
<p><em type="italic">Hilde Anita Nyvoll ovddas) </em>36. </p>
<p>Jørn Are Gaski 17. </p>
<p xml:lang="nob">Arthur Johan Tørfoss 37.</p>
<p>Kirsti Guvsám 18. </p>
<p xml:lang="nob">Toril Bakken Kåven 38.</p>
<p xml:lang="nob">Marie Therese N. Aslaksen 19.</p>
<p xml:lang="nob">Silje Karine Muotka 39.</p>
<p xml:lang="nno">Heidi P. Greiner Haaker 20.</p>
<p><em type="italic">Ii várreláhttu Inger Jørstad ovddas </em><em type="italic">27.02.13 </em></p>
<p>Juolluduvvon permišuvnnat</p>
<p>Permišuvnnat olles dievasčoahkkimis</p>
<p xml:lang="nno">Áirras nr. 2 Gunn-Britt Retter Áirras nr. 7 Alf Isaksen</p>
<p xml:lang="nob">Áirras nr. 11 Olaf Eliassen</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 4 siidu 453 siiddus</p>
<p>Áirras nr. 13 Anne Helene Moeng Saari Áirras nr. 16 Hilde Anita Nyvoll Áirras nr. 23 Willy Ørnebakk</p>
<p xml:lang="nob">Áirras nr. 24 Randi A. Skum Áirras nr. 26 Aud Marthinsen</p>
<p>Áirras nr. 29 Inga-Lill Sundset</p>
<p>Permišuvnnat osiid dievasčoahkkimis Áirras nr 20 Inger Jørstad 27.02.13 Áirras nr. 18 Toril Bakken Kåven 01.03.13 Várrelahttu Gunnar Nilsen 01.03.13</p>
<p>Várrelahtut</p>
<p>Várrelahttu Ellinor Guttorm Utsi lei čoahkkimis áirras nr. 2 Gunn-Britt Retter ovddas Várrelahttu Inger Eline Eriksen lei čoahkkimis áirras nr. 7 Alf Isaksen ovddas</p>
<p>Várrelahttu Marit Kirsten A. Gaup lei čoahkkimis áirras nr. 13 Anne Helene Moeng Saari ovddas Várrelahttu Gunnar Nilsen lei čoahkkimis áirras nr. 16 Hilde Anita Nyvoll ovddas</p>
<p>Várrelahttu Cecilie Grape lei čoahkkimis áirras nr. 24 Randi A. Skum ovddas</p>
<p>Várrelahttu Agnar Kvernmo lei čoahkkimis áirras nr. 29 Inga-Lill Sundset ovddas</p>
<p>I Áššebáhpirat 08.02.13 beaiváduvvon gohččun ja áššelistu</p>
<p>II Evttohusat ja mearkkašumit Dievasčoahkkinjođihangotti árvalus 08.02.13 beaiváduvvon gohččun, áššelistu, prográmma ja sárdnunáigi dohkkehuvvo.</p>
<p>III Jienasteapmi 39 áirasis ledje 35 čoahkis. Jienasteapmi dahkkojuvvui čuovvovaš vuogi mielde:  Dievasčoahkkinjođihangotti árvalus mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Jarle Jonassen</p>
<p>Geir Tommy Pedersen, čoahkkinortnegii</p>
<p>VI Sámedikki mearrádus  08.02.13 beaiváduvvon gohččun, áššelistu, prográmma ja sárdnunáigi dohkkehuvvo. Ášši meannudeapmi loahpahuvvui 27.02.13 dii. 09.25.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 5 siidu 453 siiddus</p>
<p>Vuođđogiella: Dárogiella</p>
<p xml:lang="nob">Ášši/Sak DC 002/13</p>
<p>Sámediggeráđi doaibmadieđáhus</p>
<p>Arkiiva SF-</p>
<p>Arkiiváššenr. 13/193</p>
<p>Ášši meannudeapmi álggahuvvui 27.02.13 dii.09.25</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit Sámediggeráđi árvalus Sámediggái:</p>
<p>Sámediggi váldá Sámediggeráđi áigodaga 10.11.2012 – 8.2.2013 doaibmadieđáhusa diehtun. 1 Álggahus Dát dieđáhus válddaha áigodaga 10.11.2012 – 8.2.2013 ja čatnasa Sámedikki 2013 bušehttii. Sámediggeráđđi lea dán áigodagas doallan 2 fysihkalaš čoahkkima ja máŋga telefončoahkkima ja lea meannudan 231 ášši.</p>
<p>Nugo oidno geahčastagas www.sametinget.no de lea ráđđi searvan ollu čoahkkimiidda ja ovddastemiide. 2</p>
<p xml:lang="smj">Giella 2.1</p>
<p>Váldomihttomearri  Eanet giellageavaheaddjit 2.2</p>
<p>Sámegiela geavaheapmi</p>
<p>Mihttomearri:  Viiddidit ja nannet sámegiela geavaheami.</p>
<p>Oassemihttomearri:  Sámegiella lea beaivválašgiella.  Sámegiella geavahuvvo viššalit ja lea oidnosis almmolašvuođas.  Sámegiella lea oidnosis ja geavahuvvo maiddái dain guovlluin gos giella lea áitojuvvon. Strategiijat:  Váikkuhangaskaomiid aktiivvalaš geavaheami bokte ovdánahttit sámegiela geavaheami.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 6 siidu 453 siiddus</p>
<p>Sámegiela hálddašanguovllu suohkaniid ja fylkkasuohkaniid ovttasbargošiehtadusaid čuovvoleapmi ja sámi giellaguovddážiid čuovvoleapmi</p>
<p>Sámediggi juolluda jahkásaččat njuolggodoarjaga suohkaniidda ja fylkkasuohkaniidda mat leat sámegiela hálddašanguovllus ja sámi giellaguovddážiidda. Dan olis sáddejit suohkanat, fylkkasuohkanat ja giellaguovddážat sisa doaibmaplánaid main sii čájehit maid sii áigot bargat dán jagi. Sámediggi lea ožžon doaibmaplánaid eanas ásahusain, ja leat olu buorit doaibmaplánat. Sihke suohkanat, fylkkasuohkanat ja giellaguovddážat leat čeahpit plánet doaimmaid iežaset guovlluid gielladili ektui. Ovttasbargošiehtadusaid vuosttaš doaibmajagi orru juo vuhttome ahte šiehtadusat leat čalmmustahttán gielddaid ja fylkkagielddaid giellaovdánahttinbarggu. Dát lea Sámediggeráđi mielas buorre, danne go ovttasbargošiehtadusaid áigumuš lea ahte suohkanat leat aktiivvalaččat mielde ovddideame sámegiela.</p>
<p>Giellaprošeavttaid ohcanvuđot doarjagiid evalueren</p>
<p>Sámedikki 2012 bušeahtas lei várrejuvvon ruhta giellaprošeavttaid ohcanvuđot doarjjaortnega evalueremii. Borgemánus 2012:s šiehtaimet Norut Alta-Áltá AS:in ahte sii čađahit evaluerema. Norut</p>
<p>Alta-Áltá ja Nordlandsforskning/Nordlánda dutkam čađahedje evaluerema ovttas. Evalueren gárvánii 1.2.2013. Evalueremis leat mielde doarjjaoažžut geat leat ožžon doarjaga giellaprošeavttaide</p>
<p>Sámedikkis gaskal 2007 ja 2011. Evaluerema čađa háliida Sámediggi diehtit nannejit go giellaruđat sámegiela, lassána go sámegiela geavaheapmi ja olaha go doarjjaortnet sámi álbmoga. Evaluerenraporta čájeha ahte giellaprošeavttaid ohcanvuđot doarjagat leat hui mávssolaččat vaikko bajimus doarjjasubmi (2011) orru ilá unni. Doarjja veahkeha ásahusaid, organisašuvnnaid ja priváhttaolbmuid álggahit prošeavttaid mat nannejit ja ovdánahttet sámegielaid. Dát raporta čájeha ahte ruhta sáhttá leat dehálaš movttiideapmi ohcciide ja álggaheddjiide hutkkálaččat fuobmát ja vuolggahit ođđa doaimmaid. Iskkadeami lohkoávnnas čájeha ahte Sámedikki ohcanvuđot gielladoarjja leat háddjejuvvon iešguđetlágan prošeavttaide miehtá riikka. Prošeavttat gokčet olu fáttáid, dat leat giellaávdnasiid čohkken, sámegiela ovdánahttindoaimmat, kurssat main leat máŋga iešguđet giellaoahppanvuogit. Evalueren čájeha ahte eanas doarjja lea addon duođaštanbargguide, giellakurssaide, oppalaš gielladoaimmaide, giellalávgumiidda/giellaleairraide, ja sámegiela arenaide. Dasto čájeha evalueren ahte leat eanas davvisámi prošeavttat mat ožžon doarjaga, ja leat eanet lullisámi prošeavtta go julevsámi prošeavtta mat leat ožžon doarjaga. Dán erohusa gaskal julev- ja lullisámi prošeavttaid sáhttá čilget dainna go julevsámi guovllus leat unnit (sámi) ásahusat, ja unnit skuvllat ja mánáidgárddit gos lea sámegieloahpahus. Evauleren čujuha ahte giellaguovddážat lea sámi guovddášásahusat go guoská sámi giellabargguide. Giellaguovddážiid doaibma mearkkaša hui olu giellaprošeavttaide, ja dat ahte giellaguovddážat leat ásahuvvon ja huksejuvvon leat dehálaš doaibmabijut sámegiela nannemis. Tabeallat evalueremis čájehit maid ahte leat olu ja iešguđetlágan aktevrrat mat čađahit stuorát ja unnit giellaprošeavttaid. Muhtumiin lea dušše okta doaibma, earáin fas eambbo. Muhto daid aktevrraid haga livčče olu doaimmat mat eai livčče boahtán johtui, nugo ruhtadangálduid bajilgovva čájeha. Stuorámus doarjjaoažžut leat giellaguovddážat, suohkanat ja vuođđoskuvllat (SAÁO).</p>
<p>Sámediggi lea vuoruhan lulli- ja julevsámegiela. Evaluerenraporta ávžžuha joatkit vuoruhit lullisámi ja julevsámi prošeavttaid, nu ahte buorit prošeavttat dán guovtti gillii ruhtaduvvojit ja sáhttet váikkuhit daid gielaid ealáskahttimii.</p>
<p>Geavaheddjiid ovddasteaddjit leat buori muddui positiiva Sámedikki giellavuoruhemiin, ja sii oaivvildit ahte giellavuoruheapmi lea boahtán eanet oidnosii maŋŋel go Sámediggi oaččui sierra giellaossodaga. Eatnasat oaivvildit ahte lea riekta Sámedikkis bidjat vuoruhemiid giellaruđaid almmuhemiin, ja sii geat čuvvot mielde oaivvildit ahte Sámedikki vuoruhansuorggit leat relevánta ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 7 siidu 453 siiddus sámi servodaga dárbbuid mielde. Informánttat lohket ahte go leat jahkásaš vuoruheamit de beassá áŋgiruššat iešguđet suorggis ja dan bokte maid rievdadit vuoruhemiid sámi servodaga rievdamiid mielde.</p>
<p>Obbalaččat čájeha evalueren ahte Sámedikki ohcanvuđot giellaruđat geavahuvvojit olu ja iešguđetlágan giellaprošeavttaide máŋgga suorggis, ja ahte sihke davvi-, julev- ja lullisámi prošeavttat ožžot doarjaga. Doarjjaruhta juolluduvvo daid vuoruhemiid mielde maid Sámediggi ieš lea bidjan, ja eanas doarjjaoažžut leat duhtavaččat. Diehtovuođu analiissaid bokte ovddida evaluerenraporta maiddái veahá buoridanmuni. Sámediggeráđđi galgá meannudit olles evaluerema cuoŋománu 2013.  Váikkuhit ahte sámegiella čalmmustahtto ja geavahuvvo eambbo</p>
<p>Sámi báikenamat</p>
<p>Sámi báikenammakonsuleanttaid bargu lea addit neavvagiid mo čállit sámi báikenamaid.</p>
<p>Sámediggeráđđi lea hui duhtavaš go suohkanat ja Stáhta Kártadoaimmahat váldet sámi báikenamaid almmolaččat atnui. Dát mielddisbuktá ahte sámi báikenamat leat oidnosis.</p>
<p>Beaivválaččat ožžot journalisttat, girječállit, jorgaleaddjit, suohkanat ja earát geat barget sámi báikenamma áššiiguin neavvagiid movt čállit sámi báikenamaid. Sámediggeráđđi lea addán dieđuid meannuduvvon ja dohkkehuvvon čállinvuogi birra iešguđetlágan báikenamaide.</p>
<p>Sámediggeráđđi lea addán rávvagiid sámi báikenamaid čállinvuogi birra earret eará Ráissa, Rana, Romssa ja Raavrevijke suohkaniin. Ráissa suohkan lea áigon šiltet 12 gili suohkanis, ja dan oktavuođas lea Sámediggeráđđi buktán suohkanii rávvagiid movt čállit gilinamaid sámegillii. Sámediggeráđđi lea maid buktán čállinrávvaga movt Røyrvik galgá čállojuvvot sámegillii, go Raavrevijke suohkanis lei áigumuš šiltet gilinama sámegillii ođđabeairuohta. Sámediggeráđi mielas lea positiivvalaš go suohkanat dollet juogalágan čalmmustahttima dákkár dáhpáhusain, nu go šilttaid váldit atnui, go dat lokte beroštumi Norgga majoritehtas dasa ahte Norggas bohtet eanet ja eanet suohkanat sámegiela hálddašanguovllu vuollái. Sámi báikenamaid šilten lea ge vuogas málle čájehit sámivuođa suohkanis.</p>
<p>Rana suohkan áigu ohcat departemeanttas oažžut sámegielnama suohkanii dohkkehuvvot almmolaččat. Nammanevvohat lea Rana suohkanii buktán rávvagiid movt áššemeannudeapmi lea dákkár áššiin, go ođđa suohkannamma ferte dohkkehuvvot Suohkanlaš- ja regionáladepartemeanttas. Romssa suohkan lea áigon sámegielnama gávpogii. Nammanevvohat lea buktán rávvaga movt sii galget čállit gávpoga nama sámegillii. Sámediggeráđi mielas lea gelddolaš oaidnit ahte Romssa suohkan, mii gieskat nu garrasit vuosttaldii sámegiel nama oidnot vuosttažiin šilttain dalle go lei sáhka ohcat suohkana sámegiela hálddašanguovlun, dál áigu gávpotnama šiltet sámegillii. Medias lea leamaš ollu sáhka sámi báikenamaid geavahusa birra. Sámediggeráđđi lea vástidan mediai sámi báikenamaid birra ja man deaŧalaš ja manne sámi báikenamat leat sámi guovlluin gos sámi báikenamat lea anus, ja gos sámit orrot.</p>
<p xml:lang="som">Tearbmabargu</p>
<p>Mii addit beaivválaččat ráđiid go ovttaskas olbmot ja almmolaš ásahusat leat jearran sániid, tearpmaid ja namahusaid birra, ja leat muđui eará giellagažaldagaid maid vástidan. Dán áigodagas lea hálddahus earret eará árvvoštallan Helse Finnmark/Finnmárkku dearvvašvuođa dearvvašvuođatearbmalisttuin.</p>
<p>Sámedikkis leat oalle olu tearbmalisttut maid davviriikkalaš tearbmajoavkkut galget dohkkehit. Vuordimis dát šaddá dahkkot lagamus áiggis dál go davviriikkalaš ovttasbargu fas lea jođus Sámi giellagáldu prošeavtta bokte.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 8 siidu 453 siiddus</p>
<p>Hálddahus lea dán áigodagas bargagoahtán ođasmahttit Čállinrávagirjji, maid Sámediggi lea ráhkadahttán 2003:s.</p>
<p>Raavrevijke suohkan sámegiela hálddašanguvlui</p>
<p>Raavrevijke suohkan searvvai sámegiela hálddašanguvlui ja oažžu maiddái njuolggodoarjaga giellaguovddážii 2013 rájes. Dan oktavuođas dollui čoahkkin Sámediggeráđi ja Raavrevijke suohkana ovddasteddjiid gaskkas Raavrevijkes 21.11.12. Čoahkkimis besse lonohallat dieđuid. Sámediggi muitalii ee. ovttasbargošiehtadusaid birra guovttegielalašvuođadoarjaga geavaheami hárrái. Sámediggi ja Raavrevijke suohkan leat ovttas hábmen ovttasbargošiehtadusa guovttegielalašvuođadoarjaga geavaheami birra. Ovttasbargošiehtadus lea politihkalaččat dohkkehuvvon Sámediggeráđis 23.1.13 ja Raavrevijke suohkanstivrras 24.1.13. Šiehtadus galgá vuolláičállojuvvot Kárášjogas 28.2.13.</p>
<p>Sámedikki gielladieđáhusa almmuheapmi ja giellaseminára Snoasas</p>
<p>Sámediggeráđđi ovddidii Sámedikki gielladieđáhusa Snoasas 22.11.2012. Dohko ledje boahtán sullii 30 oasseváldi. Sámediggeráđđi čilgii sártnistis gielladieđáhusa ulbmila, makkár strategiijaid Sámediggi áigu geavahit giellaovddidanbarggus ja makkár hástalusat dán barggus leat.</p>
<p>Gielladieđáhusa almmuheami maŋŋá lágiduvvui seminára man fáddán lei lullisámegiela boahtteáiggi hástalusat, mo juogadit ovddasvástádusa ja mo koordineret giellaovddidandoaimmaid. Sáhkavuoruin ja ságastallamiin bohte ovdan oaivilat mo giellaovddidanbarggu sáhtášii nannet. Giellabargguin ferte leat sihke báikkálaš ja regionála vuolggasadji ja lea maid deaŧalaš ahte leat fálaldagat buot ahkásaččaide. Sihke skuvllain ja giellaguovddážiin lea guovddáš rolla giellaovddidan bargguin. Lea maid hui deaŧalaš ahte dáid bargguid ruhtadeapmi mearriduvvo nu ahte lea vejolaš dahkat guhkit áigge giellaovddidanplánaid. Čujuhuvvui maiddái dasa man olu váddásat lea gielddaide mat leat hálddašanguovllu olggobealde sáhttit čađahit giellaovddidandoaimmaid. Bođii maid ovdan man deaŧalaš lea bargat ovttas ja hukset doaibmi ovttasbargovugiid nu ahte sáhttá juogadit resurssaid. Máŋggas deattuhedje man deaŧalaš kulturmáhtu duddjon lea. Kulturmáhttu duddjo olles guovllu birrasii áddejumi ja miellaguottuid main leat positiiva váikkuhusat giellaovddidanbargguide. Deattuhuvvui maiddái man deaŧalaš lea duostat hállagoahtit ja váldit atnui giela ođđa oktavuođain.</p>
<p>Sámeskuvllaid beales lea mihttomearrin ahte buot skuvlla bargit galget šaddat doaibmi guovttegielagin. Lea maid deaŧalaš duddjot oktasaš áddejumi oahpahusáššiin ja oažžut áigái oktasaš árvvoštallankriteraid. Allaskuvlla beales fas oidnet dárbbu juksat oktasaš áddejumi iešguđet kursadásiin.</p>
<p>Sámedikki giellamovttiidahttinbálkkašupmi</p>
<p>Sámediggeráđđi juohká juohke njealját jagi Sámedikki giellamovttiidahttinbálkkašumi. Sámediggeráđđi lea dieđihan bálkkašumi birra Sámedikki neahttasiidduin ja ávžžuhan olbmuid sáddet čálalaš árvalusaid das, gii dahje geat berrešedje oažžut giellamovttiidahttinbálkkašumi. Sámediggeráđđi lea dáhtton ákkastallat árvalusaid oanehaččat ja sáddet daid Sámediggái ovdal njukčamánu 15. beaivvi. Bálkkašumi sáhttá oažžut ovttaskas olmmoš dahje dakkár ásahus, prošeakta dahje organisašuvdna, mii/gii lea bidjan ollu návccaid sámegiela nannemii, ovddideapmái ja seailluheapmái. Sámediggeráđi lahtut ja Sámedikki bargit eai sáhte oažžut bálkkašumi. Bálkkašupmi lea 50.000 ruvnnu ja dáiddadiploma. Gii beare sáhttá evttohit, gii berrešii vuoitit giellamovttiidahttinbálkkašumi. Giellamovttiidahttinbálkkašupmi geigejuvvo Sámedikki geassemánu dievasčoahkkima oktavuođas. Sámediggi lea dassážii juolludan bálkkašumi njelljii, maŋimuš 2009:s. Dalle bálkkašumi oaččui Sagka</p>
<p xml:lang="nob">Stångberg.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 9 siidu 453 siiddus</p>
<p>Davviriikkalaš giellaovttasbargu</p>
<p>Interreg-ruhtaduvvon prošeakta Davviriikkalaš sámi giella- ja resursaguovddáš, Sámi giellagáldu, álggahuvvui 1.1.2013. Suoma Sámediggi jođiha prošeavtta, ja norgga ja ruoŧa sámedikkit leat ovttasbargit. Buot sámedikkit leat virgádan prošeaktabargiid, oktiibuot 12 bargi geat earret eará galget bargat tearbmaovddidemiin ja daid iešguđet sámegielaid normeremiin. 20.2.2013 lei almmolaš rahpan Anáris, gos maiddái presideanta Egil Olli oassálasttii. Dát ásaheapmi lea dehálaš sámegielaid ovddideami várás, earenoamážit tearbmaovddidansuorggis rastá riikarájiid. Sámediggi oassálasttii Davviriikkaid giellalávdegottiid Davviriikkalaš giellafierpmádatčoahkkimis 28.11.2012. Čoahkkimis ledje áirasat Ruonáeatnama, Islándda, Færsulluid, Danmárkku, Norgga, Ruoŧa ja Suoma giellalávdegottiin, ja vel Norgga Sámediggi. Fierpmádatčoahkkin lea dehálaš arena gos beassá oahpásmuvvat mot earát giellalávdegottit barget, ja ásahit buori fierpmádaga ja gulahallama Davviriikkaid giellabirrasis.</p>
<p>Teavsttas hupmamii- vuogádat</p>
<p>Sámediggi almmuhii fálaldatgilvvohallama teavsttas hupmamii- vuogádaga ovddideapmái davvisámegillii. Dađi bahábut eai boahtán fálaldagat sisa ovdal áigemeari 21.1.2013.</p>
<p>Gilvvohallanvuođđu galgá dál dárkkistuvvot ja almmuhuvvot ođđasit.  Giellaoahpahus ja álbmotčuvgehus olles álbmogii  Doaibmabijut Giellajagi 2013 oktavuođas</p>
<p xml:lang="smj">Giellajahki 2013</p>
<p>Sámediggepresideanta Egil Olli oassálasttii Giellajagi 2013 rahpamis Kristiansandas 2.1.2013. Presideanttas ledje dearvvuođat gos son deattuhii man dehálaš lea dohkkehit guhtet guimmiineamet gielaid, ja siskkildeaddji giellabarggu mávssolašvuođa. Son maiddái muitalii Sámedikki áŋgiruššama birra giellabarggus. Galgá váikkuhit dasa ahte:  Sámegiella nannejuvvo ja geavahuvvo eambbo.  Máhttu sámi giela ja kultuvrra birra galgá buoridit máhttodási ja čuvgehit sápmelašeallima birra ja dainna lágiin hábmet buoret ipmárdusa.  Ovdánahttit positiiva sámi identitehtaipmárdusa  Hálddašanguovlluid olbmot bálvaluvvojit sámegillii go váldet oktavuođa almmolaš etáhtaiguin. 2.3</p>
<p>Sámegiela arenat</p>
<p>Mihttomearri:  Mis leat ceavzilis ja árjjalaš arenat sámegiela várás.</p>
<p>Strategiijat:  Váikkuhangaskaomiid aktiivvalaš geavaheami bokte bargat dan ala ahte bisuhit ja viidáseappot ovddidit dáláš arenaid, ja ásahit ođđa arenaid sámegiela várás.</p>
<p>Galgá oččodit:  Buriid arenaid sámegiela oahppamii ja geavaheapmái. 2.4</p>
<p>Sámegiela seailluheapmi ja ovddideapmi</p>
<p>Mihttomearri:  Sámegiella geavahuvvo ja oidno buot servodatsurggiin.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 10 siidu 453 siiddus</p>
<p>Strategiijat:  Gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat buriid rámmaeavttuid sámegiela várás.</p>
<p>Galgá váikkuhit dasa ahte:  Sámegiella geavahuvvo eambbo njálmmálaččat ja čálalaččat.  Sámegiela geavaheamis lea alit stáhtus ja buoret dihtomielalašvuohta.  Lea buoret vuođđu sámegiela viidásit ovddideapmái. 3</p>
<p>Kultuvra 3.1</p>
<p>Váldomihttomearri</p>
<p>Váldomihttomearri:  Ealli ja juohkelágan sámi dáidda- ja kultureallin. 3.2</p>
<p>Sámi kulturbargoarenat</p>
<p>Mihttomearri:  Sámi ásahusat ja dáidda- ja kulturgaskkustanbáikkit leat guovddáš aktevrrat ja eavttuid biddjit sámi servodat- ja demokratiijaovddideapmái.</p>
<p>Oassemihttomearri:  Árjjalaš sámi dáidda- ja kulturgaskkustanbáikkit, kulturásahusat ja museat main lea alla fágalaš dássi.</p>
<p>Strategiijat:  Gulahallama bokte báikkálaš, regionála ja guovddáš eiseválddiiguin ja eará aktevrraiguin nannet rámmaeavttuid sámi ásahusaid ja dáidda- ja kulturgaskkustanbáikkiid várás.</p>
<p>Sámediggeráđđi searvvai seminárii 9.11.12 maid Troanddima gielda lágidii oažžun dihte árvalusaid jagi 2017 ávvudoaluid sisdollui ja organiseremii. Bohte máŋga evttohusa ja jurdaga. Troanddima gielda joatká plánenbargguin.  Árjjalaš váikkuhangaskaomiid geavaheami bokte bisuhit ja viidáseappot ovddidit sámi ásahusaid ja dáidda- ja kulturgaskkustanbáikkiid.</p>
<p>Sámediggeráđđi juolludii doarjaga girjjálašvuođa ovddideapmái juovlamánus 2012. Ledje boahtán 85 ohcama, oktiibuot badjel 20 miljon ru ovddas. Doarjja juolluduvvui vuođđogirjjálašvuhtii sihke mátta-, julev- ja davvisámegillii, ja juolludusain ledje viiddis šangerat. Doarjja addojuvvui earret eará ABC-Company E skuvlii AS, girjeápplikašuvnna ovddideapmái mii addojuvvo mátta-, julev- ja davvisámegillii.</p>
<p>Musihkkaovddideapmái ledje boahtán 29 ohcama, oktiibuot sullii 6 miljon ru ovddas, ja doarjja addojuvvui sihke mátta-, julev- ja davvisámegielat musihkkaalmmuhemiide.  Eanet geatnegahttit ovttas ovddidit sámi dáidaga, kultureallima ja sámi kulturásahusaid fylkkagielddaid ovttasbargošiehtadusaid bokte.  Čuovvolit vuoruhuvvon doaibmabijuid mat leat sámi ásahusovddidandieđáhusas.</p>
<p xml:lang="sma">Huksenprošeakta - Saemien Sjite, Snoasas</p>
<p>Sámediggeráđđi lea 1.2.2013 beaiváduvvon reivve bokte dieđihan ahte Sámediggi sáhttá vuolgit dáhkideaddjin areálaide mat leat 241 m2 brutto, mat vuolggasajis leat jurddašuvvon</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 11 siidu 453 siiddus</p>
<p>Boazodoallohálddašeami várás. Čujuhuvvui ahte Eanadoallodepartemeanta dán rádjai ii leat dohkkehan areálaid ja viessoláigogoluid mat ledje jurddašuvvon Boazodoallohálddašeami várás. Sámediggeráđđi gesii maiddái ovdan ahte huksenprošeakta addá buori vejolašvuohta deattuhit, čalmmustit ja oainnusmahttit máttasámi kultuvrra árvvolaš vuogi mielde, ja ahte prošeavttas lea ávki olles guvlui ja Norgii našuvdnan.</p>
<p>Huksenprošeakta – Nuortasámi musea</p>
<p>Sámediggeráđis lea leamaš čoahkkin Kulturdepartemeanttain, Ođasmahttin-, hálddahus- ja girkodepartemeanttain, Deanu ja Várjjaga Museasiiddain ja Stáhta huksenfitnodagain 11.1.2013, gos huksenprošeakta lei fáddán. Stáhta huksenfitnodat čilgii detálja dásis beliid mat čatnasit divodemiide mat leat dahkkojuvvomin ja reklamašuvdnabargguide. Čájeha ahte dávvirmagasiidna lea huksejuvvon nu ahte dávista prošekteremii. Dál ii leat latnja dohkálaš magasiidnan, ja magasiidnadiliid ii leat vejolaš čoavdit prošeavtta rámmaid siskkobealde. Sohppojuvvui ahte árvvoštallojuvvo ođđa magasiidna dalle go eaiggátvuohta vistái ja ođđa doaimmaid ruhtadeapmi leat sajis.</p>
<p>Sohppojuvvui ahte Stáhta huksenfitnodat ráhkada evttohusa movt čoavdit viessoláigo-/doaibmašiehtadusa ja eará maid lea dárbu dahkat geavaheddjiin/láigolaččain makkár bálvalusat leat vuođđun šiehtadussii ja viessoláiggu rehkenastimii. Dasto lea dárbu árvvoštallat leago áibmorusttegis dárbbašlaš kapasitehta deavdit daid gáibádusaid mat biddjojuvvojit sisáibmui.</p>
<p>RiddoDuottarMuseat</p>
<p>Porsáŋggu gielda lea mearridan ahte eai áiggo máksit doarjaga RiddoDuottarMuseai, man oassi Porsáŋggu musea lea. Eaiggátvuođđudus Sámiid Vuorká Dávvirat lea cealkán eret doaibmašiehtadusa RiddoDuottarMuseain. Sivvan lea duhtameahttunvuohta museadoaimmain Kárášjogas. Goappašagat mearrádusat gustogohtet ođđajagimánu 1. b. 2014 rájes. Vuođđudus RiddoDuottarMuseat leage danne bidjan bargojoavkku geahčadit organiserema ja doaibmaeavttuid. Bargojoavku galgá ovddidit raportta, ja ovddidit movt áššiin bargat ovddasguvlui, miessemánu 1. b. dán jagi rádjai.  Váikkuhit positiivvalaš kulturovdáneami nuortasámi servodagas.  Váikkuhit árjjalaččat proseassain Nuortasámi musea gárvvisteami oktavuođas.  Ovttasbargat Norgga girkuin ja eará oskuservodagaiguin.  Váikkuhit positiivvalaš kulturovdáneami julev- ja máttasámi servodagas.</p>
<p xml:lang="smj">Árran julevsáme guovdásj</p>
<p>Sámediggeráđis lei čoahkkin Árran julevsáme guovdásjiin 1.2.2012. Árrana váldomihttomearri áigodahkii 2012-2015 lea čuovvovaš: <span type="quote">“Árran galgá leat gelbbolašvuođa- ja máhttoinstitušuvdna mii sihkkarastá ja ovddida julevsámi kultuvrra, giela ja servodateallima”</span>. Čoahkkimis ledje ollu áššit, ja sáhttit namuhit áššiid mat gusket kultursuorgái: Árrana plánat joatkit rádjalovsaprošeavttain, vuođđočájáhusa ollisteapmi ja ruovttoluottafievrridanprošeakta, Bååstede. Galgá váikkuhit dasa ahte:  Leat ulbmildiđolaš, doaibmi ja ovddideaddji sámi arenat kulturbarggu várás. 3.3</p>
<p>Dáidda- ja kulturbargu</p>
<p>Mihttomearri:  Girjás sámi dáiddalaš ja kultuvrralaš ovdanbuktimat oainnusmahttojuvvojit servodagas.</p>
<p>Oassemihttomearri:  Viiddis ja buorre kulturfálaldat sámi álbmoga várás.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 12 siidu 453 siiddus</p>
<p>Strategiijat:  Váikkuhit sámi dáidda- ja kultureallima bisuheami ja viidáset ovddideami.  Láhčit dili nu ahte sámi dáidda dáiddáršiehtadusa bokte ovdána ja gaskkustuvvo.</p>
<p>Norut Alta-Áltá lea ožžon Sámedikkis bargun evalueret sámi dáiddáršiehtadusa. Evalueremis evttohuvvo ahte Sámediggi ja sámi dáiddárorganisašuvnnat berrejit guorahallat maid bealit áigo dáinna šiehtadusain, maid sáhttá dahkat sámi dáidaga doalvuma váras ovddasguvlui, ja sáhttá go ođđa šiehtadus, dáláš dahje ođđa hámis, leat dat mii gaskkusta sámi dáidaga ovddasguvlui. Sámediggeráđđi áigu ovttasbargguin Sámi dáiddárráđiin čuovvolit daid rávvagiid mat bohtet ovdan evalueremis, dainna áigumušain ahte buoridit dáiddáršiehtadusa.</p>
<p>Sámedikki ođđaáiggi dáidaga ja dáiddaduoji oastinortnega čuovvoleapmin, lei Sámediggeráđis čoahkkin ortnega oastinlávdegottiin 23.11.2012. Čoahkkimis dieđihuvvui ahte dáiddačoahkkádusas</p>
<p>RiddoDuottarMuseas dál leat badjel 1000 dáiddadahkosa, ja dat dáiddadahkosat leat váldoáššis ostojuvvon oastinortnega bokte. Dasto čilgejuvvui viidáseappot ahte musea rádju lea dievvagoahtán, ja ferte gávdnat geavatlaš čovdosiid das lagamus boahtteáiggis.</p>
<p>Galgá váikkuhit dasa ahte:  Sáhttá ovddidit, gaskkustit ja vásihit girjás sámi dáiddalaš ja kultuvrralaš ovdanbuktima. 3.4</p>
<p>Valáštallan</p>
<p>Mihttomearri:  Girjás valáštallandoaimmat.</p>
<p>Oassemihttomearri:  Viiddis ja buorre valáštallanfálaldat sámi álbmogii.</p>
<p>Strategiijat:  Bargat sámi valáštallama govdodaga sihkkarastimiin. Galgá váikkuhit dasa ahte:  Sámi valáštallanorganisašuvnnat sáhttet ovddidit valáštallanfálaldagaid sihke govdodat- ja njunušdásis. 3.5</p>
<p>Mediat</p>
<p>Mihttomearri:  Girjás sámi mediat mat oainnusmahttet sámi giela, kultuvrra ja servodateallima. Oassemihttomearri:  Sámi mediaid nannen ja ovddideapmi nu ahte dat váikkuhit servodatáŋgiruššamii.</p>
<p>Strategiijat:  Gulahallama bokte báikkálaš, regionála ja guovddáš eiseválddiiguin ja eará aktevrraiguin nannet rámmaeavttuid sámi mediaid ovddideami várás.  Váikkuhangaskaomiid árjjalaš geavaheami bokte bisuhit ja viidáset ovddidit sámi mediaid.  Váikkuhit sámi mediafálaldaga nannema buot sámi giellajoavkkuid várás.</p>
<p>Galgá váikkuhit dasa ahte:  Leat arenat gos sámi gielas, kultuvrras ja servodateallimis lea sorjjasmeahttun jietna, ja mat nannejit identitehta.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 13 siidu 453 siiddus 4</p>
<p>Bibliotehka 4.1</p>
<p>Váldomihttomearri  Buorre sámi bibliotehkafálaldat. 4.2</p>
<p>Sámedikki bibliotehka</p>
<p>Mihttomearri:  Sámedikki bibliotehka galgá leat sámi girjjálašvuođa ja sámi bibliotehkabálvalusaid gelbbolašvuođaguovddáš, ja dat galgá doaibmat hálddašanbibliotehkan Sámedikki politihkkariid ja bargiid várás.</p>
<p>Oassemihttomearit:  Sámegielgirjjálašvuođa ja girjjálašvuođa sámiid birra máilmmi stuorámus čoakkáldat.  Eará bibliotehkain buoret máhttu sámi girjjálašvuođa, musihka ja filmmaid birra.  Luoikama lasiheapmi.  Rabas ja olámuttus bibliotehka Sámedikki politihkkariid ja bargiid várás.</p>
<p>Strategiijat:  Registrerekeahtes ávdnasiid olámuddui buktin.  Searvat ain girjebussiid doaimma bisuheapmái sámi guovlluin.  Árjjalaččat gaskkustit sámi girjjálašvuođa nu ahte maiddái luoikan lassánivčče.  Doaibmat buorrin diehtojuohkingáldun Sámedikki politihkkariidda ja bargiide.</p>
<p>Galgá váikkuhit:  Registrerekeahtes ávdnasiid olámuddui buktima.  Sámi guoski ávdnasiid luoikkaheami buorideami.  Buoret gelbbolašvuohta bibliotehkain sámi girjjálašvuođa, filmmaid ja musihka birra.  Eanet máhtu sámi girjjálašvuođa, filmmaid ja musihka birra. 5</p>
<p xml:lang="smj">Máhttu 5.1</p>
<p>Váldomihttomearri  Sámi álbmogis lea dat máhttu, gelbbolašvuohta ja gálggat mat dárbbašuvvojit árjjalaš oassálastimii sámi, nationála ja riikkaidgaskasaš servodahkii, ja dasa ahte suodjalit ja ovddidit sámi servodagaid. 5.2</p>
<p>Mánáidgárdi</p>
<p>Mihttomearri:  Bisuhit ja ovddidit sámi sisdoalu mánáidgárddiin main lea sámegielfálaldat.  Nannet giellaovddideami.  Sihkkarastit ahte sámi giella ja kultuvra nannejuvvo dássidit ja oktilaččat sirddidettiin mánáidgárddis skuvlii.</p>
<p>Oassemihttomearit:  Eanet sámegielat bargit mánáidgárddiin.  Váldit atnui giellalávgunmálliid.  Ráhkadit eanet oahpponeavvuid ja pedagogalaš veahkkeneavvuid mánáidgárdái.</p>
<p>Sámediggeráđđi lágidii sámi mánáidgárde- ja skuvlakonferánssa 13.-14.11.2012 Romssas.</p>
<p>Konferánssas ledje sullii 230 oassálasti mánáidgárddiin, vuođđoskuvllain, joatkkaskuvllain, guovddáš eiseválddiin ja earát geat barget sámi oahpahusain.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 14 siidu 453 siiddus</p>
<p>Strategiijat:  Bargat dan ala ahte mánáidgárdeeaiggádiin lea máhttu ja gelbbolašvuohta láhčit sámi giela ja kultuvrra ovdáneapmái.</p>
<p>Sámediggeráđis lei ovttasbargočoahkkin Máhttodepartemeanttain ja Oahpahusdirektoráhtain 4.12.2012 Álttás. Doppe digaštalle áššiid nugo dokumeanttaid ođđasit deaddileapmi ja jorgaleapmi, aiddo oahppan ovdaskuvlaoahpaheddjiid bagadallan, giellamovttiidahttinseminára ja ovttasbargu Oahpahusdirektoráhtain mánáidgárdeáššiid birra.</p>
<p>Sámediggeráđis lei čoahkkin Árran julevsámi guovddážiin 30.1.2013 Divttasvuonas. Čoahkkimis ledje guovddáža direktevra Lars Magne Andreassen, guovddáža earenoamášráđđeaddi Sven Roald Nystø, ja Árrana mánáidgárddi jođiheaddji Agnete Johnsen. Čoahkkima fáddá lei earret eará dárbu ruhtadeapmái Sámedikkis giellabargái mánáidgárdái.</p>
<p>Mánáidgárdeáigečála Stullán nr.2, 2012 lea almmuhuvvon ja juhkkojuvvon mánáidgárddiide gos leat sámi mánát, fylkasuohkaniidda ja suohkaniidda main mánáidgárddiin leat sámi mánát, ja sámi giellaguovddážiidda.  Juolludit doarjagiid mánáidgárddiide main lea mánáidgárdefálaldat.</p>
<p>Sámediggeráđđi finai Málatvuomi mánáidgárddis 12.11.2012, Árran mánáidgárddis 31.1.2013 ja Ájluovtta mánáidgárddis 1.2.2013. Čoahkkima ulbmil lei čuovvolit doarjjaortnega ja juohkit dieđuid ja bagadallat mánáidgárdebargiid.</p>
<p>Dán áigodagas leat gulahallan mánáidgárddiiguin ja mánáidgárdeeaiggádiiguin raporteremiid, mánáidgárddiid doarjjaohcamiid ja prošeaktadoarjagiid birra. Ohcanáigemearri doarjagiidda sámi mánáidgárddiide ja mánáidgárddiide main lea sámi ossodat lei 1.2.2013. Dássážii leat registreren 23 ohcama sámi mánáidgárddiin ja dáčča mánáidgárddiin main lea sámi ossodat. Ohcanáigemearri sámegieloahpahussii mánáidgárddiin lea rabas 15.9. rádjái. Dássážii leat registreren 6 ohcama. Leat maiddái ožžon ovtta ohcama prošeavttaide ja ovddidanbargui.  Veahkehit rekrutteret ovdaskuvlaoahpaheddjiid ja eará bargiid.</p>
<p>Galgá váikkuhit dasa ahte:  Buorre kvalitehta mánáidgárddiin.  Eanet ovdaskuvlaoahpaheaddjit ja eará bargit mánáidgárddiin.  Ráhkaduvvojit eanet oahpponeavvut ja pedagogalaš veahkkeneavvut mánáidgárddiide. 5.3</p>
<p>Vuođđooahpahus 5.3.1 Sámi skuvlla sisdoallu ja árvovuođđu</p>
<p>Mihttomearri:  Sámi oahppi galgá oažžu dakkár oahpu mii lea vuođđuduvvon sámi árvvuide ja mii dávista dakkár sisdollui man vuođđun lea sámi servodat, kultuvra ja giella.</p>
<p>Oassemihttomearit:  Sámi mánáin ja nuorain lea nana sámi identitehta ja čatnaseapmi sámi gillii, kultuvrii ja servodateallimii.  Sámi álbmogis lea duohta vuoigatvuohta kvalitatiivva buori oahpahussii sámegielas ja sámegillii.  Nationála politihkka vuođđooahpahusas fuolaha sámi perspektiivva.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 15 siidu 453 siiddus</p>
<p>Strategiijat:  Ahte Sámediggi galgá váikkuhit dasa ahte iešguđet skuvlaeaiggát/skuvla definere ja konkretisere skuvlla sámi sisdoalu.  Váikkuhit geahččalan- ja ovddidanbargui fievrridan dihtii árbevieru buolvvas bulvii <span type="quote" xml:lang="tur">“birgema”</span> ektui.  Váikkuhit geahččalan- ja ovddidanbargui giellaoahpahusas.  Doarjut ovttasbarggu skuvla-ruoktu, skuvla-báikkálaš servodaga ja skuvla-skuvla.  Váikkuhit dasa ahte nationála politihkka vuođđooahpahusas fuolaha sámi perspektiivva.</p>
<p>Stuoradiggedieđáhus vuođđooahpahusa birra</p>
<p>Máhttodepartemeanta áigu 2013 giđa ovddidit ođđa stuoradiggedieđáhusa vuođđooahpahusa birra. Dieđáhus galgá čuovvolit Máhttoloktema evaluerenraporttaid, maiddái Máhttolokten - Sámi. Departemeanta lea geažuhan ahte áigot Sámediggeráđiin konsulteret dieđáhusa doaibmabijuid birra.</p>
<p>Sámi sisdoallu nationála oahppoplánain</p>
<p>Sámediggi mearrida sámi sisdoalu oahppoplánaide, oahpahuslága § 6-4 vuosttaš lađđasa fápmudusain.</p>
<p>Vuođđogálggaid čielggadeami dihte lea Máhttodepartemeanta álgán revideret oahppoplánaid dárogielas, dárogielas ohppiide geain lea sámegiella vuosttašgiellan, luonddufágas, luonddufágas -sámi, servodatfágas, servodatfágas -sámi, matematihka oktasašfágas ja matematihkas 2T ja 2P ja eŋgelasgielas. Oahppodirektoráhtta lei ožžon bargun hábmet reviderejuvvon oahppoplánaid evttohusa. Sii nammadedje oahppoplánajoavkku iešguđet fágii masa galggai hábmet evttohusa.</p>
<p>Sámediggeráđi evttohusa vuođul leat oahppoplánajoavkkuin leamaš sámi lahtut luonddufágas ja servodatfágas. Fágaidrasttideaddji joavkkus mii galggai ráđđet vuođđogálggaid ektui lei okta sámi lahttu, ja lei nammaduvvon sierra sámi resursajoavku mas lei ovddasvástádus buktit cealkámušaid oahppoplánain sámi sisdoalu hárrái. Oahpahusdirektoráhtta ja Sámediggi leat ságastallan sámi sisdoalu birra oahppoplánaid gulaskuddanevttohusain. Oahpahusdirektoráhtta lea sádden reviderejuvvon oahppoplánaevttohusa gulaskuddamii.  Eanedit daid ohppiid logu joatkkaskuvllas, geat válljejit sámegiela vuosttašgiellan erenoamážit ja oahpahusa sámegielas oppalaččat.  Bargat regionála ja stáhtalaš eiseválddiid ektui oažžun dihtii ásahuvvot fágaskuvlla sámi fágaid/ealáhusaid várás.  Gulahallama bokte guovddáš, regionála ja báikkálaš eiseválddiiguin ja eará guoskevaš oassálastiiguin sihkkarastit buriid rámmaeavttuid sámi mánáidgárdái, vuođđooahpahussii, rávesolbmuidoahpahussii, alitohppui ja dutkamii.</p>
<p>Julggaštus givssideami vuostá</p>
<p>Ođđa dutkan čájeha ahte stuora oassi sámi mánáin vásihit givssideami iežas skuvlaárgabeaivvis, ja dat lea duođalaš ášši. Lea dehálaš deattuhit dán servodatváttisvuođa, ja lea dehálaš garraseabbo vuosttaldit negatiiva guottuid sámi vuostá. Sámediggeráđi mielas lea dehálaš eastadit givssideami ja vealaheami, ja háliida danne searvat nationála áŋgiruššamii, julggaštus givssideami vuostá. Julggaštus givssideami vuostá lea bajitdási nationála áŋgiruššan maid ráđđehus jođiha. Julggaštus givssideami vuostá lea geatnegahtti ovttasbargu buori ja siskkildeaddji bajásšaddan- ja oahppanbirrasa várás. Vuosttaš julggaštus vuolláičállui 2002:s.</p>
<p>Konsultašuvnnat oahpahuslága paragráfaid birra mat sisttisdollet earenoamášpedagogihka</p>
<p>Sámediggi lea konsultereme Máhttodepartemeanttain sin gulaskuddama birra beaiváduvvon golggotmánu 19.b. 2012, oahpahuslága ja priváhttaskuvlalága rievdadusevttohus. Mis ledje konsultašuvnnat ođđajagimánu 2013.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 16 siidu 453 siiddus</p>
<p>Gáiddusoahpahusa plána</p>
<p>Strategalaš plána barggu stáhtus lea ahte bargojoavku lea ráhkadan plánaevttohusa maid Oahpahusdirektoráhtta áigu ovddidit referánsajovkui gaskamuttu njukčamánu 2013. Dasto sáddejuvvo plánaevttohus Máhttodepartementii. Sámediggeráđđi áigu bivdit konsultašuvnnaid departemeanttain ovdal go plána mearriduvvo.</p>
<p>Ovttasbargu Oslo suohkaniin</p>
<p>Sámediggeráđđi lea fitnan Kampen skuvllas Oslos, mii lea sámegieloahpahusa resursaskuvla Oslos. Oassin barggus buoridit skuvlafálaldaga Oslo sámi mánáide, lea suohkan ásahan ovddidanvirggi sámi oahpahussii, ja Sámediggeráđđi beasai deaivat dan virggi aitto virgáduvvon ovttadatjođiheaddji. Kampen skuvlla sámi luohká váhnenovddasteaddji lei maid čoahkkimis. Čoahkkimis mearridedje ahte</p>
<p>Sámediggi galgá ođđajagis lágidit diehtojuohkinbeaivvi sámi ohppiid váhnemiidda ja skuvlabargiide áigeguovdilis fálaldagaid birra mat Sámedikkis leat.</p>
<p>Čoahkkin boazodoalu ja duoji oahpahallikantuvrrain</p>
<p>Sámediggeráđis lei čoahkkin Boazodoalu ja duoji oahpahallikantuvrrain 22.1.2013. Fáddá lei boazodoalu ja duoji oahpahallikantuvrra ruhtadeapmi, sihke kantuvrra doaimmaheapmi ja bálkálasáhus oahpahalliide. Sámediggi áigu loktet ášši 2013 bušeahttareguleremis. Oahpahallikantuvra sádde 2012 rehketdoalu Sámediggái.</p>
<p>Šihttojuvvui doallat ovtta čoahkkima jagis, áinnas borgemánus, oahpahallikantuvrraid doarjagiid čuovvoleami birra ja sierranas sámi fágaid oahpahusa birra. Viidásit šihttojuvvui ahte Sámediggi ja Oahpahallikantuvra berrejit ásahit iešguđetlágan diehtojuohkin- ja rekruterendoaimmaid duodjeoahpahusa várás, ee. gihppagiid maid juohkit nuoraide ja rávisolbmuide.  Váikkuhit dasa ahte stivrendokumeanttat fuolahit sámi perspektiivva oahpahusas.</p>
<p>Oahppoplánaid revideren</p>
<p>Sámediggeráđđi lea sádden sámegiela oahppoplánaevttohusaid gulaskuddamii áigemeriin 21.3.2013.</p>
<p>Oahpahusdirektoráhtta lea sádden našunála oahppoplánain ja sámi parallealla oahppoplánaid gulaskuddamii áigemeriin 5.3.2013. Sámedikkis lea ovddasvástádus mearridit sámegiela oahppoplánaid ja sámi sisdoalu eará oahppoplánain. Gulaskuddamis čoahkkáigeassu ja buot oahppoplánaid mearridanproseassa álgá dalán go gulaskuddanáigemearri lea dievvan. Oahppoplánat galget gustogoahtit skuvlajagi 2013/2014 rájes.</p>
<p>Oahppoplánat sámegielas</p>
<p>Sámediggeráđđi sáddii guovvamánu 1.b. sámegiela vuosttašgiela ja sámegiela nubbingiela oahppoplánaid reviderema gulaskuddamii. Oahppoplánat leat láhkaásahusat maid Sámediggi mearrida oahpahuslága § 6-4 fápmudusain. Sámediggi mearridii sámegiela vuosttašgiela ja sámegiela nubbingiela oahppoplánaid láhkaásahusaid</p>
<p>Máhttolokten - Sámi álggaheami oktavuođas 2006:s. Máhttolokten ja Máhttolokten -Sámi leat evaluerejuvvon. Máhttoloktema evaluerema vuođul mearridii Máhttodepartemeanta revideret dárogiela oahppoplána ja muhtun eará oahppoplánaid. Reviderema ulbmil lea ahte oahppoplánat galggašedje buoret láhčit dili vai ohppiid máhttoovdánemiin sáhttá systemáhtalaččat bargat čađa olles 13 jagi vuođđooahpahusa.</p>
<p>Sámediggeráđđi mearridii áššis SR 069/12 revideret goappaš sámegiela oahppoplána. Duogáš dasa lea Máhttolokten -Sámi evaluerema bohtosat ja sámediggedieđáhus oahpahusa ja oahpu birra, mii dohkkehuvvui 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 17 siidu 453 siiddus</p>
<p>Sámediggeráđđi nammadii 2012 giđa oahppoplánajoavkku ja referánsajoavkku goabbat sámegiela oahppoplánii, sámegiella vuosttašgiellan ja sámegiella nubbingiellan. Joavkkuide nammaduvvoje vuođđoskuvlla ja joatkkaskuvlla oahpaheaddjit, ja fágaolbmot Romssa universitehtas.</p>
<p>Referánsajoavkkus lei okta Sámi lohkanguovddážis.</p>
<p>Skábmamánu loahpas bukte oahppoplánajoavkkut iežaset rievdadanevttohusaid. Daid lea Sámediggi geavahan vuođđun reviderejuvvon oahppoplánaide mat dál leat sáddejuvvon gulaskuddamii. Gulaskuddanevttohusaid hábmenbarggus lei dehálaš geahčadit oktavuođa ja seammaláganvuođaid dan guovtti sámegieloahppoplánas, ja árvvoštallat sámegiela oahppoplánaid rievdademiid dárogiela oahppoplánaid rievdadanevttohusaid ektui danne go dan guovtti fágas leat olu seammaláganvuođat.</p>
<p>Goappaš giellaplánain leat vuođđogálggat reviderejuvvon sihke álgoteavsttas ja gelbbolašvuođamihtuin. Earenoamáš dehálaš lea leamaš čalmmustahttit man dehálaš lea systemáhtalaččat bargat vai sámegiela njálmmálaš gálggat ovdánit, ja vai máhttá čállit ja lohkat sámegillii. Sámegiela oahppoplánaid revideremis galgá maiddái geahčadit fága loahppaárvvoštallanortnegiid.</p>
<p>Eanemus rievdadusat leat evttohuvvon sámegiela nubbingiela oahppoplánas. Sámegiella vuosttašgiellan lea huksejuvvon seamma ládje go eará oahppoplánat, muhto sámegiella nubbingiella lea eara ládje hábmejuvvon. Dán oahppoplána gelbbolašvuođamihtut leat juhkkon dásiid ja cehkiid mielde ja das leat dál guokte variántta loahppagelbbolašvuođa olaheamis, sámegiella 2 ja sámegiella 3.</p>
<p>Dál lea evttohuvvon áibbas ođđa, goalmmát variántta mihttoolaheapmái sámegiela nubbingiellaplánas. Dat variántta lea sámegiella nubbingiellan, variánta 3. Gustovaš variánttain sámegielas nubbingiellan, sámegiella 2 rievdá namma ná; sámegiella nubbingiellan, variánta 1, ja sámegiela 3 rievdá; sámegiella nubbingiellan, variánta 2. Dán evttohusa duogáš lea ahte skuvllat leat cealkán ahte gustovaš oahppoplánain lea beare alla gáibádus sámegiela nubbingielas, sámegiella 3, ohppiide geat álget sámegielain joatkkaoahpahusas. Danne háliidit oahppit válljet sámegiela amasgiellan ovdalii og sámegiela 3. Skuvllaide lea leamaš váttis fállat sámegiela amasgiela oahpahusa, danne go departemeantta válddi Máhttoloktema oktavuođas eret doarjaga sámegillii amasgiellan. Ii ge amasgiellaplána leat heivehuvvon sámi ohppiide geat galget ealáskahttit giela. Sámegiella ii leat sidjiide amasgiella, muhto giella maid sin máttut hupme.</p>
<p>Lea evttohuvvon ahte fága sámegiella nubbingiellan ii galgga juhkkojuvvot variánttaide mánáidceahkis, muhto ahte variánttaid galget easka válljet nuoraidceahkis gos lea loahppaárvvoštallan ja eksámen. Sámegiela nubbingiela oahppoplánaevttohus lea reviderejuvvon doaibmi guovttegielatvuođa ektui.</p>
<p>Daid iešguđet variánttaid čilgehusas sámegiela nubbingielas lea guovttegielatvuohta dárkilit čilgejuvvon. Maiddái gelbbolašvuođamihtut leat reviderejuvvon guovttegielatvuođa ektui.  Diehtojuohkin ja bagadallan sámi oahpaheami birra vuođđooahpahusas.  Váikkuhit buriid ekonomalaš rámmaeavttuid skuvlaeaiggádiidda sihkkarastin dihtii buori kvalitatiivva oahpahusa sámegielas ja sámegillii.</p>
<p>Doarjja sámegiela vuođđooahpahussii</p>
<p>Oahpahusdirektoráhtta lea Máhttodepartemeantta gohččuma vuođul evalueren doarjjaortnega stáhtabušeahtas kap. 225.63, Doarjja sámegieloahpahussii, ja evttohan ođđa meroštallanmodeallaid.</p>
<p>Skábmamánu loahpas 2012 bivddii sámediggeráđđi konsultašuvnnaid ođđa meroštallanmodeallaid evttohusa birra. Ášši digaštallui Ođasmahttin-, hálddahus- ja girkodepartemeantta ja sámediggeráđi čoahkkimis 10.12.2012 ja čoahkkimis Máhttodepartemeanttain ja Oahpahusdirektoráhtain 16.1.2013.</p>
<p>Sámediggeráđđi lea ee. dadjan čuovvovačča:</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 18 siidu 453 siiddus - sámelága giellanjuolggadusaid rievdadeapmi váikkuha vuođđoskuvlla sámegielaoahpahusa doarjaga ođđa meroštallanmodeallaide - doarjjaortnega ulbmil berre rievdaduvvot - meroštallanvuođđu (lohkovuođđu Vuođđoskuvlla diehtojuohkinvuogádagas (GSI) lea váilevaš) - meroštallanmodeallat vuođđoskuvlla várás fertejit heivehuvvot oahpahussii sámegielas, oahpahussii sámegielas ja sámegillii, oahpahussii Máhttoloktema vuođul ja Máhttolokten -sámi vuođul. - meroštallanmodeallat joatkkaoahpahusa várás fertejit heivehuvvot sámegiela nubbingiela oahppoplána rievdadusaide ja fága- ja diibmojuogu rievdadusaide. - doarjjaortnet ferte guoskat ja čalmmustahttit gáiddusoahpahusa, ja gáiddusoahpahusa ja oahpponeavvopedagogihka lohkanfápmudusa.  Láhčit dasa ahte árbediehtu fievrriduvvo buolvvas bulvii.  Bargat dainna ulbmiliin ahte bearráigehččui gullá sámi oahpahus ja oahpahusdilli sámi mánáid ja nuoraid várás.  Váikkuhit dasa ahte árbediehtu lea fálaldat vuođđoskuvllas.  Váikkuhit dasa ahte sámi álbmoga formálalaš gelbbolašvuohta lassána.  Váikkuhit dasa ahte Sámi lohkanguovddáš nannejuvvo.  Sámi oahpaheami čuovvoleapmi ja sámi oahppodárbbuid ektui.</p>
<p>Galgá váikkuhit dasa ahte:  Buot sámi mánát ja nuorat ožžot skuvlafálaldaga mii lea vuođđuduvvon sámi árvvuide.  Ahte buot sámi mánát ja nuorat ožžot oahpahusfálaldaga sámegielas ja sámegillii beroškeahttá gos riikkas sii ásset. 5.3.2 Oahppanresurssat</p>
<p>Mihttomearri:  Mánáidgárdemánáin ja sámi ohppiin galget leat kvalitehta dáfus buorit oahppanresurssat.</p>
<p>Mánáidgárddi rámmaplána sisdoalu ja bargamušaid vuođul, ja vuođđooahpahusa gustovaš oahppoplánaid vuođul.</p>
<p>Oassemihttomearit:  Mánáidgárddiid ja vuođđooahpahusa oahppanresurssat ja pedagogalaš ávdnasat galget váikkuhit dasa ahte sámi giella ja kultuvra nannejuvvo.  Sámi oahpponeavvut mánáidgárddi rámmaplána sisdoalu ja bargamušaid, ja gustovaš oahppoplánaid vuođul.  Erenoamášpedagogalaš dutkan fuolaha, duođašta ja gaskkusta sámi perspektiivva.  Čalmmustahttit dutkanvuđot máhtu erenoamášpedagogalaš suorggis ávkin mánáide, nuoraide ja iešguđet gealboguovddážiidda.</p>
<p>Strategiijat:  Ráhkadit doaibmabidjoplána ovddideami várás sámi oahppanresurssaid jahkásaš vuoruhemiiguin.  Ráhkadit ja dađistaga ođasmahttit visogova álggahuvvon já gárvvistuvvon oahppanresurssain.  Dađistaga registreret ja ráhkadit ođasmahttojuvvon dieđuid gárvvistuvvon oahppanresurssaid birra.  Ráhkadit sámi oahppanresurssaid mánáidgárdái ja vuođđooahpahussii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 19 siidu 453 siiddus</p>
<p>Doaibmabijut oahpponeavvoráhkadeami nannema várás 2013 bušeahtas lea várrejuvvon 4 000 000 ru vuođđoskuvlla matematihkkabuktosa jorgaleapmái. Matematihkkagirjjit ja neahttaresurssat 5.-7. ceahkkái davvisámegillii leat gárvásat. 1.-4. ceahki girjjiid leat dál jorgaleame. Nuoraidceahkkái lea olles buvttus gárvásit jorgaluvvon. Dat guokte maŋemus girjji gárvvistuvvojit ovdal guovvamánu loahpa 2013. 1.-4. ceahki girjjiid leat dál jorgaleame julev- ja lullisámegillii.</p>
<p>Šiehtadus Engerdal suohkaniin ja Sámi allaskuvllain</p>
<p>Bisuhan dihte ja sihkkarastin dihte sámi oahpponeavvoráhkadeami gelbbolašvuođa birra, mii ásahuvvui ja ovddiduvvui Elgå-prošeavtta bokte, lea sámediggeráđđi dahkan šiehtadusa Engerdal suohkaniin ja Sámi allaskuvllain. Dat šiehtadus vuolláičállojuvvui 5.2.2013 ja dat galgá geatnegahttit goappat beliid váikkuhit dasa ahte sámi gelbbolašvuođabiras gozihuvvo ja sihkkarastojuvvo rámmaeavttuid boahttevaš doibmii ja ovdáneapmái. Ulbmil lea joatkit ráhkadit relevánta lullisámi oahpponeavvuid ja doaimmahit tearbmaovddidan- ja eará giellaprošeavttaid, vai sámi oahppit ožžot nanu sámi skuvlafálaldaga.  Kártet ja duođaštit dárbbu erenoamážit heivehuvvon oahppanresurssaide mánáidgárddis ja vuođđooahpahusas.  Čuovvolit raportta <span type="quote" xml:lang="nob">«Tiltak for å effektivisere utvikling og produksjon av samiske læremidler»</span>.  Oahpponeavvoohcamiid meannudeapmi ja prošeavttaid čuovvoleapmi.  Oahpponeavvoguovddáš – gárvvistuvvon oahppanresurssaid registreren, diehtojuohkin ja bagadeapmi oahppanresurssaid luoikkaheami birra.  Sisaoastinortnega hálddašeapmi.  Oahpponeavvouskkádat Ovttas. Galgá váikkuhit dasa ahte:  Eanedit mánáidgárddiid ja vuođđooahpahusa várás oahppanresurssaid ja pedagogalaš</p>
<p>Veahkkeneavvuid logu  Sámi oahppanresurssat fidnemis.  Doarvái erenoamážit heivehuvvon sámi oahppaneavvut mánáidgárddiid, vuođđooahpahusa ja rávesolbmuidoahpahusa várás leat fidnemis.  Sámi oahpponeavvuid ja pedagogalaš ávdnasiid ovddideapmi lea buorre ja bevttolaš. 5.3.3 Lága vuođul ja struktuvrralaš rámmat oahppamii</p>
<p>Mihttomearri:  Sámi oahppi ja fuolaheaddji vuoigatvuođat ja geatnegasvuođat galget leat vuođđuduvvon lágaide ja láhkaásahusaide vai sihkkarastojuvvo dásseárvosaš vuoigatvuohta kvalitehta dáfus oahpahussii mii lea heivehuvvon ja láhččojuvvon sámi ohppiide.</p>
<p>Oassemihttomearit:  Nannet ja ovddidit sámi servodaga.</p>
<p>Strategiijat:  Gulahallama bokte guoskevaš oassálastiiguin sihkkarastit buriid rámmaeavttuid sámi mánáidgárdái, vuođđooahpahussii.  Konsultašuvnnat.  Gulahallan ja aktiiva ja ulbmillaš bargu stáhta, regionála ja gieldda eiseválddiid ektui.  Doaibmat aktiiva bealli fylkkagieldda ektui ovttasbargošiehtadusaid oktavuođas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 20 siidu 453 siiddus 2013 vuoruheamit:  Ásahit bistevaš sajiid gos beassá fylkkamánniiguin/KS:in/fylkkagielddaiguin digaštallat oktasaš hástalusaid birra daid dárbbuid ektui mat sámi servodagas leat oahpahussuorggis.  Bargat dainna ulbmiliin ahte gealbudeapmi sámi kultuvrras, historjjás ja servodateallimis váldojuvvo mielde ovttasbargošiehtadusaide fylkkagielddaiguin.</p>
<p>Galgá váikkuhit dasa ahte:  Skuvlaeaiggádat, oahppit ja fuolaheaddjit dihtet mat sin vuoigatvuođat leat oahpahusa ektui, ja ahte sámi oahppit ožžot kvalitehta dáfus buori skuvlafálaldaga. 5.4</p>
<p>Alitoahppu ja dutkan</p>
<p>Mihttomearri:  Sámi álbmogis lea dat máhttu, gelbbolašvuohta ja gálggat, mat gáibiduvvojit dasa ahte ovddidit sámi servodaga.</p>
<p>Oassemihttomearit:  Eanet sámi fágaolbmot iešguđet fágasurggiin  Buot alitoahppu ja duktan fuolahit sámi perspektiivva.</p>
<p>Strategiijat:  Gulahallama bokte guovddáš, regionála ja báikkálaš eiseválddiiguin ja guoskevaš oassálastiiguin sihkkarastit buriid rámmaeavttuid sámi mánáidgárddiide, vuođđooahpahussii, alitohppui ja dutkamii.</p>
<p>Sirkumpolára álgoálbmotkonferánsa oahpu birra Nunavutas</p>
<p>Sámediggeráđđi oassálasttii sirkumpolára álgoálbmotkonferánssas oahpu birra Nunavutas Canadas skábmamánu loahpas - juovlamánu álggus 2012. Konferánssa fáttát ledje earret eará árra mánnávuohta, inuihtaid iešmearrideapmi oahppoplánaođasteamis, kultuvrralaš responsiiva standárddaid siskkildeapmi. Sámediggi bovdejuvvui dahkat intenšuvdna- ja rámmašiehtadusa sirkumpolára ovttasbarggu várás oahpu birra (Circumpolar Cooperation on Education Memorandum of Understanding) ja lágidit sirkumpolára álgoálbmotkonferánssa oahpu birra 2014:s.</p>
<p>Regionála dutkanfoanddat</p>
<p>Davvi-Norgga regionála dutkanfoanda, RFFNORD, sáddii gulaskuddamii evttohusa ođđa DjOstrategiija 2013 - 2016 juovlamánus 2012, gulaskuddanáigemeriin 11.1.2013. Sámediggeráđđi válddii oktavuođa RFFNORDain dainna sávaldagain ahte beassat mielde prosessii dassážii go gulaskuddancealkámuš lea gárvvis. Dat sávaldat hilgojuvvui dainna ákkain ahte Sámediggi lea gulaskuddaninstánsa seamma dásis go earát. Sámediggeráđđi ii leat dainna ovttaoaivilis, ja ođđajagimánu 2013 bivddii čoahkkima Finnmárkku, Romssa ja Norlándda fylkasuohkaniid politihkalaš jođiheddjiiguin.</p>
<p>Sámediggeráđis lei čoahkkin Sámedikki áirasiin Davvi-Norgga dutkanfoanddas 4.2.2013 gos besse digaštallat ášši. Mearriduvvui ahte Sámediggeráđđi galgá giđa mielde doallat čoahkkimiid sihke áirasiiguin ja sadjásaš áirasiiguin mat Sámedikkis leat sihke Davvi- ja Gaska-Norggas.</p>
<p>Gulahallančoahkkin Máhttodepartemeanttain</p>
<p>Sámediggeráđđi oassálasttii gulahallančoahkkimis Máhttodepartemeanttain 7.2.2013 gos ráđđehusa plánejuvvon dutkandieđáhus lei fáddán. Sámediggeráđđi vuordá ahte dieđáhus galgá namuhit dárbbu sámi dutkamii boahtteáiggis. Sámediggeráđđi lea šiehttan doallat čoahkkima 4.3.2013 gos mii leat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 21 siidu 453 siiddus bivdán ráđđehusa čilget mot sii leat plánen čuovvolit doaimmaid mat leat evttohuvvon Butenschønraporttas sámi dutkama ja alit oahpu birra.  Váikkuhit dasa ahte nationála politihkka mánáidgárddiid, vuođđooahpahusa, alitoahpu ja dutkama ektui fuolaha sámi perspektiivva.  Váikkuhit sámi álbmoga formálalaš gelbbolašvuođa loktemii.</p>
<p>Lasseoahpporuhta juolluduvvon SAK 7:i juovlamánu 201 2</p>
<p>Skábmamánu 2011 juolludii Oahpahusdirektoráhtta 1 821 600 ru gelbbolašvuođaloktemii sámi skuvllas Máhttolokten -sámi oktavuođas. Ulbmiljoavku leat vuođđooahpahusa oahpaheaddjit. Ruhta galgá movttiidahttit gelbbolašvuođaloktemii mii ovddida sámi giela ja kultuvrra. Juolludus ii leat bistevaš ja lea olggobealde Sámedikki dábálaš bušeahta. Sámediggeráđđi lea ovttas Oahpahusdirektoráhtain mearridan ahte ruhta sáhttá juolluduvvon SAK 7:i sierra eavttuid vuođul. SAK 7 sáddii oktasaš ohcama ja sii áigot doallat čuovvovaš kurssaid:</p>
<p>Finnmárkku allaskuvla galgá ovttas Sámi allaskuvllain ja Davvi-Trøndelaga allaskuvllain fállat lasseoahppokurssaid; duodji mii deattuha mearrasámi teknihkaid ja juoigan mii deattuha mearrasámi juoiganárbevieruid.</p>
<p>Davvi-Trøndelaga allaskuvla galgá ovttas Nordlándda universitehtain fállat čuovvovaš lasseoahppokurssaid: Elsa Laula Renberg Dihte Staalehke Nyjsene ja Med joik som utgangspunkt (Luođi vuolggasajis). Sámi allaskuvla galgá fállat lasseoahppokurssaid sámi árbedieđus ja sámi matematihkkaterminologiijas sihke lullisámi, julevsámi ja davvisámi guovllus.</p>
<p>Nordlándda universitehta galgá fállat lasseoahppokurssa julevsámi biebmokultuvrra birra Davvikalohtas. Sámediggeráđđi vuordá olu oassálastiid ja sávvá SAK 7:i lihku čađahemiin.  Váikkuhit dasa ahte davveguovlopolitihkka fuolaha sámi perspektiivva.  Čállit sámediggedieđáhusa alitoahpu ja dutkama birra.</p>
<p>Galgá váikkuhit dasa ahte:  Šaddet eanet sámi studeanttat iešguđet profešuvdnaoahpuin.  Šaddet eanet láhkaásahusat alitohppui mat fuolahit sámi perspektiivva  Stuorát oassi dutkamis fuolaha sámi perspektiivva. 5.4.1 Sámi perspektiiva</p>
<p>Mihttomearri:  Nationála politihkka fuolaha sámi perspektiivva alitoahpus ja dutkamis</p>
<p>Oassemihttomearri:  Buorre gulahallan departemeanttaiguin ja dutkanráđiin.</p>
<p>Strategiijat:  Bargat dainna ulbmiliin ahte Sámediggi oažžu válddi nammadit áirasiid buot guoskevaš lávdegottiide mat galget ráhkadit stivrendokumeanttaid alitohppui nationála dásis, ja beassá gulahallat áirasiiguin maŋŋá nammadeami.  Bargat dan ala ahte Sámediggi galgá oažžut viiddiduvvon rolla Davveguovlopolitihka máhttodimenšuvdnii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 22 siidu 453 siiddus  Bargat dainna ulbmiliin ahte iešguđet profešuvdnaoahpuid ođđa rámmaplánaid nationála njuolggadusain ja láhkaásahusain lea sámi perspektiiva vuođđun.</p>
<p>Nationála mánáidgárdeoahpaheaddjioahpu ođđa láhkaásahusa čuovvoleapmi</p>
<p>Sámediggeráđđi ja Máhttodepartemeanta soabaiga loahppakonsultašuvnnain 16.5.2012 ahte mánáidgárdeoahpaheaddjioahpu rámmaplána nationála láhkaásahusas § 1 Doaibmaguovlu ja ulbmil galgá čuožžut: Oahppu galgá ovddidit dan ipmárdusa ahte sámi kultuvra lea oassi našunála kultuvrras, ja deattuhit álgoálbmogiid stáhtusa ja vuoigatvuođaid, sihke našuvnnalaččat ja riikkaidgaskasaččat. § 1 mearkkašumis čuožžu ná: Čujuhus mánáidgárdeláhkii, lov om barnehager av 17.juni 2005 nr. 64 (barnehageloven), deattuha ahte lea dehálaš dovdat dán lága ja maiddái vuollásaš láhkaásahusaid mat leat čadnon mánáidgárdeláhkii, ja riikkaidgaskasaš konvenšuvnnaid, nugo ILO-konvenšuvdna nr. 169 álgoálbmogiid birra ja ON mánáidkonvenšuvdna.</p>
<p>Sámediggeráđđái lea dehálaš čuovvut mielde dán implementerema allaskuvllain ja universitehtain.</p>
<p>Sámediggeráđđi oassálasttii semináras 17.1.2013 gos digaštalaimet čuovvovaš fáttáid. -</p>
<p>Árvvoštallanvuogit ja geatnegahtton bargogáibádusat -</p>
<p>Organiseren ja bargovuogit - das maiddái pedagogihka siskkildeapmi ja bargovuogit máhttosurggiin -</p>
<p>DjO oahput -</p>
<p>Oahppansállaša čilgehusat ja ovdáneapmi</p>
<p>Sámediggeráđđi loktii dás sámi perspektiivva, ja doppe digaštalle ja čalmmustahtte ovddasvástádusaid ja geatnegasvuođaid birra mat čuvvot dán láhkaásahusa. Sámediggeráđđi áigu ain ovddasguvlui gulahallat oahppoásahusaiguin. Dáid beivviid sádde Máhttodepartemeanta reivve buot ásahusaide mas leat mielddusin láhkaásahusat, mearkkašumit ja njuolggadusat. Kopiija reivves manná Sámediggái. Máhttodepartemeanta lei golggotmánus 2012 sádden daid dokumeanttaid mat ledje ovdal go konsultašuvnnat Sámedikkiin ledje čađahuvvon. Rievttes veršuvnnat gávdnojit Lovdatas ja ráđđehusa ruovttusiiddus.</p>
<p>Norgga UNESCO-kommišuvdna</p>
<p>Máhttodepartemeanta lea nammadan Sámedikki várrepresideantta, Laila Susanne Vars lahttun Norgga UNESCO-kommišuvdnii. Nammadeapmi gusto ođđajagimánu 1.b. 2013 rájes juovlamánu 31.b. 2016 rádjái.</p>
<p>Sámediggeráđis ledje loahppakonsultašuvnnat Máhttodepartemeanttain 7.2.2013, oahpaheaddjioahpu 8.-13. ceahki láhkaásahusaid birra. Dat guoskkai čuovvovaš láhkaásahusaide: -</p>
<p>Láhkaásahus rámmaplána birra golbma jagi fágaoahpaheaddjioahpu várás praktihkalaš ja estehtalaš fágain -</p>
<p>Láhkaásahus rámmaplána birra lektoroahpu várás 8.-13.ceahkkái -</p>
<p>Láhkaásahus rámmaplána birra praktihkalaš-pedagogalaš oahpu várás 8.-13. ceahkkái -</p>
<p>Láhkaásahus rámmaplána birra praktihkalaš-pedagogalaš oahpu várás fidnofágain 8.-13. ceahkkái -</p>
<p>Láhkaásahus rámmaplána birra fidnofágaoahpaheaddjioahpu várás 8.-13. ceahkkái</p>
<p>Earret <span type="quote">"Láhkaásahussii rámmaplána birra golbma jagi fágaoahpaheaddjioahpu várás praktihkalaš ja estehtalaš fágain"</span>, ledje Sámedikkis vuosteákkat láhkaásahusaid § 1:i. Sámedikkis ledje maiddái vuosteákkat buot láhkaásahusaid § 4:i.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 23 siidu 453 siiddus</p>
<p>Čuovvovaš teaksta láhkaásahusaid § 1:i sohppojuvvui: ………galgá kvalifiseret gozihit oahpahusa sámi diliid birra, das maiddái dovdat álgoálbmogiid riikkaidgaskasaš stáhtusa, ja sámi mánáid ja nuoraid vuoigatvuođaid oažžut oahpahusa oahpahuslága ja gustovaš oahppoplánabuktosa mielde.</p>
<p>Máhttodepartemeanta ja Sámediggi sohpe konsultašuvnnain mat loahpahuvvoje 7.2.2013 čuovvovaš lasáhusa buot láhkaásahusaid § 4:i (mihttejuvvon) ……..mearrádusaiguin fágalaš sisdoalu birra, das siskkildit sámi fáttáid, bargohárjehallanoahpahusa…….</p>
<p>Čoahkkin Máhttodepartemeanttain 8.2.2013 ođđa láhkaásahusa birra sámi mánáidgárdeoahpaheaddjioahpu várás</p>
<p>Sámediggeráđđi ja Máhttodepartemeanta guorahalle rámmaplánalávdegotti láhkaásahusevttohusa ja lei ovttamielalašvuohta dan evttohussii mii sáddejuvvo gulaskuddamii. Sámediggeráđđi galgá konsulteret</p>
<p>Máhttodepartemeanttain go gulaskuddan lea gárvvis ja ovdal go láhkaásahusat mearriduvvojit.</p>
<p>Gulaskuddanáigi galgá leat 6 vahkku, ja dat lea maiddái šihttojuvvon rámmaplánalávdegotti jođiheddjiin ja Sámi allaskuvllain.</p>
<p>Konsultašuvnnain 7.2.2013 láhkaásahusa birra oahpaheaddjioahpu várás 8.-13. ceahkkái, čuožžu beavdegirjjis eará mearkkašumiid vuolde: Departemeanta oaidná ahte Sámediggi sávvá čuovusjoavkku oahpaheaddjioahpuide 8.-13. ceahkkái.</p>
<p>Jus čuovusjoavku ásahuvvo, de galgá Sámediggi oažžut ovtta saji čuovusjovkui. Galgá váikkuhit dasa ahte:  Buot ođđa stivrendokumeanttain alitoahpus ja dutkamis lea sámi perspektiiva.  Davveguovlopolitihka máhttodimenšuvdna fuolaha álgoálbmotperspektiivva. 5.4.2 Ovttasbargu sámi oahpaheaddjioahpu regiovnnain</p>
<p>Mihttomearri:  Sámi oahpaheaddjioahpu regiovdna fállá oahpuid mat vuhtiiváldet sámi servodaga dárbbuid.</p>
<p>Oassemihttomearri:  Eanet studeanttat mat ožžot gelbbolašvuođa sámi gielas, kultuvrras ja servodateallimis.</p>
<p>Strategiijat:  Doaibmat árjjalaš oassálastin ovttasbargočoahkkimiin 7. regiovnnain.  Váikkuhit dasa ahte sámi oahpaheaddjioahpu ásahusat oktiiordnejit ja fállet kurssaid ja oahppofálaldagaid buot golmma sámegielas ja ahte láhččojuvvo oahpuide kulturmáhtus/historjjás ja servodateallimis</p>
<p>Galgá váikkuhit dasa ahte lea:  Máhttu mainna nannet ja ovddidit sámi servodaga. 5.4.3 Rekrutteret sámi nuoraid ja rávesolbmuid alitohppui 2013 vuoruheamit:  Váikkuhit sámi alitoahpu nationála rekrutterenstrategiija, 2011 – 2014, čuovvoleami.  Gulahallama ja ovttasbarggu bokte Máhttodepartemeanttain ja alitoahpu ásahusaiguin váikkuhit dasa ahte šaddet eanet dakkár oahpposajit main sámi studeanttain lea sisabeassanearri.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 24 siidu 453 siiddus</p>
<p>Galgá váikkuhit dasa ahte:  Studeanttaid lohku Sámi allaskuvllas skuvlajahkái 2013/2014 stuorru.  Sámi studeanttaid lohku iešguđet profešuvdnaoahpuin stuorru. 5.4.4 Dutkan ja árvoháhkan</p>
<p>Mihttomearri:  Guoskevaš dutkan vuođđun válljejumiide ja politihkalaš mearrádusaide sámi servodaga ovddideamis lea gávdnamis.</p>
<p>Strategiijat:  Váikkuhit dasa ahte oahppodimenšuvdna davveguovlopolitihkas deattuhuvvo eanet.  Mielde váikkuheamen dasa ahte Sámi allaskuvla ovddiduvvo álgoálbmotuniversitehtan.</p>
<p>Konsultašuvnnain 7.2.2013 láhkaásahusa birra oahpaheaddjioahpu várás 8.-13. ceahkkái, čuožžu beavdegirjjis eará mearkkašumiid vuolde: Departemeanta oaidná ahte Sámi allaskuvla sávvá sierra sámi rámmaplána oahpaheaddjiohppui 8.-13. ceahkkái. Máhttodepartemeanta áigu gulahallat allaskuvllain dakkár oahpu čielggadeami birra ja vejolaš proseassa birra.  Ásahit gulahallama guoskevaš álgoálbmotorganisašuvnnaiguin ja ásahusaiguin.  Bargat dainna ulbmiliin ahte ráđđehusa dutkandieđáhus fuolaha sámi perspektiivva  Bargat dainna ulbmiliin ahte Sámedikki ja Dutkanráđi gaskasaš ovttasbargu formaliserejuvvo.  Bargat dainna ulbmiliin ahte viiddiduvvo daid lahtuid ovddasteapmi, maid Sámediggi nammada  Dutkanráđđái.  Váikkuhit dasa ahte sámi árbediehtu oažžu lunddolaš saji dutkamii.  Gulahallama bokte Máhttodepartemeanttain váikkuhit dasa ahte sámi perspektiiva fuolahuvvo  dutkamis.  Čuovvolit regionála dutkanfoanddaid barggu. Galgá váikkuhit dasa:  Ahte sámi servodaga ovddideapmái lea gávdnamis áššáiguoskevaš dutkan vuođđun sámi  servodaga ovddideapmái. 5.5</p>
<p>Árbediehtu</p>
<p>Mihttomearri:  Árbedieđu duođašteapmi, seailluheapmi, suodjaleapmi ja rádjan máhttovuođđun ja viidáseappot fievrrideapmin oahpahusas ja dutkamis.</p>
<p>Oassemihttomearit:  Eanet duođaštanprošeavttat leat čađahuvvon lulli-, julev- ja davvisámi guovlluin.  Vuohki mo dahkat árbedieđu olahahttin ja mo dan gaskkustit máhttovuođđun oahpahussii ja dutkamii.</p>
<p>Strategiijat:  Gulahallan ja ovttasbargu Sámi allaskuvllain Árbediehtoguovddáža ovddideami oktavuođas.  Guorahallat šiehtadusa 2014- bušeahttabarggu oktavuođas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 25 siidu 453 siiddus 6</p>
<p>Dearvvašvuohta ja sosiála 6.1</p>
<p>Váldomihttomearri  Dásseárvosaš dearvvašvuođa-, sosiála- ja fuolahusbálvalusat sámi álbmogii mat váldet vuolggasaji sámi gielas ja kultuvrras. 6.2</p>
<p>Ovttadássásaš dearvvašvuođa- ja sosiálabálvalus</p>
<p>Mihttomearri:  Nannejuvvon dearvvašvuođa- ja sosiálabálvalus mii lea heivehuvvon sámi álbmoga vuoigatvuođaide ja dárbbuide.</p>
<p>Strategiijat:  Gulahallamiin ja ovttasbargguin eiseválddiiguin ja gullevaš oassálastiiguin sihkkarastit Sámediggái váikkuhanfámu sámi álbmoga dearvvašvuođa- ja sosiálabálvalusaid hábmemii ja čađaheapmái.</p>
<p>Regionála dearvvašvuođadoaimmahagaid barggahandokumeanttat</p>
<p>Sámediggeráđđi lea konsulteren dearvvašvuođa- ja fuolahusdepartemeanttain barggahandokumeanttaid ektui jagi 2012 várás. Čuovvovaš surggiid lea Sámediggeráđđi erenoamážit deattuhan.</p>
<p>SÁNAG nationála doaimma viidáseappot ovddideapmi</p>
<p>Sámediggeráđđi lea fuolas dan fálaldaga bisuheami ja viidáseappot ovddideami ektui mii lea huksejuvvon Sámi nationála gealboguovddážis psykalaš dearvvašvuođa siskkobealde (SÁNAG). Sámediggi lea 2012:s ožžon fuolladieđuid sámi pasieanttain, sámi fágaolbmuin ja gielddain mat leat olggobealde Dearvvašvuohta Davvin doaibmaguovllu ahte SÁNAG fálaldagat unniduvvojit ja heaittihuvvojit.</p>
<p>SÁNAG lea čađahan 3-jagi prošeavtta nationála klinihkalaš bálvalusaid ovddideami birra olggobealde Finnmárkku. Prošeaktaáigodagas ásahii SÁNAG fágaolmmošsatellihtaid julevsámi guovllus (Divttasvuonas), máttasámi guovllus (Snoasas) ja Oslos. Prošeakta loahpahuvvui 2012:s. Guovllut gos lea leamaš dát fálaldat, leat válddahan maŋŋá ahte lea stuorra dárbu SÁNAG fálaldahkii. Sámediggeráđđi oaivvilda ahte lea dárbu láhčit nu ahte SÁNAG dikšunfálaldat psykalaš dearvvašvuođa siskkobealde sámi pasieanttaide olggobealde Finnmárkku bisuhuvvo, ja ahte dat galgá ovdan boahtin jagi 2013 barggahandokumeanttain. Danne lea Sámediggeráđđi duhtavaš go jagi 2013 barggahandokumeanttain lea sohppojuvvon čuovvovaš ulbmil: <em type="italic">Helse Nord RHF har i samarbeid med Samisk nasjonalt kompetansesenter – psykisk helsevern (SANKS) og øvrige regionale helseforetak vurdert hvordan kliniske tjenester til samiske pasienter skal videreføres og </em><em type="italic">organiseres. Dette bør ses i sammenheng med en eventuell søknad om SANKS status som en nasjonal kompetansetjeneste. (Dearvvašvuohta Davvin lea ovttasbargguin Sámi nationála gealboguovddážiin – psykalaš dearvvašvuohta (SÁNAG) ja eará regionála dearvvašvuođadoaimmahagaiguin árvvoštallan movt klinihkalaš </em><em type="italic">bálvalusaid sámi pasieanttaide galggašii bisuhit ja mainna lágiin daid organiseret. Dát berre geahčaduvvot vejolaš ohcama ektui SÁNAG stáhtusa birra nationála gealboguovddážis.) </em></p>
<p>Sámediggeráđđi oaidná ahte dát lea čuovvovaš mihttomeari joatkin mii Dearvvašvuohta Davvin 2012 barggahandokumeanttain lea: Dearvvašvuohta Davvin lea láhčán SÁNAG doaimma ja ovddidan dan viidáseappot. Fálaldat lea olámuttus sámi pasieanttaide buot sámi guovlluin. SÁNAG doaibma psykiatriija erenoamášoahpahusa oahppobáikin lea viidáseappot ovddiduvvon.</p>
<p>Gárrenávnnassorjavaš olbmuid dikšu ja eará sorjjasvuođa dikšu</p>
<p>Sámediggeráđđi oaidná ahte lea lunddolaš ahte SÁNAG:is lea guovddáš rolla go guoská gárrendikšuma buorideapmái sámi pasieanttaid várás nationála perspektiivvas. SÁNAG lea ollu jagiid bargan psykalaš dearvvašvuođain ja gárrenávnnasproblematihkain sámi giela ja kulturperspektiivva</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 26 siidu 453 siiddus vuođul, ja lea barggus bokte ovddidan máhtu ja vásihusa mii lea mávssolaš go guoská sámi pasieanttaid gárrenávnnasdikšui. Dán vuođul, ja Stuorradiggedieđáhusa nr 30 vuođul – Ollislaš gárrenávnnaspolitihka birra, mas boahtá ovdan ahte doaresfágalaš spesialiserejuvvon gárrendikšu berre nu guhkás go lea vejolaš ovttastahttot psykalaš dearvvašvuođa bálvalusaid struktuvrrain, háliida Sámediggi ahte barggahandokumeanttain jahkái 2013 lea mihttomearrin ahte SÁNAG dikšunfálaldat doaresfágalaš spesialiserejuvvon gárrendivššus ja eará sorjjasvuođa divššus ovddiduvvo viidáseappot. Šállošit go dan eat nagodan soahpat, go departemeanta oaivvildii ahte livččii lean menddo árrat addit dán barggu 2013:s. Dearvvašvuođa- ja fuolahusdepartemeanta ja Sámediggeráđđi sohpege de ahte ášši loktejuvvo ođđasis jagi 2014 barggahandokumeanttaide.</p>
<p xml:lang="sma">Dulkaprošeakta</p>
<p>Sámedikki konsultašuvnnaid bokte regionála dearvvašvuođadoaimmahagaid barggahandokumeanttaid ektui jahkái 2010, oaččui Dearvvašvuohta Davvin bargun čađahit dulkaprošeavtta buoridan dihte dulkabálvalusa sámi álbmogii. Prošeavtta váldoulbmilin lea ásahit sámi dulkabálvalusa mii lea olámuttus birra jándoriid Dearvvašvuohta Davvin guovllus. Dearvvašvuohta Davvin:s lea ovddasvástádus prošeavtta čađaheamis. Prošeakta álggahuvvui 2011:s ja loahpahuvvui 2012:s. Sámediggi lea searvan prošeavtta mandáhta hábmemii ja lea lahttun stivrenjoavkkus.</p>
<p>Prošeaktaáigodagas lea earret eará geahččaluvvon dulkon neahta bokte ja lea álggahuvvon eoahppoprográmma dulkoma birra. Sámediggeráđi mielas lea deaŧalaš ahte doaibmabidju mii lea álggahuvvon dán dulkaprošeavtta bokte bisuhuvvo ja ovddiduvvo viidáseappot maŋŋá prošeaktaáigodaga, dainna ulbmilin ahte gávdno birrajándordulkabálvalus. Dearvvašvuođa- ja fuolahusdepartemeanta ja Sámediggeráđđi leatge danne soahpan čuovvolit dán maŋŋá prošeavtta loahpparaportta.</p>
<p>Dearvvašvuohta Finnmárku pláne loahpahankonferánsa dulkaprošeavtta várás cuoŋománus 2013, maid háliidit doallat Sámedikkis. Dalle almmuhuvvo maiddái e-oahppoprográmma dulkoma birra dearvvašvuođadoaimmahagas.</p>
<p>Deaivvadeapmi mánáidviesuin</p>
<p>Sámediggeráđis lei čoahkkin Stáhta mánáidviesuin, Romssas gos ságastallojuvvui viidáset ovttasbarggu birra mii guoská sámi mánáid goziheapmái konseaptas <span type="quote">“Stáhta Mánáidviessu”</span>. Mánáidviessu lea doaresfágalaš dustehat dearvvašvuođa regiovnnas Davvin mánáide, nuoraide ja psykalaččat bázahallan ollesolbmuid várás geat gillájit veahkaválddi, vearredaguid dahje gártet vihtanuššat veahkaválddi bearrašis. Romssa Mánáidviessu lea ožžon nationála ovddasvástádusa sámi mánáid goziheamis riekteproseassain veahkaválddi ja vearredaguid oktavuođas. Sámediggái lea deaŧalaš movt Stáhta mánáidviessu čuovvola vuoigatvuođaid ja veahkkefálaldaga sámi mánáid várás mat eai gula Stáhta mánáidviesu vuollái Romssa geográfalaš doaibmaguovllus. Stáhta mánáidviessu Romssas ja Sámediggeráđđi oaivvildit ahte ferte bidjat stuorát fokusa sámi mánáid vuoigatvuođaide miehtá riikka. Danne bovdejuvvo Sámediggi daid čoahkkimiidda gosa buot mánáidviesut Norggas čoagganit. Bargojuvvo maiddái sámi mánáid vuoigatvuođaid ja dárbbuid loktemiin nationála dásis konseaptas</p>
<p>Stáhta mánáidviessu. Čoahkkima oktavuođas bovdii sámediggeráđđi ovttasráđiid Stáhta mánáidviesuin, Romssas Sámedikki dievasčoahkkima ja earáid diehtojuohkinčoahkkimii mánáidviesu barggu birra.</p>
<p>Láhkaásahus máná ovddasteaddji birra</p>
<p>Sámediggi lea konsulteren Mánáid-, dásseárvo- ja searvadahttindepartemeanttain máná ovddasteaddji láhkaásahus reviderema birra áššiin mat galget meannuduvvot mánáidsuodjalusa ja sosiála áššiid Fylkkanammagottis. Sierra ovddasteaddji ulbmilin lea addit mánnái stuorát vejolašvuođa buktit ovdan iežas oainnuid áššiin mat galget meannuduvvot Fylkkanammagottis. Sámediggeráđi mielas lea nu ahte sámi mánáid vuoigatvuohta oažžut dakkár ovddasteaddji, geas lea sámi giella ja kulturgelbbolašvuohta boahtá ovdan láhkaásahusas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 27 siidu 453 siiddus</p>
<p>Sámediggi lea vásihan ahte lea hástalus oažžut áddet makkár vuoigatvuođat ja dárbbut sámi mánáin leat. Departemeanta háliida ráddjet sámi mánáid vuoigatvuođa oažžut ovddasteaddji, geas lea sámi giella ja kulturgelbbolašvuohta, guoskat dušše sámegiela hálddašanguvlui. Eará gielddat galget rahčat dan ala ahte mánát ožžot dákkár fálaldaga. Nugo Sámediggeráđđi oaidná, de rihkku dát ráddjejupmi Mánáidkonvenšuvnna artihkkaliid 30, 20 ja 2, maid bokte suodjaluvvo álgoálbmotmánáid giella ja kultuvra. Álgoálbmotmánáid vuoigatvuođat iežaset gillii ja kultuvrii guoská sámi mánáide miehtá riikka. Sámediggeráđđi lea maiddái čujuhan ahte sámegiela hálddašanguovlu lea ásahuvvon láhčit diliid sámi giela, kultuvrra ja servodateallima ovddideapmái, ja dat ii sáhte geavahuvvot ráddjet sámi mánáid iešheanalis vuoigatvuođaid.</p>
<p>Mánáid- ja dásseárvodepartemeanta ii hálit vuhtii váldit Sámedikki ahte buot sámi mánáin, geat háliidit ovddasteaddji, lea vuoigatvuohta oažžut dakkár ovddasteaddji, geas lea sámi giella ja kulturgelbbolašvuohta. Departemeanta oaivvilda ahte sámediggeráđi posišuvdna sáhttá hehttet váldimis vuhtii ovttaskas mánáid. Departemeanta loahpaha konsultašuvnna, ja vállje bidjat láhkaásahussii ahte ovddasteaddji nammadeami oktavuođas sámi mánáide sámegiela hálddašanguovllus, galgá mánnái fállojuvvot ovddasteaddji, geas lea sámi giella- ja kulturgelbbolašvuohta. Eará guovlluin galget rahčat dan ala ahte mánná oažžu dákkár fálaldaga.</p>
<p>Sámediggeráđđi šálloša dán, ja oaivvilda ahte dát ráddje vuoigatvuođaid mat sámi mánáin leat, das olis go sii leat álgoálbmotmánát mánáidkonvenšuvnna mielde.</p>
<p>Fierpmádatčoagganeapmi – máttasámi dearvvašvuođa ja sosiálafierpmádat</p>
<p>Sámediggeráđđi lea hálddahusa dásis searvan dán jagáš máttasámi dearvvašvuođa- ja sosiála fierpmádatčoagganeapmái Stjørdalas 11. ja 12.12.2012. Konferánssa fáddán lei bissovaš dearvvašvuođa- ja sosiálabálvalusaid ásaheapmi máttasámi álbmoga várás. Fágaolbmot sihke mátta-, julev- ja davvisámi guovlluin ledje čoagganan. Lei oktasaš áddejupmi das ahte ferte ráhkaduvvot strategiija bargui viidáseappot.</p>
<p>Čoahkkin dásseárvo- ja vealahanáittardeddjiin</p>
<p>Sámediggeráđis lei čoahkkin Dásseárvo- ja vealahanáittardeddjiin 13.12.2012. Čoahkkimis ságastallojuvvui dásseárvosaš dearvvašvuođabálvalusaid birra sámi álbmoga várás. Dásseárvo- ja vealahanáittardeaddji lea ráhkadan gihppaga ovttaárvosaš dearvvašvuođabálvalusaid birra mas válddahuvvojit maiddái sámi pasieanttaid vuoigatvuođat. Čoahkkimis ságastuvvui maiddái sámiid vealaheami birra. Sámediggi ja Dásseárvo- ja vealahanáittardeaddji jotket ovttasbarggu dáid fáttáiguin.</p>
<p>Čoahkkin departemeanttain bioteknologiija birra</p>
<p>Sámediggeráđđi deaivvadii Dearvvašvuođa- ja fuolahusdepartemeanttain ja fáddán ledje sámiid vuoigatvuođat bioteknologiija ovddideami oktavuođas. Sámediggeráđđi čujuhii ahte dáláš láhkadahkosis váilu oktasaš eaiggátvuođa birra genehtalaš árbái. Váldojuvvui maiddái ovdan ahte muhtun prošeavttat dutket erenoamážit dávddaid sámi álbmoga gaskkas. Dasto lea vejolaš spesifiseret bohtosiid sámi álbmoga ektui biobáŋkkuin, genehtalaš dovdomearkkaid bokte. Vaikko dat ii dahkko ge dál, de sáhttá dát vejolašvuohta loktet soames gažaldagaid. Sámediggeráđđi áigui joatkit bargguin eará álgoálbmogiid ektui. Sámediggi ja DFD leat soahpan ahte joatkit ovttasbargguin fáttá birra.</p>
<p>Stuorradiggedieđáhus álbmotdearvvašvuođa birra</p>
<p>Sámediggi lea ovdal 2012:s konsulteren Dearvvašvuođa- ja fuolahusdepartemeanttain álbmotdearvvašvuođa láhkaásahusa birra. Sámediggeráđđái lei deaŧalaš ahte buot gielddain Norggas galgá leat árvvoštallangeasku das ahte leatgo sin gielddas sierra hástalusat álbmotdearvvašvuođa dáfus sámi álbmoga gaskkas. Departemeanta háliidii vuos ráddjet dán árvvoštallangeaskku gielddaide mat leat sámegiela hálddašanguovllu siskkobealde. Sámediggeráđđi čujuhii ahte sámegiela hálddašanguovlu lea ásahuvvon eará ulbmilii go álbmotdearvvašvuođa várás ja dat ii dohkke ráddjemin. Sámediggeráđđi čujuhii maiddái ahte lága álbmotdearvvašvuođas ferte geahččat fárrolaga plána- ja huksenlágain.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 28 siidu 453 siiddus</p>
<p>Plána- ja huksenlágas leat gielddat juo geatnegahttojuvvon gozihit sámi beroštusaid plánabarggus. Sámediggeráđđi oaččui čađa oainnus, ja čuovvovaš váldojuvvui mielde láhkaásahussii álbmotdearvvašvuođa birra § 3: <span type="quote">“Gielddain gos lea sivva jáhkkit ahte leat erenoamáš hástalusat álbmotdearvvašvuođas sámi álbmoga gaskkas, galgá dat árvvoštallojuvvot.”</span> Láhkaásahusas dárkilastojuvvo ahte gielddat gos sámi ásset main lea sivva jáhkkit ahte leat erenoamáš hástalusat dearvvašvuođa dáfus dán álbmoga ektui, galgá dat árvvoštallojuvvot lagabui. Sámediggeráđđi bargá dál ovttas Dearvvašvuođa- ja fuolahusdepartemeanttain oažžut bagadusa álbmotdearvvašvuođa birra láhkaásahussii, ja ođđa stuorradiggedieđáhusa álbmotdearvvašvuođa birra.</p>
<p>Heahtebálvalus</p>
<p>Sámediggeráđđái lea deaŧalaš ahte heahtebálvalusas sámi geavaheddjiid várás lea sámi giella- ja kulturgelbbolašvuohta. Dát lea deaŧalaš sihkkarastin dihte dohkálaš ja buori bálvalusa sámi álbmoga várás. Gielddain mat gullet sámegiela hálddašanguvlui lea maiddái rievttalaččat geatnegasvuohta sihkkarastit sámegielat fálaldaga iežaset álbmogii.</p>
<p>Sámediggeráđđi lea ovdal gaskkustan dáid oainnuid Ráđđehussii konsultašuvnnaid bokte 2011:s. Terrorfalleheapmi 2011:s lea dagahan ahte áigot ođđasis geahččat nationála gearggusvuođa ja heahtebálvalusas. Sámediggi lea gearggus joatkit bargguinis dan ektui ahte sámi álbmogii sihkkarastojuvvo buorre fálaldat dieđihuvvon heahtebálvalusa ođđasis organiseremis Norggas. Danne lea Sámediggeráđđi bivdán čoahkkima Justiisa- ja gearggusvuođadepartemeanttain oažžun dihte viidáseappot dieđuid barggu birra heahtebálvalusa oktavuođas.</p>
<p>Čoahkkin Dearvvašvuohta Finnmárku – SÁNAG</p>
<p>Dearvvašvuohta Finnmárku bovdii Sámedikki diehtojuohkinčoahkkimii fáttá <span type="quote">“Psykalaš dearvvašvuođa ja gárrendivššu viidáseappot ovddideapmi ja ođđa organiseren”</span> birra. Dát lea oassi Dearvvašvuohta Finnmárku sierra osiid geahčadeapmi Dearvvašvuođa Finnmárkku doaimma siskkobealde sierra surggiin. Dán bargui háliidit cealkámuša Sámedikkis.  Váikkuhangaskaomiid aktiivvalaš geavaheami bokte ovddidit ja heivehit dakkár dearvvašvuođa- ja sosiálabálvalusa mii lea vuođđuduvvon sámi giella- ja kulturáddejupmái buot dásiin.</p>
<p>Finnmárkkufierpmádat</p>
<p>Sámediggeráđđi searvvai Finnmárkkufierpmádaga vásihuskonferánsii 4.12.2012. Eaktodáhtolaš servviid ovddasteaddjit ovddidedje iežaset prošeavttaid bohtosiid, ja fierpmádat konkluderii ahte sin prošeavttat leat leamaš lihkostuvvan. Sámediggeráđđi lei bovdejuvvon juohkit dieđuid Sámedikki váikkuhangaskaoapmeortnegiid birra.  Eavttuid mearrideaddji leahkit guoskevaš dutkamii, mii addá dutkanbohtosiid sámi servodaga dili hárrái dearvvašvuođa-, sosiála- ja mánáidsuodjalussuorggis.</p>
<p>Galgá váikkuhit dasa ahte:  Sámi álbmogii addo dearvvašvuođa- ja sosiálabálvalusat, mat leat heivehuvvon sámi álbmoga dárbbuide ja vuoigatvuođaide. 7</p>
<p>Areálat ja biras 7.1</p>
<p>Váldomihttomearri  Ceavzilis sámi báikegottit sámi guovlluid areálaid ja resurssaid guoddilis geavaheami, gáhttema ja hálddašeami vuođul.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 29 siidu 453 siiddus 7.2</p>
<p>Areálat</p>
<p>Mihttomearri:  Sámi kultuvrra, ealáhusdoaimmaid ja servodateallima luondduvuođus sihkkarastojuvvo.</p>
<p>Oassemihttomearit:  Sámiid vuoigatvuođat vuhtiiváldojuvvojit go areálat suodjaluvvojit ja geavahuvvojit sámi guovlluin.  Sámiid árbediehtu, báikkálaš máhttu ja ipmárdus, galgá dohkkehuvvot seamma dásis go dutkanvuđot máhttu mearridanvuođđun areálaid hálddašeamis.  Sámi báikkálaš searvan ja duohta mieldeváikkuheapmi lea sihkkarastojuvvon buot areála- ja resursahálddašeamis.  Areálahálddašeapmi váikkuha sihkkarastit einnostanvejolašvuođa ja ovdánanvejolašvuođa sámi ealáhusdoaimmaide.</p>
<p>Strategiijat:  Čuovvolit hálddašangažaldagaid plána- ja huksenlága, Finnmárkkulága ja eará áššáiguoski lágaid vuođul.</p>
<p>Váikkuhusválljenčielggadus (KVU) E10/Rg 85 várás gaskal Evenáši ja Suortta</p>
<p>Stáhta geaidnolágádus lea ráhkadan konseaptačielggadusa (KVU) dan várás ahte válljet eará geaidnospáittu gaskal Evenáši ja Suortta. Stuorra geaidnoprošeavttaid oktavuođas lea váldonjuolggadussan ahte galgá ráhkaduvvot KVU ovdalgo ráđđehus árvvoštallá konseaptaválljema. 2012 juovlamánus čađahuvvojedje konsultašuvnnat gaskal Johtolatdepartemeantta, Sámedikki ja guovllu guoskevaš orohagaid. Ođasmahttin-, hálddahus- ja girkodepartemeanta lei maid mielde konsultašuvnnain, ja Boazodoallohálddahus lei dárkojeaddjin.</p>
<p>KVU:s leat golbma konseaptta. Sihke orohagat ja sámediggeráđđi háliidit váikkuhit dasa ahte gávdnat buriid čovdosiid. Sámediggeráđđi háliida positiiva gulahallama viidáset barggu geaidnospáittuin E10/Rg. 85 Evenášši – Suorta. Ráđđi lea dattetge deattuhan ahte beroškeahttá konseaptaválljemis, sáhttá vejolaš vuostálasvuohta automáhtalaččat ráfáidahttojuvvon sámi kulturmuittuide bidjat láidestusaid doaibmabiju viidodahkii namahuvvon guovllus. Várra gávnnašii dohkálaš čovdosiid orohagaid ektui jus čađahuvvojit buorit ovttasbargoproseassat mat sihkkarastet duohta váikkuhanfámu boahttevaš plánemis. Sámediggeráđđi muittuha vel ahte berre ráhkadit ovddalgihtii árvvoštallamiid dain váikkuhusain mat šaddet sámi kulturmuittuide ja boazodoallofágalaš gažaldagaide, oassin mearridanvuđđui go vállje geaidnospáitokonseaptta. Johtolatdepartemeanta oaivvilda ahte dan sáhttá dahkat plánabarggu oktavuođas, váikkuhusčielggadeamis, maŋŋágo ráđđehus lea árvvoštallan bajimus konseaptaválljema. Sámediggeráđi ja orohagaid oainnut šaddet mielde mearridanvuđđui mii biddjojuvvo ráđđehusa ovdii.</p>
<p>Konsultašuvnnat bieggafápmoáššiin gaskal NČE ja Sámedikki 29.8.2012 álggahuvvojedje konsultašuvnnat gaskal NČE ja sámediggeráđi Fálesnuori bieggafápmorusttega, Fálesrášša bieggafápmorusttega, Hámmárfeastta bieggafápmorusttega, Sørfjord bieggafápmorusttega, Skogvatnet bieggafápmorusttega, Kalvvatnan bieggafápmorusttega ja Mussira bieggafápmorusttega. Konsultašuvnnat namuhuvvon prošeavttaid birra loahpahuvvojedje. 5.12.2012 jotkojuvvojedje fas konsultašuvnnat namuhuvvon bieggafápmorusttegiid birra.</p>
<p>Dattetge ii sáhte atnit duohtan daid konsultašuvnnaid mat leat čađahuvvon NČE:in. Sámediggái ii lea dieđihuvvon NČE árvvoštallamiid birra ii ge mearrádusevttohusaid birra. Maŋŋá 5.12.2012 čoahkkima lea NČE biehttalan addimis konsešuvnna Fálesnuori bieggafápmorusttegii, Hámmárfeastta</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 30 siidu 453 siiddus bieggafápmorusttegii ja Skogvatnet bieggafápmorusttegii, muhto lea addojuvvon konsešuvdna Fálesrášša bieggafápmorusttegii, ja Sørfjord bieggafápmorusttegii. Go eai leat čađahuvvon duohta konsultašuvnnat NČE:in, de lea sámediggeráđđi bivdán konsultašuvnnaid Oljo- ja energiijadepartemeanttain Fálesrášša bieggafápmorusttega ja Sørfjord bieggafápmorusttega birra.  Čuovvolit Sámedikki biras- ja areáladieđáhusa.  Sihkkarastit sámi areála- ja birasgáhttema gulahallama ja ovttasbarggu bokte guovddáš, regionála ja báikkálaš eiseválddiiguin ja guoskevaš oasálaččaiguin. 11 smávvafápmorusttega Ráissas ja Gáivuonas</p>
<p>Lea ohccojuvvon konsešuvdna hukset 11 smávvafápmorusttega Ráissa ja Gáivuona suohkaniin. Buot ohccojuvvon fápmorusttegat leat orohagas 36 Cohkolat ja Birtavárri. Sámediggeráđđi leat ovddidan vuosttaldeami 7 smávvafápmorusttega vuostá (Melen, Badjánanjohka, Trollvikelva, Sogeselva, Iselva, Rotsundelva ja Øvre Tverrelva). Váldoággan vuosttaldemiide lea vuostálasvuohta kulturmuittuide ja negatiiva váikkuhusat boazodollui, earret eará dan sivas go rusttetgeainnut sáhttet mielddisbuktit eanet johtolaga orohahkii. Vuosttaldančoahkkin dollojuvvui 18.12.2012 gaskal NČE, Oarje-Finnmárkku guovllustivrra ja sámediggeráđi. Loahppajurdda čoahkkimis lei ahte plánejuvvon fápmorusttet siskkit Guohcanuorrevuomis (Iselva, Guohcanuorrejogas ja Øvre Tverrelva) dagahit stuorámus váttisvuođaid. Daid eará smávvafápmorusttegiid ektui maid leat váttisvuođat, muhto doppe sáhttet váidudeaddji doaibmabijut, earret eará dainna lágiin ahte rusttetgeainnut váldojuvvojit eret maŋŋá rusttegiid huksema, uhcidit hehttehusaid. Badjánanjoga oktavuođas sáhttá ieš fápmorusttet leat vuostálaga automáhtalaččat ráfáidahttojuvvon kulturmuittuid. Dan sáhttá čoavdit dainna lágiin ahte dat huksejuvvo eará sadjái.</p>
<p>Suodjalanplánabargu</p>
<p>Sámediggeráđđi lea konsulteren ja boahtán ovttaoaivilii Birasgáhttendepartemeanttain máŋgga álbmotmeahcce- ja eanasuodjalanguovlostivrra čoahkádusa birra. Dát guoská Návetvuomi/Návuonbađa eanasuodjalanguovlluide, Møysalen álbmotmeahccái/Svellingsflaket eanasuodjalanguvlui, Børgefjell álbmotmeahccái, Skarvan/Roltdalen álbmotmeahccái ja Sylan eanasuodjalanguvlui, Femundsmarka ja Gutulia álbmotmeahccái, Skardsfjella-Hyllingsdalen eanasuodjalanguvlui ja bajit Dieváidvuovddi álbmotmeahccái. Sámediggeráđđi lea maŋŋá konsultašuvnnaid nammadan áirasiid ja várreáirasiid suodjalanguovlostivrraide.</p>
<p>Sámediggeráđđi lea konsulteren Nordlándda fylkkamánniin Junkerdalsura luonddumeahci birra, ja Hedmarkku ja Mátta-Trøndelaga fylkkamánniiguin Femundsmarka álbmotmeahci birra oktan dasa guoskevaš guovlluiguin. Mii leat juksan ovttamielalašvuođa Junkerdalsura hálddašanplána oktavuođas, muhto sámediggeráđđi ávžžuha ahte guovllu suodjalanláhkaásahus rievdaduvvo. Ii leat juksojuvvon ovttamielalašvuohta Hedmarkku ja Mátta-Trøndelaga fylkkamánniiguin Femundsmarka álbmotmeahci oktavuođas, ja Sámediggi ávžžuha čađahit viidáset konsultašuvnnaid Luondduhálddašandirektoráhtain.  Bargat dan ala vai árbediehtu dohkkehuvvo seamma dásis go dutkanvuđot máhttu vuođđun mearrádusaide areálaáššiin.  Bargat dan ala ahte mearridanproseassat sáhttet buorebut láhčit árjjalaš báikkálaš searvamii.</p>
<p>Galgá váikkuhit dasa ahte:  Sámedikki gulaskuddancealkámušat vuhtiiváldojuvvojit buorebut.  Biddjo eanet deaddu sámi árbedihtui, báikkálaš máhtuide ja ipmárdusaide, proseassas ja mearrádusain plána- ja huksenlága vuođul.  Buorebut láhčit sámi báikkálaš searvamii ja duohta váikkuheapmái plánaproseassain.  Eanet oassi suohkaniin leat dohkkehan suohkanplánaid ja suohkanoasseplánaid ođđa plána- ja huksenlága vuođul.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 31 siidu 453 siiddus 7.3</p>
<p xml:lang="fra">Luondduresursat</p>
<p>Mihttomearri:  Resursa- ja energiijaháhkan galgá nannet sámi kultuvrra, servodateallima ja sámi ealáhusaid.</p>
<p>Oassemihttomearit:  Iskan ja luondduresurssaid lokten sámi guovlluin dáhpahuvva diekkár vuogi mielde mii goziha sámi vuoigatvuođalaččaid ja báikkálaš servodaga beroštumiid ja vuoigatvuođaid, ja internašunála álbmotrievtti soahpamuša ektui.  Árbevirolaš máhttu, báikkálaš máhttu ja ipmárdus lea dohkkehuvvon dievaslaš máhttun seamma dásis go dutkanvuođđuduvvon máhttu hálddašit luondduresurssaid.  Nissonolbmuid máhttu ja árbevierut deattuhuvvojit go lea sáhka meahcceresursa geavaheames.  Sámi oasseváldin lea ovttaiduvvon luondduresurssaid hálddašeapmái ja stivrejupmái.</p>
<p>Strategiijat:  Čuovvolit hálddašangažaldagaid konsešuvdnaáššiin čázádatregulerenlága, energiijalága ja čáhceresursalága vuođul.</p>
<p>Deanuláhka</p>
<p>Stuorradikki Energiija- ja biraslávdegoddi lea sádden ášši ruovttoluotta ráđđehussii. Lávdegoddi háliida ahte Deanuláhka galgá leat sierra láhkan. Sámediggeráđđi vuordá konsulterejuvvot ođđa láhkaevttohusa birra Birasdepartemeanttas dalán go dat lea válmmas.  Gárvvistit Sámedikki energiijačilgehusa.  Bargat dan ala ahte árbediehtu dohkkehuvvo seamma dásis go dutkanvuđot máhttu vuođđun mearrádusaide luondduriggodagaid geavaheamis.  Váikkuhit dasa ahte báikkálaš berošteaddjit aktiivvalaččat oassálastet mearridanproseassaide luondduriggodagaid geavaheami oktavuođas.</p>
<p>Konsultašuvnnat ráđđehusa minerálaealáhusstrategiijaid birra</p>
<p>Maŋŋá ráđđelahtu Marianne Balto ja ealáhusministara Trond Giske gaskasaš čoahkkima lea Ealáhus- ja gávpedepartemeanta ja sámediggeráđđi lonuhallan árvvoštallamiid ja evttohusaid ráđđehusa minerálastrategiija birra. Dát lea guoskan strategiijaide ja doaibmabijuide kapihttalis mineráladoaimmaid birra dain guovlluin main leat sámi beroštusat. Konsultašuvnnain boahtá ovdan ahte sáhttá juksojuvvot ovttamielalašvuohta strategiijaid ja doaibmabijuid oktavuođas nu ahte sáhttá rievdadit minerálalága 2013 giđa, nannet máhttovuođu mineráladoaimmaid birra sámi guovlluin ja doarjja sámi vuoigatvuođaeaiggádiid kapasitehtahuksemii ja gealbudeapmái Vuođđudusa Protect bokte. Sámediggeráđđi lea leamaš čielggas das ahte vejolaš ovttamielalašvuohta ráđđehusa minerálastrategiija birra ii rievdat Sámedikki mearrádusaid minerálaláhkii áššiin 47/08 ja 27/09. Sámedikki mearrádus áššis 21/10 lea ain fámus. Galgá váikkuhit:  Eanet vuhtiiváldit sámi vuoigatvuođalaččaid ja báikegottiid beroštumiid ja vuoigatvuođaid.  Eanet deattuhit sámi árbedieđu, báikkálaš máhtu ja ipmárdusa luondduriggodagaid ávkkástallama oktavuođas.  Eanet deattuhit nissonolbmuid máhtu ja árbevieruid go guoská luondduriggodagaid geavaheapmái.  Ahte sámi oassálastin integrerejuvvo eanet ja eanet luondduriggodagaid hálddašeapmái ja stivremii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 32 siidu 453 siiddus 7.4</p>
<p>Luonddušláddjivuohtat</p>
<p>Mihttomearri:  Sámi kultuvrra ja servodat- ja ealáhuseallima luondduvuđđosa vuhtiiváldin deattuhuvvo buot luonddušláddjivuođa hálddašeamis.</p>
<p>Oassemihttomearit:  Luonddušláddjivuođa áimmahuššan dáhpahuvva dakkár vuogi mielde mii fuolaha sámi vuoigatvuođalaččaid ja báikegottiid beroštumiid ja rivttiid, ja riikkaidgaskasaš álbmotrievtti vuođul.  Sámi árbediehtu, báikkálaš máhttu ja ipmárdus dohkkehuvvo seamma dásis go dutkanvuđot máhttu go luonddušláddjivuođa geavaheapmi ja suodjaleapmi galgá mearriduvvot.  Nissonolbmuid máhttu ja vierut deattuhuvvojit luonddušláddjivuođa geavaheami ja suodjaleami oktavuođas.  Sámi báikkálaš oasseváldin ja mielváikkuheapmi lea sihkaraston luonddušláddjivuođa geavaheamis, hálddašeamis ja gáhttemis.</p>
<p>Strategiijat:  Čuovvolit sámi beroštumiid biologalaš šláddjivuođa konvenšuvnna ja luonddušláddjivuođalága ektui.  Čuovvolit suodjalusproseassaid sámi guovlluin.</p>
<p>Minerálaiskamat Návuona ja Álttá suohkaniin</p>
<p>Sámediggeráđđi lea doallan čoahkkima orohagain 32 Silvetnjárga ja minerálafitnodagain Nordic Mining ASA:in 21.1.13 Guovdageainnus. Čoahkkima ulbmil lei digaštallat vejolašvuođaid dahkat šiehtadusa Sámedikki minerálaplánaveahki vuođul daid duohta iskkadanbargguid (geahččalanbohkamiid) oktavuođas guovllus bajábealde Reinfjord Návuona suohkanis. Čoahkkimis bođii ovdan ahte ii leat áigeguovdil čađahit geahččalanbohkamii 2013:s, muhto ahte fitnodagas dušše lea plánat čađahit gieddekártemiid dán jagi. Čoahkkinoassálastit ledje ovttamielas das ahte doalahit oktavuođa mii lea ásahuvvon, jus fitnodat rievdada plánaidis, ja jus šaddá áigeguovdilin bohkat dainna áigumušain ahte geahččalit gávdnat nihkkela, veaikki ja platinuma (PGE) dán guovllus maŋit áiggis.</p>
<p>De árvvoštallojuvvo dahkat šiehtadusa Sámedikki minerálaplánaveahki vuođul duohta iskkadanbargguid oktavuođas dán guovllus. Sámediggeráđđi lea doallan čoahkkima orohagaiguin 26 Lákkonjárga, 40 Orda, 33 Spalca ja minerálafitnodagain Scandinavian Resources AB:in 22.1.13 Guovdageainnus. Čoahkkima ulbmil lei digaštallat vejolašvuođaid dahkat šiehtadusa Sámedikki minerálaplánaveahki vuođul daid duohta iskkadanbargguid (geahččalanbohkamiid) oktavuođas guovlluin Oaggovárri Álttá suohkanis ja Ditnuidrášša Návuona suohkanis. Čoahkkimis bođii ovdan ahte ii leat áigeguovdil čađahit geahččalanbohkamii 2013:s, muhto ahte Scandinavian Resources AB galgá eanabajážis mihtidit veaikki ovdalgo árvvoštallá joatkit geahččalanbohkamiiguin dáin guovlluin. Čoahkkinoassálastit ledje ovttamielas das ahte álggahit siskkáldas proseassaid árvvoštallat dahkat šiehtadusa Sámedikki minerálaplánaveahki vuođul duohta iskkadanbargguid oktavuođas dáin guovlluin. Bođii maid ovdan ahte Sámediggi ferte diđoštallat guovlluid ja geahčadit leat go sámi kulturmuittut doppe ovdalgo sáhttá čađahit geahččalanbohkamiid.</p>
<p>Áigumuššiehtadus doaibmakonsešuvnna birra fitnodahkii Sydvaranger Gruve AS</p>
<p>Sámedikki minerálaplánaveahki vuođul leat Sydvaranger Gruve AS, Sámediggi ja orohagat 5A ja 5C</p>
<p>Báhčeveai 10.1.2013 Girkonjárggas dahkan áigumuššiehtadusa šiehtadallamiid birra doaibmakonsešuvdnaohcama oktavuođas 10 guvlui olggobealde Sydvaranger Gruve ASa konsešuvdnaguovllu Mátta-Várjjagis minerálalága § 43 vuođul, geahča § 17. Šiehtadus ii guoskka boahttevaš šiehtadallamiid bohtosiidda. Šiehtadallamiin galgá biddjojuvvot vuođđun ahte doaimmat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 33 siidu 453 siiddus galget sáhttit čađahuvvot bálddalagaid ásahuvvon árbevirolaš geavahemiin, nu go boazodoaluin ja guolástemiin. Ja ahte ruvkedoaibma galgá leat ávkin ja nannejeaddjin sámi kultuvrii ja báikegottiide. Áigumuššiehtadusa vuođul atnet sihke sámediggeráđđi ja orohagat 5A ja 5C Báhčeveai buorrin ahte addojuvvo ávkkástallanvuoigatvuohta buot 15 guovllu ovddas mat leat siskkobealde ja olggobealde Sydvaranger Gruve ASa konsešuvdnaguovllu. Ávkkástallanvuoigatvuođa ferte áddet dan láhkai ahte dat addá ovddu vejolaš doaibmakonsešuvdnii ođđa guovlluin.  Bargat dan ala ahte ođđa álbmotmeahcceguovddážat ásahuvvojit dálá sámi ásahusaid oktavuhtii.  Váikkuhit ahte sámi kultuvrra ja luonddugeavaheami gelbbolašvuohta deattuhuvvo eanet suodjalanguovlluid hálddašeamis.  Bargat dan ala ahte árbediehtu dohkkehuvvo seamma dásis go dutkanvuđot máhttu go luonddušláddjivuođa geavaheapmi ja suodjaleapmi galgá mearriduvvot.  Váikkuhit ahte mearrádusproseassat láhčet buorebut aktiivvalaš báikkálaš searvamii. Galgá váikkuhit dasa ahte:  Sámi vuoigatvuođalaččaid ja báikegottiid beroštumit eanet vuhtiiváldojuvvojit maid vuoigatvuođaid ja riikkaidgaskasaš álbmotrievtti luonddušláddjivuođa gáhttema oktavuođas.  Sámi árbedihtui biddjojuvvo eanet deaddu go mearrádusat dahkkojuvvojit luonddušláddjivuođa geavaheami ja suodjaleami oktavuođas.  Eanet deattuhit nissonolbmuid máhtu ja árbevieruid luonddušláddjivuođa geavaheami ja suodjaleami oktavuođas.  Eanet sámi báikkálaš oasseváldin ja mielváikkuheapmi luonddušláddjivuođa geavaheamis, hálddašeamis ja gáhttemis. 7.5</p>
<p>Dálkkádat</p>
<p>Mihttomearri:  Sámi ealáhusat ja sámi kultuvra leat nannosat dálkkádatrievdamiid ektui.</p>
<p>Oassemihttomearit:  Álgoálbmogiid vuoigatvuođat deattuhuvvojit go váidudeaddji doaibmabijut dálkkádatrievdamiid geažil plánejuvvojit.  Positiiva dálkkádatdoaibmabijut ja heivehanstrategiijat leat álggahuvvon mat nanusmahttet sámi servodagaid dálkkádatrievdamiid ektui.  Sámi árbediehtu, báikkálaš máhttu ja ipmárdus geavahuvvo seamma dásis go dutkanvuđot máhttu vuođđun mearrádusaide dálkkádatdoaibmabijuid ja heivehanstrategiijaid oktavuođas.  Dutkan dan birra mo dálkkádatrievdamat váikkuhit davviguovlluide ja maid báikkálaš birasváikkuhusat mearkkašit, fuolaha sámi perspektiivva ja sohkabealiperspektiivva.</p>
<p>Strategiijat:  Duddjot ipmárdusa álgoálbmotperspektiivvaide ja -rivttiide.</p>
<p>Arctic Frontiers 2013  Presideanta Egil Olli ovddidii rahpandearvvuođaid dán jagi Arctic Frontiers doaluin Romssas 21.1.13. Dán jagi konferánsafáddán lei geopolitihkka ja mariidna buvttadeapmi dakkár Árktisas mii lea rievdamin. Sáhkavuorustis deattuhii presideanta dan ahte davviguovlopolitihkas leat stuorra hástalusat álgoálbmogiidda, nationála eiseválddiide ja dakkár ođđa industriijii mii háliida vuođđuduvvot álgoálbmotguovlluide ja –territoriaide. Muhto das leat maiddái vejolašvuođat buoret birgejupmái ja min oktasaš luondduresurssaid guoddilis hálddašeapmái. Ja lihkostuvvaneaktun ferte leat ahte ođđa ealahusdoaimmat árbevirolaš álgoálbmotguovlluin galgá boahtit ávkin álgoálbmogiid kultuvrii ja báikegottiide ja leat njuolgga mielde nannemin ja ovddideamen daid. Dakkár doaimmat fertejit seammás soahpat álgoálbmogiid árbevirolaš</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 34 siidu 453 siiddus ealáhusaiguin ja kulturvuđot ávkkástallamiin ii ge duvdit daid eret.  Ovddidit positiivva dálkkádatdoaibmabijuid ja heivehanstrategiijaid mat nanusmahttet sámi servodagaid dálkkádatrievdamiid ektui.</p>
<p xml:lang="eng">Johkamohki Winter Conference 2013</p>
<p>Ráđđelahttu Marianne Balto doalai 4.2.13 sáhkavuoru rabadettiin Johkamohki dálvekonferánssa dálkkádatrievdamiid birra. Sáhkavuorus deattuhuvvui ahte davviguovlluin dáhpáhuvvet olbmováikkuhan dálkkádatrievdamat johtilepmosit ja garrasepmosit. Dálkkádatdutkiid ođđa meroštallamat einnostit uhcimusat 4-6 ceahki liegganeami Árktisas ovdal 2050. Dakkár liegganeamis leat dramáhtalaš váikkuhusat buohkaide geat ellet ja doibmet dáppe davvin. Olbmot, kultuvra ja báikegottit fertejit dustet dakkár boahtteáiggi mas leat ollu nuppástuhttimat ja dálkkádatheiveheamit. Sámi árbevirolaš ealáhusat leat vuođđuduvvon lundui, ja danne čuhcet ge dálkkádatrievdamat ovddemusat ollu sápmelaččaide. Dat mielddisbuktá liige raššivuođa dakkár dálkkádatrievdamiid, nuoskkidemiid ja industriija sisabahkkemiid ektui, mat váikkuhit lundui.</p>
<p>Galgá váikkuhit dasa ahte:  Álgoálbmotvuoigatvuođat deattuhuvvojit eanet go dálkkádatdoaibmabijut plánejuvvojit.  Eanet álggahuvvojit positiivva dálkkádatdoaibmabijut ja heivehanstrategiijat.  Lea eanet deaddu sámi árbedihtui dálkkádatdoaibmabijuid ja heivehanstrategiijaid mearrideami oktavuođas.  Eanet dálkkádatdutkan mii deattuha sámi perspektiivva ja sohkabealiperspektiivva. 8</p>
<p>Kulturmuitosuodjalus 8.1</p>
<p>Váldomihttomearri  Gáhttet ja oainnusmahttit sámi kulturmuittuid ja –birrasiid iežamet historjjá ja árvvuid vuođul, ja vuolggasadji das lea kulturmuittuid mearkkašupmi identitehtii ja servodathuksemii. 8.2</p>
<p>Sámi kulturmuittuid hálddašeapmi</p>
<p>Oassemihttomearit:  Sámi kulturmuittut geavahuvvojit duođaštussan sámi leahkimii, ja veahkkin sámi kultuvrra ja identitehta nannemii.  Sámi kulturmuittut ja kulturbirrasat, mat eai leat ođasmuvvi riggodagat, gozihuvvojit areálaid ja resurssaid hálddašeami ja geavaheami oktavuođas.  Sámi kulturárbbi hálddašeamis deattuhuvvo ceavzilis ja guhkes áiggi perspektiiva.  Sámedikki hálddašanváldi sámi kulturmuittuin dahkko bistevažžan ja lea njuolga mearriduvvon kulturmuitolágas  Sámi kulturmuittuid oainnusmahttin lasiha dieđuid sámi diliid birra ovdalaš áigge ja dálá áigge.</p>
<p>Strategiijat:  Háhkat buriid rámmaeavttuid sámi kulturmuitosuodjaleapmái, gulahallama ja ovttasbarggu bokte guovddáš, regionála ja báikkálaš eiseválddiiguin ja eará relevánta aktevrraiguin.</p>
<p>Riikaantikvára vuoruhanreive 2013</p>
<p>Sámediggi lea ožžon Riikaantikvára jagi 2013 vuoruhanreivve. Vuoruhanreive lea oassi vuordámušain regionála kulturmuitohálddašeapmái guovddáš eiseválddiid beales. Reivves biddjojuvvojit nationála mihttomearit kulturmuitosuorgái jagi 2020 rádjai ja 2013 stáhtabušeahtta vuođđun vuoruhemiide mat dahkkojuvvojit. Riikaantikvára čujuha čuovvovaš surggiide mat vuoruhuvvojit 2013:s.  Máhttolokten kulturmuitohálddašeamis nannejuvvo</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 35 siidu 453 siiddus  Viidáseappot bargu suodjalanprográmmaiguin  Ráfáiduhttinbargguin ovddastuslašvuođa sihkkarastimis jotkojuvvo  Ovttasbargu ja ovddasvástádusjuohku regionála ja guovddáš kulturmuitohálddašeami gaskka eiseváldin ja ráđđeaddin kulturmuitoáššiin nannejuvvo ja čielggasmahttojuvvo  Láhkageatnegahttojuvvon hálddašandoaimmat leat vuođđun regionálahálddašeami barggus</p>
<p>Reivves váldojuvvojit ovdan maiddái erenoamáš hástalusat Sámediggái ja kommenterejuvvojit.</p>
<p>Árvoháhkan kulturmuitosuorggis</p>
<p>Sámediggeráđđi lea árvoháhkanprográmma oktavuođas kulturmuitosuorggis 2013:s rávven</p>
<p>Riikaantikvárii ohcama prošeaktačilgehusain Árran julevsáme guovdásj prošektii Soahtemuittut Davvi-Sáltoduoddaris, oassin árvoháhkamis kulturmuitosuorggis. Dát dávista Sámedikki 2013 bušehttii, gč. kapihttala 10.3.10. Prošeakta lea rádjalovsaprošeavtta čuovvoleapmi maid Árran julevsáme guovdásj ovdal lea čađahan. Dat gehččojuvvo fárrolagaid plánejuvvon prošeavttain mii siskkilda sámi mátkeealáhusa Davvi-Sáltoduoddaris. Konkrehta árvoháhkandoaibmabijuin leat mielde earret eará soahtemuittuid duođašteapmi ja ođasmahttin, seailluhandoaibmabijuid ráhkadeapmi, kulturmuitobálgá ovddideapmi ja dasto sierralágan gaskkusteamit nugo earret eará čájáhusat.</p>
<p>Etihkalaš njuolggadusaid gulaskuddan olbmobázahusaid dutkamis</p>
<p>Sámediggeráđđi lea buktán cealkámuša etihkalaš njuolggadusaide olbmobázahusaid dutkama ektui. Gulaskuddancealkámuš lei váldoáššis čielggas ja bures jurddašuvvon, ja lea dieinna lágiin buorre rámmadagus olbmobázahusaid dutkama oktavuođas. Áidna mii evttohusas váillui, ja maid Sámediggi cuiggodii, lei čielga čujuhus daid erenoamáš njuolggadusaide mat leat dákteriggeávdnasiid geavaheami ja hálddašeami várás Oslo universitehtas (De Schreinerske Samlinger). Sámediggeráđđi lea liikká eaktudan ahte dát erenoamáš njuolggadusat biddjojuvvojit vuođđun sámi dákteriggeávdnasiid dutkama oktavuođas álo.</p>
<p>Meahccegeainnu huksen Lille Løvdal nammasaš báikkis Rivttáin</p>
<p>Sámediggeráđđi lea ollu gerddiid ožžon dieđuid meahccegeaidnohuksema birra doallonummariin 31/2 ja dnr. 31/9, 10 Lille Løvdal nammasaš báikkis Rivttáin. Ášši lea gullon maiddái medias.</p>
<p>Doaibmabidjooamasteaddji ohcamis leat leamaš ollu eahpečielga bealit ja Rivttáid suohkana áššemeannudeapmi lea maid leamaš eahpečielggas. Ovtta guoskevaš eanaeaiggádis oaččuimet maiddái dieđuid kulturmuittuid birra doallonummaris 31/2. Lea maiddái čuoččuhuvvon ahte geaidnobihttá doallonummaris 31/2 lea seamma sajis gokko ovdal manai nu gohčoduvvon niitogeinnodat, dat mearkkaša dan ahte lei báiki gos dolin vižže suinniid meahcis.</p>
<p>Dáid dieđuid vuođul finai Sámediggeráđđi geahččamin guoskevaš guovllu suoidnemánus 2012. Geahčadeami oktavuođas namuhuvvui namuhuvvon niitogeinnodat. Dasa lassin čujuhuvvui báiki gos ovdal lea leamaš šliipageađgi mii dolin geavahuvvui ládjobargguid oktavuođas. Čujuhuvvui maiddái báiki gos álggii fievrridanstreaŋga, mii geavahuvvui muoraid fievrrideapmái vulos go čuhppe muoraid. Muđui ii boahtán ovdan ahte guovllus livčče lean kulturmuittut.</p>
<p>Dattetge ii leat vejolaš oaidnit makkárge fysalaš dovdomearkkaid niitogeinnodagas, dahje vejolaš luottaid mat livčče jávkan oalát dan ođđa meahccegeainnu geažil. Sadjingeađgi maid ii leat šat das ja ii leat vejolaš oaidnit makkárge mearkkaid dál mat čatnasivčče dasa. Fievrridanstreaŋggas lea báhcán gassa ruovdestreaŋga mii lea čadnojuvvon gitta boares soahkái.</p>
<p>Danne ii leat geahčadeami oktavuođas gávdnon stuorát kulturbiras mas livčče lean boares kulturmuittut Lille Løvdalas man oktavuhtii dan niitogeinnodaga sáhtášii čatnat. Orru ahte dat gullá unnit kulturbirrasii mas leat viehka unnán kulturmuittut. Dieđut ieš niitogeinnodaga birra leat veaháš vuostálaga. Čuoččuhuvvo maiddái ahte dakko ii leat mannan niitogeinnodat, muhto boares</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 36 siidu 453 siiddus heastavuodjengeaidnu. Go dieđut leat leamaš vuostálaga ja ii leat leamaš vejolaš oaidnit makkárge konkrehta mearkkaid luonddus, de lea leamaš váttis mearridit mii duođai lea duohtavuohta dán áššis.</p>
<p>Sámediggeráđđi lea dattetge Rivttáid suohkanii čilgen ahte mii árvvoštallat meahccegeainnu dnr. 31/2 ja 31/9, 10 fárrolaga, ja ahte dat oktiibuot lea dan muttos viiddis doaibmabidju ahte dat livčče galgan leat sáddejuvvot gulaskuddamii earret eará Sámediggái ovdal go dat álggahuvvui. Dán oainnu lea maiddái Eanadoallo- ja biebmodepartemeanta dorjon guhkás cealkámušas maŋŋá. Departemeanta lea árvvoštallan nu ahte doaibmabidjoeaiggát, gielda iige fylkkamanni leat doahttalan meahccegeaidnohuksema njuolggadusaid ulbmila buori vuogi mielde. Departemeanta ii leat dattetge sáhttán oaidnit ahte ovddit mearrádusat áššis eai gustoše boasttuvuođa geažil riektegeavaheamis, áššemeannudanboasttuvuođa dahje eará sivaid geažil. Danne eai leat departemeantta beales gávdnan ákkaid lagabuidda geahčadit ášši realitehtaárvvoštallama.</p>
<p>Sierra lohpi kulturmuitolága § 8 vuosttaš lađđasa mielde – Kvitberget dolomihttabolttohat Ljøsenhammeren nammasaš báikkis Bodø suohkanis</p>
<p>SMA Nordland AS lea plánen ásahit Kvitberget dolomihttabolttohaga Ljøsenhammeren nammasaš báikái Bodø suohkanis. Sámediggeráđđi finai 2007:s geahččamin ohccojuvvon doaibmabiju ja registrerii máŋga automáhtalaččat ráfáidahttojuvvon kulturmuittu. Ljøsenhammer-setrai lea čadnojuvvon deaŧalaš boazosámi kulturárbevierru. Danne buvttiige Sámediggeráđđi ođđajagimánus 2008 vuosteháhkocealkámuša namuhuvvon plánaide. 18.12.2012 beaiváduvvon reivves lea SMA</p>
<p>Nordland AS sádden sierralohpeohcama automáhtalaččat ráfáidahttojuvvon geinnodaga várás. Maŋŋá fágalaš árvvoštallama lea sámediggeráđđi rávven Riikaantikvára addit sierralobi. Jos sierralohpeohcamuš mieđihuvvo, bivdá ráđđi dieđalaččat iskkadit namuhuvvon geinnodaga, ja ahte lávga gulahallamiin Sámedikkiin galgá sámi kulturmuitohistorjá láhččojuvvot ja gaskkustuvvot Ljøsenhammer-setra oktavuođas. Goluid dan oktavuođas máksá doaibmabidjooamasteaddji SMA Nordland AS.  Gulahallama bokte guovddáš eiseválddiiguin oaččuhit Sámediggái hálddašanválddi sámi kulturmuittuide mearriduvvot njuolga kulturmuitoláhkii.  Gozihit sámi kulturmuittuid olggobealde konsešuvdnašiehtadusa geográfalaš doaibmaguovllu  Árjjalaš váikkuhangaskaoapmegeavaheami bokte nannet máhtu sámi árbedieđuid ja historjjá birra, ja sámi kulturmuittuid bisuheami ja suodjaleami vuođul.  Ceavccageađgi/Mortensnes oktan birasguovlluiguin biddjo máilmmiárbelistui.</p>
<p>Galgá váikkuhit dasa ahte:  Sámi historjjá diđolašvuođa obbalaččat servodagas ja earenoamážit sámi servodagas.  Gullevašvuođahuksema ja vuovdnáivuođa iežas historjái. 9</p>
<p>Ealáhusat 9.1</p>
<p>Váldomihttomearri  Nana ja máŋggabealat ealáhuseallin mii fuolaha sámi kultuvrra, luonddu ja birrasa, ja lea vuođđun eallinfámolaš báikegottiide gos olbmot háliidit ássat. 9.2</p>
<p>Vuođđoealáhusaid rámmaeavttut</p>
<p>Mihttomearri:  Suodjalit ja ovddidit mariidnaealáhusaid, boazodoalu ja eanadoalu deaŧalaš kulturguoddin ja barggaheaddjin sámi guovlluin.</p>
<p>Oassemihttomearit:  Dohkálaš juridihkalaš ja ekonomalaš rámmaeavttut.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 37 siidu 453 siiddus  Buoret gánnáhahttivuohta vuođđoealáhusain.  Buoret rekrutteren vuođđoealáhusaide.  Buoret sohkabealdássedeaddu.  Boraspirepolitihkka mas sámi ealáhusat vuhtiiváldojuvvojit.</p>
<p>Strategiijat  Areálaid ja resurssaid sihkkarastin.  Oažžut váikkuhanfámu politihkkii mii guoská mariidnaealáhusaide, boazodollui, eanadollui ja meahcceealáhusaide.</p>
<p>Konsultašuvdna Guolástus- ja riddodepartemeanttain</p>
<p>Sámediggi lea dán áigodagas čađahan konsultašuvnna Guolástus- ja riddodepartemeanttain departemeannta St.dieđáhusa birra mii <span type="quote" xml:lang="nob">“Norge som verdens beste sjømatnasjon og utforming av mandat til fjordfiskenemnd og rammeavtale”</span> (gč. St.prop 70 L (2011-2012) Endring i deltakerloven, havressursloven og finnmarksloven (kystfiskeutvalget)).</p>
<p>Boazodoallu</p>
<p>Sámediggeráđi beales searvvai Ellinor Marita 27.11.2012 čoahkkimii Guovdageainnu boazodoalu nissonfierpmádagain. Čoahkkima fáddán lei movt boazodoallu lea ovddiduvvon máŋggaid jagiid badjel ja dan dillái mii dál lea ahte gorálaččat bággehallet geahpedit bohccuid. Jåma dovddahii ahte</p>
<p>Sámediggi váldá fierpmádaga fuolastumiid duođas. Son čujuhii maiddái ahte Sámediggi lea leamaš mielde muhtun proseassain mat gusket boazodollui. Dáid proseassaid bokte bargá Sámediggi earret eará dainna lágiin ahte váikkuhit departemeanttaid váldit dakkár mearrádusaid mat eai čuoza boazodollui nu garrasit. Ellinor Marita Jåma lei seamma beaivvi mielde čoahkkimis Norgga Boazosápmelaččaid Riikkaservviin, Kárášjoga ja Guovdageainnu johttisámeservviiguin ja čoahkkimii searvvai maiddái bargojoavku mii lea ráhkadan raportta boazologu heiveheamis. Čoahkkima fáddán lei raportta sisdoallu ja guorahallojuvvui dilli mii guoská boazologu heivehemiin Finnmárkkus. Sohppojuvvui ahte bargu boazologu heivehemiin jotkojuvvo ođđa guovlluin. Oidnet maiddái earret eará ahte lea dárbu geahčadit ođđa doaibmabijuid ja váikkuhangaskaomiid, mat muđui eai gullan raportta mandáhtii.</p>
<p>Boazodoalu váldošiehtadus addá Sámediggái vejolašvuođa buktit cealkámuša boazodoallošiehtadussii. Sámediggi vállje addit cealkámuša ođđa boazodoallošiehtadussii ovddabealde šiehtadallamiid. Ellinor Marita Jåma ovddidii 17.12.2012 Sámedikki cealkámuša Eanadoallo- ja biebmoministarii Trygve Slagsvold Vedumii. Sámediggi namuha cealkámušastis muhtun osiid nugo šiehtadusa váikkuhangaskaoapmeortnegiid, areáladili, boraspiriid ja boazologu heiveheami.</p>
<p>Ráđđelahttu Marianne Balto searvvai álggahančoahkkimii ođđa boazoprográmma birra Álttás ođđajagimánus. Prográmma hálddaša Innovašuvdna Norga. Boazodoalu beales lei ovddastupmi buorre. Ollu buorre lea dáhpáhuvvan bohccobierggu márkandili ektui. Boazoprográmma lea deaŧalaš váikkuhangaskaoapmi buoret árvoháhkama juksamis go guoská bohccobirgui ja bohcco oalgebuktagiidda. Sámediggi oaidná maiddái ahte lea buorre go mátkeealáhusvuđot ealáhusovddideapmi boazodoalus ja ovttasbargodoaibmabijut boazodoalu ja nállašuhttinfitnodagaid gaskka leat mielde prográmmas. Sámedikkis ja Innovašuvdna Norggas ferte leat buorre ovttasbargu nu ahte das lea buoremus ávki ovdáneapmái boazodoalus.</p>
<p>Boraspiret</p>
<p>Sámediggeráđđi lea ráhkadan čilgehusa boraspiriid birra. Dat galgá sáddejuvvot gulaskuddamii guovvamánus boraspirelávdegottiide davvin, Norgga Boazosápmelaččaid Riikasearvái ja boanddaid organisašuvnnaide. Ráđđi áigu maŋŋá cealkámušvuoru ovddidit čilgehusa dievasčoahkkimii geassemánus. Sámediggeráđi ulbmilin lea unnidahttit boraspiriid dagahan vahágiid nu ahte</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 38 siidu 453 siiddus boazodoallu ja eanadoallu sáhttet geavahit árbevirolaš guohtonguovlluid guođoheapmái. Guhkkit áiggi vuollái ferte nállemihtuid unnidit sámi guovlluin. Strategiijaid dáfus háliida ráđđi stuorát váikkuhanfámu nationála boraspirepolitihkkii man oktavuođas konsultašuvdnašiehtadus lea guovddážis. Nubbi eará strategiija boraspirepolitihkas lea bidjat stuorát fokusa álbmotriektái. Ráđđi oaidná maiddái ahte lea dárbu rievdadit hálddašeami nu ahte regionála dássi oažžu eanet dadjamuša boraspirepolitihkas ja hálddašeamis. Sámediggeráđđi Ellinor Marita Jåma bokte bivddii čoahkkima eanadoalloministariin Trygve Slagsvold Vedumiin ja birasgáhttenministariin Bård Vegar Solhjell:in ságastallat boazodoalu ja eanadoalu stuorát hástalusaid birra dan ektui go masset ollut bohccuid ja sávzzaid boraspiriide. Dát čoahkkin dollojuvvui 12. 12.2012. Eanadoalloministtar ii sáhttán searvat dán čoahkkimii ja danne mearriduvvui ahte doallat ođđa čoahkkima masa goappašagat ministarat sáhttiba searvat.</p>
<p>Stuorradikki meannudeamit</p>
<p>Stuorradikki bearráigeahččan- ja konstitušuvdnalávdegoddi attii cealkámuša Riikarevišuvnna iskkadeapmái ceavzilis boazodoalu birra Finnmárkkus almmá ahte Sámediggi beasai sin deaivat. Ráđi oaivila mielde vuhtto cealkámušas ja ságastallama oktavuođas stuorradikkis ahte lávdegoddi ii leat čiekŋudan iežas Sámedikki mearrádussii ja árvvoštallamiidda sámediggeráđi mearrádusárvalusas.</p>
<p>Stuorradikki biras- ja ealáhuslávdegoddi attii cealkámuša skábmamánus luossa- ja sáivaguollebivdolága rievdadusaide. Dat rievdadii konsultašuvdnaovttamielalašvuođa mii Sámedikkis ja Birasgáhttendepartemeanttas lei Deanu guollebivdorievtti mearrideami hárrái Finnmárkkulágas ja bivddii departemeantta buktit ođđa evttohusa mas dat lei heivehuvvon deanuláhkii.</p>
<p>Dáid áššiid vuođul sáddii presideanta reivve stuorradikki presidentii ja bivddii guorahallamiid dan ektui ahte čielggadit ovttasdoaibmama Stuorradikki ja Sámedikki gaskka nu ahte konstitušuvdnariekti gozihuvvo Stuorradikkis meannudemiin.  Váikkuhit dan ahte ásahuvvojit buorit sohkabuolvamolsunortnegat vuođđoealáhusain.  Oččodit eanet nissonolbmuid vuođđoealáhusaide  Sihkkarastit ahte meahcceealáhusbargit besset geavahit meahcceresurssaid.</p>
<p>Meahcceresurssaid geavaheapmi Trøndelagas</p>
<p>Sámediggeráđi lahttu Ellinor Marita Jåma searvvai <span type="quote" xml:lang="dan">“Trøndelagsmøtet”</span> nammasaš čoahkkimii 10. ja 11. 01.2013. Dán čoahkkima fáddán lei meahcceresurssaid geavaheapmi Trøndelagas. Dán oktavuođas searvvai Ellinor Marita Jåma ságastallanprográmmii radios mii sáddejuvvui njuolga daid stuorra hástalusaid birra mat boazodollui bohtet jos buot dat plánejuvvon stuorra bieggamillorusttegat boazodoalu guovlluin duohtan dahkkojuvvojit. Son bivddii árvvoštallat eará lokalitehtaid bieggamillorusttegiid huksema oktavuođas.</p>
<p>Galgá váikkuhit dasa ahte:  Gánnáhahttivuohta vuođđoealáhusain buorrána.  Šaddet eanet sohkabuolvamolsumat ja/dahje ođđa ásaheamit vuođđoealáhusain.  Eanet nissonolbmot ožžot saji eanadoalus ja boazodoalus.  Vahátlogut sávza- ja boazodoalus geahppánit. 9.3</p>
<p>Geasuheaddji báikegottit</p>
<p>Mihttomearri:  Geasuheaddji ja ealli sámi báikegottit.</p>
<p>Oassemihttomearit:  Máŋggabealat ealáhusat ja geasuheaddji bargosajit goappašiid sohkabeliid várás sámi guovlluin.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 39 siidu 453 siiddus  Eanet fárren sámi guovlluide mii váikkuhivččii báikegottiid ealáskuhttima.  Eanet gelbbolašvuođa bargosajit nuoraide.</p>
<p>Strategiijat:  Lávgadet ovttasbargu gielddaiguin ja Innovašuvdna Norggain.  Váikkuhit árjjalaččat gelbbolašvuođa bargosajiid ásaheami nuoraid várás.  Nissonolbmuid ealáhushutkan.  Váikkuhit buriid ortnegiid nuoraid rekrutteremii gelbbolašvuođa bargosajiide.</p>
<p>Seminára ealáhus- ja servodatovddideami birra</p>
<p>Sámediggeráđđi bovdii STN-guovllu gielddaid seminárii ealáhus- ja servodatovddideami birra ođđajagimánus 2013. Semináras ledje birrasii 50 oasseváldi, sihke gielddain, eará almmolaš aktevrraid ja priváhta ealáhuseallima beales. Konferánssa aktevrrat oaivvildedje váldoáššis ahte Sámedikkis leat buorit váikkuhangaskaoapmeortnegat, ja ahte Sámediggi sáhttá bargat árjjaleappot oainnusmahttin dihte daid.</p>
<p>Galgá váikkuhit dasa ahte:  Lea positiivvalaš álbmotlassáneapmi.  Šaddet eanet priváhta fitnodagat.  Leat eanet bargit bálvalusaid ja smávvaindustriija oktavuođas. 9.4</p>
<p>Kulturealáhusat</p>
<p>Mihttomearri:  Eanet bargosajit sámi kultur- ja kulturvuđot ealáhusain. Oassemihttomearri:  Gánnáhahtti kulturealáhusfitnodagat.  Stuorát gávpejohtu iežas dujiin ja eará dáidda- ja kulturbuktagiin.  Rekrutteren duodjeealáhussii.</p>
<p>Strategiijat:  Ovdánahttit gánnáhahttivuođa kultur- ja kulturvuđot ealáhusain.</p>
<p>Duodji</p>
<p>Sámediggeráđđi lea juolludan lagabui 3 miljon ru njealji sierra ovddidan- ja gelbbolašvuođa buoridanprošektii duodjeealáhusa siskkobealde man oktavuođas fokusis leat mearkagálvohuksen, vuovdin, vuovdaleapmi ja gelbbolašvuođa bajideapmi. Sámediggeráđđi doaivu ahte dáid ruđaiguin mii sáhttit buoridit gánnáhahttivuođa duojis ja buoridit gelbbolašvuođa. Duodjeorganisašuvnnain dat lea ovddasvástádus ovttasbargoprošeavttain. Ráđđi lea erenoamážit ilus dainna go ealáhus ieš rahčá ja ovddida mearkagálvvu duojis. Ráđđi lea maiddái ruhtadan prošeavtta, mii bistá jagi, man ulbmilin lea buoridit bagadandoaimma Gaska- ja Oarje-Finnmárkkus. Sámediggeráđđi lea bearráigeahččan doaibmadoarjjaortnega njukčamánus 2012. Dán čuovvoleamis lea Sámediggi ruhtadan ekonomiijakurssa duojáriidda. Ulbmilin lea oahpahit duojáriidda rehketdoalu vai buorebut sáhtášedje váldit ovddasvástádusa das mii čuovvu go bargá ealáhusdoaimmain.  Eanet profesjonaliseren ja kommersialiseren sámi kulturealáhusain.  Vuoruhit duodjeealáhusa fidnooahppiortnega ja ovddidanbarggu.</p>
<p>Galgá váikkuhit:  Eanet gánnáhahttivuođa duoji siskkobealde.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 40 siidu 453 siiddus  Eanet gánnáhahttivuođa lágádusaid, media ja kultuvrra siskkobealde.  10 fidnooahppi duodjeealáhussii. 9.5</p>
<p>Árvoháhkan ja ođđaásaheamit</p>
<p>Mihttomearri:  Eanet ja dávjjit ásaheamit, innovašuvdna ja árvoháhkan sámi ealáhusaid oktavuođas.</p>
<p>Oassemihttomearit:  Ođđa háhkan, ahtanuššan ja ođasmahttin  Eanet dutkandoaimmat sámi guovlluid ealáhusain  Buoret gelbbolašvuohta ealáhusain  Eanet ođđa ásaheamit  Eanet ealáhushutkan</p>
<p>Strategiijat:  Movttiidahttit ovttasbarggu ja árjjalaš ovddidanbirrasiid ealáhusain  Gánnáhahttivuođa buorideapmi ja profešonalitehta álgooahpahusa ja čuovvoleami bokte</p>
<p>Ásaheddjiid čuovvoleapmi</p>
<p>Maŋŋá fálaldatvuoru lea Sámediggeráđđi bálkáhan PwC čuovvolit 15 ásaheaddji Finnmárkkus ja Davvi-Romssas. Olahusjoavkun leat sii geat ožžot doarjaga ásahit ođđa doaimmaid maŋimuš viđa jagis. Čuovvoleapmi dáhpáhuvvá golmma čoagganemiid bokte ja individuála ságastemiid bokte.  Váikkuhit gelbbolašvuođa buorideami vuovdalan- ja buvttaovddideamis  Ovttasbargu dutkanbirrasiiguin main lea gelbbolašvuohta sámi ealáhusain  Ávžžuhit joatkkaskuvllaid vuoruhit ealáhushutkama skuvllas Galgá váikkuhit:  Eanet ođđaháhkama, ahtanuššama ja ođasmahttima FoU-doaimma bokte  Eanet dutkandoaimma sámi guovlluid ealáhusain 10 Regionálaovddideapmi 10.1 Mihttomearri</p>
<p>Váldomihttomearri:  Árjjalaš ja ulbmilaš ovttasbarggu bokte regionála ja báikkálaš eiseválddiiguin nannet ja ovddidit sámi kultuvrra, giela ja servodateallima.</p>
<p>Oassemihttomearri:  Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu bokte regionála ja báikkálaš eiseválddiiguin ja eará relevánta aktevrraiguin.</p>
<p>Strategiijat:  Ovttasbargošiehtadusaid buorideapmi fylkkagielddaiguin.  Ulbmillaš ja vuoruhuvvon ovttasbargošiehtadusat.  Árjjaleappo rolla gielddaid ektui.  Ollislaš politihkka gielddaid ektui.  Árjjalaš váikkuhangaskaomiid geavaheami bokte nannet sámi giela, kultuvrra ja servodateallima  Nannet ovttasbarggu FeFo`in, mii lea guovddáš ovddidanoasálaš Finnmárkkus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 41 siidu 453 siiddus  Bargat dan nala ahte gávdnat molssaevttolaš ruhtadanvugiid infrastruktuvrii guovlluin gos olbmot orrot bieđgguid. 11 Sámi ovttasbargu ja riikkaidgaskasaš bargu 11.1 Mihttomearri</p>
<p>Váldomihttomearri:  Álgoálbmogat mearridit iežaset ahtanuššama ja sis lea vejolašvuohta gozihit iežaset beroštumiid riikkaidgaskasaččat.</p>
<p>Oassemihttomearri:  Buot álbmotjoavkkuin ja goappašiin sohkabeliin davviguovlluin ovttaárvosaš ovttaseallin ja ovdánanvejolašvuođat.  Viiddis ovttasbargu sámiid gaskka riikarájáid rastá  Sámediggi lea iešheanalis aktevra ovttasráđiid eará riikkaidgaskasaš bargguin  Riikkaidgaskasaš álgoálbmotriekteovdáneapmi lea buorránan</p>
<p>Strategiijat:  Davviriikkalaš ja riikkaidgaskasaš barggu bokte nannet sámi iešmearrideami.</p>
<p>Norgga-Ruoŧa boazoguohtunkonvenšuvdna</p>
<p>Sámediggeráđđi jođiha joavkku mii geahččala gávdnat evttohusa movt rievdadit norgga-ruoŧa boazoguohtunkonvenšuvnna. Joavkkus leat Norgga ja Ruoŧa beale sámedikkiid ovddasteaddjit, Norgga Boazosápmelaččaid riikasearvvi, Ruoŧa sámiid riikasearvvi ja Renägerforbundet ovddasteaddjit. Joavku galgá buktit bohtosa Norgga ja Ruoŧa ráđđehusaide maŋimuštá čakčamanus 2013.</p>
<p>Oassin joavkku barggus, lágidii sámediggeráđđi gulahallančoahkkima boazoorohagaiguin mat leat davábealde Sáltoduoddara 15.11.2012 Harstadas. Vásttolaš gulahallančoahkkin boazoorohagaiguin máttabealde Sáltoduoddara dollojuvvui 30.1.2013. Bargojoavkku bargui viidáseappot leat leamaš dieđut maid ožžo dáin čoahkkimiin deaŧalaččat.</p>
<p>Bargojoavku doalai gulahallančoahkkima ruoŧabeale sámečearuiguin 17.1.2013 Upmis. Bargojoavkkus leat leamaš čoahkkimat juovlamánus 2012, ođđajagimánus 2013 ja pláne ođđa bargočoahkkima dollojuvvot 22. - 23.2.2013 Oslos.</p>
<p>Šiehtadallamat Davviriikkalaš sámekonvenšuvnnas 10. - 11.12.2012 dollojuvvui šiehtadallančoahkkin davviriikkalaš sámekonvenšuvnnas Helssegis.</p>
<p>Šiehtadallamiiguin leat joavdan dássái man oktavuođas bealit guorahallagohtet konvenšuvdnamearrádusaid sisdoalu. Ráđđehus lea mearridan mandáhta Norgga delegašuvdnii šiehtadallamiin ovdal konsultašuvnnaid Sámedikkiin. Mandáhtas biddjojuvvojit maiddái rámmat dasa ahte Norga galgá doahttalit dáláš álbmotrievttálaš láidestusaid. Sámediggeráđđi válddii dán ovdan čoahkkimis Ođasmahttin-, hálddahus- ja girkodepartemeantta stáhtaráđiin 11.12.2012 ja dieđihii ahte sáhttá šaddat nu ahte lea dárbu máhccat ruovttoluotta departementii konsulteret ja rievdadit mandáhta. Sámi parlamentáralaš ráđi stivra doalai čoahkkima ovdal šiehtadallančoahkkima. Oktiiordnejupmi sámedikkiid gaskka šiehtadallamis galgá dahkkojuvvot vuosttažettiin sámedikki delegáhtaid bokte. Váttis áššečuolmmat guorahallojuvvojit SPR stivrras.</p>
<p>Árktalaš parlamentarihkárkomitea čoahkkin skábmamánu 13. – 14. b. 2012</p>
<p>Ráđđelahttu Marianne Balto lei čoahkkimis árktalaš parlamentarihkárkomiteas mii dollojuvvui Anáris 13. - 14.11.2012. Sámi parlamentáralaš ráđđi searvá ovttain fásta lahtuin komiteas. Klemetti</p>
<p>Näkkäläjärvi lea ovddastan SPR komiteas borgemánu 2009 rájes, ja lea dál bivdán luvvejuvvot</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 42 siidu 453 siiddus doaimmas. SPR stivra vállje ođđa lahtu boahtte čoahkkimis. Bissovaš árktalaš parlamentarihkárkomiteai gullet álbmotválljen olbmot 8 árktalaš riikkas (Kanada, Danmárku, Suopma, Islánda, Norga, Ruošša, Ruoŧŧa ja USA) ja Eurohpaparlameanta. Álgoálbmogat servet ovttasbargguin bissovaš searvin (permanent participants). Okta deaŧalaš ulbmil čoahkkimiiguin komiteain lea gulahallat riikkain mii jođiha Árktalaš Ráđi, ja komitea lahtuin lea erenoamáš ovddasvástádus ovddidit evttohusaid árktalaš parlamentarihkárkomitea loahppajulggaštusas. Logát konferánsa dollojuvvui čakčamánus 2012. Komitea čoahkkimiin leat leamaš deaŧalaš fáddán Árktisa stivren, luondduresurssaid geavaheapmi, ja oahppo- ja dutkanbargu. Eanet dieđut gávdnoj it: www.arcticparl.org</p>
<p>Oktasaš čoahkkin Sámi parlamentáralaš stivrra ja sámedikkiid ovttasteddjiid gaskka Davviriikkalaš sámekonvenšuvnna šiehtadallamis</p>
<p>Oktasaš čoahkkin dollojuvvui 9.12.2012 Helssegis. Sámekonvenšuvnna barggu mihttomearrin lea oažžut sadjái konvenšuvnna mii nanne sámiid vuoigatvuođaid buot golmma riikkas, ja nanne ovttasbarggu stáhtarájáid rastá. Dasto lea mihttomearrin ahte áššedovdijoavkku konvenšuvdnaárvalus lea álbmotrievttálaččat unnimus standárda ja heiveha ON deklarašuvnna álgoálbmogiid vuoigatvuođaid birra (UNDRIP). Mihttomearit leat stivrejeaddjit sámedikkiid delegáhtaid bargui davviriikkalaš sámekonvenšuvnna ektui.  Váikkuhit davviguovloovddideapmái nu ahte sámiid ja eará álgoálbmogiid kultuvrra ja servodaga ovddideapmi nannejuvvošii.</p>
<p>Davviguovlluid ovttastahttinforum</p>
<p>Presideanta Egil Olli searvvai davviguovlluid ovttastahttinforuma fásta čoahkkimii mii dollojuvvo juohke jahkebealis olgoriikaministariin Espen Barth-Eide ja Norlándda, Romssa ja Finnmárkku fylkkaráđiiguin. Čoahkkin dollojuvvui Girkonjárggas 10.1.13 Barentsovttasbarggu 20-jagi ávvudeami oktavuođas. Forumčoahkkima váldofáddán lei ovdáneapmi Ruoššas mas deattuhuvvojedje áddejupmi, ovttastahttin, sáttasátni ja váikkuhangaskaoamit. Presideanta válddii ovdan erenoamážit dan váttis dili mii álgoálbmotorganisašuvnnas RAIPON:s lea / Russian Association of Indigenous Peoples of the North, Siberia and Far East), go ruošša eiseválddit geahččalit heaittihit organisašuvnna ođđa NGO-lága ákkain mii gieldá sorjjasmeahttun organisašuvnnaid mat ožžot doarjaga olggobealde Ruošša rájáid. Vástádusastis celkkii Barth-Eide ahte ođđa NGO-láhka Ruoššas ii várra lean njuolga oaivvilduvvon RAIPONA ektui, ja ahte son čoahkkimis gieskat olgoriikaministariin Lavrov oaččui dan áddejumi ahte dilli mii RAIPON:s lea čovdojuvvošii, muhto ahte lea deaŧalaš čuovvut makkár váikkuhusat šaddet. Son ávžžuhii ge danne foruma eará oasseváldiid gaskkustit vásihusaid maid sin ovttasbargooasálaččat ožžot.</p>
<p>Olgoriikaministtar Barth-Eide deattuhii ahte álgoálbmogat leat oassin Barents-ovttasbarggus, ja ahte Ruošša ii sáhte sihkkut dan ja navdit ahte eará oasit báhcet. Eará fáttát mat guoskkahuvvojedje lei ovttasbargu Ruoššain, ohppiidlonuhallan Ruoššain, bargofámu johttin Ruoššas/visumálkiduhttin/Storskog, sihkarvuohta ja gearggusvuohta davviguovlluin ja mátkeealáhusat davviguovlluin. Bealit ledje ovttaoaivilis ahte energiija sáhtášii leat áigeguovdilis fáddá boahtte čoahkkimii.  Doarjut Ruošša beale sámiid sin barggus positiiva ovddidemiin.  Riikkaidgaskasaš ovttasbarggu bokte háhkat buriid rámmaeavttuid eará álgoálbmogiidda.</p>
<p>Sámediggeráđđi lea nammadan Gunvor Guttorm sámi ovddasteaddjin gieskat ásahuvvon fágalávdegoddái mii galgá bargat ávnnaskeahtes kulturárbbi nomineremiin Norggas Unesco 3 riikkaidgaskasaš listtaide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 43 siidu 453 siiddus</p>
<p>Politihkalaš gulahallančoahkkin sámedikki presideantta ja OD stáhtačálli Larsena gaskka</p>
<p>Sámedikki presideanta ja stáhtačálli Larsen doalaiga čoahkkima 13.12.2012. Áššit mat guorahallojuvvojedje ledje earret eará Stáhtaministtarčoahkkin Girkonjárggas suoidnemánu 3. ja 4. b. 2013 Barents-ovttasbarggu 20-jagi ávvudeami oktavuođas, ja bargu ođđa Girkonjárgajulggaštusain.</p>
<p>Olgoriikadepartemeanttas (OD) lea leamaš eahpeformála bargojoavku Norgga OD:s mii galgá ráhkadit konseapta ja jurdagiid Girkonjárga II-julggaštusa formálalaš guorahallamiidda. Bargojoavku áigu čakčat 2013 sáddet evttohusa ja árvalusaid Barents-ráđi ovdagoddái (Norga 2012-2013). Árvalusaid sáhttá dasto geavahit vejolaš formála konsultašuvdnaproseassas áigeguovdilastojuvvon julggaštusa ektui sierra aktevrraid gaskka Barents-ovttasbarggus. Ođđa julggaštus, Girkonjárgajulggaštus II, ii boađe jagi 1993 julggaštusa sadjái, go dat ain lea vuođđun</p>
<p>Barents-ovttasbargui maiddái ovddasguvlui. Dasto leat Girkonjárga II-julggaštusas guovddážis dáláš bealit mat rievdaduvvojit. Ii leat mearriduvvon galgá go Girkonjárga II-julggaštusas šaddat politihkalaš julggaštus vai galgá go leat oppalaš julggaštus. Olgoriikadepartemeanta lea dovddahan ahte dán vuoru áiggošedje áŋgiruššat julggaštusain konkrehta doaibmabijuiguin, eaige ON-resolušuvnna hámis. Sámediggi attii vuosttaš cealkámuša bargui Girkonjárgajulggaštusain politihkalaš gulahallančoahkkimis geassemánus 2012.</p>
<p>Čálalaš cealkámuša attii Sámedikki presideanta stáhtačállái čoahkkimis 13.12.2012. Cealkámušas deattuhuvvojedje čuovvovaš doaibmabijut, ja bivddii ahte dat váldojuvvojit mielde julggaštustekstii:  Álgoálbmotovddastus nannejuvvo dan bokte ahte álgoálbmogat ožžot fásta ovddastusa buot ovttasbarggu dásiin, maiddái ovddastusas Barents-ráđis.  Álgoálbmogiid searvama ruhtadeapmi Barents-ovttasbarggus Suoma, Norgga, Ruoŧa ja Ruošša ráđđehusaid bokte váikkuha ruđalaččat dan ahte álgoálbmogat duođas sáhttet searvat ovttasbargui seamma dásis eará serviiguin ovttasbarggus. Searvan mearkkaša maiddái searvama bargojoavkkuide mat válmmaštit áššiid politihkalaš dásiide ovttasbarggus. Stuorámus oassi geavatlaš barggus Barents-ovttasbarggu oktavuođas dahkkojuvvo bargojoavkkuin, ja danne lea deaŧalaš searvat dán bargui. Álgoálbmogiin lea dál ovddastus Barents-ovttasbarggus álgoálbmogiid bargojoavkku bokte, mas lea ráđđeaddi doaibma BEAC ja BRC ektui.</p>
<p>Dasto čujuhuvvo cealkámušas:  ahte Barents álgoálbmotkongreassa resolušuvdna 2011:s, goas 70 ovddasteaddji njenecaid, sámiid ja vepsalaččaid bealis Barents-guovllus deaivvadedje Girkonjárggas ságastallat álgoálbmogiid searvama birra Barents-ovttasbarggus, ferte adnojuvvot konkrehta árvalussan ođđa julggaštustekstii. Iešstivrenriekti ja vuoigatvuohta friija hábmet iežas ekonomalaš, sosiála ja kultuvrralaš ovdáneami lea okta oassi konsensus-resolušuvnnas maid álgoálbmotkongreassa mearridii. Dát vuoigatvuođat mearkkašit iešstivrema áššiin mat gusket álgoálbmogiid siskkáldas ja báikkálaš áššiide. Eaktun dasa lea ahte álgoálbmogat besset searvat iežaset kapasitehtain doppe gos mearrádusat dahkkojuvvojit. Maiddái stáhtadásis.  ahte Sámi parlamentarihkkárkonferánssa 2011 julggaštus, gos 71 sámi parlamentarihkkára</p>
<p>Suomas, Norggas, Ruoŧas ja Ruoššas serve, galgá adnojuvvot konkrehta árvalussan ođđa julggaštustekstii. Konferánsa gáibida earret eará ahte sámedikkit ožžot stuorát váikkuhanfámu barggus ja proseassain Barents-ovttasbarggu siskkobealde ja ovddidit man deaŧalaš álgoálbmogiidda lea beassat ollislaččat ja árjjalaččat searvat proseassaide. Oasit árktalaš guovllus leat árbevirolaš sámi guovllut, ja konferánsa eaktuda danne ahte sámi álbmogii addojuvvo vejolašvuohta searvat mearrádusproseassaide mat gusket min guovlluide ja resurssaide. Sámiid álbmotválljenorgána ferte oažžut formála stáhtusa man bokte sihkkarastojuvvo ahte sii ollásit sáhttet searvat Barents-ovttasbargui.</p>
<p>Eanet dieđut barggu birra Girkonjárga II-julggaštusain: http://www.regjeringen.no/nb/dep/ud/aktuelt/nyheter/2012/kirkenes_erklaering.html?id=671982</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 44 siidu 453 siiddus</p>
<p>Barents + 20 ávvuseminára Girkonjárggas</p>
<p>Barents-čállingoddi doalai ávvuseminára Girkonjárggas 10.12.2012. Dat lei rabas seminára dan birra ahte manne ovttasbargu ásahuvvui, makkár bohtosat leat šaddan ja maid sáhttá govahallat šaddat viidáseappot ovttasbarggus. Sámedikki presideanta lei bovdejuvvon doallat sáhkavuoru álgoálbmotbarggu bohtosiid birra Barents-guovllus. Presideanta gesii ovdan earret eará Barents álgoálbmotkantuvrra ásaheami deaŧalažžan. Kantuvra ásahuvvui 2003:s. Álgoálbmotkantuvra galgá earret eará veahkehit álgoálbmot bargojoavkku Barents-ovttasbarggus (WGIP), ja galgá leat guovddážis ovttasbargi aktevran álgoálbmotáššiin. Kantuvra galgá oktiiortnet maiddái ovttasbarggu eará aktevrraiguin Barents-ovttasbarggus. Dasto deattuhii presideanta man deaŧalaš lea ahte lea okta álgoálbmotbargi Riikkaidgaskasaš Barents-čállingottis, mii ásahuvvui 2008:s. Barents álgoálbmotjahki mii ávvuduvvui 2005:s lea maiddái deaŧalaš oassi. Dán álgaga ulbmilin maid WGIP ja álgoálbmogiid ovddasteaddjit Barents Guovlluráđis vuolggahedje, lei álgoálbmotdimenšuvnna oainnusmahttin Barents-ovttasbarggus. Maiddái golmma maŋimuš jagi doaluid, Barents álgoálbmotkongreassa 2010:s ja 2012:s, lea deaŧalaš geassit ovdan. Dáid kongreassaid fáddán lea earret eará leamaš álgoálbmogiid sadji Barents-ovttasbarggu formálalaš orgánain. Otnáš nammii ii leat álgoálbmogiin ovddastus Barents-ráđis, muhto álgoálbmogat leat gáibidan álgoálbmogiidda ovddastusa Barents-ovttasbarggu buot formálalaš orgánain.</p>
<p xml:lang="nno">Eanet dieđut: http://www.barents.no/veien-videre-for-barentssamarbeidet.5072790-41098.html http://www.regjeringen.no/nb/dep/ud/aktuelt/nyheter/2013/eide-feirerbarentssamarbeidet.html?id=711883</p>
<p>Čoahkkin Oslo Ruošša Ambassadain</p>
<p>Sámedikki presideanta lea sádden reivve 15.11.2012 Ruošša ambassadevrii Norggas, Viatsjeslav</p>
<p>Alfredovitsj Pavlovskijii, mas presideanta Sámedikki bealis dovddahii ahte leat fuolas dan mearrádusa dihte maid Ruošša Justiisadepartemeanta lea dahkan go lihccu álgoálbmotorganisašuvnna RAIPON doaimma skábmamánu 1. b. 2012 rájes gitta cuoŋománu 20. b. 2013. RAIPON lea arvesuodjeorganisašuvdna / Searvi ruošša álgoálbmogii davvin, Siberias ja Ruošša gáiddus oarjin /Russian Association of Indigenous Peoples of the North, Siberia and Far East (RAIPON). Sámedikki presideanta ávžžuhii Ruošša eiseválddiid ásahit gulahallama RAIPON:in nu ahte sáhtášii gávdnat čovdosa, vai RAIPON sáhttá joatkit álgoálbmotbarggu, nationála dásis ja riikkaidgaskasaččat. Presideanta deaivvadii Ruošša ambassadevrrain maŋŋá go lei ožžon bovdejumi, ambassadevraráđiin</p>
<p>Svetlana Ozhegova:in Oslos 11.12.2012. Son čilgii ahte RAIPON doaimma lihccun ii lean politihkalaš ja das ii lean makkárge oktavuohta RAIPON doibmii, namalassii ahte gozihit álgoálbmogiid vuoigatvuođaid. Lihccuma sivvan lei dat go RAIPON ii lean doallan gustovaš láhkaaddima ja dasto ii lean čuvvon iežas njuolggadusaid.</p>
<p>Dasto dieđihuvvui ahte lei dollojuvvon čoahkkin RAIPON:in skábmamánus, ja ahte ledje šiehttan movt galget čoavdit ášši. Preassadieđáhus ambassadas http://www.norway.mid.ru/press_12_045.html</p>
<p>Riikkaidgaskasaš ráhkkaneaddji álgoálbmotkonferánsa ovdal WCIP ( Áltá 2013)</p>
<p>Álttás dollojuvvui ráhkkaneaddji čoahkkin ođđajagimánus 2013 ovttasbargoguimmiiguin Finnmárkkuhállas, Via Egenciain ja Álttá joatkkaskuvllain. Geahčadeimmet detáljjaid mat gusket</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 45 siidu 453 siiddus geavatlaš ráhkkanemiide go lágideaddjit galget váldit vuostá 800 konferánsa oasseváldi Álttás geassemánus dán jagi. Eahkedis doalai Sámediggi álbmotčoahkkima. Oaččuimet ávkkálaš árvalusaid kultuvrralaš oassái ja mainna lágiin oainnusmahttit konferánssa olbmuide Álttás, ja oaččuimet árvalusaid movt searvvahit báikkálaččaid konferánssa áigge. Sii geat ledje boahtán ledje hui mielas oažžut stuorra konferánssa Áltái gosa bohtet oasseváldit miehtá máilmmi.</p>
<p>Sámediggi lea maiddái dahkan ovttasbargodokumeantta, Memorandum of Understanding, organisašuvnnain International Work Group for Indigenous Affairs (IWGIA). IWGIA veahkeha Sámedikki mátkelogistihkain konferánssa delegáhtaid ektui.</p>
<p>ON dálkkádatkonvenšuvdna</p>
<p>Politihkalaš ráđđeaddi Johan Vasara lei mielde Norgga delegašuvnnas alladási oasis áigodagas 3. - 7.12.2012 ON dálkkádatkonvenšuvnna beallalaščoahkkima vuolde, COP 18 i Doha, Qatar. Alladási oasi delegašuvdnajođiheaddjin lei Birasgáhttendepartemeantta stáhtaráđđi Bård Vegar Solhjell. Buot bealit Stuorradikkis ledje ovddastuvvon Energiija- ja biraslávdegotti ja Finánsalávdegotti stuorradiggeáirasiid bokte. Viiddiduvvon delegašuvnnas lei maiddái Norgga siviilaservodaga ovddasteaddji. Norgga delegašuvnnas ledje birrasii 80 olbmo.</p>
<p>Dohas bođii ovdan ahte guhkes áiggi mihttomearri ON dálkkádatnjunuščoahkkimis Københámmanis 2009 ahte máilmmiviidosaš liegganeapmi ii galgga mannat badjel 2 gráda, doalahuvvo. Ja ahte plána addit 100 miljárdda dollára jahkái 2020 rájes dálkkádatdoaibmabijuid ruhtadeapmái nannejuvvui ođđasis. Riikkaidgaskasaš dálkkádatšiehtadallamiin Durbanis 2011:s sohpe stáhtat geađgejuolggi mii mearkkaša ahte riikkat galget šiehtadallat ovdan ođđa rievttálaččat čadnit dálkkádatšiehtadusa ovdal jagi 2015, mii galgá gustogoahtit jagi 2020 rájes. Dohas šattai ovttamielalašvuohta ođđa Kyoto2-šiehtadusas. Šiehtadus mearkkaša ahte Norga, EO, Sveitsa ja Australia geatnegahttet iežaset geahpedit dálkkádatgássaluoitimiid jagi 2020 vuostá. Norga galgá unnidit dálkkádatgássaluoitimiid 20 proseanttain jagi 2020 guvlui, seamma guoská EO:ii. Muhto riikkat mat lea geatnegahttán iežaset Kyoto2 šiehtadusas leat dušše 14 % luoitimiin máilmmis. USA, India, Kiinná ja ollu eará riikkat galget unnidit luoitimiid jagi 2020 rádjai, muhto olggobealde juridihkalaččat čadni šiehtadusa. Dasto loahpahuvvui bargojoavku guhkes áiggi oktasaš áŋgiruššama ektui dálkkádatkonvenšuvnna vuolde. Guovddážis ledje luoitima geahpedeamit, dálkkádatheiveheapmi, teknologiijafievrrideapmi, meahci loaktima unnideapmi (REDD+), ruhtadeapmi, dasto dálkkádatgássaluoitimiid mihtideapmi, raporteren ja bearráigeahččan. Ollu ovddeš mearrádusaid čuovvoleapmi ja čađaheapmi doaibmabijuid hárrái mat leat dálkkádatheiveheami ja luoitimiid unnideami ektui jagi 2020 guvlui galget deattuhuvvot. Dat guoská maiddái ásahuvvon ásahusaide nugo ruoná fondii dálkkádatdoaibmabijuid ruhtadeamis geafesriikkain, Fásta ruhtadanlávdegoddái, Heivehanlávdegoddái ja Teknologiijamekanismii.</p>
<p>Sámediggeráđđi áigu ain bargat dan ala ahte álgoálbmotperspektiiva ON dálkkádatkonvenšuvnna mearrádusain Cancumis 2010:s čuovvoluvvo ja heivehuvvo. Dát guoská erenoamážit sihkkarastinmekanismmaide mat čatnasit álgoálbmogiid vuoigatvuođaide, árbedieđuide ja searvamii mearrádusain meahci loaktima geahpedeami ektui. Galgá láhččojuvvot nu ahte maiddái álgoálbmogat sáhttet ávkkástallat ruoná dálkkádatfoanddain. Ferte konsulterejuvvot ON álgoálbmotjulggaštussii dávistettiin dalle go dálkkádatdoaibmabijut ja dálkkádatheiveheamit plánejuvvojit álgoálbmot guovlluin. 12 Eará áššit</p>
<p>Konsultašuvnnat konsultašuvdnaláhkaaddimis</p>
<p>Skábmamánu 30. b. 2012 lei hálddahuslaš konsultašuvdnačoahkkin Ođasmahttin-, hálddahus- ja girkodepartemeanttain konsultašuvdna- ja áššemeannudanláhkaaddima birra. Dát lea oassin Sámi vuoigatvuođalávdegotti II čuovvoleamis. Konsultašuvdnafáddán leat fáddásuorggit mat leat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 46 siidu 453 siiddus konsultašuvnnaid oassin iešmearridanrievttis, konsultašuvnnaid, vuosteákkaid ja váidagiid gaskka, ja dasto geasa konsultašuvdnageatnegasvuohta ja -vuoigatvuohta gusket, ja dat movt ekonomalaš rámmat mearriduvvojit sámi ulbmiliidda. Áššemeannudannjuolggadusat daid geatnegasvuođaid goziheapmái mat čuvvot SP artihkkala 27 leat maiddái oassin guorahallamiin. Ođđa konsultašuvdnačoahkkin mearriduvvo maŋŋá go Ođasmahttin-, hálddahus- ja girkodepartemeanta lea lagabuidda árvvoštallan.</p>
<p>Sámi giella ja kulturgelbbolašvuohta politiijain</p>
<p>Sámediggeráđđi sáddii jearaldaga 20.11.12 Justiisa- ja gearggusvuođadepartementii ja ohcalii njuolggadusaid sámi giella- ja kulturgelbbolašvuođa vuoruheapmái politiijain sámi guovlluin. Departemeanta čilgii reivves 10.01.13, ahte lea sihke vejolaš deattuhit ja maiddái gáibidit dán lágan gelbbolašvuođa dárboanalysa mielde. Politiijadirektoráhta dieđiha ahte ođđa njuolggadusat leat gárvásat.</p>
<p>Sámi fáŋggat ja gednendubmejuvvomiid gednendilli</p>
<p>Doaibmabidjoplána sámi fáŋggaid ja gednendubmejuvvomiid gednendili várás man ektui lea ovttamielalašvuohta Sámediggeráđi ja Davvi guovllu Rihkusfuolahusa gaskka maŋŋá konsultašuvnnaid mat dollojuvvojedje 19.10.2012, lea sáddejuvvon Rihkusfuolahusa Guovddáš Hálddašeapmái.</p>
<p>Sámediggeráđđi bivddii 28.11.2012 Justiisa- ja gearggusvuođadepartemeanttas ahte álggahuvvo konsultašuvdna Sámedikkiin doaibmaplána čuovvoleapmi birra. Doaibmaplána čuovvoleami stivre departemeantta jahkásaš juolludusreive regiovnnaide. Rihkusfuolahusa Guovddáš Hálddašeamis lea ovddasvástádus ráhkadit juolludusreivve guovlluide. Sámediggeráđđi lea dieđihan ahte juolludusreivvet leat konsultašuvdnafáttát Sámedikkiin.</p>
<p>Vuorasolbmuid politihkka</p>
<p>Ođđajagimánu 11. b. lei Sámedikki vuorasolbmuidráđđi ja Sámediggeráđđi Gonagasa Harald guossis. Sámediggi čilgii gonagassii Sámedikki barggu birra sámi vuorasolbmuid ektui, ja sámi vuorrasiid dili birra otnáš Norggas earret eará giela ja kultuvrra ektui, ja máŋggakultuvrralaš beali birra maiddái vuorasolbmuidáimmahuššamis. Dasto lei fáddán ahte giella- ja kulturgelbbolašvuohta dárbbašuvvo dearvvašvuođaáimmahuššamis, ja sávaldat oažžut oadjebas ja árvvolaš boaresvuođa maiddái sámi vuorasolbmuide. Sámedikki vuorrasiidráđis leat leamaš stivračoahkkimat mas vuorrasiidráđđi lea earret eará addán cealkámuša SÁNAG kantuvrraid ođđasis organiseremii ja heaittiheapmái julev- ja máttasámi guovlluin. Vuorrasiidráđđi oaivvilda ahte lea dohkketmeahttun go sámi geavaheaddjit mátta- ja julevsámi guovllus masset fálaldaga maid SÁNAG lea fállan, ja SÁNAG kantuvrrat dáin guovlluin galget šaddat bissovažžan. Nubbi eará ášši man birra vuorrasiidráđđi digaštalai, lei vuorasolbmuid fievrrideapmi doaktára lusa, røntgenii ja buohccivissui ovdan ruoktot davvin. Sámedikki vuorrasiidráđđi registrere ahte fievrridanfálaldat boarrásiidda geat galget buohccivissui, røntgenii dahje doaktára lusa eará gildii go ruovttugildii, ii leat dohkálaš. Sámedikki vuorrasiidráđđi áigu sáddet cealkámuša ášši birra dearvvašvuođa- ja fuolahusdepartementii ja fylkkagielddaide. Stivračoahkkima oktavuođas Divttasvuonas, lei vuorrasiidráđis čoahkkin Divttasvuona suohkaniin, gos sámiid dilli Divttasvuonas lei fáddán. Vuorrasiidráđđi válddii ovdan guovttegielatvuođa ruđaid geavaheami suohkanis ja erenoamážit vuorasolbmuid ja dearvvašvuođa- ja áimmahuššanbálvalusa ektui, galbema ja giellaoahpahusa/sámegielkurssaid bargiid várás.</p>
<p>Vuorrasiidráđđi galledii maiddái guokte vuorasolbmuid fuolahusguovddáža Divttasvuonas, válddiimet ovdan áššečuolmmaid maid vuoras sápmelaččat sáhttet deaividit ásahusain, nugo giela, kultuvrra, borramuša ja sullasaččaid ektui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 47 siidu 453 siiddus</p>
<p>Sámedikki nuoraidpolitihkalaš lávdegoddi - SNPL</p>
<p>Sámediggeráđđi nammadii 11.12.12 Marthe Marie Kvitfjell ođđa várrelahttun SNPL:ii. SNPL searvvai Sámedikki mánáidgárde- ja skuvlakonferánsii ja čoahkkimii ođđa Sámi ofelaččaiguin skábmamánus 2012.</p>
<p>SNPL:s lea áigodagas leamaš okta čoahkkin. SNPL lea addán cealkámušaid sámediggedieđáhussii dáidaga ja kultuvrra birra, mas deattuhuvvo man deaŧalaš dat lea ahte sámi mánát ja nuorat ožžot máŋggabealat kulturfálaldaga, ja sámi valástallan deattuhuvvui dakkár deaivvadansadjin mii čohkke mánáid ja nuoraid rastá riikkarájáid. SNPL válddii maid ovdan kultuvrra bargosajiid ja sierra fitnodagaid vuođđun. SNPL jahkásaš čoahkkin Mánáidáittardeddjiin dollojuvvui Oslos 31.01.12. Áššit čoahkkimis ledje earret eará oahpahus/oahppu, konferánsa Digitála ránnjááhkku ja dan fáttát, ja davviriikkalaš ovttasbargu gaskal mánáidáittardeaddji sámi áššiid birra. Mánáidáittardeaddji čálii kronihka Sámi álbmotbeaivvi oktavuođas mas sii earret eará muittuhit gielddaid sin ovddasvástádusa birra sámi mánáid sámegieloahpahusas.</p>
<p>SNPL-lahttu Áike Niillas Selfors sártnui Sámi álbmotbeaivvi ávvudeami oktavuođas Deanus. 13 Ođđa áššiid dieđiheapmi Evttohus 1: Sámi báikegotti profiilaguovllut</p>
<p>Seamma láhkai go ovdáneapmi muđuige Norgga servodagas, de fárrejit sápmelaččat ge gávpogiidda ja čoahkkebáikkiide. Buthenschøn-lávdegoddi čájehii raporttastis 2012:s ahte eanet deaddu dutkamis daidda ovdánanproseassaide mat čatnasit báikkiide, kultuvrii, identitehtii, innovašuvdnii, ealáhushutkamii, ealáhuseallimii, stivremii ja plánaproseassaide, sáhttá veahkehit áddet fárremiidda guoski áššiid sámi oktavuođas.</p>
<p>Sámediggeráđđi lea 2012:s diŋgon eanet čielggadusaid mat guorahallet fárremiidda guoski áššiid. Telemarksforskning váldá ovdan veahkadat- ja bargosadjeovdánansárgosiid raprottas <span type="quote" xml:lang="nob">”Regional analyse av de samiske områdene”</span>. Dán raportta logut čájehit positiiva soju 2011:s goas máŋgga sámi guovllus lassánii veahkadatlohku ja bargosajiid lohku sihke priváhta ja almmolaš suorggis.</p>
<p>Viidáseappot boahtá sámi kultureallima stáhtus ovdan raporttas <span type="quote" xml:lang="nob">”Norsk kulturindeks i det samiske området”</span>, maid maiddái lea Telemarksforskning almmuhan. Dat muitala juoidá dan birra guđe sámi gielddat leat bajimusas go guoská kulturfálaldagaide. Dasa lassin lea Norut Alta-Áltá čállán raportta mii suokkarda sámi guovlluid kulturealáhusaid barggolašvuođaovdáneami ja fitnodatstruktuvrra. Dat čájeha ahte eanet bargosajit kultur- ja kulturvuđot ealáhusain duddjojit eallinfámolaš sámi báikegottiid. Dasa lassin čájeha raporta ahte leat eanet nissonolbmot go almmáiolbmot mat barget kulturealáhusain. Sámediggeráđđi lea álggahan iešguđet prošeavttaid maŋimus jagiid. Jagis 2011 álggaheimmet 3-jagi prošeavtta sámi mátkeealáhusaid várás riikkaoasis. Prošeakta lea dál čađahuvvomin ja dan jođiha Origo Sámedikki ovddas. Jagis 2012 álggahii Sámediggeráđđi prošeavtta man ulbmil lei lasihit barggolašvuođa sámi kultur- ja kulturvuđot ealáhusain. 2013 giđa biddjojuvvo ovdan Sámedikki kulturdieđáhus mii guoská máŋgga suorgái mii lea namuhuvvon bajábealde. Lihkostuvvaneavttuid sáhttá mihtidit máŋgga láhkai iešguđet rievdavaččaid vuođul. Ii leat dattetge álki gávdnat fasihttavástádusa sámi servodahkii. Telemarkforskning geavaha geasuhanpyramida iežas regionála suokkardeamis defineret golmma lágan geasuhanvuogi mat leat deaŧalaččat ovdáneapmái. Dát leat geasuhussan vuođđoealáhusa fitnodagaide, geasuhussan galledemiide ja geasuhussan</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 48 siidu 453 siiddus ássanbáikin. Dás ja raporttas kultuvrra ja kulturealáhusaid birra sáhttet leat muhtun vástádusa mat muitalit mii lea daid báikkiid dovdomearkan, mat birgejit bures vaikke vel lea ge eretfárrenáitta.</p>
<p>Sámediggeráđđi oaivvilda ahte dáin raporttain ja čielggadusain mis leat ollu dieđut lihkostuvvaneavttuid birra. Dáid dieđuid vuođul mii ásahit ja heivehit váikkuhangaskaoapmeortnegiid mat galget movttiidahttit šaddamii ja ovdáneapmái sámi báikegottiin.</p>
<p>Evttohus 2: Ásahit sámegiellaofelačča</p>
<p>Sámediggeráđđi lea ovttaoaivilis das ahte lea deaŧalaš oažžut eanet giellageavaheddjiid ja eanet sámegiela geavaheddjiid. Danne lea Sámediggeráđi ulbmil Sámediggedieđáhusas sámegiela birra oažžut eanet giellageavaheddjiid ja eanet sámegiela geavaheami.</p>
<p>Eanet sámegiela geavaheapmi lea maid sivvan dasa manne Sámediggi lea mielde čalmmusteamen Giellajagi 2013. Nu mo áirasat dihtet, de leat mis máŋga iešguđetlágan gielladoaibmabiju maiguin mii áigut čalmmustahttit giellajagi. Mii leat juo almmuhišgoahtán Giellamovttiidahttinbálkkašumi almmuheami, mii maid lea čilgejuvvon ráđi dieđáhusas. Dát bálkkašupmi lea ásahuvvon gudnejahttin dihtii sin geat áŋgiruššet eanebuš sámegielain. Viidáseappot mii leat álggahan sámi giellaáŋggirdeami, mii lea Sámedikki stuorámus attus Giellajagi 2013 oktavuođas. Dát áŋgiruššan čalmmustahttá dihtomielalašvuođa das man deaŧalaš lea válljet geavahit dahje oahppat sámegiela.</p>
<p>Sámediggeráđđái lea deaŧalaš nannet vejolašvuođaid fievrridit giela njálmmálaččat buolvvas bulvii. Giellaprošeaktaruđaid oktavuođas lea mis dát vuoruheapmi dán jagi bušeahtas; <span type="quote">“Giellaarenat mat nannejit njálmmálaš giellafievrrideami buolvvaid gaskkas.”</span> Dasa lassin leat mis dán jagi bušeahtas maiddái ruđat árbedieđu várás, mas maiddái giella lea deaŧalaš máhttogaskkusteamis. Go guoská ásaheamis ofelačča sámegielas, de lea Sámediggeráđđi iežas čielggadusas vuorrasiidpolitihka birra dadjan man deaŧalaš dat lea sihkkarastit dakkár oahpahusa ja oahpu sámegielas, mas vuorraset giellageavaheaddjit sáhttet leat oaivadeaddjin ja gielalaš ovdagovvan nuoraide. Earret eará dáid doaibmabijuid vuođul leat mii dál bargamin lasihit vejolašvuođaid geavahit sámegiela, nannet dihtomielalašvuođa sámegiela geavaheami ektui ja buoridit vejolašvuođaid giellafievrrideapmái buolvvaid gaskkas.</p>
<p>Evttohus 3: Gokčat lassigoluid guovttegielatvuođa ja refušuvdnameriid geažil vuođđoskuvlla sámegieloahpahusas</p>
<p>Oahpahusdirektoráhta lea Oahppodepartemeantta ovddas árvvoštallan doarjjaortnega stáhtabušeahta kapihttalis225.63 doarjagat sámi vuođđoohppui, dm. Vuođđoskuvlii ja joatkkaoahpahussii, ja evttohan ođđa meroštallanmodeallaid. Skábmamánu loahpageahčen bivddii Sámediggeráđđi konsultašuvnnaid ođđa meroštallanmodeallaevttohusa birra doarjagiid oktavuođas sámegieloahpahussii.</p>
<p>Ášši váldojuvvui ovdan Ođasmahttin-, hálddahus- ja girkodepartemeantta ja Sámediggeráđi gaskasaš čoahkkimis 10.12.2012, ja 16.1.2013 čoahkkimis Máhttodepartemeanttain ja Oahpahusdirektoráhtain. Sámediggeráđđi lea earret eará dovddahan ahte sámelága giellanjuolggadusaid rievdadeamis leat váikkuhusat ođđa meroštallanmodellii doarjagiid oktavuođas oahpahussii sámi vuođđoskuvllas, doarjjaortnega mihttomearri berre rievdaduvvot, meroštallanvuođđu (lohkovuođđu Vuođđoskuvlla diehtojuohkinvuogádagas (GIS)) lea váilevaš, meroštallanmodeallat vuođđoskuvlla várás ferte heivehuvvot oahpahussii sámegielas, oahpahussii sámegielas ja sámegillii, oahpahus Máhttoloktema ja Máhttoloktema – sámi vuođul, meroštallanmodeallat joatkkaoahpahusa várás fertejit heivehuvvot rievdadusaide oahppoplánas sámegielas nubbigiellan ja rievdadusaide fága- ja diibmojuogus,</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 49 siidu 453 siiddus doarjjaortnegii ferte gullat ja čalmmustahttojuvvot gáiddusoahpahus ja gáiddusoahpahusa ja oahpponeavvopedagogihka oahppodáhkádusat fertejit gullat doarjjaortnegii ja boahtit oidnosii doarjjaortnegis.</p>
<p>Evttohus 4: Boazologu heiveheapmi muhtun sajiin Finnmárkkus</p>
<p>Sámediggeráđđi deattuha vuos ahte mii ipmirdit dan noađi maid boazolohkomearrádusat leat buvttihan ealáhussii.</p>
<p>Danne bovdii Sámediggeráđđi rabas čoahkkimii Kárášjogas ja Guovdageainnus 19.2.2013daid proseassaid birra mat gusket boazolohkoheiveheapmái. Guoskevaš orohagain bohte ollu olbmot. Lea čielggas ahte boazolohkovuolideamis leat sihke olmmošlaš, sosiála ja ekonomalaš váikkuhusat ovttaskas bearrašii ja ovttaskas siidii. Sámediggeráđđái váldá duođas dan balu maid guoskevaš orohagat leat dovddahan, ja mii bargat dál ollu iešguđet arenain oažžun dihtii eiseválddiid álggahit dakkár boazolohkoheiveheami, mii čađahuvvo dohkálaš vugiin.</p>
<p>Boazologu heivehanproseassa guoská ollu boazodoallojoavkkuide, earret eará nuoraide geat leat álggaheamen iežaset siidaoasi. Dát proseassat leat dakkárat ahte das ferte čuovvut mearriduvvon konsultašuvdnaprosedyraid. Danne lea Sámediggi bivdán čoahkkima Eanandoallo- ja biebmodepartemeanttain oažžun dihtii dieđuid dan birra mo boazolohkoheiveheami stáhtus lea. Mii vuordit maiddái ahte minguin ráđđádallojuvvo dás ovddasguvlui, geahča konsultašuvdnaprosedyraid. Sámediggeráđđi bargá dainna ulbmiliin ahte boazolohkoheiveheapmi galgá dáhpáhuvvat nu vuoiggalaččat go vejolaš, maiddái daid nuoraid ektui geat leat álggaheamen iežaset siidaoasi.</p>
<p>Evttohus 5: Elliid gillámušat Nordlandsbanenis.</p>
<p>Sámediggeráđis lea leamaš čoahkkin ovddeš johtolatministariin Magnhild Meltveit Kleppain ja Ruovdemáđiidoaimmahagain dan birra go nu ollu eallit leat vuojáhallojuvvon Nordlandsbanenis. Čoahkkin dollojuvvui 2012 geassemánu. Dán čoahkkimis ovddidii Sámediggeráđđi gáibádusaidis ja doaibmabidjoevttohusaid.</p>
<p>Sámediggeráđi inta gáibádus lea ahte fertejit čađahuvvot dakkár hoahppodoaibmabijut go áiddiid ceggen vai nu uhccán bohccot vuojáhallojuvvojit jámas go vejolaš ja man ulbmil lea ahte ii vuddjo šat jámas ii oktage boazu. Vuos berre leat áigumuš cegget áiddiid dakko gokko boazodoallu ieš atná dan eanemus dárbbašlažžan. Johtolatdepartemeanta ferte gohččut Ruovdemáđiidoaimmahaga álggahit dárkilis plánema dain gaskkain gosa ferte cegget áiddiid.</p>
<p>Sámediggeráđđi čujuhii dán oktavuođas dasa ahte Ruoŧas leat nagodan dustet hástalusaid áiddiid ceggema oktavuođas ruovdemáđii guoras ja dan láhkai uhcidan boazovuojáhallamiid sullii 80 proseanttain. Ruoŧa stáhta lea ceggen oktiibuot 126 miilla guhkkosaš áiddiid ruovdemáđiid guora Västerbotnis ja Nordbotnis. Go buohtastahttá Troandima ja Bådåddjo gaskasaš ruovdemáđii, de dat lea 70 miilla guhku. Sámediggeráđđi čujuhii maiddái dan oktavuođas dasa ahte Ruoŧa stáhta lea máksán áideávdnasiid ovddas ja ceggen áiddiid sihke boazodoalu ja eará instánssa veahki haga. Sámediggeráđđi evttohii ahte Johtolatdepartemeanta váldá oktavuođa Ruota Trafikverket:in háhkan dihtii dieđuid dan birra mo áidehuksen Ruoŧas čađahuvvui, ja seammás árvvoštallat geavahit sin vásáhusaid dan dillái mii Norggas lea.</p>
<p>Sámediggeráđđi čujuhii dasa ahte juolludeamit dakkár oppalaš bušeahttapoasttaide go bajásdoallu, biras jna. ii mielddisbuktán ahte Ruovdemáđiidoaimmahat fertii cegget áiddiid dáid ruđaiguin. Danne evttohii Sámediggeráđđi čuovvovačča: Sámediggi gáibida ahte juolluduvvojit merkejuvvon ruđat stáhtabušeahtas áiddiide Nordlandsbanena guora. Juolludeamit galget gokčat prošekterema, ávdnasiid ja áidehuksemiid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 50 siidu 453 siiddus</p>
<p>Dalá maŋŋá dán čoahkkima heittii Meltveit Kleppa ministtarin ja Marit Arnstad válddii badjelasas dan doaimma. Lea vuoruhuvvon áššin čuovvolit áidehuksemiid Nordlandsbanena guora. Sámediggeráđis lea leamaš oktavuohta Arnstadiin ja čoahkkin galgá dollojuvvot suinna.</p>
<p>Evttohus 6: Lassi earit Riddoguolásteddjiide</p>
<p>Sámediggeráđi mielas lea sámediggeáirasa, Rangnhild M. Aslaksena, evttohus ahte stuorát oassi vuoigatvuođain bivdit dorski ja eará mariidna guollešlájaid, galgá mannat guolásteddjiide geat ásset ja bivdet iežaset lagašguovlluin, buorre veahkkin dasa ahte fuolahit riddo- ja vuotnaálbmoga guolástanvuoigatvuođaid. Sámediggái dát lea erenoamáš deaŧalaš riekteprinsihppa mas lagašvuohta addá vuoigatvuođa, dahje lagašvuođa- ja sorjavašvuođaprinsihppa. Sámediggeráđđi lea mihtten ahte mariidna resurssaid juogadeapmi (dorski, divssu, sáiddi, sallida, jna.) dáhpáhuvvá juogadančoavdaga vuođul, omd. nu gohčoduvvon feastonuohtteráidalasa vuođul, mii ii leat ođasmahttojuvvon 1990 rájes. Mii diehtit ahte dat dilit mat gusket máddodatdillái, fatnasiidda, industriijii, birasvuhtiiváldimii ja servodahkii oppalaččat, leat áibbas earaláganat dál go dan mo dilli lei 1990:s. Dan sivas go ollu ovdáneamis guolástusain, ovdamearkka dihtii resursavuođus, fatnasiin, gáddeindustriijas ja demográfalaš ovdáneamis leat hui gittalagaid, de mii sorját das ahte guolleresurssaid dálá juogadeapmi maiddái ferte vuhtiiváldit dálá servodaga, ii de dan erenoamáš resursadilis mii lei 1990:s.</p>
<p>Sámediggi lea 1990-jagiid loahpa rájes ovddidan dan evttohusa Muddenčoahkkimis ahte resursajuogadeami gaskal feastonuohttefatnasiid ja dábálaš fatnasiid (feastonuohtteráidalas) ferte ođđasis šiehtadallat. Sámediggi ii leat dán rádjai ožžon doarjaga iežas oidnui, muhto eanet ja eanet oassálastit Muddenčoahkkimis oaidnigohtet dál ulbmilažžan árvvoštallat resursajuogadeami gaskal riddo- ja feastonuohttefatnasiid. Maŋimus áiggiid leat iešguđet guolástanorganisašuvnnat ovddidan sullasaš evttohusa go dan mii Sámedikkis lea leamaš. Sii háliidit ahte feastonuohtteráidalas galgá ođasmahttojuvvot ja ahte stuorát oassi guolleresurssain manná riddofatnasiidda. Dattetge lea Norgga guolásteddjiidsearvi ja Guolástus- ja riddodepartemeanta válljen bisuhit resursajuogadeami gaskal dábálaš fatnasiid ja feastonuohttefatnasiid nu mo sohppojuvvui 1990:s. Sámediggeráđđi áigu joatkit evttohit ahte feastonuohtteráidalas šiehtaduvvo ođđasis ja ahte stuorát oassi mariidna riddoresurssain manná riddofatnasiidda ja sidjiide geat ellet ja ásset dáin guovlluin.</p>
<p>Evttohus 7: Sámi giellaguovddáš Osloi</p>
<p>Sámediggeráđđi lea ovttaoaivilis NSR:in ahte eanet giellaarenat leat deaŧalaččat dasa ahte ovddidit sámegiela ja ahte giellaguovddáš Oslos šattašii deaŧalaš doarjjan sámi álbmogii, sámi mánáidgárdái ja dan sámi skuvlafálaldahkii mii lea juo Oslos. Sámediggeráđđi oaidná lunddolažžan ahte sávaldat ja álgga ásahit giellaguovddáža ferte boahtit báikkálaččat. Dat lea deaŧalaš jus dakkár prošeakta galgá lihkostuvvat ja oažžut govda doarjaga báikkálaš birrasis. Giellaguovddáža deaŧaleamos bealli lea ahte guovddážis leat buorit doaimmat, ležžet dal giellaoahpahusat, giellaarenat, giellamovttiideapmi ja eará doaimmat. Danne lea Sámediggi čađahan dan ahte giellaguovddáš galgá leat doaimmahan giellabarggu 3 jagi ovdalgo dat sáhttá oažžut sajit Sámedikki bušehttii oažžun dihtii vuođđodoarjaga giellaguovddážii.</p>
<p>Sámediggeráđđi oaidná ahte Oslo gielddas leat muhtun birrasat mat leat guovdilat giellabargui. Sámediggi lea 2006 rájes addán doaibmadoarjaga Oslo Sámi vissui. Sámi viessu lea 2004 rájes ohcan ja ožžon doarjaga Sámedikkis iešguđet doaimmaide, nu go giellakurssaide, mánáidgárdefálaldagaide ja eará kulturdoaimmaide. Sámediggeráđđi lea ásahan ovttasbarggu Oslo gielddain. Dán ovttasbarggus galget Sámedikkis ja Oslo gielddas leat guokte, jahkásaš politihkalaš čoahkkima. Čoahkkimiin galget guorahallojuvvot bistevaš fáttát nu go skuvla- ja oahpahusáššit, ja sámi mánáidgárdi Cizáš. Eará áigeguovdilis áššiid sáhttá maid dieđihit čoahkkimiidda. Báikkálaš áŋgiruššan sihkkarastá buoremus bohtosiid. Danne ii áiggo</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 51 siidu 453 siiddus</p>
<p>Sámediggeráđđi váldit álgaga oažžut ásahuvvot giellaguovddáža Osloi. Dakkár álgga ferte boahtit Oslo sámi birrasis, Oslo gielddas dahje eará guovdilis oassálastiin. Go boahtá álgga Oslo birrasis, de áigu Sámediggeráđđi čuovvolit ášši dábálaš láhkai.</p>
<p>Evttohus 8: Čalmmustahttot nullpunkta Savvonis</p>
<p>Sámediggeráđđi lea ovttaoaivilis das ahte Savvon lea báiki mas dáhpáhuvve dakkár dáhpáhusat main lea stuorra mearkkašupmi sámi servodahkii. Mii oaivvildit maiddái ahte lea deaŧalaš čalmmustahttit historjjálaš dáhpáhusaid main lea leamaš mearkkašupmi sámi álbmogii. Giččut Savvonis mielddisetbukte ahte Sámediggi ásahuvvui 1989:s ja nu vuolggahii ođđa sámepolitihka ja nu vuođđuduvvui ođđa sámi almmolašvuohta. RidduDuottar musea lea Sámedikkis ožžon bargun ásahit duođaštanguovddáža Álttá-giččuid várás, geahča 2012 sámediggebušeahta. Vuođđojurddan lea ahte galgá ásahuvvot dakkár guovddáš mii galgá čohkket, áimmahuššat, gaskkustit ja ovddidit máhtu Álttá/Guovdageainnu ášši birra, ja váikkuhusaid birra mat áššis ledje sámi servodahkii, sihke ovdal ja maŋŋá huksema. Prošeakta galgá earret eará čađahit ulbmillaš duođašteami Álttá/Guovdageainnu áššis sámi oainnu vuođul, ja čađahit konkrehta gaskkustandoaibmabijuid, iešguđet vuođđovuogádagaid bokte ja ovttasbarggus earáiguin.</p>
<p>Sámediggeráđi oaidnu lea ahte barggaheaddji sáhttá árvvoštallat ja vejolaččat evttohit mo galgá čalmmustahttit Nullpunktet nammasaš báikki sámi árvvuid vuođul ovttasbarggus eará berošteddjiiguin/oassálastiiguin.</p>
<p>Evttohus 9: Digitála Ránnjááhkku / Sámi neahttagoziheaddji</p>
<p>Sámediggeráđđ giitá ávkkálaš evttohusa ovddas deaŧalaš sámi servodatdigaštallamii. Mis lea duođaštuvvon máhtolašvuohta dan vealaheami ja givssideami birra maid sámi álbmot vásiha. Dát leat duođalaš logut maid Sámediggi ferte váldit duođas. Mii diehtit ahte erenoamážit min mánát ja nuorat leat rašit dakkár givssideami ja hárdima ektui, mii dáhpáhuvvá interneahtas ja sosiála neahttabáikkiin. Seammás lea deaŧalaš deattuhit ahte dán čuolbmačilgehusa fertejit ovddasvástideaddji Norgga eiseválddit váldit duođas.</p>
<p>Sámediggeráđis lei čoahkkin 13.12.2012 Dásseárvo- ja vealahanáittardeddjiin mas sápmelaččaid vealaheapmi ja hárdin lei fáddán. Sámediggeráđđi ja Áittardeaddji sohpe ovttasbargat viidáseappot čoahkkimiin main dát galgá leat fáddán. Danne áigu Sámediggeráđđi doalvut dán evttohusa dárbbu birra ásahit sámi ránnjááhku ja dan organiserema Dásseárvo- ja vealahanáittardeaddjái.</p>
<p>Fáddá lea maid heivvolaš váldit ovdan dain gulahallančoahkkimiin, mat Sámediggeráđis leat Mánáidáittardeddjiin.</p>
<p>Evttohus 10: Sámediggi ferte sihkkarastit sámi oahppolihtu</p>
<p>Mis leat dál guokte sámi oahppolihtu, namalassii Sámi oahppolihttu (SOL) ja Mearrasámi oahppolihttu (SSF). Sámediggeráđđi oaivvilda ahte sámi oahppolihtut leat deaŧalaččat go guoská kursafálaldagaid láhččin rávesolbmuidoahpahussii. Sámediggeráđđi áigu váldit ášši ovdan Máhttodepartemeanttain guorahallan dihtii maid sáhttá dahkat ovttas vaid sámi oahppolihtuide sihkkarastojuvvojit buorit ekonomalaš rámmat ja eará rámmaeavttut boahtteáigái.</p>
<p>Evttohus 11: Sihkkarastit ja gáhttet sámi doaimmashehttejuvvon mánáid rivttiid ja vuoigatvuođaid</p>
<p>Sámediggeráđi mielas lea deaŧalaš sihkkarastit ja suodjalit doaimmashehttejuvvon sámi mánáid vuoigatvuođaid. Doaimmashehttejuvvon mánáid vuoigatvuođaid fuolaheapmi gáibida buriid ja čielga rámmaid máná ektui. Lea vuosttažettiin stáhtas dat ovddasvástádus ahte ovddidit doaibmabijuid mat buoridit doaibmahehttejuvvon mánáid dili. Stáhta, Fylkkamánni bokte, galgá gozihit dan ahte fálaldat lea buorre. sámediggeráđđi oaivvilda ahte Sámediggi galgá leat áŋgiruššin das ahte bearráigeahččat ahte</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 52 siidu 453 siiddus goziheapmi čađahuvvo dakkár vugiin mii fuolaha sámi mánáid vuoigatvuođaid. Dan mii dahkat earret eará dainna lágiin ahte mis lea buorre gulahallan Nordlándda fylkkamánniin mii lea álggahan ovddasmanni prošeavtta ráhkadit vugiid mo fuolahit sámi perspektiivva goziheamis.</p>
<p>Sámediggeráđđi oaidná deaŧalažžan daid sámi mánáid vuoigatvuođaid, geain leat doaibmanhehttehusat. Dán suorggis mii sávašeimmet eanet máhtu. Midjiide lea maid deaŧalaš ahte geavaheaddjimielváikkuhus ja geavaheaddjistivren dearvvašvuođa- ja sosiálabálvalusain nannejuvvo. Mii háliidit ahte ásahuvvojit eanet sámi beroštusorganisašuvnnat, mat earret eará sáhttet buktit árvalusaid eiseválddiide. Son dat diehtá buoremusat gokko gáma čárvu, geas dat lea juolggis. 2013 bušeahtas háliida Sámediggi danne movttiidahttit eanet geavaheaddjiváikkuhussii ja geavaheaddjistivremii, ja mii leat almmuhan prošeaktaruđaid mat galget fuolahit justa dán. 2011:s bijai Sámediggi ovdan Sámediggedieđáhusa oahpahusa ja oahpu birra. Dáinna dieđáhusain čalmmustahttá Sámediggi oahpahuspolitihkalaš hástalusaid ja prinsihpalaš beliid Sámedikki rollas oahpahuspolitihkas. Dieđáhusa ulbmil lea ráhkadit váldopolitihka oahpahussuorggis, ja dieđáhusa vuolggasadjin lea sámi oahppi ja fidnooahppi árgabeaivi. Skuvla lea okta min deaŧaleamos servodatásahusain. Dat lea čadnojuvvon vássánáigái ja galgá ráhkkanahttit min boahtteáigái. Skuvla ja oahpaheaddji gaskkustit máhtu, kultuvrra ja árvvuid buolvvas bulvii. Máhttu lea servodaga váldoresursan. Danne lea áŋgiruššan skuvllain ja oahpuin mearrideaddjin dasa ahte sámi servodat galgá ovddiduvvot sámi álbmoga iežas višuvnnaid, vuoruhemiid ja eavttuid vuođul. Oahpahusláhka nanne ahte buot mánáin ja nuorain lea vuoigatvuohta oažžut vuođđoskuvlaoahpahusa. Gieldda ovddasvástádussan dat lea fuolahit ahte oahpahus addojuvvo, geahča oahpahuslága. Okta skuvlla geađgejuolgin lea ahte galgá leat buorre ovttasbargu gaskal ruovttu ja skuvlla. Dakkár mánáide geain leat sierra dárbbut, lea erenoamáš deaŧalaš ahte ruovttu ja skuvlla gaskasaš ovttasbargu lea guovddážis máná árgabeaivvis. Buorre ovttasbargu lea, nu mo Sámediggeráđđi dan oaidná, mielde sihkkarastimin buriid doaibmabijuid ja IP (individuála plána) buori čuovvoleami. IP geavahemiin sihkkarastojuvvo maiddái fágaidgaskasaš čuovvoleapmi. Sámediggeráđđi namuha maiddái ahte mii lea nammadan áirasa FUB:ii (váhnenlávdegoddái mánáidgárddiid várás) ja FUG:ii (váhnenlávdegoddái vuođđoskuvlla várás). FUB:s čohkká Roger Skarvik ja FUG:s čohkká Laila Aleksandersen Nutti. Dát lávdegottit leat Máhttodepartemeantta ráđđeaddi orgánat dakkár áššiin mat gusket ovttasbargui gaskal mánáidgárddi/skuvlla ja ruovttu, ja sámi váhnemat sáhttet váldit njuolgga oktavuođa Skarvikiin ja</p>
<p>Nuttiin. Sámedikkis leat ovttasbargočoahkkimat sihke Sámi lohkanguovddážiin, Davvi Statped:in ja SEADin/ Sámi earenomáš pedagogalaš doarjalusain. Okta dain ollu fáttáin mat digaštallojuvvojit dáin ovttasbargočoahkkimiin, lea earret eará guđe vuoruhemiid Sámediggi berre bidjat vuođđun daidda ohcanvuđot doarjagiidda prošeavttaid oktavuođas mat gusket erenoamážit heivehuvvon oahppanresurssaid ovddideapmái. Dát leat deaŧalaš digaštallamat dannego dáin gealboguovddážiin dat lea máhttu ja gelbbolašvuohta dan birra guđe dárbbut mánáidgárddiin ja skuvllain leat, oahppanresurssaid oktavuođas. Lea deaŧalaš ahte sámi mánát ja oahppit ožžot kvalitatiivva ja relevánta oahppanresurssaid sámegillii. dát guoská buot sámi mánáide.</p>
<p>Sámediggeráđđi lea ovttaoaivilis das ahte ferte árvvoštallat daid dudden- ja doarjjaortnegiid, mat leat biddjojuvvon gielddaide. Dávjá lea sáhka resurssain go dakkár fálaldagat plánejuvvojit. Sámediggeráđi oainnu mielde lea čielga ovdun go váhnemat geain leat doaimmashehttejuvvon mánát, organiserejit iežaset geavaheaddjiorganisašuvnnaide. Dan láhkai sáhttet váhnemat váikkuhit politihkalaš proseassaide gielddas, ja máná dárbbut bohte čielgaseappot oidnosii.</p>
<p>Evttohus 12: Seailluhit sámi giela ja kultuvrra; mánáid oahpahit lohkat/čállit/rehkenastit ođđamállet pedagogalaš vuogi bokte</p>
<p>Sámediggeráđđi lea ovttaoaivilis das ahte sámegiella ja sámi kultuvra ferte nannejuvvot ja ovddiduvvot dakko bokte ahte láhčit beaivválaš dili buoremus lági mielde mánáidgárddi rájes juo.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 53 siidu 453 siiddus</p>
<p>Sámediggeráđđi oaidná ahte mánáidgárddiin main lea sámi mánáidgárdefálaldat, leat ollu ja stuorra hástalusat. Okta dain stuorámus hástalusain lea sámegielat pedagogaid ja eará bargiid oččodeapmi mánáidgárddiide. Go fágaolbmot váilot, de lea hástalussan sihkkarastit buori kvalitehta mánáidgárddi sisdollui.</p>
<p>Mánáidgárdemánáid giellaoahpaheapmi ja giellamovttiidahttin lea okta dain stuorámus áššiin Sámedikki mánáidgárdepolitihkas. Sámediggeráđđi áigu árjjalaččat nannet ja láhčit dilálašvuođaid dasa ahte buot mánát ožžot dan giellaoahpaheami masa sis lea vuoigatvuohta.</p>
<p>Sámediggeráđđi lea dál ráhkadan ođđa sámediggedieđáhusa sámi mánáidgárdefálaldaga birra.</p>
<p>Dieđáhus čalmmustahttá áŋgiruššansurggiid ja dahká oainnusin guđe hástalusat, ulbmilat ja strategiijat mis leat. Sámediggeráđđi lea vuoruhan guhtta áŋgiruššansuorggi, mánáidgárddiid sisdoalu, giellamovttiidahttima mánáidgárddis, giellalávgunmodeallaid, sámegielat bargiid rekrutterema, pedagogalaš neavvuid, duhkorasaid ja digitála resurssaid ja ovttasbarggu ja ruovttu, mánáidgárddi ja skuvlla gaskavuođa.</p>
<p>Sámedikki dievasčoahkkin dohkkeha dieđáhusa loahpalaččat guovvamánus. Sámediggeráđđi áigu čuovvolit dieđáhusa dainna lágiin ahte ráhkadit dasa gulli doaibmaplána, mas galget boahtit ovdan doaibmabijut mat čatnasit áŋgiruššansurggiide. Dán proseassas vuoruhuvvojit doaibmabijut mat gusket ođđa pedagogalaš oahpahanvugiide, nu go ovdamearkka dihtii dan ektui ahte heivehit ja geavahit giellalávgunmodeallaid. Muđui oaidná Sámediggeráđđi ahte mánáidgárdeeaiggáda ovddasvástádus dat lea ahte hábmet mánáidgárddi sisdoalu ja válljet heivvolaš ja buriid pedagogalaš oahpahanvugiid. Go guoská skuvlii, de lea Sámedikkis váldi mearridit oahppoplánaid sámegielas. Dat ii mearkkaš dan ahte Sámediggi sáhttá mearridit guđe vuogit galget geavahuvvot oahpahusas. Dan válljejit skuvllat ja oahpaheaddjit ieža. Oahppoplánat leat láhkaásahusat mat muitalit maid oahppit galget oahppat. Dál leat muhtun oahppoplánat evttohuvvon ođasmahttojuvvot. Oahppoplánat sámegielas, sihke sámegielas vuosttášgiellan ja sámegiella nubbigiellan leat ođasmahttojuvvon, ja evttohuvvon ođasmahttojuvvon oahppoplánat sámegielas leat gulaskuddamis. Gulaskuddanáigemearri lea njukčamánu 21. b. Oahppoplánat galget váldojuvvot atnui 2013 čavčča rájes. Heivehemiid ulbmil lea ahte oahppoplánat galget buorebut láhčit dilálašvuođaid systemáhtalaš bargui ohppiid gálggaid ovddidemiin. Buot dat vihtta vuođđogálgga, masa gullet dat ahte máhttit čállit, máhttit lohkat, máhttit rehkenastit, njálmmálaš gálggat ja digitála gálggat, galget čielggasmahttojuvvot. Deaŧalaš rievdadusat oahppoplánain lea ahte giellaovddidanperspektiiva, sátnelogu viiddideapmi ja doabaoahppu lea nannejuvvon. Oahppanstrategiijaid systemáhtalaš ovddideapmi lea deattuhuvvon ja lea deattuhuvvon ahte strategiijat leat oassin oahpaheamis. Fágas sámegiella vuosttašgiellan lea ovddasvástádus das ahte ovddidit lohkan- ja čállingálggaid, vuosttaš lohkanoahpaheami rájes ja álkes teavsttaid rájes mat geavahuvvojit dasa ahte áddet váddáset ja váddáset teavsttaid. Sámediggi bargá dainna ulbmiliin ahte sámi oahppit galget oažžut kvalitatiivva buori oahpahusa. Dasa gáibiduvvojit sámegielat oahpaheaddjit ja oahpponeavvut sámegillii. Sámediggeráđđi lea bargan dan ala ahte máhttu sámegiela ja sámi kultuvrra birra váldojuvvo mielde dábálaš oahpaheaddjiohppui. Stuorra hástalussan lea oažžut eanet sámegielagiid válljet oahpaheaddjioahpu. Deaŧalažžan lea ahte dat oahpaheaddjit mat leat skuvllas, ožžot vejolašvuođa loktet gelbbolašvuođa dađi mielde go ođđa vuogit ja teknihkalaš čovdosat ráhkaduvvojit.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 54 siidu 453 siiddus</p>
<p>Sámediggi juolluda doarjagiid oahpponeavvoráhkadeapmái. Oahpponeavvut galget ráhkaduvvot mánáidgárddiid ja oahppoplánaid gustovaš rámmaplánaid vuođul. Go formálalaš giellagelbbolašvuohta lea deattuhuvvon oahppoplánain, de dat eaktuda ahte oahpponeavvut čuvvot oahppoplána.</p>
<p>Sámedikki stipeandaortnet galgá maid leat mielde láhčimin dasa ahte sáhttit váldit oahpu earret eará sámegielas dahje oahpaheaddjioahpuin.</p>
<p>Evttohus 13: váldojuvvo eret</p>
<p>Evttohus 14: Guolástus</p>
<p>Sámediggeráđđi háliida ahte stuorát oassi guolleriggodagain galgá mannat mearrasámi ja eará riddo- ja vuotnaberoštusaide. 2013 Muddenčoahkkimis ja konsultašuvnnain resursajuogadeami birra evttohii Sámediggi čuovvovačča: 2013 riddoguolleearri galgá muddejuvvot nu ahte várrejuvvo dakkár hivvodat mii dávista olleseari lassáneami (TAC) áigodagas 2010 – 2013. Sámediggeráđi ákkasteapmi lei ahte riddoguolleearri ferte muddejuvvot TAC lassáneami vuođul maŋŋá 2009 go departemeanta mearridii várre eari mas lei 3 000 tonna dorskeearri vuolimuš rádján ollašuhttin dihtii Riddoguolástuslávdegotti árvalusa vuođul (NOU 2008:5).</p>
<p>Sámediggeráđđi čujuhii dasa ahte dorskehaddeeinnostus jagis 2013 čájeha stuorra njiedjama, ja jus riddoguolleearri ii leat muddejuvvon bajás olleseari (TAC) vuođul, de dat mielddisbuvttášii fuonit oastinnávcca daidda guolásteddjiide geat sorjájit riddoguolleeari bivdimis. Nu mo Sámediggeráđđi dulko Stuorradikki mearrádusa Prop. 70 L (2011-2012) meannudeamis, de ii lean mihkkege háliidusaid ahte daid guolásteddjiid oastinnákca, geat bivde riddoguolleeari, galggai fuotnut. Stuorradiggi baicce sávai áibbas eará, namalassii nannet ja sihkkarastit sámi servodaga aiddo fal dakko bokte ahte várret riddoguolleeari. Ollašuhttin dihtii Stuorradikki sávaldaga dán áššis, de lei áibbas dárbbašlažžan ahte 3 000 tonna riddodorskeearri muddejuvvui TAC lassáneami vuođul dan áigodagas.</p>
<p>Sámediggeráđđi aiddostahtii ahte ollu guolásteaddjit ballet stuorra haddenjiedjamis jagis 2013, ja jus dorskehivvodat (earri) rabas joavkkus ja Riddoguolleearis ii lassán dainna lágiin ahte dat duste vurdojuvvon haddenjiedjama, de dáid guolásteddjiid oastinfápmu njiedjá sullii 30 proseanttain. Dađibahábut ii ožžon Sámediggeráđi evttohus doarjaga, muhto sohppojuvvui ovttamielalašvuohta gaskal Guolástus- ja riddodepartemeantta, Guolástusdirektevrra ja Sámedikki ahte dilli galgá gozihuvvot dárkilit jagi 2013 mielde, nu ahte maŋŋá, goas nu 2013:s, sáhttá njulget áiggokeahtes bonjuvuođaid.</p>
<p>Evttohus 15: Birasgozihanprográmma ásaheapmi</p>
<p>Sámediggeráđđi ii oainne ulbmilažžan ásahit sierra birasgozihanprográmma Sámedikki olis. Dakkár prográmma gáibida stuorra resurssaid jus dat galgá čađahuvvot buriin vugiin.</p>
<p>Dattetge berre Sámediggi doarjut dálá birasgozihanprográmmaid, ja maiddái váikkuhit dasa, ja doarjut, ahte eanet dakkárat ásahuvvojit.</p>
<p>Mearkašupmi, NSR:a sámediggejoavku, áirras Aili Keskitalo</p>
<p>Čujuhuvvo dasa maid várrepresideantta Laila S. Vars lea cealkán mediai ahte Sámediggi árvvoštallá geassádit áigumušsoahpamušas mii lea dahkkon minerálafitnodagaiguin. Son lea maid cealkán ahte</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 55 siidu 453 siiddus minerálafitnodagat badjelmearástallet soahpamušain. NSR lea ovttaoaivilis ahte minerálafitnodagat atnet šiehtadusa legitimeret iežaset doaimma viidábut go mii lea soahpamuša sisdoallu, ja čujuha maiddái dasa ahte muhtun orohagat leat dovdan ahte beanta bággehallet dohkkehit dákkár áigumušsoahpamušaid.</p>
<p>Mii mearkkašit dán doaibmačilgehusa vuođul ahte Sámediggeráđđi dáid cealkámušaid dihte aŋkke ain šiehtadala áigumušsoahpamušaid minerálafitnodagaiguin ja maid dieđihit ođđa šiehtadallamiid. Orro dárbu čielgadit mii Sámediggeráđi politihkka lea dán suorggis, ja árvvoštallat doaibmet go áigumušsoahpamušat duođas áigumuša mielde.</p>
<p>III Jienasteapmi 39 áirasis ledje 29 čoahkis. Dán áššis ii jienastuvvon.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Egil Olli, áššejođiheaddji</p>
<p xml:lang="smn">Aili Keskitalo</p>
<p xml:lang="nob">Silje Karine Muotka</p>
<p xml:lang="nob">Geir Tommy Pedersen</p>
<p>Egil Olli 2 Aili Keskitalo</p>
<p xml:lang="nob">Egil Olli</p>
<p xml:lang="nob">Aili Keskitalo 3 Silje Karine Muotka 4 Ann-Mari Thomassen 5 Heidi Persdatter Greiner</p>
<p xml:lang="nob">Haaker</p>
<p xml:lang="nob">Trond Are Anti</p>
<p xml:lang="nob">Heidi Persdatter Greiner Haaker 6 Arthur Johan Tørfoss</p>
<p xml:lang="nob">Silje Karine Muotka</p>
<p xml:lang="smn">Aili Keskitalo</p>
<p>Arthur Johan Tørfoss 7 Marie Therese Nordsletta</p>
<p xml:lang="fin">Aslaksen</p>
<p>Kirsti Guvsám</p>
<p xml:lang="nob">Trond Are Anti</p>
<p xml:lang="nob">Marie Therese Nordsletta Aslaksen 8 Agnar Kvernmo</p>
<p xml:lang="nob">Geir Tommy Pedersen</p>
<p xml:lang="nob">Ann-Mari Thomassen</p>
<p xml:lang="nob">Agnar Kvernmo 9 Geir Tommy Pedersen 10 Mathis Nilsen Eira</p>
<p>Mariann Wollmann Magga</p>
<p xml:lang="nob">Mathis Nilsen Eira 11 Anders Somby jr.</p>
<p xml:lang="nob">Mathis Nilsen Eira</p>
<p xml:lang="nob">Marit Kirsten Anti Gaup</p>
<p>Anders Somby jr. 12 Mariann Wollmann Magga</p>
<p xml:lang="nob">Trond Are Anti</p>
<p>Mariann Wollmann Magga 13 Inger Eline Eriksen</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 56 siidu 453 siiddus 14 Per Andersen Bæhr</p>
<p>Ellinor Guttorm Utsi 15 Mariann Wollmann Magga</p>
<p xml:lang="smn">Aili Keskitalo</p>
<p xml:lang="nob">Silje Karine Muotka</p>
<p xml:lang="nob">Trond Are Anti</p>
<p>Mariann Wollmann Magga 16 Ragnhild Melleby Aslaksen 17 Ellinor Marita Jåma</p>
<p xml:lang="nob">Rolf Johansen</p>
<p xml:lang="smn">Aili Keskitalo</p>
<p>Ellinor Marita Jåma 18 Marie Therese Nordsletta</p>
<p xml:lang="nob">Aslaksen 19 Marianne Balto</p>
<p xml:lang="smn">Aili Keskitalo</p>
<p xml:lang="nob">Silje Karine Muotka</p>
<p xml:lang="sma">Marianne Balto 20 Ellinor Marita Jåma</p>
<p xml:lang="nob">Trond Are Anti</p>
<p xml:lang="nob">Silje Karine Muotka</p>
<p xml:lang="nob">Marie Therese N. Aslaksen</p>
<p xml:lang="sma">Ellinor Marita Jåma</p>
<p>Egil Olli, áššejođiheaddji</p>
<p>VI Sámedikki mearrádus Sámediggi váldá Sámediggeráđi doaibmadieđáhusa áigodagas 10.11.12 - 08.02.13 diehtun.</p>
<p>Ášši meannudeapmi loahpahuvvui 27.02.13 dii. 12.10.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 57 siidu 453 siiddus</p>
<p>Vuođđogiella: Norsk</p>
<p xml:lang="nob">Ášši/Sak DC 003/13</p>
<p>Gažaldagat Sámedikkeráđđái Sámedikki čoahkkinortnega § 11 vuođul</p>
<p>Arkiiva SF-</p>
<p>Arkiiváššenr. 13/194</p>
<p>Ášši meannudeapmi álggahuvvui 27.02.13 dii.15.00</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus</p>
<p>II Gažaldagat ja vástádusat Gažaldat 1 áirras Ann-Mari Thomassen, NRS:a sámediggejoavku</p>
<p>Lea go sámediggeráđđi dahkan maidege dan ektui ahte ásahuvvo sámi dearvvašvuođaguovddáš julevsámi guovllus?</p>
<p>Sámediggeráđi vástádus 1. gažaldahkii</p>
<p>Maŋŋágo ovttasdoaibmanođastus dohkkuhuvvui, lei Sámediggeráđis čoahkkin Divttasvuona ja Hápmira sátnejođiheddjiiguin mas biddjojuvvui ovdan prošeaktaplána máŋggakultuvrralaš dearvvašvuođaguovddáža birra mii galgá huksejuvvo Ájluktii Divttasvuona suohkanis. Suohkan áigu dan hukset guovllumedisiinnalaš guovddážiid málle mielde. Suohkanat áigo maiddái ovttas ohcat doarjaga ráđđehusa prošeaktaruđain ovttasdoaibmanođastusa várás. Sámediggeráđi mielas lei prošeakta gelddolaš, erenoamážit dannego dát lea ovttasbargoprošeakta gaskal golmma suohkana main lea julevsámi álbmot. Suohkanat áigo váldit oktavuođa Sámediggeráđiin go prošeakta lea álggahuvvon. Ii leat váldojuvvon oktavuohta Sámediggeráđiin maŋŋá namuhuvvon ovdanbuktima.</p>
<p>Gažaldat 2 áirras Ann-Mari Thomassen, NRS:a sámediggejoavku</p>
<p><em type="bold">Vejolaš oljobohkan Lofuohtas, Viestterállasis ja Sáččás </em></p>
<p>NSR biehttalii oljobohkama Lofuohtas, Viestterállasis ja Sáččás NSR riikkačoahkkimis 2010 skábmamánus ja ovddidii ášši Sámediggái mas mii bivddiimet Sámediggeráđi ovddidit ášši Sámedikki meannudeapmái.</p>
<p>NSR deattuhii áššečilgehusas ahte mearraguovlu olggobealde Lofuohta, Viestterállasa ja Sáččá lea áidnalunddot, mávssolaš ja deaŧalaš áimmahuššat. Dáppe gođđá máilmmi maŋimus stuorra dorskemáddodat. Beaktilis atlántamearračáhci ovttas seakka nannánjulgiin dahká ahte dán mearraguovllus leat erenoamáš ollu luondduriggodagat, ja danne dat leat maid erenoamáš rašit nuoskkideami ektui. Oljolihkohisvuođas sáhttet leat dramáhtalaš váikkuhusat.</p>
<p>Máilbmái leat čuohcamin dramáhtalaš dálkkádatrievdamat. Oljoindustriija lea Norgga stuorámus dálkkádatnuoskkideaddji ja lea, 1990 rájes, masá duppalastán iežaset dálkkádatgássaluoitimiid. Eanet oljobohkamat ja fossiila energiija geavaheapmi váikkuha negatiiva dálkkádatrievdamiidda ja lea</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 58 siidu 453 siiddus njuolgga áittan dakkár árktalaš guovlluide go Lofuohtii, Viestterállasii ja Sážžái. Nuoskkideapmi dán guovllus čuohcá árbevirolaš guolástusdoaimmaheapmái.</p>
<p>Sámediggeráđđi biehttalii meannudeames ášši Sámedikkis dainna ákkain ahte ráđđehus iežas politihkalaš geađgejuolggis 2009-2013 leat dadjan ahte sii eai áiggo suovvat petroleumdoaimmaid olggobealde Lofuohta, Viestterállasa ja Sáččá (Nordlánda VI ja VII ja Romsa II) dán stuorradiggeáigodagas. NSR oaivvilda ahte dát ášši lea fas šaddan áigeguovdilin dál go vejolaš váikkuhusčielggadus oljobohkamis LoVeSá:s lea digaštallojuvvon iešguđet servodatforain ja Stuorradikki gažadanbottus maŋimus áiggi.</p>
<p>NSR lea ávžžuhan sámediggeráđi ovddidit ášši guovvamánu dievasčoahkkimii. várrepresideanta Laila Susanne Vars lea dovddahan ovttamielalašvuođa NSR:in das ahte ášši boahtá guovvamánu dievasčoahkkimii, muhto dajai ahte Ráđđi ii leat meannudan ášši. Sámediggeráđđi ja Bb presideantaevttohas Vibeke Larsen biehttalii buori muddui ahte ášši galgá meannuduvvot Sámedikkis, geahča Ságat 07.02.13.</p>
<p>Lea go sámediggeráđđi meannudan ášši Ráđis ja áigu go Ráđđi ovddidit NSR 2010 mannosaš ášši dievasčoahkkimii dán sámediggeáigodagas?</p>
<p>Lea go sámediggi ovddidan cealkámušaid Stuorradiggedieđáhussii Barentsábi-Lofuohta hálddašanplána ođasmahttimii? Jus dan lea dahkan, guđe cealkámušaid?</p>
<p>Sámediggeráđi vástádus 2. gažaldahkii</p>
<p>Dán gažaldaga ektui lea Sámediggeráđđi dán Sámediggeáigodagas doalahan eanetloguráđđehusa, Stoltenberg II 2009-2013, politihkalaš vuođđovuogádahkii, mii dadjá ahte dán stuoradiggeáigodagas ii galgga rahppot petroleumdoaimmaheapmái olggobealde Lofuohta ja Viestterállasa (Nordlánda VI ja</p>
<p>VII ja Romsa II). Sámediggi ii leat buktán cealkámušaid dan prosessii mii njuolgut čatnasii Stuoradiggedieđáhussii nr. 10 - Oppdatering av forvaltningsplanen for det marine miljø i Barentshavet og havområdene utenfor Lofoten av 11. mars 2011 (Barentsábi ja áhpeguovlluid olggobealde Lofuohta mariidnabirrasa hálddašanplána ođasmahttin njukčamánu 11.b.2011). Dat ii leat leamaš dárbbašlaš danne go Sámedikki posišuvnnat ja oainnut leat ovdal čielggaduvvon Stuoradiggedieđáhusa nr. 8 barggus -Helhetlig forvaltningsplan for Barentshavet og havområdene utenfor Lofoten av 31. mars 2006 (Ollislaš hálddašanplána Barentsáhpái ja áhpeguovlluide olggobealde Lofuohta njukčamánu 31.b.2006) ja dan čuovvolanbarggus. Sámediggi lea čálalaččat máŋgga vuorus čielgasit dieđihan ahte ekologalaš oktavuođat dán áhpeguovllus leat álo njuolgut váikkuhan sámi kultuvrra ja servodaga ovdáneapmái. Sámediggi lea bivdán stáhta eiseválddiid identifiseret gokko guoskkaha sámi beroštusaid, ja dasto váldit oktavuođa Sámedikkiin čielggadandihte dárbbu konsulteret dađistaga go plána čuovvoleapmi ovdána ja doaibmabijut konkretiserejuvvojit. Barentsábi ja áhpeguovlluid olggobealde Lofuohta njukčamánu 11.b. 2011 hálddašanplána ođasmahttimis gávnnahii ráđđehus, nu go mii diehtit, ahte ii galgga čađahit váikkuhusčielggadusa Petroleum-lága mielde olggobealde Lofuohta ja Viestterállasa dán stuoradiggeáigodagas. Dasa lea ášši bisánan dál. Sámediggeráđđi áigu árvvoštallat berre go čađahuvvot váikkuhusčielggadus Petroleum-lága mielde olggobealde Lofuohta ja Viestterállasa dasto go ráđđehus boahtá Sámediggái dakkár áššiin.</p>
<p>Sámediggeráđđi oaivvilda ahte jus mearriduvvo čađahit váikkuhusčielggadusa, de dan ferte konsulteret. Odne ii gávdno dattetge dakkár ášši ráđđehusas, danne áigu Sámediggi vuordit dassážii go dakkár ášši ilbmá min lusa, vai mii beassat oaidnit evttohusa ášši sisdollui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 59 siidu 453 siiddus</p>
<p>Gažaldat 3 áirras Geir Tommy Pedersen, NRS:a sámediggejoavku</p>
<p><em type="bold">Meahccekommišuvdna Finnmárkku várás </em>Mo manná dainna proseassain ahte ásahit meahccekommišuvnna Finnmárkku várás? </p>
<p>Sámediggeráđi vástádus 3. gažaldahkii</p>
<p>Maŋŋá finnmárkkulága dohkkeheami juvssai Sámediggi 2007:s ovttamielalašvuođa Justiisadepartemeanttain njukčamánu 16.b. 2007 mannosaš láhkaásahua nr. 277, mii attii muhtun dárkilet mearrádusaid finnmárkkukommišuvnna ja meahcceduopmostuolu birra Finnmárkku várás.</p>
<p>Meahcceduopmostuollu ii leat vel ásahuvvon. Sámediggi lea jeavddalačča gulaskuddan dán barggu birra departemeanttas ja deattuhan man deaŧalaš dat lea ahte álggahuvvojit konsultašuvnnat meahcceduopmostuolu ásaheami birra. Dat lea šaddan ain eanet áigeguovdil maŋŋágo</p>
<p>Finnmárkkukommišuvdna geigii vuosttaš oasseraporttas njukčamánus 2012. Sámediggeráđđi lea sádden reivve Justiisadepartementii njukčamánus 2012 ja jearran mo manná áššiin. 2012:s leat duopmostuollohálddahus ja duopmáriidsearvi váldán oktavuođa Justiisadepartemeanttain ovddabealde namuhuvvon 2007 mannosaš láhkaásahus oktavuođas.</p>
<p>Láhkaásahusa gulaskuddamis 2006:s eai boahtá vuostehágut dasa ahte Gonagas galggai nammadit meahcceduopmostuolu lahtuid almmá dan haga ahte duopmáriid evttohusráđđi vuos galgá meannudit ášši. Dattetge oaččui departemeanta vuosttildemiid dasa Duopmárhálddahusas ja Norgga duopmáriidsearvvis mas ohcaluvvui almmolaš almmuheapmi ja gilvu virggiid alde ja čujuhuvvui das ahte dárbbašuvvo dakkár ortnet mii fuolaha duopmostuolu sorjjasmeahttunvuođa.</p>
<p>Sámediggeráđđi áigu lagamus boahtteáiggi ovddidit gulaskuddancealkámuša dán áššái mas čujuhuvvo dasa ahte departemeanta konsultašuvdnašiehtadusa vuođul galggai leat konsulteren Sámedikki ovdalgo dát ášši sáddejuvvui gulaskuddamii. Sámediggeráđđi bivdán viidáseappot konsultašuvnnaid dán áššis dainna áigumušain ahte juksat ovttamielalašvuođa mas lea áibbas dárbbašlaš ahte meahcceduopmostuolus Finnmárkku várás lea buorre máhttu sámi kultuvrra ja servodateallima birra, dás maiddái sámi dološvieruin ja riekteáddejumis. Seammás deattuhit dan dárbbu ahte meahcceduopmostuollu ferte hui fargga ásahuvvot.</p>
<p>Gažaldat 4 áirras Trond Are Anti, NRS/SáB</p>
<p><em type="bold">Deanučázádaga guolástusnjuolggadusat </em>Deanučázádaga várás lea riikkagaskkasaš kommišuvdna ásahuvvon dan várás ahte guolástusnjuolggadusaid ođastit čázádaga guovtti riikkarájá bivdoguvlui. Kommišuvdna lea mannan jagi, geassit, álggahan bargguset, ja ođđa njuolggadusat galggašedje leat doaimmas 2014 bivdojahkái. Muhto dán dehálaš barggu birra uhcán gullo. Ná ii sáhte joatkkašuvvat, oaivvildit guovllu bivdit. Maiddái Deanučázádaga guolástushálddahus ii veaje dása stuorrát sivas go dát bargu jođihuvvo Birasgáhttendepartementtas. </p>
<p>Mii diehtit ahte Sámedikkit guktui bealde rájáid leat nammadan oasseváldiid kommišuvdnii. Norgga beale áirras galgá leat Sámedikke virgeolmmoš Liss Ellen Ramstad. Sáhtášii go Sámedikkeráđđi duvdit Birasgáhttendepartementta dahje Sámedikkiid áirasiid goit dan guvlui ahte mearridivččii kommišuvnnas ahte ovdal go maŋimuš šiehtadallamat lohkkaduvvojit, kommišuvdna jođášii Deanuleagis ja gulaskuddá guovllu bivdiiguin ja sin oasálastiguin oainnuid man guvlui ođđa bivdonjuolggadusa biddjamat galggašedje leat? Erenoamážit gullat man dilis njuolggadusat galggašedje leat boahtteáigges guovlluolbmuid bivddu ja olggobealeolbmuid bivddu hárrái.</p>
<p>Sámediggeráđi vástádus 4. gažaldahkii</p>
<p>Sámediggeráđđi lea iežas ovddasteaddji bokte juo árrat barggus bivdán rabasvuođa. Sámediggeráđđi diehtá ahte galget dollojuvvot guokte rabasčoahkkima cuoŋománus, nubbi Deanus ja nubbi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 60 siidu 453 siiddus</p>
<p>Kárášjogas. Ja okta čoahkkin miessemánus ossin sáttagottiid barggus. Lean duhtavaš mii guldaluvvot dán áššis.</p>
<p>Sámediggeráđđi oažžu dieđu Sámedikki šiehtadallansáttagotti ovddasteaddjis šiehtadallamiin Suomain. Nuppi šiehtadallančoahkkima oktavuođas čálii Sámediggeráđđi artihkkalaš šiehtadallamiid birra min neahttasiiddus (samediggi.no). Galget maid biddjojuvvot dieđut min kaleandarii dađistaga go šiehtadallanbeaivvit mearriduvvojit. Munnje lea diehttalassan ahte Deanučázádaga guolástushálddahus addá dieđuid seamma láhkai barggu birra sidjiide geaid sii ovddastit. Dieđán maiddái ahte Deanučázádaga guolástushálddahus iežaset álbmotčoahkkimiin juovlamánus dieđihii šiehtadallamiid birra báikkálaš álbmogii.</p>
<p>Birasgáhttendepartemeanta dat jođiha norgga sáttagotti ja das lea ovddasvástádus proseassas. Sáttagottiin lei vuosttaš šiehtadallančoahkkin geassemánus ja nubbi čoahkkin juovlamánus 2012. Boahtte čoahkkin dollojuvvo miessemánus dán jagi. Áigumuš lea juksat soahpamuša Suomain 2015:s.</p>
<p>Gažaldat 5 áirras Trond Are Anti, NRS/SáB</p>
<p><em type="bold">Ealáhusat </em>Sámediggi lágidii ealáhusolbmuid várás seminára 22.-23.01.2013 Kárášjogas. </p>
<p>Makkár beroštupmi lea ealáhusolbmuin dán lágan oktavuođaide Sámediggái? Maŋŋá seminára bohte ealáhusolbmuin ovdan sihke rámit ja moaitagat muhtin osiide Sámedikki ealáhusdoaimmaide.</p>
<p>Lean gullan earret eará mediaid bokte ahte ealáhusolbmot leat duhtameahttumat go Sámediggeolbmot uhcán dihttojit guovlluin gos ealáhusdoaimmat gevvet, omd. gielddain. Go Sámediggi uhcán dihttojit guovlluin, de soaitá danin ealáhusolbmot dihtet uhcán Sámedikke ealáhusortnegiid birra. Seammás lean gullan ahte ealáhusolbmot moitet go lea uhcán oktavuođat ja ealáhusortnegat mat doibmet badjel rájáid! Man láhkai oaidná Sámediggeráđi ášši? Mo dáid hástalusain áigu</p>
<p>Sámediggeráđđi dustet?</p>
<p>Sámediggeráđi vástádus 5. gažaldahkii</p>
<p>Sámediggeáirras Trond Are Anti jearrá Sámedikki oinnolašvuođa birra ealáhusaid ja gielddaid ektui. Sámediggi bovdii ealáhusseminárii gielddaiguin mat gullet Sámedikki ealáhusovddideami váikkuhangaskaomiid geográfalaš doaibmaguvlui. Sámediggi bovdii maiddái daid oassálastiid geat čohkkájit lotnolasealáhusaid árvoháhkanprográmma fága- ja ovddidanforumas ja Sámi mátkeeallimis. Dasa lassin ledje maiddái ealáhusat ja eará berošteaddjit bures boahtin. Dán semináras oaččui Sámediggeráđđi ollu deaŧalaš ruovttoluottadieđuid Sámedikki váikkuhangaskaomiid geavaheami birra. Deaŧaleamos signálat maid Sámediggi oaččui, lei vuosttažettiin dat ahte váikkuhangaskaoamit deivet ja doibmet bures, ja dasto ahte Sámediggi sáhttá bargat dainna ulbmiliin ahte buorebut oainnusindahkat dáid váikkuhangaskaomiid sihke gielddaide ja ealáhuseallimii. Seminára lei iešalddis oassin dan barggus maid Sámediggeráđđi lea álggahan dan várás ahte boahtit eanet oidnosii gielddaid ja ealáhusoassálastiid ektui. Seammás gáibida dákkár oinnolašvuohta hálddahuslaš resurssaid, mat dál leat hui vánit.</p>
<p>Gažaldat 6 áirras Silje Karine Muotka, NRS:a sámediggejoavku</p>
<p><em type="bold">Sámedikki strategiija sihkkarastit sámi gárren- ja psykiatriijafálaldaga </em>Maŋimus jagiid lea dikšunfálaldat rievdaduvvon dainna lágiin ahte fálaldagat DPS:s (guovllupsykiátralaš seaŋgasajit) leat heaittihuvvon earret eará Deanus, Sieiddájoga Mánáidpsykiátralaš </p>
<p>Divššohagas, plánat fárrehit Finnmárkkuklinihka, válljet eret Finnmárkkukollektiivva fálaldaga addin ja máŋga eará sullasaš heaittiheamit ja seastimat dikšofálaldagain.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 61 siidu 453 siiddus</p>
<p>Makkár strategiija lea sámediggeráđis dáid proseassaid ektui, ja mo lea Sámediggi ja Davvi Dearvvašvuođa stivraáirras mielde sihkkarastimin sámi buhcciide buriid ja heivehuvvon dikšofálaldagaid?</p>
<p>Sámediggeráđi vástádus 6. gažaldahkii</p>
<p><em type="bold">Sieiddájoga Mánáidpsykiátralaš divššohaga heaittiheapmi Deanus </em></p>
<p>Ovddit Sámediggeráđđi háliidii doalahit Sieiddájoga, muhto dađibahábut ii nagadan dan. Finnmárkku dearvvašvuohta háliidii baicca atnit Davvi-Norgga universitehtabuohcciviesu, dainna ákkain ahte Romssas lea buoret mánáidpsykalaš fágabiras, dan dihte heaittihuvvui. SÁNAG nuoraidpsykalaš ossodat (SÁNAG/UPA) Kárašjogas ásahuvvui 2 merkejuvvon sajiin sámi nuoraide. Dasa lassin ásahuvvojedje 2 johtti joavkku (nubbi SÁNAG vuollásaš joavku).</p>
<p><em type="bold">Finnmarkskollektivet Lákkovuonbađas </em>Sámediggeráđđi lea fuobmán ahte fálaldatbivdimis maid Davvi dearvvašvuohta lea bivdán </p>
<p>Finnmarkskollektivet ektui, mii lea Lákkovuonbađas, eai leat buorit váikkuhusat dasa mot sámi garrenmirkogeavaheaddjit ožžot guhkesáiggedivššu. Sámi garrenmirkogeavaheaddjit galggaše maid oažžut máŋggabealat fálaldaga go guoská garrenmirkofuolahussii.</p>
<p>Sámediggeráđi vuolggasadji leat ahte sámi pasieanttat orrot miehta riikka ja sis lea riekti oažžut dearvvašvuođafálaldaga mas duogážiin lea sámi giella ja kultuvra. Dán vuođul oaivvilda Sámediggi dárbbašlažžan heivehit ahte SÁNAG dikšunfálaldat jotkojuvvo sámi pasieanttaide olgobeale Finnmárkku sihke dasa mii guoská psykalašvuhtii ja gárrenmirkkuide.</p>
<p>Sámediggeráđđi lea Davvi dearvvašvuođa 2013 doaibmadokumeanttaide fuolahan čuovvovaš mihtu: Davvi Dearvvašvuohta RHF lea ovttasráđiid Sámi našunála gelbbolašvuođaguovddáš – psykalaš dearvvasvuođasuddjen (SÁNAG) ja eará regionalalaš dearvvašvuođafitnodagaiguin árvvoštallan mot klinihkalaš bálvalusat sámi pasieanttaide galget jotkojuvvot ja organiserejuvvot. Dien ferte árvvoštallat dan oktavuođas jus SÁNAG ohcá stáhtusa šaddat našunála gelbbolašvuođabálvalus.</p>
<p>Psykálaš dearvvašvuohta ja garrenmirko gullet oktii. Sámediggeráđđi oaivvilda ahte fágaidrasttideaddji spesialiserejuvvon garrenmirkodivššodeapmi ferte nu guhkas go vejolaš oktiiheivehuvvot psykálaš dearvvašvuođasuddjenbálvalusaid struktuvrrain. Diet lei okta Sámedikki cealkámušain ráđđehusa garrenmirkodieđáhussii. Diesa leat mii ožžon mieđiheami.</p>
<p>Finnmárkku dearvvašvuohta galgá geahččat mot sii doaibmet iešguđege suorggis ja leat bidjan johtui prošeavtta <span type="quote">"Psykalaš dearvvašvuođasuddjema ja fágaidrasttideaddji spesialiserejuvvon gárrenmirkodivššodeami ovdánahttin ja ođđasit organiseren"</span>. Prošeavttas lea maid dárbu geahččat mot ovdánahttit ja buoridit spesialistafálaldaga sámi álbmogii. Finnmárkku dearvvašvuohta pláne investerenprošeavtta <span type="quote">"Sámi dearvvašvuođapárka"</span>, mii galgá váldit ovdan sihke psykalaš dearvvašvuođasuddjema oktiisajusteami ja somatihka. Finnmárkku dearvvašvuohta lea čoahkkimis muitalan Sámediggái barggu birra. Sámediggeráđđi lea čielgasit dadjan ahte dien barggu ferte geahččat ovttas SÁNAG našunála doaimmain ja Davvi dearvvašvuođa doaibmadokumeanttaiguin. Sámediggeráđi mihtu lea ahte</p>
<p>SÁNAGa doaibma galgá ovddiduvvot, ja Sámediggeráđđi áigu čuovvolit ášši sihke dearvvašvuođafitnodagaiguin ja Dearvvašvuođa- ja fuolahusdepartemeanttain. Sámediggeráđis lea čielga oaidnu dasa ahte go dahkkojuvvojit rievdadusat ja ođastusat, de ferte maid sámi pasieanttaid ja geavaheddjiid fálaldagaid sihkkarastit ja heivehit.</p>
<p>III Jienasteapmi 39 áirasis ledje 24 čoahkis. Dán áššis ii jienastuvvon</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 62 siidu 453 siiddus</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Ann-Mari Thomassen</p>
<p xml:lang="sma">Ellinor Marita Jåma</p>
<p xml:lang="nob">Ann-Mari Thomassen</p>
<p xml:lang="sma">Ellinor Marita Jåma 2 Ann-Mari Thomassen</p>
<p xml:lang="nob">Vibeke Larsen</p>
<p xml:lang="nob">Ann-Mari Thomassen</p>
<p xml:lang="nob">Vibeke Larsen 3 Geir Tommy Pedersen</p>
<p xml:lang="nob">Egil Olli</p>
<p xml:lang="nob">Geir Tommy Pedersen</p>
<p xml:lang="nob">Egil Olli 4 Trond Are Anti</p>
<p xml:lang="nob">Marianne Balto</p>
<p xml:lang="nob">Trond Are Anti</p>
<p xml:lang="nob">Marianne Balto 5 Trond Are Anti</p>
<p xml:lang="nob">Marianne Balto</p>
<p xml:lang="nob">Trond Are Anti</p>
<p>Marianne Balto 6 Silje Karine Muotka</p>
<p xml:lang="sma">Ellinor Marita Jåma</p>
<p xml:lang="nob">Silje Karine Muotka</p>
<p xml:lang="sma">Ellinor Marita Jåma</p>
<p>Ášši meannudeapmi loahpahuvvui 27.02.13 dii.16.00.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 63 siidu 453 siiddus</p>
<p>Vuođđogiella: Dárogiella</p>
<p xml:lang="nob">Ášši/Sak DC 004/13</p>
<p>Ođđa áššiid dieđiheapmi</p>
<p>Arkiiva SF-</p>
<p>Arkiiváššenr. 13/195</p>
<p>Ášši meannudeapmi álggahuvvui 27.02.13 dii.16.00</p>
<p>I Mildosat Nr</p>
<p>Beaivi</p>
<p>Geas/Geasa</p>
<p>Namahus 1 26.02.2013</p>
<p>Áirras Ronny Wilhelmsen,</p>
<p>Bargiidbellodaga sámediggejoavku</p>
<p>Sámedikki rolla ja ovddastus suodjalanstivrrain 2 26.02.2013</p>
<p>Áirrasat Ronny Wilhelmsen ja Geir Johnsen, Bargiidbellodaga sámediggejoavku</p>
<p>Rekrutteren guolásteapmái 3 26.02.2013</p>
<p>Áirras Per A. Bær, Johttisápmelaččaid listu</p>
<p xml:lang="vep">Boazodoallokommišuvdna 4 26.02.2013</p>
<p>Áirras Aili Keskitalo, NSR:a sámediggejoavku</p>
<p>Boazologu heiveheami 5 26.02.2013</p>
<p>Áirras Kirsti Guvsám, NSR:a sámediggejoavku</p>
<p>Váikkuhus das og boazodoallu lea garra deattu vuolde 6 26.02.2013</p>
<p>Áirras Geir Johnsen, Bargiidbellodaga sámediggejoavku</p>
<p>Sámegieloahpahus válljejuvvo eret 7 26.02.2013</p>
<p>Áirrasat Geir Johnsen ja Ronny Wilhelmsen, Bargiidbellodaga sámediggejoavku</p>
<p>Oljobohkan Davvin, galggašii nannet johtalusa 8 26.02.2013</p>
<p>Áirras Ann-Mari Thomassen, NSR:a sámediggejoavku</p>
<p>Lassehuksenplánat Håvik-čázádagas Narviika suohkanis čuhcet Skjomen orohahkii unohis láhkai 9 26.02.2013</p>
<p>Áirras Ann-Mari Thomassen, NSR:a sámediggejoavku</p>
<p>Hålogaland Kraft plánet husket Sula fápmo- ja pumparusttega Rivttága ja Skániid suohkaniidda 10 26.02.2013</p>
<p>Áirrasat Mariann W. Magga ja Marit</p>
<p>Kirsten A. Gaup, Bargiidbellodaga sámdiggejoavku</p>
<p>Sámedikki vuosteággavuoigatvuohta 11 26.02.2013</p>
<p>Áirras Trond Are Anti, NSR/SáB</p>
<p>Ásahit organiserejuvvon gulahallama (oktavuođaásahusa) Sámedikki ja sámi álbmoga gaskkas 12 26.02.2013</p>
<p>Áirras Trond Are Anti, NSR/SáB</p>
<p>Sámi leaksoveahkki</p>
<p>II Evttohusat ja mearkkašumit Evttohus 1, Áirras Ronny Wilhelmsen, BB:a sámediggejoavku</p>
<p>Sámedikki rolla ja ovddastus suodjalanstivrrain</p>
<p>Jagi mielde evttoha Sámediggi iežas ovddasteddjiid sierra stivrraide ja lávdegottiide. Dat olbmot galget ovddastit sámi álbmoga ja gozihit sámi oainnu nu guhkás go lea vejolaš stivrraid ja lávdegottiid addojuvvon rámmaid siskkobealde. Sámedikkis leat ollu lahtut Álbmotmeahccestivrrain Norggas, suodjalanáššiin leat Sámedikkis ollu mearrádusat mat addet buriid rávvagiid Sámedikki oainnus.</p>
<p>Sámediggi láve evttohit lahtuid ja várrelahtuid Álbmotmeahccestivrraide, ja Birasgáhttendepartemeanta vállje stivralahtuid ovdagihtii addojuvvon eavttuid vuođul. Go</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 64 siidu 453 siiddus</p>
<p>Birasgáhttendepartemeanta lea válljen dáid lahtuid, de ožžot dat maiddái njuolggadusaid makkár vuođul alde stivra galgá dahkat mearrádusaid ja makkár lágat, njuolggadusat ja plánat gustojit. Birasgáhttendepartemeanttas addojuvvon eavttut stivrii sáhttet muhtumin leat vuostá Sámedikki oainnu áššiin. Go ná geavvá, de gártá dát olmmoš, gii lea válljejuvvon ovddastit sámi álbmoga váttis dillái, ja sáhttá bealuštit Sámedikki oainnu muhto rihkkut mearriduvvon lágaid ja njuolggadusaid dahje sáhttá ovddidit Sámedikki oainnu. Jos ovddida Sámedikki oainnu, de lea várra ahte departemeanta nuppástuhttá mearrádusa ja geavaha maŋideaddji váikkuhusa, dat fas sáhttá dagahit dan ahte dat čuohcá seamma sámi álbmogii, maid lea biddjojuvvon gozihit. Dán vuođul ovddidan mun evttohusa ahte Sámediggeráđđi gohčču buohkaid geat leat evttohuvvon Sámedikki bealis ja čohkkájit sierra suodjalanstivrrain čoahkkimii/seminárii fáttá ja áššečuolmma birra nugo čilgejuvvon bajábealde.</p>
<p>Evttohus 2, Áirrasat Ronny Wilhelmsen ja Geir Johnsen, BB:a sámediggejoavku</p>
<p>Rekrutteren guolásteapmái Nuoraide ferte juolludit eriid vai sidjiide lea álkit beassat guo lástanfidnui. Go nuoraide juolluduvvojit earit, de lea sidjiide ollu álkit ja hálbbit beassat guolástanfidnui ja dalle sihkkarastojuvvo rekrutteren áibbas eará láhkai.</p>
<p>Statistihkka muitala ahte gaskamearálaš ahki guolástanfidnus lea sakka stuorrumin, ja dan mii háliidit</p>
<p>Bargiidbellodaga sámediggejoavkkus jorgalahttit. Eaktun dán earrejuolludeapmái berre leat ahte dat lea gaskaboddasaš ja ahte dat dušše juolluduvvo daidda nuoraide geat bivdet ovttas hárjánan guolásteddjiin su fatnasis. Dáinna lágiin ožžot nuorat oahpu hárjánan guolásteaddjis ja nuorat eai dárbbaš oastit divrras fatnasiid ja bivdosiid.</p>
<p>Maŋŋá lagabui šiehtaduvvon áiggi oažžu nuorra guolásteaddji eari ja fievrriduvvo guolásteddjiid veahkadatgirjji B bláđđái. Bivdit ahte Sámediggeráđđi čuovvola dán ášši áigumuša.</p>
<p>Evttohus 3, Áirras Per A. Bær, Johttisápmelaččaid listu</p>
<p xml:lang="vep">Boazodoallokommišuvdna</p>
<p>Sámediggi ferte bargat oažžut mátkái sierra juridihkaláš boazodoallokommišuvnna mii galgá čielggadit guohtunrivttiid siiddaid gaskkas ovdalgo daid sáhttá bidjat ođđa eananjuohkinláhkii.</p>
<p>Evttohus 4, Áirras Aili Keskitalo, NSR:a sámediggejoavku</p>
<p>Boazologu heiveheami</p>
<p>Čujuhuvvo Sámedikki skábmamánu 2012 mannosaš mearrádussii boazologu heiveheami birra. Dađibahábut ii leat dát ášši ovdánan dan guvlui nu mo Sámediggi ávžžuhii. Boazologu heiveheapmi jotkojuvvo almmá dan haga ahte leat ásahuvvon buhtadeaddji ortnegat, ja almmá dan haga ahte mii diehtit guđe váikkuhusat das leat ovttaskasolbmui, bearrašiidda dahje báikegottiide. Mii gávnnahit ahte Eanandoallo- ja biebmodepartemeanta ii leat vel vuhtiiváldán daid beliid maid Sámediggi čujuhii mearrádusastis. Sámediggi berre farggamusat váldit oktavuođa Stuorradikkiin dainna ávžžuhusain ahte dat váldá ášši giehtasis. Stuorradiggi meannudii moadde vahku dás ovdal dan raportta maid Riikkarevišuvdna lea čállán maŋŋágo sii leat iskkadan guoddilis boazodoalu Finnmárkkus. Digaštallamis bođii ovdan ahte stuorradiggeáirasat leat ádden dan ahte dát lea hui váttis ášši, muhto ahte ii sáhte dadjat ahte buot bealit áššis leat boahtán ovdan.</p>
<p>Mii registreret dan kritihka maid máŋga stuorradiggeáirasa leat ovddidan dálá ja ovddeš eanandoalloministariidda, boazodoallohálddahussii ja boazodollui dan njozohallama ovddas maid sii leat čájehan dan barggus ahte heivehit boazologu Finnmárkkus. Riikkarevišuvnna raporta ja eará duođaštusat áššis čájehit ahte boazodoalu dilli Finnmárkkus lea váttis, ja guhkesáiggi čovdosat gáibidit máŋggabealat lahkoneami. Sámediggi berre ávžžuhit Stuorradikki lágidit gulaskuddama boazologu</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 65 siidu 453 siiddus heiveheami birra, sihke dan várás ahte kártet dálá dili, muhto maiddái dan várás ahte lagabui árvvoštallat vuođu ovddeš politihkalaš ja hálddahuslaš mearrádusaide ja daid čuovvoleapmái. Dakkár proseassas sáhttá leat mearrideaddji mearkkašupmi dasa ahte oažžut buoremus vejolaš ášševuođu</p>
<p>Stuorradikki mearrádusaide, ja dat sáhttá seammás leat mielde nannemin sámi servodaga luohttámuša daidda mearrádusaide mat dahkkojuvvojit. Eaktun lea ahte boazodoalu ovddasteaddjit, sámi organisašuvnnat ja Sámediggi leat mielde árvalusaiguin, ja nu mielde váikkuheamen rabas gulahallamii boazodoalu rámmaeavttuid ja boahtteáiggi birra. Sámediggi berre iskat man mávssolaš dat lea ahte lassin ovdahistorjjá geahčadeapmái, maiddái deattuhuvvo dárbu árvvoštallat boazologu heiveheami ekonomalaš, sosiála ja kultuvrralaš váikkuhusaid ja dárbbu čuovvolandoaibmabijuide, guohtunrájáid čielggadeami mearkkašumi ja erenoamážit vejolaš bággodoaibmabijuid juridihkalaš vuođu.</p>
<p>Evttohus 5, Áirras Kirsti Guvsám, NSR:a sámediggejoavku</p>
<p>Váikkuhus das go boazodoallu lea garra deattu vuolde</p>
<p>NSR háliida dutkama makkár dearvvašvuođa ja sosiála váikkuhusat leat ovttaskas olbmuide ja bearrašiidda go boazodoallu lea nu garrasit áitojuvvon. Sámediggi ferte dan dutkandárbbu čujuhit vejolaš dutkanásahusaide.</p>
<p>Lea boahtán evttohus bággonjuovvamii boazodoalus proseanttaid mielde, ja dat mielddisbuktá stuora váikkuhusaid. Mii maid diehtit ahte boazodoalu vuostá leat maid eará áitagat nu go areálasisabahkkemat ja hui dávjá heitot mediijagovva. NSR háliida ahte guorahallojuvvo makkár dearvvašvuođaváikkuhusat ja sosiála váikkuhusat dát mielddisbuktet ovttaskas olbmuide boazodoalus, erenoamážit go jurddaša mánáid bajásšaddandili birra. Lea dehálaš guorahallat moht lea bajásšaddat boazodoalus mii lea nu garra deattu vuolde. Dán lea dehálaš guorahallat go de sáhttá bidjat johtui dárbbašalas doaimmaid. Dasa lassin sáhttá dat váikkuhit buoret ipmárdussii mánáid ja bearrašiid dillái. Dát maid váikkuhivččii dasa ahte geahččá boazodoalu ollislašvuođas ja ii dušše dego ealáhus.</p>
<p>Evttohus 6, Áirras Geir Johnsen, BB:a sámediggejoavku</p>
<p>Sámegieloahpahus válljejuvvo eret</p>
<p>Bargiidbellodaga Sámedikki joavku fuolastuvvá go oahppit hilgot sámegieloahpahusa gaskadási ja nuorrageardedási molssodettiin. Odne lea oahppis alcces vuoigatvuohta hilgut sámegiela fágan go álget nuorrageardedássái. Dán sáhttá oahppi dahkat váhnemiid jearakeahttá. Sámedikke-Ráđđi galggašii rahčat rievdadit dán, go barggadettiin sámegieloahpahusain gulahallá oahpahusdirektoráhtain ja oahpahusdepartemeanttain. Galggašii váhnema vuoigatvuohta mearridit galgá go oahppis sámegieloahpahus nuorrageardedásis.</p>
<p>Evttohus 7, Áirrasat Geir Johnsen ja Ronny Wilhelmsen, BB:a sámediggejoavku</p>
<p>Oljobohkan Davvin, galggašii nannet johtalusa</p>
<p>Sámediggi lea vuohttán ahte vikkahit bohkat oljju Nordlándda, Romssa ja Finnmárkku áhpeguovlluin. Stuorradiggi galgá čilget oainnus máŋgga váikkuhusguorahallamii. Sámedikke mielas lea lunddolaš čuvgehit dákkár váikkuhusguorahallamiin mo dát ollislaččat lea ávkin servodahkii. Erenoamážit galggašii dán riikkaoasi johtalus leat oassin dás, danne go dáppe leat guhkes gaskat, ja geaidnofierbmi mii ii leat heivehuvvon lassi johtalussii maid oljobohkandoaibma dagaha. Sámedikki oaidná ahte lea lunddolaš ahte váikkuhusguorahallan muitala mo oljobohkama badjelbáza galggašii juohkit Nordlándda, Romssa ja Finnmárkku guovlluid johtalussii. Muđui galggašii leat čielga gáibádus go bohkankonsešuvnnat juolluduvvojit, ahte konsešuvdnavuostáiváldi galgá máhcahit badjelbáhcaga dan guvlui masa doaibma čuohcá, nu ahte sáhttá hukset guovllu geaidnofierpmi. Sámedikki mielas lea dát dehálaš doaibma movttiidahttit ássama ja lasihit doaimmaid boaittobeale guovlluide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 66 siidu 453 siiddus</p>
<p>Evttohus 8, Áirras Ann-Mari Thomassen, NSR:a sámediggejoavku</p>
<p>Lassehuksenplánat Håvik-čázádagas Narviika suohkanis čuhcet Skjomen orohahkii unohis láhkai</p>
<p>Ášši guoská Nordkraft Produksjon AS konsešuvdnaohcamii lassehuksema oktavuođas Håvik-čázádagas Narviika suohkanis. NSR oaivvilda ahte dát čuohcá Skjomen orohahkii unohis láhkai. Skjomen orohat lea uhca orohagaš sihke viidodaga, boazologu ja siidaosiid dáfus. Dat dagaha orohaga hui raššin sisabahkkemiid ektui. Dasa boahtá vel dat ahte dat leat birrajagi orohat. Orohat lea ferten gierdat máŋga sisabahkkema maŋimus logijagiin, main Skjomen-huksen lea dat stuorámus. Dát lasiha raššivuođa hui sakka.</p>
<p>Huksemis leat njuolggo sisabahkkemat guottetbáikkiide.</p>
<p>Håvik-leagi huksen guoská deaŧalaš dálveguohtumiidda. Håvik-leahki geavahuvvo hui ollu geasseguohtumiidda. Muosehuhttimat sáhttet dagahit ahte njuovvandeaddu uhccu. Dat sáhttá maid mielddisbuktit ahte eanet miesit jápmet.</p>
<p>Konsešuvdnaohcanproseassas lea maid čađahuvvon čielggadeapmi/čállojuvvon fágaraporta boazodoalu birra. Dan mihtilmasvuohtan lea ahte várra ii leat dakkár olmmoš čállán, gii dovdá boazodoalu bures. Čielggadeaddjit leat geavahan Stáhta geaidnodoaimmahaga giehtagirjji mii ii leat jurddašuvvon boazodoalu várás, mii lea áibbas earalágan go eará vuođđoealáhusat. Earret eará lea boazodoallofágalaččat dohkkemeahttun árvvoštallat guohtumiid mávssolašvuođa das go dat leat áiggi vuollái seamma mávssolaččat orohahkii.</p>
<p>NSR sámediggejoavku čujuha Sámedikki ovttasbargošiehtadussii NČE:in ja bivdá sámediggeráđi čujuhit NČE:ii ahte sii leat geatnegahttojuvvon árvvoštallat oktavuođa álbmotriektái ovdalgo dahkkojuvvo mearrádus áššis. Buot guoskevaš dieđuid ferte háhkat áššis ovdalgo mearrádus dahkkojuvvo. Maiddái plánejuvvon huksemiid ferte váldit mielde árvvoštallamii. Earret eará ferte váldit mielde árvvoštallamii plánaid hukset ođđa 420 KV linnjá Ofuohta – Skáidi.</p>
<p>NAČ 1997: 5 s.58 mielde sáhttá maiddá uhca sisabahkken rihkkut álgoálbmogiid suodjaleami álbmotrievtti vuođul, jus ovdal leat leamaš sisabahkkemat mat oktiibuot mielddisbuktet ahte rasttilduvvo dat rádjá maid álbmotriekti lea bidjan.</p>
<p>NSR moaitá garrasit Håvik-leagi lassehuksema Narviikka suohkanis. NSR árvvoštallá sisabahkkema duođalažžan Skjomen orohahkii. NSR bivdá sámedikki árvvoštallat ášši dađistaga ja bivdit konsultašuvnnaid áššis ovdalgo dahkkojuvvo mearrádus áššis.</p>
<p>Evttohus 9, Áirras Ann-Mari Thomassen, NSR:a sámediggejoavku</p>
<p>Hålogaland Kraft plánat hukset Sula fápmo– ja pumparusttega Rivttága ja Skániid suohkaniidda</p>
<p>NSR čujuha Hålogaland Kraft konsešuvdnaohcamii fápmohuksema oktavuođas Skániid ja Rivttága suohkaniidda, SULA kraft. Plánejuvvon fápmohuksen guoská Foldvik-čázádahkii, Segeldals-čázádahkii, Rørelv-/Olderelvčázádahkii, Hilleshamn-čázádahkii ja Dupdal-čázádahkii Rivttátnjárggas Rivttága ja Skániid suohkaniin Romssa fylkkas.</p>
<p>Dát guovlu lea ollásit orohaga 22 Roahpa, guohtunvuoigatvuođaguovlluin ja maid orohat geavaha joatkevaččat. 22 Roahpa orohat leat Skániid, Evenáši ja Rivttága suohkaniin, ja osiin Narviikka ja Dielddá suohkaniin.</p>
<p>Huksenplánain leat stuorra negatiiva váikkuhusat guovllu vuoigatvuođa vuođul boazodollui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 67 siidu 453 siiddus</p>
<p>Doaibmabijut, mat leat válddahuvvon SWECO čađahan váikkuhusčielggadusas, gusket deaŧalaš boazodoalloguovlluide mat leat hui mávssolaččat boazodollui. Duohtadeamit gusket deaŧalaš giđđaeatnamiidda ja čakča- ja dálveguohtunguovlluide. Giđđaguohtunguovllut leat hui rašit duohtademiid vuostá dan geažil go dat leat doppe gos dat leat. Doaibmabijut gusket maiddái hui deaŧalaš guottetbáikkiide. Viidáseappot leat dálveguohtuneatnamat deaŧalaččat ealuide go guohtumat šaddet jieŋa vuollái badjosiin. Čázádagaid dulvadeamit buvttihit maid jieŋa. Dát mearkkaš eahpesihkaris jiekŋadiliid mat hehttejit árbevirolaš johtolagaid. Šaddá váttis oažžut ealuid rasttidit jogaid go jiekŋa lea rašši. NSR čujuha dasa ahte fápmohuksema negatiiva váikkuhusat šaddet stuorrát 22 Roahpa orohaga vuoigatvuođaeaiggádiidda. Duohtadeamit gusket deaŧalaš boazodoalloguovlluide mat leat mávssolaččat boazodollui. NSR oaivvilda ahte orohat ferte searvvahuvvot ollu eanet go dán rádjai. Sámi vuoigatvuođalávdegoddi II lea čielggadan sámi álbmoga riektedili go guoská vuoigatvuhtii eatnamiidda ja čáziide sámi geavahanguovlluin Romssas ja Nordlánddas ja máttás guvlui, ja daid hálddašeapmái ja geavaheapmái. Sámi vuoigatvuođalávdegoddi II lea geigen evttohusa ja evttohan čovdosiid daidda rievdadusaide riektedilis mat dárbbašuvvojit sihkkarastin dihtii sámi álbmoga vejolašvuođa beassat ávkkástallat sámi geavahanguovlluid luondduriggodagaiguin.</p>
<p>Stuorradiggi ii leat meannudan árvalusaid ja evttohusaid. Vurdojuvvo ahte dat dahkkojuvvo stuorradiggeáigodagas 2013-2017..</p>
<p>Hålogaland Kraft fápmohuksenplánat leat siskkobealde dan mandáhtasuorggi maid Sámi vuoigatvuođalávdegoddi II lea čielggadan ja masa lea evttohan čovdosiid. NSR moaitá garrasit daid duohtademiid maid fápmohuksen buvttiha ja mat rievdadit meahccegeavaheami, dassážiigo Ráđđehus ja Stuorradiggi leat meannudan Sámi vuoigatvuođalávdegoddi II evttohusaid.</p>
<p>Sámediggi ferte searvvahuvvot plánabargui ja mearridanproseassaide nu ahte ollašuvvet dat áigumušat mat leat Vuođđolága paragráfas 110 a, ILO-konvenšuvnnas nr. 169 ja ON konvenšuvnnas siviila ja politihkalaš vuoigatvuođaid birra.</p>
<p>SWECO váikkuhusčielggadusas boahtá ovdan ahte Sámediggi ii leat doarvái bures searvvahuvvon Sula fápmohuksema plánaproseassaide. NSR oaivvilda ahte dat ii leat dohkálaš dannego fápmohuksenplánaide gullet guovllut mat ollásit gusket sámi árbevirolaš geavahanguovlluide. Guovllu historjjálaš sámi geavaheapmi lea earret eará duođaštuvvon šaddogearddi arkeologalaš roggamiid ja iskkademiid bokte.</p>
<p>Mii čujuhit earret eará Oddmund Andersenii: Flyttefolk og bofaste. En studie av samisk bosetting i Sør-Troms og NordreNordland. (Dr.art. dutkkus), Romssa universitehta 2002, ja Oddmund Andersenii: <span type="quote" xml:lang="nob">“ I Riebevággie er det spor etter tidlig reindrift”</span>, OTTAR, Romssa musea álbmotdieđalaš áigečála, Univesitehtamusea, nr 1/1999, s. 11-16 Oddmund Andersen lea meroštallan boazodoallosámi ássansajiid Riebevákkis Roabas ruovttoluotta 1325 ja 1435 vuođđalohkui. Sáhttá dahkkojuvvot jáhkehahttin ahte sullasaš boazodoallosámi ássanbáikkit leat eará sajiin maiddá dán guovllus. Dađibahábut ii eai leat čađahuvvon sullasaš kulturmuitoregistreremat olles doaibmabidjoguovllus, muhto maiddái SWECO oaivvilda ahte várra lea nu ahte guovllus gávdnošedje kulturmuittut mat šattašedje ráfáidahttojuvvvot. NSR ii doarjjo SWECO árvvoštallamiid ahte kulturmuitoregistreremiid sáhttá dahkat maŋŋágo huksenlobit leat dohkkehuvvon ja dárkilisplánaid oktavuođas. NSR ballá ahte NČE sáhttá leat ásaheamen dakkár geavada mii badjelgeahččá Sámedikki hálddašanválddi sámi kulturmuittuid oktavuođas.</p>
<p>NSR čujuha dasa man deaŧalaš dat lea ahte Sámediggi váldojuvvo mielde doarvái bures viidáset plánabargui, geahča gustojeaddji lágaid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 68 siidu 453 siiddus</p>
<p>Doaibmabijut mielddisbukte ahte báikkálaš álbmoga geavaheapmi ja ávkkástallan guovllus heajuduvvo sakka vejolaš fápmohuksema geažil. Luonddu geavahit sihke báikkálaš olbmot ja mátkkošteaddjit eanet ja eanet. Olles Rivttátnjárga geavahuvvo hui ollu mátkkoštemiid ja valáštallamiid oktavuođas. Doppe lea meahcásteapmi, bivdin, murjen ja vuoiŋŋastandoaimmat. SWECO iežas loahppajurdda lea ahte sisabahkkemat váikkuhit kulturbirrasiid/kultureanadaga vásiheami. Sula fápmohuksen buvttiha uhcit čázi jogaide ja doaibmabidju hearvvahuhttá guovllu stuorra teknihkalaš sisabahkkemiid geažil. NSR oaivvilda ahte negatiiva váikkuhusat lundui ja birrasii leat stuorát go dan maid sáhttá dohkkehit dan servodatlaš ávkki ektui mii boađášii Rivttága ja Skániid suohkana álbmogii. Viidáseappot lea guovlu mávssolaš kulturbiras, geahča guovllu duođaštuvvon guhkesáiggi geavaheami ássanhistorjjálaš perspektiivva ektui. NSR moaitá garrasit Sula fápmohuksenplánaid ja bivdá sámediggeráđi ávžžuhit NČE biehttalit Hålogaland Kraft ohcama beassat hukse Sula fápmo- ja pumparusttega Rivttága ja Skániid suohkaniidda Romssa fylkkas.</p>
<p>Evttohus 10, Áirrasat Mariann W. Magga ja Marit Kirsten A. Gaup, NSR:a sámediggejoavku</p>
<p>Sámedikki vuosteággavuoigatvuohta</p>
<p>Boazodoallohálddahusa ođđasisorganiseren sáhttá sihkkut mielmearridanvuoigatvuođa mii lea sámi álbmogis álbmotrievtti ja ILO-konvenšuvnna olis. Eanandoallo- ja biebmodepartemeanta ii leat soabadan sámiid iežaset parlameanttain dahje boazodolliid organisašuvnnain mii gusto gávdnat čovdosiid mas vuhtiiváldá mielmearridanvuoigatvuođa dahje mii dagaha ahte hálddašeamis lea legitimitehta. Sámedikkis lea vuosteággavuoigatvuohta Plánen ja huksenlága bokte, ja lea dehálaš ahte Sámediggi ovdánahttá systema mas atná báikkálaš ja árbevirolaš máhtu mii lea huksejuvvon geavaheame bokte, sihkarastin dihte geavahansearvama dán suorggis. Mii evttohit ahte Sámediggeráđđi álggaha barggu mii árvvoštallá movt oažžut saji dárbbašlaš gelbbolašvuhtii, mii váldá mielde árbevirolaš máhtu movt geavahit areálaid ja dohkálaš organisašunvuogi mii sáhttá sihkarastit boazodoalu areálaid. Dán fáttá ferte vuoruhit siskkobealde</p>
<p>Sámedikki ja NBR:a boahtteáiggi boazodoallo hálddašeami plánemis.</p>
<p>Evttohus 11, Áirras Trond Are Anti, NSR/SáB</p>
<p>Ásahit organiserejuvvon gulahallama (oktavuođaásahusa) Sámedikki ja sámi álbmoga gaskkas</p>
<p>NSR, NSR/SáB sámediggejoavku árvala Sámediggi árvvoštallá ásahit organiserejuvvon gulahallama Sámedikki ja sámi álbmoga gaskkas. Lea sáhka organiseret gulahallama ja diehtojuohkima Sámedikki ja sámi álbmoga gaskkas. Duogážiin lea earrát eará ahte muhtimat dovdet ahte lea stuorra gaska</p>
<p>Sámedikki ja sámi álbmoga gaskkas. Sámediggi cealká earret eará Sámedikki 2013 bušeahtas ahte strategiijan lea nugo sámegiela seailluheapmi ja ovddideapmi olis ahte <span type="quote">“gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat buriid rámmaeavttuid sámegiela várás.”</span> Ovttadássásaš dearvvašvuođa - ja sosiálabálvalus olis celko strategiijan lea: <span type="quote">“gulahallamiin ja ovttasbargguin eiseválddiiguin ja gullevaš oassálastiiguin sihkkarastit Sámediggái váikkuhanfámu sámi álbmoga dearvvašvuođa- ja sosiálabálvalusaid hábmemii ja čađaheapmái”</span>.</p>
<p>Bajábealde boahtá ovdan ahte Sámediggi gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat buriid rámmaeavttuid iešguđet suorgái. Go lea sáhka buriid rámmaeavttuid háhkat, de ferte diehtit mat lea cakkit ja hástalusat. NSR ja NSR/SáB</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 69 siidu 453 siiddus sámediggejoavku oaivvilda Sámediggi oažžu ovdan hástalusaid gulahallama bokte sámi álbmogiin. Dan vuođul evttoha NSR, NSR/SáB sámediggejoavku ahte Sámediggi árvvoštallá ásahit gulahallama Sámedikki ja sámi álbmoga gaskkas.</p>
<p>NSR/SáB árvala ahte Sámediggi árvvoštallá man láhkai organiseret ja čađahit gulahallama. Seammás árvvoštallat mo gokčat buot Sámedikki áššesurggiid.</p>
<p>Evttohus 12, Áirras Trond Are Anti, NSR/SáB</p>
<p>Sámi leaksoveahkki</p>
<p>NSR, NSR/SáB sámediggejoavku árvala Sámedikki árvvoštallá dárbbu ja vejolašvuođa ásahit sámi leaksoveahkki sámi vuođđoskuvlla ja joatkkaskuvlla ohppiid várás.</p>
<p>Leat otne 940 oahppi geas lea sámegiela 1 vuođđoskuvllas ja 1213 oahppi geas lea sámegiella 2 vuođđoskuvllas. Joatkkaskuvllas leat fas otne 267 oahppi geas lea sámegiela 1 ja 206 oahppi geas lea sámegiella 2. (Sámi logut muitalit 5)</p>
<p>NSR ja NSR/SáB sámediggejoavku evttoha ahte Sámediggi maid iská man láhkai sáhttá organiseret sámi leaksoveahkki. Bivdit maid iskat man vuogi mielde sáhttá fállat ja makkár vejolaš digitála reaiddut gávdnojit. NSR ja NSR/SáB sámediggejoavku oaidná leat ollu vejolašvuođat fállat leaksoveahki interneahta bokte.</p>
<p>Dievasčoahkkinjođihangoddi árvalus Sámediigái  Ođđa áššit 1 - 12 sáddejuvvojit Sámediggeráđđái meannudeapmái.</p>
<p>III Jienasteapmi 39 áirasis ledje 29 čoahkis. Jienasteapmi dahkkojuvvui čuovvovaš vuogi mielde:  Dievasčoahkkinjođihangotti árvalus mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Ronny Wilhelmsen 2 Ronny Wilhelmsen</p>
<p xml:lang="nob">Geir Tommy Pedersen</p>
<p xml:lang="isl">Agnar Kvernmo</p>
<p xml:lang="nob">Ronny Wilhelmsen 3 Per Andersen Bæhr 4 Aili Keskitalo</p>
<p xml:lang="nob">Per Andersen Bæhr</p>
<p>Aili Keskitalo 5 Kirsti Guvsám</p>
<p xml:lang="sma">Ida Marie Bransfjell</p>
<p xml:lang="nob">Silje Karine Muotka</p>
<p>Mariann Wollmann Magga</p>
<p>Kirsti Guvsám 6 Geir Johnsen 7 Geir Johnsen</p>
<p xml:lang="isl">Agnar Kvernmo</p>
<p xml:lang="nob">Geir Tommy Pedersen</p>
<p xml:lang="nno">Geir Johnsen</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 70 siidu 453 siiddus 8 Ann-Mari Thomassen</p>
<p>Åge Nordkild</p>
<p xml:lang="nno">Geir Johnsen</p>
<p xml:lang="isl">Agnar Kvernmo</p>
<p xml:lang="nob">Ann-Mari Thomassen 9 Ann-Mari Thomassen</p>
<p xml:lang="isl">Agnar Kvernmo</p>
<p xml:lang="nno">Geir Johnsen</p>
<p>Ann-Mari Thomassen 10 Mariann Wollmann Magga 11 Trond Are Anti</p>
<p>Mariann Wollmann Magga</p>
<p xml:lang="nob">Trond Are Anti 12 Trond Are Anti</p>
<p xml:lang="nob">Silje Karine Muotka</p>
<p xml:lang="nob">Marie Therese Nordsletta Aslaksen</p>
<p xml:lang="nob">Trond Are Anti</p>
<p>VI Sámedikki mearrádus Ođđa áššit 1-12 sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui 27.02.13 dii.17.50.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 71 siidu 453 siiddus</p>
<p xml:lang="smj">Vuđđogiella: Dárogiella</p>
<p xml:lang="nob">Ášši/Sak DC 005/13</p>
<p>Sámediggedieđáhus sámi dáidaga ja kultuvrra birra</p>
<p>Arkiivaáššenr. 12/1085</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 23.01.13</p>
<p>SR 14/13</p>
<p>Sámedikki dievasčoahkkin 27.02. – 01.03.13 DC 05/13</p>
<p>Sášši meannudeapmi álggahuvvui 27.02.13 dii. 17.50</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>Sámediggedieđáhus sámi dáidaga ja kultuvrra birra Álggahus</p>
<p>Dán dieđáhusa bokte ovddida Sámediggi láidesteaddji politihka sámi dáidaga ja kultuvrra birra, mii galgá čielggadit prinsihpalaš gažaldagaid sámi dáidaga ja kultuvrra ovdáneamis servodatsuorgin. Dat galgá maiddái leat čujuheaddjin Sámedikki boahttevaš kulturpolitihkas. Sámediggi lea ovdal gieđahallan guokte dieđáhusa dáidda- ja kultursuorggis (2001, 2005). Dasa lassin lea mis ásahusdieđáhus mii ain lea min ásahuspolitihka vuođđun. Kultuvra lea suorgi man Sámediggi vuoruha. Danne lea dárbbašlaš ovddidit ođđa dáidda- ja kulturdieđáhusa. Sámedikki kulturpolitihka váldomihttomearri lea dássážii leamaš ealli ja girjás sámi dáidda- ja kultureallin. Dát mihttomearri čájeha ahte Sámediggi áigu váldit ollislaš ovddasvástádusa sámi dáidda- ja kultureallimis. Dien kulturpolitihkalaš áigumuša vuođđun leat oppalaš ja bajitdási láidestusat das ahte mánát ja nuorat ja gielalaš girjáivuohta galget vuoruhuvvot, seammás go galgá leat sadji dáiddalaš friddjavuhtii. Dán dieđáhusa bokte áigu Sámediggi viiddidit mihttomeari dainna lágiin ahte eambbo deattuhit kvalitehta ja ahte sámi dáidda ja kultuvra galgá lea olámuttos buohkaide. Min ođđa bajimus mihttomeari sámi dáidaga ja kultuvrra dáfus lea:</p>
<p>Ealli ja girjás sámi dáidda- ja kultureallin mas lea buorre kvalitehta ja mii lea olámuttos buohkaide.</p>
<p>Olahan dihte dán mihttomeari, de leat mii válljen njeallje áŋgiruššansuorggi. Dáid leat válljen daid hástalusaid vuođul mat mis lea kulturpolitihkas.Dieđáhusa áŋgiruššansuorggit leat:</p>
<p>Čielgaset ovddasvástádus sámi kultuvrra hárrái</p>
<p>Buoret rámmaeavttut sámi dáiddáriidda</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 72 siidu 453 siiddus</p>
<p>Sámi kulturásahusat guovddážin sámi kultuvrra gaskkusteapmái ja muosáheapmái Árvoháhkan ja ovdáneapmi kulturealáhusain</p>
<p>Sámediggi galgá leat deaŧaleamos eavttuidbiddji sámi dáidaga ja kultuvrra ovddideapmái. Vai oažžut áigái aktiiva ja ovddideaddji kulturpolitihka, de dárbbašit mii buorebut čielggadit Sámedikki ja eará almmolaš bealálaččaid ovddasvástádusa ja rolla sámi dáidaga ja kultuvrra hárrái. Vuosttaš áŋgiruššansuorgi fátmmasta danne Sámedikki ovttasdoaimma eará almmolaš eiseválddiiguin kulturpolitihka dáfus. Dáinna dieđáhusain áigu Sámediggi fuolahišgoahtit eambbo aktiiva politihka sámi dáiddáriid guovdu.</p>
<p>Min ovddasvástádus sámi dáidaga ovdánahttimis lea fuolahit dáiddáriidda buriid ja einnostahtti eavttuid sin doibmii. Sámedikki deaŧaleamos reaidun dán barggus leat min ekonomalaš váikkuhangaskaoamit, muhto maiddái dat váikkuhanvejolašvuohta mii mis lea gulahallama, oktavuođa ja ovttasbarggu bokte eará almmolaš eiseválddiiguin. Nubbi áŋgiruššansuorgi lea ge danne Sámedikki politihkka sámi dáiddáriid guovdu.</p>
<p>Dál lea vihtta jagi áigi dan rájes go Sámediggeráđđi ovddidii ásahusdieđáhusa. Sámediggeráđđi lea dieđáhusas dovddahan čielga áigumuša leahkit guovddáš lágideaddji sámi ásahusovdáneamis. Dán viđa jagis leat mii ollen guhkás sámi ásahusaid huksemis ja ođđasisorganiseremis. Iskkadeamit čájehit earret eará ahte bargosajiid lohku sámi ásahusain lea lassánan. Dáinna dieđáhusain áigut mii giddet fuomášumi sámi kulturásahusaid doibmii ja sisdollui, sihke infrastruktuvran sámi dáidda- ja kulturdoaibmamii ja deaŧalaš bealálažžan sámi dáidaga ja kultuvrra ovddideapmái. Maiddái dákko leat min deaŧaleamos reaidun ekonomalaš váikkuhangaskaoamit ja min gulahallan, oktavuohta ja ovttasbargu eará almmolaš eiseválddiiguin ja ásahusaiguin iežaineaset. Goalmmát áŋgiruššansuorgi sisttisdoallá dan movt Sámedikki ásahuspolitihkka galgá jotkojuvvot. Go dieđáhusas namuhit sámi ásahusaid, de oaivvildit dainna maiddái sámi festiválaid.</p>
<p>Sámedikki dieđáhusas ealáhusovddideami birra (2011) lei kulturealáhus okta áŋgiruššansuorgi. Áibbas mearrideaddji eaktun kulturealáhusaid dáfus lea ahte mis lea ealli ja nanu sámi kultureallin. Seammás lea kulturealáhusa ovdáneapmi daid rámmaeavttuid duohken mat láhččojuvvojit sámi dáiddáriidda. Sámi ásahusat eai leat kulturealáhus, muhto dat addet bargosajiid mat leat kultuvrra ala vuođđuduvvon. Dát dieđáhus lea lasáhus ealáhusdieđáhussii kulturealáhusaid dáfus go geahčada ealáhusbeliid dáidda- ja kultursuorggis. Njealját áŋgiruššansuorgi lea danne sámi kulturealáhusa ovddideapmi. Nu go eará dieđáhusbarggus, de lea okta dieđáhusa ulbmiliin čielggadit Sámedikki politihka dán suorggis. Mii áigut čielggadit doahpagiid, čielggasmahttit Sámedikki ovddasvástádusa ja sajádaga fágasuorggis ja háhkat buoret diehtovuođu fágasuorggis. Dieđáhus lea guovtti oasis. Vuosttaš oassi válddaha Sámedikki kulturpolitihka stáhtusa, makkár eavttuid mielde mii bargat, mii Sámedikki dáidda- ja kultursuorgi lea ja makkár máhttovuođđu mis lea iežamet hálddus. Nuppi oasis ságaškuššat ovdáneami ja guhkesáiggi mihttomeriid, strategiijaid ja áŋgiruššansurggiid boahttevaš sámi kulturpolitihkas.</p>
<p>Doahpagat ja ráddjejumit</p>
<p>Sámi dáidda ja kultuvra lea viiddis áššesuorgi. Servodatdieđalašvuođas definerejuvvo kultuvra leat dat árvvut, dábit, kodat ja symbolat maid olbmot oamastit ja fievrredit viidáseappot buolvvas bulvii. Du kultuvra muitala nappo juoidá dan birra gii don leat, gos don boađát ja masa jáhkát, ja dat lea juoga mii dus lea ovttas earáiguin. Dán kulturmearkkašupmái čujuhuvvo dávjá go hupmat sámi kultuvrra birra juonin man vuođul mii galgat bargat. Digaštallan servodatdieđalaš kulturdoahpaga vuođul lea deaŧalaš debáhtta mii fátmmasta buot Sámedikki bargosurggiid. Mii hupmat vuođđoealáhusaid birra mat leat deaŧalaš kulturguoddit, mánáidgárddiid mat leat huksejuvvon sámegiela ja kultuvrra ala ja sámegiela birra, mat leat min kultuvrra vuođđun. Dien digaštallama eat váldde dán dieđáhusas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 73 siidu 453 siiddus</p>
<p>Dán dieđáhusas lea kultuvra okta máŋgga servodatsuorggis. Sámi dáidda ja kultuvra lea okta min kultuvrra vuođđogeđggiin. Dát fátmmasta sihke dáiddalaš ovdanbuktimiid ja ásahusaid ja organisašuvnnaid, mat iešguđet láhkái albmanahttet diekkár kultuvrralaš beliid. Dáiddalaš albmanahttimat leat ovdamearkka dihte lávdedáidda, girjjálašvuohta, juoigan, musihkka, dánsa, filbma ja dáidda, ja ásahusat ja organisašuvnnat fas leat kulturviesut, museat, festiválat ja valáštallan. Diekkár dáiddalaš albmanahttimat ja ovdanbuktimat gohčoduvvojit dáiddan dán dieđáhusas. Dáidagis lea iešárvu. Dáidda addá midjiide muosáhusaid ja dovdama, ja dat vuolggaha suokkardallamiid, illudahttá min ja provosere min. Dáidda lea maiddái oassin sihke ásahusaid sisdoalus ja kulturealáhusa vuođđun.</p>
<p>Dávjá digaštallojuvvo mii lea sámi dáidda. Lea go sámi dáidda čadnojuvvon sámi čearddalašvuhtii, gillii dahje sisdollui? Lea go sámi filbma jus dat lea ráhkaduvvon sámi guovllus, go dáčča muđui lea dan čállán ja rešisseren? Lea go sámi girji go sámi girječálli lea dan čállán sámegillii, muhto ii leat sámi sisdoallu? Thomas Kintel (2009) jearrá lea go obage ulbmillaš ráddjet <span type="quote">“máilmmi”</span> <span type="quote">“sámi dáidaga”</span> ja <span type="quote">“sámi dáiddáriid”</span> vuođul, mii dahká sámi dáiddamáilmmi erenoamážin? Sáhttá go <span type="quote">“sámi dáidaga”</span> defineret ulbmilin, mii galgá nannet, seailluhit ja ovddidit sámi servodaga? Gávdno go dán áigásaš sierranas sámi dáidda?</p>
<p>Dáiddadiehtti Hanna H. Hansen (2009) čuoččuha ahte <span type="quote">“sámi dáidda sáhttá leat vaikko mii, muhto ii sáhte leat vaikko mii sámi dáidda”</span>. Lea mearrideaddji, gii bidjá eavttuid. Sámi dáiddadoahpagat adnojuvvojit máŋgga láhkái, ja sisdoallu rievddada dan mielde gii daid váldá atnui. Sámi dáidda gehččojuvvo dávjá etnologalaš čalmmiiguin ja otná dáiddateoriija oktavuođas biddjojuvvo dat dávjá olggobeallái dáidaga definišuvnna. Dát dagaha hástalusaid sámi dáiddáriidda, sihke naššuvnnalaččat ja riikkaidgaskasaččat. Dán dieđáhusas eat guoskkat dieid digaštallamiid. Maid doaba kvalitehta sisttisdoallá, lea maiddái digaštallan masa ii gávdno čielga vástádus. Digaštallojuvvot galgá álo mii buorre kvalitehta lea. Oaivilat, árvvut, norpmat ja máhttu váikkuhit kvalitehtadigaštallama. Dat rievdá áiggi mielde, dat rievdá šáŋŋeriid mielde ja dat lea dávjá čadnojuvvon servodaga definišuvdnafápmui. Dieđáhusas leat mii geavahan dán doahpaga fáhten dihte kvalitehta dáiddalaš ámmátčehppodaga hárrái. Sámediggi áigu lágidit dilálašvuođa sámi dáidda- ja kulturfálaldagaide, maid fágalaččat gelbbolaš doaimmaheaddjit čađahit.</p>
<p>Eará stuora ja deaŧalaš digaštallan guoská árbevirolaš dáiddaovdanbuktimiid geavaheapmái ja boasttugeavaheapmái, ja man guhkás sáhttá geavaheapmi fanahuvvot ovdal go dagaha kultuvrra ovdii. Ovdamearkan dása leat gii sáhttá juoigat, gii sáhttá goarrut árbevirolaš gávtti ja gii sáhttá gávtti geavahit. Sámi kultuvrralaš ovdanbuktimat sáhttet maiddái geavahuvvot boastut mátkkoštanealáhusain, gos vuvdet ja boastut geavahit sámi-lágan- buktagiid.</p>
<p>Álgoálbmogiid vuoigatvuođat immateriála kulturárbái, árbevirolaš máhttui ja árbevirolaš kulturovdanbuktimiidda leat vuosttažettiin suodjaluvvon álbmotrievtti bokte. Maŋemus áiggiid leat álbmotrievttis leamaš guovddážis digaštallamat das makkár vuoigatvuođat álbmogiin leat iežaset erenoamáš kultuvrii. Dát digaštallamat leat leamaš erenoamážit álgoálbmogiid gaskkas. Ollu iešguđet ON-orgánat leat čalmmustahttán vuoigatvuođaid iežas kulturárbái, árbevirolaš máhttui ja árbevirolaš kulturovdanbuktimiidda. Dat lea deaŧalaš ja prinsihpalaš digaštallan mii dáhpáhuvvá iešguđetlágan riikkaidgaskasaš forumiin. Diet digaštallan ja áššečuolmmat leat beare viidát ahte sáhttet gieđahallojuvvot dán dieđáhusas. Kultuvrra doarjumis lea stuora mearkkašupmi maiddái eará servodatmihttomeriide, nugo báikegottiid ovdáneapmái, integreremii ja siskkildeapmái, dearvvašvuhtii, oahppamii ja hutkkálašvuhtii. Dieđáhusas eai áiggo digaštallat kultuvrra mearkkašumi iešguđet servodatmihttomeriide, muhto guoskkahit dan gokko orru leame lunddolaš.</p>
<p>Dieđáhus bissu bajit dásis. Danne eat guoskkat ovttaskas dáiddavugiid eat ge ovttaskas ásahusaid.</p>
<p>Jahkásaš vuoruheamit ja doaimmat, dieđáhusa mihttomeriid ja strategiijaid vuođul, bohtet ovdan</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 74 siidu 453 siiddus</p>
<p>Sámedikki bušeahtas. Muhtin oktavuođain lea dárbbašlaš čielggadit ja prošeavttaid čađahit. Bohtosiid olaheapmi boahtá ovdan Sámedikki jahkedieđáhusas.</p>
<p>Museaid ja girjerádjosiid birra almmuhuvvojit sierra dieđáhusat. Danne eat gieđahala daid erenoamážit dán dieđáhusas. Dieđáhus ii fátmmas lágádusaid ge, ii ge oskku- ja girkoáššiid.</p>
<p xml:lang="fin">Proseassa</p>
<p>Sámediggedieđáhus sámi dáidaga ja kultuvra birra lea boađus Sámedikki siskkáldas proseassas ja proseassain maidda sámi servodat lea searvan. Sámediggeráđis leat leamaš máŋga gulahallančoahkkima gos olggobeali berošteaddjit leat buktán oaiviliid. Berošteaddjit leat maid sáhttán sáddet oaiviliid dieđáhussii e-poastta bokte. Sámi festiválat leat doallan seminára gosa Sámediggi lei bovdejuvvon, ja gos oaččuimet relevánta oaiviliid dieđáhusbargui. Sámedikki dáiddárkonferánsa dollojuvvui vuosttaš geardde čakčamánus 2012. Oaivilat mat leat boahtán čoahkkimiid, e-poasttaid ja dáiddárkonferánssa bokte dahket deaŧalaš oasi dieđáhusa diehtovuođus.</p>
<p>Sámedikki nuoraidpolitihkalaš lávdegoddi (SNPL) lea maid addán oaiviliid dieđáhussii. Iežaset cealkámušas deattuhit sii ahte lea deaŧalaš ahte sámi mánáide ja nuoraide lágiduvvojit máŋggabealat kulturfálaldagat. Dat lea deaŧalaš buori bajásšaddamii ja dat addá movtta maŋŋel eallimis bargat sámi kultuvrrain ja dáidagiin ja bargat daid ovddas. Sámi valáštallama olis besset nuorat gávnnadit ja čoahkkanit riikkarájiid rastá. SNLP deattuha maiddái iežas cealkámušas ahte kultuvra sáhttá leat bargosajiid ja fitnodatdoaimma vuođđun.</p>
<p>Sámediggeráđđi lea diŋgon guokte raportta ja ovtta evaluerema mat dahket oasi dán dieđáhusbarggu diehtovuođus. Dat leat Norut-Álttá raporta <span type="quote" xml:lang="nob">”Kulturnæringer i samiske områder – sysselsettingsutvikling og bedriftsstruktur”</span> (<span type="quote">“Kulturealáhusat sámi guovlluin – bargosajit ja fitnodatvuogádat”</span><span type="quote" xml:lang="nob">”), Telemarksforskning raporta “Norsk kulturindeks. Resultater fra samisk område”</span><span type="quote" xml:lang="nob">“Norsk kulturindeks. Resultater fra samisk område”</span> (Norgga kulturindeaksa 2012 – Bohtosat sámi guovllus) ja Norut Álttá evalueren das mo Sámedikki ja sámi dáiddárorganisašuvnnaid ovttasbargošiehtadus (dáiddáršiehtadus) lea doaibman.</p>
<p>Sámedikki kulturpolitihka stáhtus Rámmat</p>
<p>Sámi kultuvrra árvovuođđu</p>
<p>Sámedikki bargu sámi servodagaid nannemis ja ovddideamis lea huksejuvvon sámi vuođđoárvvuid ala.</p>
<p>Sámi árvvuiguin oaivvildit mii dán oktavuođas guottuid ja áddejumiid mat leat min vuoruhemiid ja válljejumiid vuođđun, ja mat sáhttet ipmirduvvot leat oktasaččat sámi servodagain. Vaikko mii muhtin árvvuid geassit ovdan erenoamáš sámi árvun, de dat ii mearkkaš ahte dat eai gávdnoše eará servodagain maid. Seamma árvvut gávdnojit máŋgga eará álbmogis maid, muhto sáhttet deattuhuvvot iešguđet ládje.</p>
<p>Ealli ja girjás sámi dáidda- ja kultureallin ii leat dušše mihttun sámepolitihkas, muhto leat maiddái deaŧalaš árvun. Dáidda ja kultuvra leat inspirašuvnna, guorahallama, máhtolašvuođa ja muosáhusa gáldun buot ahkásaččaide. Girjás kulturfálaldat sámi mánáide ja nuoraide lea deaŧalaš buori bajásšaddamis, ja dat movttiidahttá bargat sámi dáidagiin ja kultuvrrain maŋŋil eallimis ja bargat daid ovddidemiin. Sámi vuorrasat leat resursaolbmot buotlágan kulturdoaimmain ja erenoamážit árbevirolaš dáidda- ja kulturalbmanahttimis.</p>
<p>Girjás sámi kultureallin doalaha bajás ealli báikkálaš servodagaid dan bokte go duddjo doaimmaid, gullevašvuođa, loaktima ja identitehta. Vuoigatvuohta bisuhit, doaimmahit, vásihit ja ovddidit min sámi dáidda- ja kultureallima lea árvu mii lea dán dieđáhusa vuođđun.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 75 siidu 453 siiddus</p>
<p>Sámedikki váldomihttomeriid gaskkas lea ahte servodat galgá leat huksejuvvon dásseárvosašvuođa ala ja ahte buot olbmuin galget leat ovttalágan vejolašvuođat beroškeahttá kultuvrralaš ja sosiála duogážis. Iešguđet sámi servodagat dahket oktiibuot girjás Sámi, gos leat máŋggalágan ealáhusat, árbevierut, kultuvrrat ja gielat. Lea min árvvuid dovdomearka ahte diet girjáivuohta boahtá oidnosii sámi dáidda- ja kultureallima bokte.</p>
<p>Ovttadássásašvuohta ja dásseárvu lea Sámedikki doaimma ja barggu vuođđun. Sámediggi galgá lágidit dilálašvuođaid dasa ahte sihke nissonat ja dievddut, nuorat ja boarrásat galget leat ovttadássásaš bealálaččat sámi servodagain. Sámi dáidda ja kultuvra leat deaŧalaš veahkkin dasa. Kultuvra lea eallinkvalitehta, ja mii diehtit ahte nissonolbmot geavahit eanemus kulturfálaldagaid (Norgga kulturbaromehter 2008). Sámi kulturásahusat addet dasa lassin allagelbbolašvuođabargosajiid smávva sámi báikkálaš servodagain. Sámediggái lea deaŧalaš ahte sámi álbmogis galget leat seammalágan vejolašvuođat searvat kulturfálaldagaide go álbmogis muđui. Ovttadássásaš fálaldat, ovdánahttojuvvon sámiid iežaset eavttuid mielde, lea bajitdási kulturpolitihkalaš mihttomearri.</p>
<p>Sámedikki politihkalaš stivrendokumeanttat</p>
<p>Sámediggeráđi politihkalaš álginjulggáštus áigodahkii 2009-2013 Sámediggeráđi politihkalaš álginjulggaštus lea Sámedikki doaimma vuođđu válgaáigodagas. Signálat mat leat addojuvvon álginjulggaštusas, leat heivehuvvon Sámedikki bušehttii dán áigodagas, maiddái kultursuorggis. Sámedikki bušeahtta</p>
<p>Sámedikki bušeahtta lea min deaŧaleamos stivrendokumeanta. Das boahtá ovdan mo Sámediggi galgá geavahit iežas ekonomalaš ja hálddahuslaš resurssaid guoskevaš bušeahttajagis. Bušeahtas mearrida Sámediggi maiddái mihttomeriid, strategiijaid ja vuoruhemiid fágasurggiin. Juolludeamit kultuvrii bohtet Kulturdepartemeanttas. Sámedikkis eai leat duohta šiehtadallamat ráđđehusain ovdal go stáhtabušeahtta ovddiduvvo. Dát ráddje dávjá Sámedikki vejolašvuođaid ovddidit politihka kultursuorggis. Sámedikki bušeahtta čujuha movt váikkuhangaskaoamit galget geavahuvvot kultuvrra ovddideapmái ja lea deaŧalaš reaidu kulturovddideami doarjagiid hálddašeapmái. Dainna lágiin lea bušeahtta sihke politihkalaš stivrendokumeanta ja reaidu doarjjaortnegiid hálddašeamis. Dáiddáršiehtadus</p>
<p>Sámediggi ja sámi dáiddárorganisašuvnnat, maid Sámi dáiddárráđđi ovddasta, dahke 2004:s ovttasbargošiehtadusa. Šiehtadusas leat guokte oasi, váldošiehtadus ja dáiddáršiehtadus. Sámi dáiddárráđđi šiehtadallá viđa iešguđet sámi dáiddarorganisašuvnna ovddas, ja doaibmá Sámi dáiddárfoandda, Sámi girječálliid searvvi, Sámi teáhtersearvvi, Sámi komponisttaid searvvi ja Juigiid searvvi ovddasteaddjin. Organisašuvnnain leat oktiibuot sullii 260 miellahtu Norggas, Ruoŧas, Suomas ja Ruoššas. Váldošiehtadusa ulbmilin lea ásahit njuolggadusaid, ovddasvástádusa ja geatnegasvuođaid Sámedikki ja sámi dáiddáriid šiehtadallamiidda sámi dáiddáršiehtadusa birra. Bealálaččat nannejit ahte lea deaŧalaš áimmahuššat ja ain čađahit máŋga doaibmabiju maid ulbmil lea ovddidit boahttevaš dáidda- ja kulturpolitihka. Bealálaččat nannejit maiddái ahte lea dárbbašlaš ahte dilálašvuođat lágiduvvojit dasa ahte sáhttet hábmet ja gaskkustit sámi girjjálašvuođa, musihkka, dánssa ja teáhtera, filmma ja govvideaddji dáidaga ja dáiddaduoji, ja ahte leat stuora vejolašvuođat atnit kultuvrra vuođđun sámi servodaga ovddideapmái. Dat guoská juohke diŋgii, árbevieruid rájes filmma, mátkkoštanealáhusa, designa ja kulturbuvttadeami rádjái. Ovttasbargošiehtadus galgá maiddái fátmmastit dáidda- ja kulturpolitihka mánáid ja nuoraid várás.</p>
<p>Dáiddáršiehtadusas boahtá ovdan ahte bealálaččat leat soahpan ahte galget čađahuvvot jahkásaš šiehtadallamat sámi dáiddáršiehtadusa hárrái. Bušeahttajagis 2006 ja dan rájes leaba Sámediggi ja Sámi dáiddárráđđi čađahan jahkásaš šiehtadallamiid dáiddáršiehtadusa sisdoalu ja ekonomalaš rámmaid</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 76 siidu 453 siiddus hárrái. 2012 dáiddáršiehtadusa rámma lea 6 295 000 kr. Dat sisttisdoallá doaibmadoarjagiid dáiddárorganisašuvnnaide ja Sámi dáiddárráđđái, dáiddárstipeanddaid, ruđa govvadáidagiid ja dáiddadujiid oastimii, sámi čáppagirjjálašvuođa oastimii, musihkkii ja luohtái ja juolludemiid čájáhusbuhtadussii, fágakonsuleanttaide ja dáiddárfondii.</p>
<p>Dáiddáršiehtadus lea evaluerejuvvon 2012:s. Maŋŋelis dán dieđáhusas lea eambbo evaluerema sisdoalu birra. Bealálaččat leat soahpan ahte ođđa dáiddáršiehtadus galgá leat fámus 01.01.2014 rájes.</p>
<p>Konsultašuvdnasoahpamuš</p>
<p>Soahpamuš stáhta eiseválddiid ja Sámedikki konsultašuvnnaid čađaheami ja vuogi birra dohkkehuvvui Sámedikkis 2005:s ja nannejuvvui gonagaslaš resolušuvnna bokte 2006:s. Álgoálbmogin lea sámiin vuoigatvuohta guldaluvvot áššiin main sáhttá leat njuolga guoskevašvuohta sidjiide. Konsultašuvdnasoahpamuša ulbmil lea olahit ovttamielalašvuođa stáhta eiseválddiid ja Sámedikki gaskka go jurdda lea ásahit lágaid dahje doaimmaid mat sáhttet váikkuhit sámi beroštumiide.</p>
<p>Sámedikkis lea maiddái vejolašvuohta ieš ovddidit áššiid.</p>
<p>Konsultašuvdnasoahpamuš ii atte Sámediggái vetovuoigatvuođa áššiin mat váikkuhit sámi beroštumiide. Leat ain stáhta eiseválddit ja Stuoradiggi mat dahket formála mearrádusaid. Ortnet addá datte Sámediggái váikkuhanválddi ja vejolašvuođa oaiviliid ovddidit, mii lea ge soahpamuša ulbmil. Jus</p>
<p>Sámediggi ja stáhta eiseválddit eai leat ovttaoaivilis, de boahtá dat ovdan go áššit gieđahallojuvvojit ráđđehusas ja stuoradikkis. Stáhtalaš eiseválddiin lea geatnegasvuohta maiddái konsulteret sámi báikkálaš servodagaid ja/dahje sámi beroštumiid áššiin mat konkrehta, erenoamážit ja njuolga gusket daidda. Stáhta galgá ovttastahttit diekkár konsultašuvnnaid daid konsultašuvnnaiguin mat sis leat Sámedikkiin.</p>
<p>Vaikko konsultašuvdnasoahpamuš čielggasmahttá gulahallama vuogi ja njuolggadusaid, de lea stáhta geatnegasvuohta konsulteret nannejuvvon ILO-soahpamušas nr. 169 álgoálbmogiid ja čearddalaš álbmogiid birra iešheanalaš stáhtain, ON` 1966` julggaštusas siviila ja politihkalaš vuoigatvuođaid birra ja ON` 2007 julggaštusas álgoálbmogiid vuoigatvuođaid birra.</p>
<p>Ovttasbargu</p>
<p>Ovttasbargu guovlulaš ja báikkálaš eiseválddiiguin Sámediggi lea dahkan ovttasbargošiehtadusaid sámi guovllu fylkkagielddaiguin. Šiehtadusaid bajimus ulbmil lea nannet ja čalmmustahttit sámi kultuvrra, giela ja servodateallima. Ovttasbargošiehtadusat geatnegahttet goappašagaid gulahallat ja ovttasbargat earret eará kultuvrra, valáštallama, ásahusaid ja museaid hárrái.</p>
<p>Ovttasbargošiehtadusaid olis leat mii čađahan máŋga buori prošeavtta ja doaimma. Saemien Sijte huksen, doaibmadoarjja NuorajTV:ii, ovttasbargu Riddu Riđđu ja Davviálbmogiid guovddáža hárrái, leat dušše moadde dain ollu buriid ovdamearkkain. Ovttasbargošiehtadusat galget dál ođasmahttojuvvot vai doaibma boahtá eambbo guovddážii. Soahpamuš Finnmárkku fylkkagielddain lea easkka ođasmahttojuvvon. Soahpamušas lea bajit, strategalaš oassi ja jahkásaš doaibmaplána. Soahpamuša bajit mihttomeari ulbmil lea váikkuhit positiiva ovdáneami Finnmárkkus, erenoamážit sámegiela, kultuvrra ja earáhuseallima ja muđui servodateallima dáfus. Dađistaga eanebut válljejit fárret eret árbevirolaš sámi ássanguovlluin stuorit čoahkkebáikkiide ja gávpogiidda. Sámediggi dáhttu danne nannet barggu gávpotsuohkaniin, ja doarju aktiivvalaččat iešguđetlágan kulturdoaimmaid, festiválaid, sámi viesuid ja nu ain. Seammás rahppojuvvo vejolašvuohta juolludit doarjagiid ealáhusovddidandoaimmaide gávpogiin. Seammás lasihuvvo áŋgiruššan sámi mánáidgárddiid ja sámi oahpahusa dáfus gávpogiin.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 77 siidu 453 siiddus</p>
<p>Mii leat dál ovttasbargošiehtadusaid bokte formalisereme ovttasbarggu gávpotsuohkaniiguin gos orrot ollu sámit. Mihttomearrin lea čalmmustahttit sámi álbmoga diein gávpotsuohkaniin, ja sihkkarastit sin vuoigatvuođaid geavahit sámegiela, doaimmahit kultuvrra ja oažžut oahpahusa. Sámediggi lea bures boahtán johtui ovttasbargošiehtadusain Romssa suohkaniin, ja mii leat sáhkalaga Troanddimiin ja Osloin ovttasbargošiehtadusaid ja eará ovttasbargoprošeavttaid birra.</p>
<p>Eará ovttasbargu Sámedikkis leat áigges áigái čoahkkimat politihkalaš dásis Sámi girkoráđiin gos áigeguovdilis áššit leat leamaš ovdan. Dasa lassin leaba Sámediggi ja Sámi girkoráđđi dahkan ovttasbargošiehtadusa mii mielddisbuktá ahte bealit galget jahkásaččat doallat čoahkkimiid hálddahuslaš dásis. Ulbmil čoahkkimiin lea goabbat guoibmáseaskka addit dieđuid áššiin mat gusket goappašagaide.</p>
<p>Áigeguovdilis áššit sáhttet leat sámi girkoeallin ja girkolaš álgoálbmotovttasbargu, ja servodatdilálašvuohta ja olmmošvuoigatvuođadilálašvuođat sámiid ja álgoálbmogiid guovdu. Davvi-Norgga kultursoahpamuš lea Finnmárkku, Romssa ja Nordlándda fylkkagielddaid soahpamuš.</p>
<p>Ulbmil soahpamušain lea joatkit ja viidáseappot ovdánahttit kulturovttasbarggu Davvi-Norggas. Dálá kultursoahpamuš gusto áigodahkii 2010-2013, ja fátmmasta višuvnna, mihttomeriid ja strategiijaid</p>
<p>Davvi-Norgga kulturovttasbarggus. Šiehtadus ođasmahttojuvvo automáhtalaččat juohke njealját jagi dan oktavuođas go fylkkaplánat ođasmahttojuvvojit. Davvi-Norgga kulturovttasbargu galgá šiehtadusáigodagas 2010-2013 erenoamážit deattuhit golbma suorggi: ámmátdási musihka, filmma ja visuála dáidaga, ja riikkaidgaskasaš ovttasbarggu mas erenoamážit Davviguovllut ja Barentsguovlu deattuhuvvojit. Lea ásahuvvon sierra riikkaoasseráđđi kultuvrra váste, nannen dihte kulturovttasbarggu. Riikkaoasseráđđi lea politihkalaš ráđđi, mii lagas ovttasbarggus dáidda- ja kultursurggiin galgá bargat Kulturlága (2007) ulbmila ovddas <span type="quote">“viidát ovddidit ja lágidit dilálašvuođaid buotlágan kulturdoaimmaide, nu ahte buohkain galgá leat vejolašvuohta searvat kulturdoaimmaide ja vásihit girjás kulturfálaldagaid”</span>. Riikkaoasseráđđi áigu, ovtta máŋgga áŋgiruššamis, nannet ovttasbarggu Sámedikkiin ja sámi ásahusaiguin, dás maiddái Sámi dáiddaguovddážiin. Sámedikkis leat vuordámušat dasa ahte dát áŋgiruššan čuovvoluvvo, ja ahte sámi dáidda- ja kulturbealli boahtá eambbo ovddastuvvot soahpamuša boahttevaš ođasteami olis.</p>
<p>Ovttasbargu Statsbyggain (Stáhta huksendoaimmain) lea vuođđuduvvon konsultašuvdnasoahpamuššii sámi kulturviesuid viessoláigoruhtadeami birra. Dat mielddisbuktá ahte Sámediggi sáhttá mearriduvvon konsultašuvdnavuogádagaid vuođul t gohččunreivve bokte addit Statsbyggii barggu, doaimmahit ođđa huksenprošeavttaid. Ovttasbarggu mihttomearrin lea ahte ođđa sámi kulturvisttit sáhttet čađahuvvot Statsbygg prošeaktamodealla ja viessoláigoortnega bokte.</p>
<p>Norgga kulturráđđi addá doarjagiid dáidagii ja kultuvrii miehtá riikka, ovddida ođđa dáidda- ja kulturprošeavttaid, doaimmaha ovddidanbarggu ja lea stáhtii ráđđeaddin kulturáššiin. Kulturráđis leat máŋga hálddašanovddasvástádusa mat vuosttažettiin gullet museadoibmii, arkiivii ja kultursuodjaleapmái, dán vuolde maiddái doaimmat digitála čađahemiid ja bálvalusaid dáfus. Kulturráđis lea sierra dutkan- ja ovdánahttinossodat mii vuolggaha ja čađaha dutkan-, čielggadan- ja evaluerenprošeavttaid, ja bargá dutkangaskkustemiin. Kulturráđis leat máŋggat riikkaidgaskasaš doaimmat, earret eará bargojuvvo EU kulturprográmmain ja EEO kulturlonohallamiin. Fágahálddahusas lea dasa lassin ovddasvástádus oppalaččat čuovvut Kultuvrralaš skuvlaseahka. 2013:s juolluda Norgga kulturráđđi 577 mill. kr Norgga kulturfoandda bokte. Kulturdepartemeanta bidjá láidestusaid jahkásaš juolludanreivve bokte, go celkojuvvo ahte <span type="quote">“Norgga kulturráđđi galgá ain bargat dan ovdii ahte ovddidit sámi kultuvrra ja sámi kultuvrralaš girjáivuođa”</span>. Sámedikkis leat jahkásaččat gulahallančoahkkimat Norgga kulturráđiin gos lonohallat dieđuid áigeguovdilis áššiid birra. Sámediggi ovddida maiddái oainnuid áššiide mat guoskkahit sámi kultursuorggi. Erenoamážit leat guovddážis áššit mat gusket museadoibmii ja kulturárbbiide.</p>
<p>Sámediggi oaidná ahte ovttasbargu Norgga kulturráđiin sáhtášii ain ovdánahttojuvvot. Dasa lassin lea</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 78 siidu 453 siiddus kulturráđis gelbbolašvuohta máŋgga fágasuorggis, mii sáhtášii boahtit ávkin sámi dáidda- ja kultureallimii. Sámi ásahusat ja sámi kultureallin ohcá, ja oažžu juolludemiid Norgga kulturráđis.</p>
<p>Rájiidrasttideaddji kulturovttasbargu Sámi dáidda- ja kultureallimis lea maid rájiidrasttideaddji bealli, go sámit orrot njealji riikkas.</p>
<p>Sámedikkis lea sajáiduvvon ovttasbargu Suoma, Ruoŧa ja Norgga sámedikkiiguin Sámi parlamentáralaš ráđi (SPR) bokte. Ráđđi gieđahallá áššiid mat gusket sámiide njealji riikkas dahje sámiide oktan álbmogin. Ruošša beale sámiin lea vuoigatvuohta čuovvut ráđi čoahkkimiid. SPR ovttasbargá earret eará evttohasaid ovddidit davviriikkaid ráđi girjjálašvuođabálkkašupmái.</p>
<p>Norgga sámedikkis leat, daid eará davviriikkaid sámedikkiid ektui, eambbo resurssat, maiddái dáidda- ja kultursuorggis. Danne leat Norgga sámedikkis stuorát vejolašvuođat bargat sámi vuoigatvuođaid ovddas Davviriikkain. Ovttas Suoma ja Ruoŧa sámedikkiiguin lea ge danne deaŧalaš ahte Norgga sámedikkis lea diđolaš rolla áimmahuššat ollessámi álgoálbmotberoštumiid. Norgga sámediggi lea maid váldán ovddasvástádusa sámi kultuvrra ovddas olles Sámis. Dan leat mii dahkan earret eará ovttasbargošiehtadusa bokte Sámi dáiddárráđiin, mas leat miellahtut miehtá Sámi ja iežamet doarjaga bokte Arctic Winter Games lágidemiide, gosa Sápmi sádde oasseváldiid buot sámi guovlluin.</p>
<p>Sámedikkis lea maid ortnet mas sáhttá ohcat doarjaga riikkaidgaskasaš doaimmaide, mat galget leat mielde nanneme álgoálbmogiid kultuvrra ja servodateallima. Earret eará lea Riikkaidgaskasaš sámi filbmaguovddáš ožžon prošeaktadoarjaga dán ortnega bokte.</p>
<p>Interreg lea EU` prográmma ovddidit sosiála ja ekonomalaš integrašuvnna riikkarájiid rastá guovlluid ovttasbarggu bokte. Prográmma ásahuvvui nannen dihte ovttasbarggu ránnjáguovlluid gaskka, maid EU siskkáldas rájit ja ránnjáriikkaid rájiid sirrejit. Sápmi oasseprográmma ulbmil lea nannet sámi kultur- ja ealáhuseallima dan bokte ahte buoridit eavttuid viidát ja eambbo strukturerejuvvon ealáhusovttasbargui ja deattuhit oktasaš čovdosiid sámi kultuvrra erenoamáš beliid ovddideapmái.</p>
<p>Sámiin lea maid ovttasbargu ja kulturlonohallan eará álgoálbmogiiguin, sihke davviguovlluin ja riikkaidgaskasaččat muđui. Sámediggái lea deaŧalaš ahte bargojuvvo lágidit ođđa, ja nannet ovdalaš arenaid mat doibmet gávnnadanbáikin ja álbmogiidgaskasaš arenan dáiddáriidda, kulturbargiide, nuoraide ja muđui eará olbmuide davviguovlluin. Álgoálbmogiid dáidda ja kultuvra fertejit leat áŋgiruššansuorggit ja fertejit vuoruhuvvot iešguđetlágan prográmmain ja ruhtadanortnegiin, nu go Barentskult ja Norgga-Ruošša kulturovttasbargu. Álgoálbmogat fertejit beassat searvat dásseárvosaš bealálažžan iešguđetlágan ovttasbargoforumaide, ráđiide ja lávdegottiide. Ráđđehusa davviguovlluid strategiijain leat álbmogiidgaskasaš ovttasbargu ja kultuvra deaŧalaš. 2009:s bođii <span type="quote" xml:lang="dan">”Mulighetenes landsdel – handlingsplan for kultur i Nordområdene”</span> (Vejolašvuođaid riikkaoassi – Davviguovlluid doaibmaplána). Doaibmaplána sisttisdoallá doaimmaid Davvi-Norgga kultureallimis, doaimmaid mat leat čadnon kulturovttasbargui Ruoššain ja doaimmaid čadnon earret eará riikkaidgaskasaš rádjerasttideaddji kulturovttasbargui. Sáme- ja álgoálbmotkultuvra leat lunddolaš bealit buot golmma dásis.</p>
<p>Norgga-Ruošša ovttasbarggus lea sáme-/álgoálbmotkultuvra okta viđa temásuorggis mat ledje deattuhuvvon kulturovttasbarggu prográmmas Ruoššain, áigodagas 2012-2012. Sámediggi lea ovddidan oainnuid ođđa golmma jagi prográmmii Norgga-Ruošša kultursoahpamuša hárrái. Iežamet cealkámušas leat mii earret eará dorjon dan oainnu ahte mánáid- ja nuoraidkultuvra ja álgoálbmotkultuvra leat deaŧalaš áššit Norgga-Ruošša ovttasbarggus, beroškeahttá prográmmaid ođastemiin. Sámediggi oaivvilda ahte álgoálbmogiid dáidda ja kultuvra ferte deattuhuvvot maiddái boahttevaš prográmmaáigodagas, ja ahte dát eandalii sáhtášii celkojuvvot eambbo konkrehta. Prográmmas 2010-2012 lea dát hábmejuvvon ná: <span type="quote">“Álgoálbmogiid dáidaga ja kultuvrra oktasaš arenat”</span>. Sámediggi oaivvilda maiddái ahte berre boahtit ovdan movt bealálaččat áigot lágidit dilálašvuođaid ovttasbargui álgoálbmotdáidaga ja -kultuvrra hárrái.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 79 siidu 453 siiddus</p>
<p>Lágat ja soahpamušat</p>
<p>Norgga stáhta lea geatnegahttán iežas lágidit dilálašvuođaid dasa ahte sámit sáhttet sihkkarastit ja ovddidit iežaset giela, kultuvrra ja servodateallima. Dát geatnegasvuođat leat nannejuvvon lágaid ja soahpamušaid bokte. Dat leat vuođđun min gulahallamii naššuvnnalaš, guovlulaš ja báikkálaš eiseválddiiguin ja eará beliiguin geaiguin mis lea ovttasdoaibma.</p>
<p>Vuođđolága § 100a čuodjá: Lea stáhta eiseválddiid geatnegasvuohta láhčit diliid nu ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima. Dát mearrádus bođii Vuođđoláhkii 1988:s. Dat mearrádus mearkkaša ahte stáhta galgá leat veahkkin ovddideame positiiva ovdáneami earret eará kulturpolitihka bokte.</p>
<p>Sámelága (Láhka Sámedikki ja eará riektedilálašvuođaid birra, 1989) ulbmil lea lágidit dilálašvuođaid dasa ahte sámi álbmotjoavku Norggas sáhttá sihkkarastit ja ovddidit iežas giela, kultuvrra ja servodateallima.</p>
<p>Kulturlága (2007) ulbmil lea čielggasmahttit almmolaš eiseválddiid ovddasvástádusa lágidit dilálašvuođaid ja ovddidit máŋggabealat kulturfálaldagaid, nu ahte buohkain galgá leat vejolašvuohta searvat kulturdoaimmaide ja vásihit girjás kultureallima. 3. §:s daddjo ahte stáhta galgá ovddidit ja lágidit dilálašvuođaid viiddis kulturfálaldagaide miehtá riikka rievttálaš, ekonomalaš, organisatuvrralaš, dieđiheaddji ja eará heivvolaš váikkuhangaskaomiid ja doaimmaid bokte. Stáhta galgá hábmet váikkuhangaskaomiid ja čađahit doaimmaid mat ovddidit ja suodjalit máŋggabealat kulturovdanbuktimiid riikkaidgaskasaš vuoigatvuođaid ja geatnegasvuođaid olis.</p>
<p>ON` julggaštus álgoálbmogiid vuoigatvuođaid birra, man ON` váldočoahkkin mearridii 2007:s, mielddisbuktá álgoálbmogiid olmmošvuoigatvuođaid ja vuođđofriddjavuođaid doahttaleami. Julggaštus čielgasit dohkkeha álgoálbmogiid iešmearridanvuoigatvuođa, dás maiddái sámi álbmoga rievtti friddja mearridit iežas ekonomalaš, sosiála ja kultuvrralaš ovdáneami. Dát vuoigatvuohta sisttisdoallá maiddái rievtti friddja mearridit iežas politihkalaš sajádaga. Álgoálbmogiin lea maiddái riekti iežaset kulturárbái ja geavahit ja sirdit máhtu mii lea čadnon historjái, gillii ja máhttovuogádagaide. Dát boahtá čielgasepmosit ovdan álgoálbmotjulggaštusa artihkkaliin 11, 12, 13 ja 31. Álgoálbmogiin lea riekti čalmmustahttit, doaimmahit, ovddidit ja oahppat iežaset kultuvrra ja árbevieruid birra.</p>
<p>ILO-soahpamuš nr. 169 (ILO 169) álgoálbmogiid ja čearddalaš álbmogiid birra iešheanalaš stáhtain guoská maiddái álgoálbmogiid kultuvrii ja álgoálbmogiid ásahusaide. 2. artihkkalis boahtá earret eará ovdan ahte ráđđehusas lea ovddasvástádus ovddidit ovttastuvvon ja systemáhtalaš doaimmaid suodjalan várás álgoálbmogiid vuoigatvuođaid, ja dáhkidit ahte sin integritehta doahttaluvvo. Guoskevaš álgoálbmot galgá searvat dien bargui. Diekkár doaimmaid gaskkas galget leat váikkuhandoaimmat mat duddjojit guoskevaš álbmogiid sosiála, ekonomalaš ja kultuvrralaš vuoigatvuođaid dievas duohtandahkama, doahttalettiin sin sosiála ja kultuvrralaš identitehta, dábiid, árbevieruid ja ásahusaid. 4. artihkkalis nannejuvvo ahte galget čađahuvvot erenoamáš doaimmat sihkkarastit guoskevaš álbmogiid ásahusaid. ILO 169 7. artihkkalis čuovvu ahte maiddái álgoálbmogiin lea riekti mearridit iežaset vuoruhemiid ovdánahttinproseassaide dan muddui go dat earret eará maiddái gusket sin ásahusaide, ja dan muddui go lea vejolaš, gozihit iežaset ekonomalaš, sosiála ja kultuvrralaš ovdáneami. Dán artihkkala ferte maiddái geahččat 6. artihkkala vuođul, mii geatnegahttá ráđđehusa konsulteret álgoálbmoga go lea áigumuš ásahit láhkamearrádusaid dahje hálddahuslaš mearrádusaid main lea mearkkašupmi sidjiide.</p>
<p>ON-soahpamušas 1966 siviila ja politihkalaš vuoigatvuođaid birra 27. artihkkalis daddjo ahte stáhtain gos gávdnojit čearddalaš, oskkoldatlaš dahje gielalaš unnitlogut, ii galgga sis geat gullet daidda, rivvejuvvot vuoigatvuohta, ovttas eará miellahtuiguin iežas joavkkus, doaimmahit iežaset kultuvrra, dovddastit iežaset oskku ja čađahit oskkudoaimmaid, dahje geavahit iežaset giela.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 80 siidu 453 siiddus</p>
<p>Norga lea 1991:s vuolláičállán ON-soahpamuša mánáid vuoigatvuođaid birra, Mánáidkonvenšuvnna. Mánáidkonvenšuvdna siskkilduvvui olmmošvuoigatvuođalága bokte 2003:s ja nappo manná dat ovdalii Norgga lágaid. 30. artihkal čujuha njuolga unnitloguid ja álgoálbmogiid mánáide: <span type="quote">“Stáhtain gos gávdnojit čearddalaš, oskkoldat-, dahje gielalaš unnitlogut dahje olbmot geat gullet álgoálbmogii, ii galgga mánás mii gullá unnitlohkui dahje álgoálbmogii, hehttejuvvot su vuoigatvuohta ovttas earáiguin geat gullet su jovkui, eallit iežas kultuvrra mielde, dovddastit iežas oskku ja doaimmahit iežas kultuvrra dahje geavahit iežas giela. Mánáidkonvenšuvnna 30. artihkal addá sámi mánáide oktagaslaš vuoigatvuođa bisuhit iežaset kultuvrra ja iežaset kultuvrralaš identitehta. Mánáidkonvenšuvnna artihkal 17 d) čujuha maiddái álgoálbmotmánáide, go doppe daddjojuvvo ahte stáhta galgá: “ávžžuhit mediahivvodaga erenoamážit váldit vuhtii daid mánáid gielalaš dárbbuid geat gullet unnitlohkui dahje álgoálbmogii”</span>.</p>
<p>UNESCO-soahpamuš vuoiŋŋalaš kulturárbbi birra 2003, lea ráhkaduvvon dainna ulbmiliin ahte sihkkarastit ja lasihit diđolašvuođa vuoiŋŋalaš kulturárbbi mearkkašumi ja dan árvvus atnima hárrái. Norga vuolláičálii soahpamuša 2007:s. Soahpamuša ulbmil lea suodjalit vuoiŋŋalaš kulturalbmanahttimiid, ja dan bokte čalmmustahttit ja sihkkarastit guoskevaš servodagaid, joavkkuid ja ovttaskas olbmuid kultuvrra ja dan árvvus atnima. St.prp. 73 (2005-2006) Om samtykke til ratifikasjon av UNESCOs konvensjon om vern av den immaterielle kulturarven (Mieđiheami birra vuolláičállit UNESCO konvenšuvnna vuoiŋŋalaš kulturárbbi suodjaleami hárrái) deattuhii ahte lea stuorit dárbu suodjalit Norgga sámi álgoálbmoga ja naššuvnnalaš unnitloguid vuoiŋŋalaš kulturárbbi, ja ahte erenoamážit lea deaŧalaš deattuhit álgoálbmogiid ja naššuvnnalaš unnitloguid Norggas, go árvvoštallojuvvo deavdá go Norga soahpamuša gáibádusaid. Norgga kulturráđđi lea Kulturdepartemeanttas ožžon gohččuma dievasmahttit UNESCOsoahpamuša vuoiŋŋalaš kulturárbbi suodjaleami hárrái, ja ášši lea leamaš ságas Sámedikki ja Norgga kulturráđi čoahkkimis. Sámediggi lea deattuhan ahte easkka ásahuvvon ráđđeaddi fágalávdegottis, mii galgá Norggas bargat vuoiŋŋalaš kulturárbbi evttohemiin Unesco golmma riikkaidgaskasaš listui, ferte leat gelbbolašvuohta álgoálbmogiid/sámiid ja naššuvnnalaš unnitloguid vuoiŋŋalaš kulturárbbi dáfus. Sámediggi lea nammadan ovtta lahtu fágalávdegoddái. Sámediggi áigu čuovvolit ságastallama ja ovttasbarggu Norgga kulturráđiin ja Kulturdepartemeanttain soahpamuša dievasmahttima hárrái.</p>
<p>Sámi dáidda ja kultureallin</p>
<p>Sámediggeráđđi lea válljen ahte dán dieđáhusa proseassas ii ovddit čielggadusa kultuvrra birra. Dán teakstaoasis áigut danne oanehaččat čilget dálá dili sámi dáidda- ja kultursuorggis. Čilgehusa vuođđun lea Sámedikki kultursuorggi bušeahtta. 2002 2003 2004 2005 2006 2007 2008 2009 2010 2011 2012</p>
<p>Juolludeamit Kulturdep.:s Sámediggái 29 100 30 244 31 734 32 613 44 243 47 905 53 543 61 993 65 353 67 379 70 379 - lassáneapmi jagis 1 144 1 490 879 11 630 3 662 5 638 8 450 3 360 2 026 3 000 - lassáneapmi jagis, % 3,9 % 4,9 % 2,80 % 35,70 % 8,30 % 11,80 % 15,80 % 5,40 % 3,10 % 4,45 %</p>
<p>Juolludeamit Sámedikkis kultuvrii 18 205 38 569 40 028 41 973 44 410 53 624 64 785 72 597 77 007 83 245 94 587 - lassáneapmi jagis 20 364 1 459 1 945 2 437 9 214 11 161 7 812 4 410 6 238 11 342 - lassáneapmi jagis, % 111,9 % 3,8 % 4,9 % 5,8 % 20,7 % 20,8 % 12,1 % 6,1 % 8,1 % 13,6 %</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 81 siidu 453 siiddus</p>
<p>Tabealla čájeha Kulturdepartemeantta juolludeami Sámediggái (bajimus ráidu) ja juolludemiid Sámedikkis kulturdoaimmaide oktiibuot Sámedikki bušeahta bokte. Tabealla čájeha guokte beali; nubbi ahte juolludeamit Kulturdepartemeanttas Sámediggái eai vástit dan juolludeapmái maid</p>
<p>Sámediggi addái kultuvrii, ja nubbi ahte Sámedikki bušeahtas leat ollu jagiid leamaš stuora lassáneamit.</p>
<p>Sámi kulturviesut ja kulturgaskkustanásahusat</p>
<p>Sámediggi addá jahkásaččat sámedikki bušeahta bokte njuolggodoarjagiid sámi kulturviesuide ja kulturgaskkustanásahusaide. Doarjja galgá leat veahkkin kulturgaskkustanásahusaide mat čalmmustahttet sámi kultureallima ja doibmet sámi kultuvrra ovddideami arenan. Dáid kulturviesuin ja kulturgaskkustanásahusain leat oalle iešguđetlágan doaimmat. Dat boahtá muhtin muddui das go daid ásaheamis lea iešguđetlágan duogáš ja muhtin muddui leat iešguđetlágan ekonomalaš rámmaeavttut. Lea datte maiddái nu ahte ásahusain leat leamaš iešguđetlágan návccat ovdánahttit iežaset doaimma ja barggu. Muhtin ásahusat leat leamaš gievrrat ovdánit ja leat doaibman <span type="quote">“čuovgadoardnan”</span> iežaset báikkálaš servodagain, go fas eará ásahusain lea unnit doaibma, mii fas dagaha unnit ovdáneami ja stuorruma. Go leat dien meari stuora erohusat sámi kulturásahusaid gaskka, de lea lunddolaš ahte fertejit čađahuvvot iešguđetlágan doaibmabijut vai ásahusat ovdánit dohkálaččat.</p>
<p>Sámediggi dáhttu doalahit ja ovddidit doaimmaid sámi kulturviesuin, sihke čielga politihka ja jahkásaš ruhtajuolludemiid bokte. Ásahusain aldiineaset lea almmotge sierra ovddasvástádus doalahit ja ovdánahttit iežaset ásahussan, ja háhkat buori ovttasbarggu iešguđetlágan bealálaččaiguin. Danne sámediggi bidjá čielga eavttuid buot ásahusaid doibmii mat ožžot njuolggodoarjaga sámedikki bušeahta bokte.</p>
<p>Sámediggi lea 2013:s ásahan ođđa ortnega iežamet bušeahtas, man leat gohčodan dáidaga ja kulturgaskkusteami arenat, ja masa gullet prošeavttat, stipeanddat ja doaibmabijut. Sámi kulturviesut ja kulturgaskkustanásahusat mat eai oaččo njuolggodoarjaga sámedikki bokte, sáhttet dán ortnegis ohcat doarjaga.</p>
<p>Ásahusdieđáhusa (2008) čuovvoleapmin leat mii čuovvolan ollu vuoruhuvvon doaimmaid. Dat leat máŋgga sámi kulturviesu ođđasis organiseren, namalassii nuppástuhttin vuođđudussan ja oasussearvin, stivralahtuid nammadanváldi ásahusain maidda Sámediggi addá njuolggodoarjaga, ja vuođđudusaid njuolggadusrievdadeapmi. Dát doaimmat leat oassin sámi ásahusaid ovdánahttimis, ja daid deaŧalašvuođa deattuheapmi sámi demokratiija nannemis ja ovdánahttimis.</p>
<p>Sámi festiválat</p>
<p>Sámediggi addá jahkásaččat sámedikki bušeahta bokte njuolggodoarjagiid sámi festiválaide. Doarjja galgá leat mielde nanneme sámi festiválaid mat čalmmustahttet, gaskkustit ja ovdánahttet sámi kultuvrra. Sámediggi bargá dan ovdii ahte sámi festiválat galget bisuhuvvot ja ovdánit deaŧalaš sámi ja eará álgoálbmogiid dáidda- ja kulturarenan, ja ahte dat galget leat jahkásaš doalut mat geasuhit gehččiid, artisttaid ja kulturgaskkusteddjiid Sámis ja eará álgoálbmotservodagain. Sámi festiválat leat hui deaŧalaččat sámi servodahkii. Dain lea sihke čálgoekonomalaš ja márkanekonomalaš árvu. Festiválain lea kultuvrralaš árvu, gielalaš árvu, dat huksejit identitehta ja ásahit bargosajiid, buktet gálvojođu ja muđui ávkki servodahkii. Dat leat maiddái sámiid, iešguđet buolvvaid ja iešguđet álbmogiid gávnnadanbáikkit. Kultuvrralaš fálaldagat servodagas oppalaččat mannet dan guvlui ahte festiválaid lohku sakka lassána. Eambbo fálaldatberoštupmi kultureallimis geasuha buotlágan servodatlahtuid ja lasiha vuordámušaid festiválaid kvalitehta ja sisdoalu hárrái. Sámi festiválat atnet dárbbašlažžan čuovvut dien ovdáneami, mii fas eaktuda oadjebas birgenvuođu ja bissovašvuođa, sihke ekonomalaš ja olmmošlaš resurssaid dáfus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 82 siidu 453 siiddus</p>
<p>Teáhter ja lávdedáidda</p>
<p>Sámediggi addá jahkásaččat sámedikki bušeahta bokte njuolggodoarjagiid guovtti sámi teáhterii, Beaivváš Sámi Našunálateáhterii ja Åajelsaemien Teaterii. Doarjja galgá leat mielde ovdánahttime dieid sajáiduvvan sámi teáhteriid dáiddalaččat, ja leat veahkkin dasa ahte dat sáhttet buvttadit alla dási lávdedáidaga ja mátkkoštit lávdedáidagiin, nu ahte doibmet kulturvásiheami ja kulturgaskkusteami arenan, ja báikin gos sámegiella geavahuvvo ja čalmmustahttojuvvo.</p>
<p>Sámi servodagain lea teáhter čájehuvvon ođđaáigásaš lávddis oalle nuorra dáiddavuohki. Sámi lávdedáidda ja teáhterdoaibma lea deaŧalaš sámi dáidaga, kultuvrra, giela ja identitehta vásiheapmái, čalmmustahttimii ja gaskkusteapmái. Teáhter lea dáiddavuohki masa servet máŋggalágan dáiddárat: neavttárat, dánsejeaddjit, rešissevrat, dramatihkkárat, hábmejeaddjit, musihkkarat, scenográfat ja nu ain. Sámediggi bargá dan ovdii ahte sámi teáhterdoaibma bisuhuvvo ja ovdána, sihke sajáiduvvan sámi teáhterat ja astoáiggeteáhterdoaibma. Mánáid ja nuoraid teáhterdoaibma lea vuoruhuvvon suorgi.</p>
<p>Sámediggi bargá ovttas Beaivváš Sámi Našunálateáhteriin oažžut ođđa teáhtervistti sámi našunálateáhterii. Sámediggi lea addán Statsbyggii bargun plánet ođđa vistti. Prográmmabargu oktan latnja- ja doaibmaprográmmain lea juo gárvvis, ja leat čađahuvvon konsultašuvnnat Kulturdepartemeanttain ođđa sámi kulturviesuid viessoláigoruhtadeami hárrái. Prošeavtta viidáset čađaheapmi dahkkojuvvo viessoláigoruhtadeami ortnega vuogádaga mielde.</p>
<p>Girjjálašvuohta</p>
<p>Sámediggi juolluda jahkásaččat doarjaga girjjálašvuođa almmuhemiide ohcanvuđot ortnega bokte. Doarjjaortnega ulbmiljoavkun leat leamaš sámi girjjálašvuođa lohkkit. Hui oallugat ohcet doarjaga girjjálašvuođa almmuhemiide, ja lohku lassána jagis jahkái. Sámediggi lea maŋemus jagiid vuoruhan mánáid ja nuoraid go juolluda ruđa girjjálašvuhtii. Dát guoská erenoamážit sámi čáppagirjjálašvuhtii, jorgaluvvon čáppagirjjálašvuhtii ja jietnagirjjiide. Movttiidahttin dihte mánáid ja nuoraid lohkat eambbo ja vai dan golmma sámegillii almmuhuvvojit eambbo, de lea Sámediggi válljen erenoamážit ovddidit girjjálašvuođa mánáide ja nuoraide. Sámi dáidda- ja kulturbirrasat leat moaitán girjjálašvuođa- ja musihkkaohcamiid árvvoštallama. Dáiddáriid gáibádus lea ahte ferte earuhit politihka ja fága. Dáidda- ja kulturfágalaš árvvoštallan galgá leat vuođđun go ohccojuvvon prošeavttat árvvoštallojuvvojit. Sámediggi lea dadjat áidna mii doarju sámegiel girjjálašvuođa almmuheami. Dat lea hástalussan go lea sáhka addimis sámi girječálliide dohkálaš rámmaeavttuid. Ođđa girjjálaš albmanahttinvuogit, nu mo áppát ja e-girjjit, addet vel stuorit hástalusaid daid ekonomalaš rámmaeavttuid hárrái maid Sámediggi hálddaša.</p>
<p>Musihkka</p>
<p>Sámediggi juolluda jahkásaččat doarjaga musihkkaalmmuhemiide ohcanvuđot ortnega bokte. Lea maiddái juolluduvvon doarjja musihkka-video ráhkadeapmái ja turné-doibmii. Bohtet hui ollu ohcamat. Sámediggi vuoruha jahkásaččat bušeahta bokte guđet doaimmat galget oažžut doarjaga, ja vuoruheamit sáhttet rievdat jagis jahkái.</p>
<p>Sámediggi lea maŋemus jagiid vuoruhan nuorra sámi musihkkáriid ovddideami. Erenoamážit leat dorjon nuorra musihkkáriid stuorit márkaniid guvlui, ámmátdási ja márkanfievrredeami dáfus. Sámi musihkka ođasmuvvá ja ovdána seamma ládje go musihkka muđui servodagas, mii fas lea boktán eambbo beroštumi ja bivnnutvuođa.</p>
<p>Árbevirolaš sámi juoigan ii leat vuoruhuvvon 2010 rájes. Vai leat sáhttán doarjut nuorra musihkkáriid ja mánáid ja nuoraid musihka, de lea árbevirolaš juoigan biddjon maŋŋelii, ja dat lea dahkkojuvvon</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 83 siidu 453 siiddus ekonomalaš rámmaeavttuid geažil. Nu go girjjálašvuođadoarjagiid dáfus, de leat maiddái musihkkabirrasat moaitán váilevaš einnosteami vuoruhemiid dáfus.</p>
<p>Visuála dáidda</p>
<p>Sámediggi doarju sámi dáidaga dáiddáršiehtadusa bokte. Álggu rájes juo lea sámi dálá áigge dáidaga ja dáiddaduoji sisaoastima ortnet leamaš oassin šiehtadusas. Ulbmilin šiehtadusain lea čalmmustahttit sámi dáidaga. Dáidda galgá čohkkejuvvot boahttevaš sámi dáiddamuseii.</p>
<p>Sámediggi lea addán gulaskuddancealkámuša Stuoradiggedieđáhussii nr. 23 (2011-2012) mii lea visuála dáidaga birra. Stuoradiggedieđáhusas čielggada Kulturdepartemeanta sámi dáidaga ja ovddida departemeantta árvvoštallamiid. Departemeanta árvvoštallá earret eará ahte: <span type="quote">“Guovddáš eiseválddit galget vuhtii váldit sámi beali ollislaš kulturpolitihkas, mii galgá speadjalastit kultuvrralaš girjáivuođa mii lea Norggas. Buohkat geat orrot riikkas, galget beassat oahpásmuvvat ja dovddiidit sámi dáidaga ja kultuvrra. Suorggi nannemis ja viiddideamis lea maiddái positiiva váikkuhus sámi dáiddáriid ja sámi ásahusaid guovdu”</span>.</p>
<p>Norgga kulturráđđi definere otná visuála dáiddasuorggi iežas strategiijaplánas 2011--2014, čuovvovaš vugiin: <span type="quote">“Otná dáiddasuorgái gullá njuhttojuvvon govva, fotografiija, sárggus, grafihkka, skulptuvra, video/filbma/dokumentára, installašuvnnat, báikái gullevaš ja relašuvdnavuđot ovdanbuktimat, jietnadáidda, performance, neahttadáidda, streetart, grafitti, govvaráiddut, artists` books, olggu ja almmolaš lanjaid geavaheapmi jna. Dáidda sáhttá leat diŋga, muhto seamma bures maiddái dahku, dáhpáhus ja dilálašvuohta. Dáiddasuorgái gullet maiddái dat deaŧalaš rollat maid digaštallan ja máhttobuvttadeapmi ovddastit, sihke olbmo iežas dáiddavuohkin, muhto maiddái semináraid ja almmuhemiid hámis.”</span> Duodji lea guhkes ja nanu árbevierru sámi dáiddabirrasiin. Duodjái gullet buotlágan ráhkadeaddji doaimmat nugo dipmaduodji, ámmátduodji, dáiddaduodji, garraduodji ja smávvaindustriija man vuođđun lea sámi kultuvra ja árbevierru. Odne earuhuvvo dáidda ja duodji, mas dáidda fátmmasta friddjahutkkálaš dáiddaduoji, ja duodjin ges adnojuvvo ráhkadeapmi man vuođđun lea sámi árbevierru.</p>
<p>Filbma</p>
<p>Sámedikkis lea ohcanvuđot ortnet mas vuoruhuvvojit doarjagat sámi filbma- ja mediafálaldagaide ja dokumentáraid buvttadeapmái sámi dilálašvuođaid birra.</p>
<p>Sámediggi addá njuolggodoarjaga Internašunála Sámi filbmaguovddážii AS (ISF) Guovdageainnus. Guovddáš ásahuvvui 2007:s ja dan áidna eaiggát lea Guovdageainnu suohkan. Guovddážis lea riikkaidgaskasaš stáhtus, vaikko stáhtadoarjja addojuvvo ge poastta 73 (guovlulaš filbmaguovddážat) bokte. ISF hástalus lea váilevaš doaibmaruhtadeapmi. Sámediggi lea lohkan iežas mielas searvat filbmaguovddáža eaiggádin. Filbmaguovddáš háliida ahte eambbo almmolaš bealit Norggas, Ruoŧas ja Suomas berrejit searvat eaiggádin. Dat dagahivččii ahte guovddáš sáhtášii ohcat našuvnnalaš ruhtadeami diein riikkain, mii sáhtášii lasihit sámi filmmaid buvttadeami. Doaimmat ISF olis leat sakka lassánan, ja ođđa prošeavttat ja taleanttat leat ilbman mearkkašahtti láhkái. Dat ovttasbarget dasa lassin filbmabirrasiiguin Norggas, Ruoŧas Suomas ja Ruoššas. 2011:s ja 2012:s almmuhii ISF doarjagiid sámi filmmaid ovdánahttimii ja buvttadeapmái. Sámi filbma lea sihke deaŧalaš kulturfálaldat ja gielladoaibma. Sámediggi lea danne bušeahta ohcanvuđot doarjagiid bokte sámegieldoaimmaide vuoruhan sámi mánáid- ja nuoraidfilmmaid dubbema. Dán ášši leat mii maiddái ovddidan ráđđehussii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 84 siidu 453 siiddus</p>
<p>Museat</p>
<p>Sámediggi addá njuolggodoarjaga guđa konsoliderejuvvon sámi museii. Ulbmil dáinna ortnegiin lea seailluhit, hálddašit ja gaskkustit sámi kulturhistorjjá báikkálaš servodagain. Sámi museat doaimmahit iežaset museadoaimmaid museafágalaš prinsihpaid, našuvnnalaš mihttomeriid ja Sámedikki njuolggadusaid mielde. Sámi museadoaibma lea deaŧalaš ásahussan sámi servodagain, mas sámi museain lea guovddáš sajádat sámi demokratiija čađaheamis, vaikko stáhta ii leat ge daidda láhčán nu buriid rámmaeavttuid. Sámi museat ieža ja Sámediggi háliidit ovddidit sámi museaid ain dobbelii, muhto das leat ollu hástalusat. Leat sihke museafágalaš hástalusat, ja maiddái hástalusat dan hárrái ahte lea dárbbašlaš viiddidit ja hukset ođđa museavisttiid. Lea ráhkaduvvon čielggadus Bååstede – sámi kulturárbbi máhcaheapmi, man maiddái guoskevaš bealit, Kulturhistorjjálaš musea, Norgga álbmotmusea ja Sámediggi, leat mearridan. Mearrádusas daddjo ahte sámi kulturhistorjjálaš dávvirat mat dál leat Norgga álbmotmuseas, galget máhcahuvvot sámi museaide. Diet proseassa lea áigeáddjái ja divrras, ja dasa ferte gávdnot ruhtadeapmi.</p>
<p>Sámi museadoaibma ii ovddiduvvo dán dieđáhusas, muhto gieđahallojuvvo sierra museapolitihkalaš čielggadusas.</p>
<p xml:lang="smj">Girjerádjosat</p>
<p>Sámediggi addá njuolggodoarjaga ovcci girjebussii. Dasa lassin addit mii investerendoarjaga ođđa bussiid oastimii. Mis lea maiddái iežamet girjerájus sámediggeviesus Kárášjogas. Sámedikki váldomihttu sámi girjerájusbálvalusain lea ahte olles sámi álbmot galgá oažžut dohkálaš girjerájusfálaldaga. Sámis ásset olbmot bieđgguid. Sámedikki girjerájus ja sámi girjebusset leat deaŧalaččat dasa ahte lágidit girjerájusfálaldaga álbmogii. Sámedikki girjerájus galgá leat sámi girjjálašvuođa ja girjerájusbálvalusa gelbbolašvuođaguovddáš, ja dat galgá leat hálddašangirjerájus Sámedikki politihkkáriidda ja bargiide.</p>
<p>Girjerájus ja girjebusset eai gieđahallojuvvo dán dieđáhusas. Boahttevaš čielggadusas girjerádjosiid birra guorahallat mii áššesuorggi dárkileappot.</p>
<p>Valáštallan</p>
<p>Sámediggi addá jahkásaččat sámedikki bušeahta bokte njuolggodoarjagiid sámi valáštallanorganisašuvnnaide. Ulbmil dáinna ortnegiin lea bisuhit fysalaš doaimmaide arenaid ja arenaid gos sámi mánát ja nuorat besset vásihit oktavuođa, mat leat identitehta huksejeaddjit. Njuolggodoarjja Sámedikkis manná organisašuvnnaid jođiheapmái ja doibmii. Dasa lassin lea Sápmi, Sámi Valáštallanlihtu (SVL) bokte 2004 rájes juohke nuppi jagi searvan guossin Arctic Winter Games lágideamis. Joavkkus mii lea mátkkoštan Canadai/Alaskai, leat mielde leamaš sihke valáštallit ja kulturovddasteaddjit. Sápmi lea gilvvuide sádden nieida- ja bárdnečuigiid ja spábbačiekčamii ges juniornieiddaid. Sámediggi lea jahkásaččat 2005 rájes ožžon speallanruđaid bokte juolludeami Kulturdepartemeanttas. Dát ruđat galget juolludaneavttuid mielde mannat bisuhit ja ovdánahttit erenoamáš sámi valáštallandoaimmaid, ja erenoamážit doaimmaid mánáid ja nuoraid váste. Doarjja máksojuvvo</p>
<p>Sámediggái, ja dat lea buot jagiid áigodagas 2005-2011 máksán dan viidáseappot SVL-N:ii.</p>
<p>Eaktodáhtolaš searvvit ja ovttastusat</p>
<p>Eaktodáhtolašvuođas lea sihke servodatlaš ja ekonomalaš mearkkašupmi. Eaktodáhtolaš organisašuvnnat leat guovddáš doaimmaheaddjit máŋgga servodatsuorggis iežaset barggu bokte, maiddái go lágidit vejolašvuođaid aktiivvalaččat searvat, ja dan sosiála oktavuođa bokte man dat ovddastit. Dain leat ollu rollat servodagas, go dat leat gávnnadansajit, oahppansajit, kulturgaskkusteaddjit, iešguđetlágan bálvalusaid buvttadeaddjit, doaibmaguovddážat, vuolggaheaddjit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 85 siidu 453 siiddus ja dieđusge maiddái váikkuhangaskaoamit ja <span type="quote">“bearráigeahččit”</span>. Danne lea almmolašvuođa ja eaktodáhtolašvuođa ovttasdoaibma hirbmat deaŧalaš, maiddái kultursuorggi ovddideamis.</p>
<p>Brutto nationálabuktaga ektui dagai eaktodáhtolaš organisašuvnnaid árvoháhkan, oktan eaktodáhtolaš bargguin, 3,9 % jagis 2010. Bargu man eaktodáhtolaš olbmot doaimmahit, lea meroštallojuvvon dahkat 60 miljárdda kruvnno. Seammás diehtit ahte dien doaimma ii sáhte ruđain mihtidit, go olbmot skeŋkejit iežaset áiggi. Stuora rievdamat politihkas maŋemus jagiid váikkuhit eaktodáhtolaš servviid dietnasiidda, ovdamearkka dihte speallanautomáhtaid gieldin ja buhtadusortnet mii dan sadjái bođii, rásseruohtasoassi ja lassiárvodivada buhtadusortnet 2010 rájes. Eaktodáhtolaš doaibma vásiha stuora rievdamiid, sihke viidodaga, hámi ja sisdoalu dáfus, oppalaš servodatproseassaid olis. Go olbmuid searvan kulturfálaldagaide rievdá, organisašuvdnavuogit ja demográfalaš bealit rivdet jna., de dat váikkuha eaktodáhtolaš doaimma ja movtta searvat eaktodáhtolaš bargui. Smávva servodagain lihkostuvvet buorebut oažžut stuorit osiid álbmogis searvat eaktodáhtolaš bargui. Maiddái sámi oktavuođas lea eaktodáhtolašvuođas stuora mearkkašupmi kulturdoibmii. Ollu sámi ásahusat eai livčče áigái boahtán eaktodáhtolaš báikkálaš álggaheddjiid ja olbmuid haga. Eaktodáhtolaš ásahusain lea maiddái mearkkašupmi iešguđetlágan valáštallan-, dáidda- ja kulturorganisašuvnnaide, muhto maiddái nuvttábarggu ja eaktodáhtolašvuođa bokte iešguđetlágan kulturlágidemiin. Eaktodáhtolašvuođa bokte ásahuvvojit deaŧalaš gávnnadansajit, erenoamážit mánáide ja nuoraide.</p>
<p>Sámi organisašuvdnadoaimmas lea rádjerasttideapmi maiddái mearkkašahtti.</p>
<p>Sámediggi juolluda doaibmadoarjaga iešguđetlágan kulturorganisašuvnnaide, ja juolluda ohcama vuođul doarjaga iešguđetlágan doaluide maid eaktodáhtolaš kulturbealálaččat lágidit. Dál lea digaštallan eaktodáhtolašvuođa ja profešonaliserema birra eaktodáhtolašvuođas, maiddái dáidda- ja kultureallima dáfus. Lea earret eará váttis oažžut olbmuid eaktodáhtolaččat váldit ovddasvástádusa organisašuvdnadoaimmaid dáfus, ja de fertejit bálkáhit olbmuid dasa. Máŋggat doarjjaohccit muitalit ahte lea šaddan váddáseabbo oažžut olbmuid bargat nuvttá, ja danne dárbbašit sii ruđa bálkáhit/buhtadit olbmuid bargat. Sámi festiválat leat buori muddui vuođđuduvvon eaktodáhtolašvuođa ala, go servodaga rievdan dien dáfus ii vuos leat ollen dohko. Mihttun lea ahte sámi eaktodáhtolaš kultureallimis galget leat buorit rámmaeavttut vai sáhttet ovdánit ja hutkat ođđa ja gelddolaš doaimmaid, mat addet movtta searvat dakkár bargui, ja mii dahká dan geasuheaddjin gilvvus eará fálaldagaiguin.</p>
<p xml:lang="smj">Media</p>
<p>Sámedikki mihttomearri mediapolitihkain leat máŋggabealat sámi mediat mat čalmmustahttet sámi giela, kultuvrra ja servodateallima. Mediat galget ieža fállat arenaid gos sámegielas, sámi kultuvrras ja servodateallimis lea sorjjasmeahttun jietna, ja mii lea identitehta huksejeaddji. Sámediggi juolluda iežas bušeahta bokte doarjagiid iešguđetlágan almmuhemiide ja NuorajTV:ii, mii lea neahtta-tv julevsámegillii ja man julevsámi nuorat doaimmahit. Sámedikkis ii leat hálddašanovddasvástádus sámi mediapolitihkas. Mediabearráigeahčču hálddaša stáhtadoarjaga sámi aviissaide. Gulahallamis ráđđehusain fertet mii čielgasit ovdanbuktit maid mii atnit váilevažžan sin sámi mediapolitihkas. Lassin ráđđehusa sámi mediapolitihkkii juolluda Sámediggi doaibmadoarjagiid sámi almmuhemiide ja NuorajTV prošektii. Girjjis <span type="quote">”Sámi logut muitalit 3”</span> čujuhuvvo ahte sámi mediaid ovdáneapmi lea leamaš guovddážis bealušteame ja ovddideame sámi kultuvrra. Sámi bealis lea iežaset mediaid ásaheapmái biddjojuvvon stuora fuomášupmi, ja barggu boađusin lea ahte mis odne leat beaivválaš sámegielfálaldagat radio, tv, aviissaid ja Interneahta bokte. NRK Sápmi lea nannen iežas sajádaga sámi álbmoga guovdu, go lea dat media mas olbmot válljejit gullat sámi áššiid birra. Go sáddenáiggit leat lassánan ođđasiidda, mánáid-tv:ii ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 86 siidu 453 siiddus magasiidnaprográmmaide, de lea das viidámus fálaldat sámi álbmogii. NRK ja Sámediggi leaba ságastallan bargat sierra tv-kanála ásaheami ovdii, mii lea ge NRK Sápmi mihttomearri.</p>
<p>Leat ain hástalusat mediafálaldagaid dáfus mat bures áimmahušaše julev- ja lullisámi giellaguovlluid, ja mat attáše julev- ja lullisámiide dohkálaš ja dásseárvosaš mediafálaldaga. Mediafálaldat lullisámegillii lea okta ášši ovttasbargošiehtadusas lullisámi guovllu dáfus. Sámediggeráđđi dáhttu oažžut áigái kártema čielggadan dihte mediafálaldaga lullisámiide ja lullisámegillii. NuorajTV bargá viiddidit seamma fálaldaga nuoraide lullisámi guovllus. Girjjis <span type="quote">“Sámi logut muitalit 3”</span> gávnnahuvvo ahte orru leame nu ahte sámit olggobealde Finnmárkku eai geavat sámi mediaid seamma aktiivvalaččat go sápmelaččat Finnmárkkus. Dát dáidá boahtit das go eanas oassi mediafálaldagas lea davvisámegillii.</p>
<p>Sosiála mediaid ja interneahta geavaheapmi lea ovdáneame nuoraid gaskkas. Sii álkit heivehit iežaset digitála ođasmuvvamiidda, ja dasa lea earret eará NuorajTV buorre ovdamearka. Eai leat čađahuvvon viiddis iskkadeamit sámi mediaid birra Skogerbø raportta rájes, ”Samiske medier.</p>
<p>Innhold, bruk og rammevilkår” (2000) (Sámi mediat. Sisdoallu, geavaheapmi ja rámmaeavttut, 2000).</p>
<p>Sámediggi lei diŋgon dien raportta.</p>
<p>Artihkal sámi mediaid birra girjjis <span type="quote">“Sámi logut muitalit 3”</span> rávve ahte čađahuvvo ođđa iskkadeapmi sámi mediaid birra. Dat lea erenoamáš deaŧalaš iskan dihte man muddui sámiide olggobealde eanemus guovddáš sámi guovlluid lea dohkálaš mediafálaldat, ja erenoamážit olggobealde Sis-</p>
<p>Finnmárkku. Berre maiddái dárkileappot guorahallojuvvot mo sámi aviissaide lea beroštupmi ja makkár rámmaeavttut dain leat. Ođđaáigásaš mediaid geavaheapmi sámiid gaskkas berre maiddái iskojuvvot, mo sámit geavahit daid, ja man muddui dat geavahuvvojit diehtogáldun sámi dilálašvuođaid hárrái.</p>
<p>Kulturealáhus</p>
<p>Sámedikkis lea iežas ealáhusdieđáhusas (2011) bidjan kulturealáhusa oktan áŋgiruššansuorgin. Dán áŋgiruššansuorggi mihttomearrin lea háhkat eambbo bargosajiid sámi kulturealáhusain ja kultuvrii vuođustuvvon ealáhusain. Kulturealáhus ráddjejuvvo ealáhusdieđáhusas priváhta ealáhussan mat ráhkadit ja vuvdet kultuvrralaš gálvvuid dahje bálvalusaid. Diet leat earret eará sámi almmuhus- ja máinnusdoaimmat, arkitektuvra, girjjit, aviissat, bláđit jna, design, foto, filbma, video, duodji, dáiddalaš doaibma (čađaheaddji ja ráhkadeaddji dáidda, dáiddaduodji) ja musihkka. Mátkkoštanealáhus adnojuvvo leat sierra ealáhus, mas sámi kulturelemeanttat leat guovddáš oassin fitnodaga doaimmas. Duodjeealáhus lea deaŧalaš ealáhus mas leat guhkes árbevierut sámi servodagas. Mihttomearit ja strategiijat mátkkoštanealáhusa ja duoji hárrái leat gieđahallojuvvon Sámedikki ealáhusdieđáhusas.</p>
<p>Eará bealit dien ealáhusas leat dat dáiddalaš buktagat maid sámi dáidda- ja kulturdoaimmaheaddjit ráhkadit. Kulturealáhusas lea buori muddui sáhka sámi dáiddáriid rámmaeavttuin. Danne áigut mii maiddái dán dieđáhusas váldit ovdan ášši sierra áŋgiruššansuorgin, mas dáiddáriid doaibma erenoamážit deattuhuvvo.</p>
<p>Sámedikki áŋgiruššan kulturealáhusaid ovddas boahtá lassin dan viiddis áŋgiruššamii mii muđui lea sámi dáidaga ja kultuvrra hárrái. Lea áibbas mearrideaddji eaktu ahte mis lea ealli ja nanu sámi dáidda- ja kultureallin, go dan haga ii livčče mis makkárge kulturealáhus. Kulturealáhus lea hui áigeguovdilis ášši miehtá riikka. Kulturdepartemeanta, Ealáhus- ja gávpedepartemeanta ja Gielda- ja guovlodepartemeanta ovddidit 2013 mielde kulturealáhusaid doaibmaplána. Buot fylkkagielddain sámi guovlluin leat sierra doaibmaplánat iežaset kulturealáhusáŋgiruššamiidda, ja Romssas ja Finnmárkkus leat ásahuvvon sierra kulturealáhusfoanddat. Dasa lassin lea Davvi-Norgga Seastinbáŋku ásahan vuođđudusa mii galgá juohkit 100 miljovnna kruvnno kulturealáhusáigumušaide riikkaoasis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 87 siidu 453 siiddus</p>
<p>Hástalusat otná kulturpolitihkas</p>
<p>Sámi dáidaga ja kultureallima dála dili guorahallan čájeha ahte mis leat ollu hástalusat kultursuorggis. Dieđáhusas eai leat vástádusat buot hástalusaide, muhto áŋgiruššansurggiid oktavuođas gieđahallat mii máŋga dain surggiin bajit dásis.</p>
<p>Sámedikki stuorimus hástalus sámi kulturpolitihkas lea min váilevaš doaibmanmunni sámi dáidaga ja kultuvrra ovddideami hárrái. Mii háliidivččiimet leat njunuš eavttuidbiddji sámi dáidaga ja kultuvrra ovddideamis. Sámedikki vejolašvuođat váldit ovddasvástádusa sámi dáidaga ja kultuvrra hárrái ráddjejuvvo dan dihte go Sámedikki ja ráđđehusa gaskka leat váilevaš bušeahttačielggadeamit. Mii fertet áigges áigái eallit daid láidestusaiguin maid ráđđehus bidjá stáhtabušeahta bokte.</p>
<p>Viidáseappot oaivvildit mii ahte sámi kultuvra ii leat ožžon iežas lunddolaš ja deaŧalaš saji eará almmolaš eiseválddiid politihkas. Sámediggi šaddá dávjá akto bargat sámi dáidaga ja kultuvrra nannemiin, ovddidemiin ja gaskkustemiin. Dát dagaha vuosttažettiin sámi dáidaga ja kultureallima doaimmaheddjiid ovdii. Dat dagaha maiddái álbmoga ovdii geat eai beasa vásihit ja muosáhit sámi dáidaga ja kultuvrra. Dat lea vahágin Norgga dáidda- ja kultureallimii.</p>
<p>Sámi dáiddár- ja kulturbiras moaitá Sámedikki das go mii bidjat politihkalaš láidestusaid dáiddáriidda sin beaivválaš dáiddalaš barggus. Lea go vejolaš earuhit dáiddalaš ja kulturfágalaš árvvoštallamiid politihkalaš árvvoštallamiin? Gokko galgá rádji mannat, ja gean vuoruheamit/árvvoštallamat galget biddjojuvvot vuođđun? Sáhttá go Sámediggi, mii lea sihke politihkalaš orgána ja hálddašanorgána, sirrejuvvot olggobeallái friddja ja sorjjasmeahttun dáidaga? Movt sáhttá Sámediggi bures hálddašit</p>
<p>Sámedikki kulturruđaid sirrema prinsihpa vuođul, seammás go Sámediggi, mii dábálaččat šaddá akto ruhtadit sámi dáidda- ja kulturprošeavttaid, galgá sáhttit bidjat eavttuid gáibádusaide? Seammás lea ealli ja máŋggabealat dáidda- ja kultureallin Sámedikki kulturpolitihkalaš mihttomearrin. Dát mearkkaša ahte kulturpolitihkalaš árvvoštallamis galget oppalaš ja bajitdási láidestussan leat gielalaš girjávuohta ja mánáid ja nuoraid vuoruheapmi, seammás go dáiddalaš friddjavuohta galgá vuhtii váldojuvvot. Dát leat deaŧalaš gažaldagat mat gusket sámi dáiddáriid rámmaeavttuide. Sámedikki deaŧaleamos reaidun dán barggus leat min doarjagat sámi dáidagii ja kultuvrii, sihke njuolggodoarjagat, ohcanvuđot doarjagat ja dáiddáršiehtadus. Vástádusat dáidda gažaldagaide fertejit gávdnot ovttasráđiid sámi dáiddárorganisašuvnnaiguin. Ásahusdieđáhusa bokte 2008:s bijai Sámediggi iežas ásahuspolitihkkii vuođu. Dieđáhusas leat láidestusat earret eará ásahusaid ođđasis organiseremii. Dat bargu lea dál jođus ja galgá ain jotkojuvvot. Ásahusdieđáhusas bohtet maiddái ovdan makkár doaibmagáibádusat ásahusaide biddjojuvvojit. Mii bidjat čielgaset gáibádusaid doaimma hárrái buot ásahusaide ja organisašuvnnaide mat ožžot njuolggodoarjaga Sámedikki bušeahta bokte. Sámediggi oaidná datte ahte mii eat leat leamaš doarvái čielgasat iežamet gulahallamis ásahusaiguin doaimmaid ja vuordámušaid hárrái. Sámit lea álbmot mii orru njealji riikkas. Rádjárasttideaddji bealli ferte maiddái leat kulturpolitihka vuođđun.</p>
<p>Diehtovuođđu Sámediggedieđáhus sámi dáidaga ja kultuvrra birra lea ráhkaduvvon daid dieđuid vuođul mat mis leat eará dokumeanttain, statistihkas, evalueremiin ja dutkamis, raporttain maid leat diŋgon erenoamážit dán dieđáhusa ráhkadeapmái ja dasto vel dieđuid vuođul maid kultuvrii gullevaš olbmot leat vásáhusaid bokte háhkan.</p>
<p>Dán kapihttalis addit oanehis bajilgova diein dieđuin ja čilget oanehaččat manne dat leat relevánttat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 88 siidu 453 siiddus</p>
<p>Sámi kultuvrra servodatdieđalaš mearkkašupmi lea bures duođaštuvvon. Muhto sámi kultuvra servodatbeallin, ja dat makkár mearkkašupmi dáidda- ja kulturdoaimmaheamis lea servodahkii, lea unnán dutkojuvvon. Sámi dáidda- ja kulturvuđot ealáhus lea maiddái unnán dutkojuvvon. Dutkan dán suorggis attášii midjiide ávkkálaš dieđuid áiggis goas dát lea deaŧalaš áŋgiruššansuorgi riikkadásis ja okta dain ođđa ealáhusgeainnuin davvin.</p>
<p>Raporttat ja evalueremat</p>
<p>Kulturdieđáhusa bargui lea Sámediggi diŋgon guokte raportta/váikkuhusanaliissa; Telemarksforskningas <span type="quote" xml:lang="nob">“Norsk kulturindeks 2012 – Resultater fra samisk område”</span> (Norgga kulturindeaksa 2012 – Bohtosat sámi guovllus), ja Norut Álttás <span type="quote" xml:lang="nob">“Kulturnæringer i samiske områder – sysselsetting og bedriftskultur”</span> (Kulturealáhusat sámi guovlluin – bargosajit ja fitnodatvuogádat). Goappaš raporttain leat mii bivdán vuođđun atnit 24 dihto suohkana. Dát ráddjejupmi lea dahkkojuvvon SED-guovllu vuođul, mii lea Sámedikki doarjjaortnegiid ealáhusovddideami doarjagiid guovlu, ja lea nappo oalle viiddis ráddjejupmi mii fátmmasta ollu suohkaniid gos sámi álbmot iešguđet muddui lea unnitlogus.</p>
<p>Liigeváikkuhusanaliissat dadjet dávjá juoidá doaimma birra dan jagis/áigodagas goas mihtida liigeváikkuhusaid, muhto unnán ovddit ja maŋit jagiid birra. Seammás leat diekkár analiisat deaŧalaččat earret eará bealuštan dihte kulturdoaimmaid doarjuma. Vai oažžu politihkalaš dohkkeheami, de fertejit addojuvvot eambbo čilgehusat dasa manne eambbo ruhta geavahuvvo dáidda- ja kultursuorgái. Kultuvrra iešárvu ii leat doarvái ágga go suorgi galgá gilvalit ovdamearkka dihte oahpahusain, dearvvašvuođain ja ealáhusaiguin. Ávkkálašvuođa árvu mii čuovvu ekonomalaš ja servodatbealálaš váikkuhusas, lea maiddái deaŧalaš. Sámi oktavuođas leat maiddái árvovariábelat nugo identitehta, gullevašvuohta ja giella guovddážis. Lea ain stuora dárbu háhkat statistihka ja vuođđodieđuid sámi servodatdilálašvuođaid birra. Sámediggi árvvoštallá oažžut ráhkaduvvot sámi kulturindeavssaid ja liigeváikkuhusiskkademiid maiddái boahtteáiggis, vai beasašeimmet čuovvut ovdáneami áiggi mielde. Lassin Sámedikki iežas bajilgovaide ja eará raporttaide ja čielggademiide attášii dat buori gova kultureallima ja bargosajiid dilálašvuođas sámi guovlluin. Norgga kulturindeaksa 2012. Bohtosat sámi guovllus Norgga kulturindeaksa lea jahkásaš bajilgovva Norgga suohkaniid, guovlluid ja fylkkaid kulturfálaldagain ja kulturdoaimmain. Indeaksa ráhkaduvvo dieđuid vuođul máŋgga almmolaš ossodagas, beroštusorganisašuvnnain ja servviin. Raporttas sámi guovllu dáfus ovddida Telemarksforskning bajilgova mii sáhttá muitalit juoidá kultureallima dili birra sámi guovllus Norsk kulturindeks 2012 loguid vuođul. Ovdanbuktimis leat logut ja rehkenastimat sámi guovlluid hárrái, buohtastahttojuvvon riikka gaskameriin ja njeljiin davimus fylkkain, ja logut 24 válljejuvvon suohkanis. Vaikko Norsk kulturindeks vuođđodieđuin váilot soames áigeguovdilis dieđut sámi oktavuođas, de addá dat vuođu buohtastahttit kultureallima dilálašvuođa dán sámi guovllus eará regiovnnaiguin, ja dadjat juoidá das mo kultureallima stáhtus lea iešguđet sámi suohkaniin. Raporta čájeha ahte barggaheapmi lassána kulturealáhusain sámi guovlluin, ja ahte lassáneapmi lea leamaš stuorimus vásáhus- ja aktivitehtafitnodagain ja beroštusorganisašuvnnain. Barggaheapmi lea goasii beliin lassánan ja lea stuorit lassáneapmi go riikkaoasis ja Norggas muđui. Sámi guovlluin barget 594 olbmo iešguđetlágan kulturfidnuin. 204 sis barget medias, 110 iešguđetlágan dáiddalaš bargguin, 228 olbmo leat kulturgaskkusteaddjit, omd. musea- ja girjerájusbargit, ja 52 olbmo barget dáiddaoahpahusain kulturskuvllain dahje sullasaš doaimmas.</p>
<p>Oktiibuot ásset 96 dáiddára sámi guovlluin. Dat vástida guokte dáiddára juohke duhát ássis, ja dat dáiddárlohku lea sullii bealli riikka gaskamearis. Dáiddáriid lohku sámi guovllus lea lassánan 6 % maŋemus jagi. Riikkadásis ii leat dáiddáriid lohku lassánan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 89 siidu 453 siiddus</p>
<p>Sámi guovlluid suohkaniin lea Guovdageaidnu dat stuora dáiddársuohkan. Dáppe leat oktiibuot 30 dáiddára, namalassii 10,2 juohke duhát ássi nammii, namalassii lea okta proseanta álbmogis miellahttu ovtta dahje máŋgga dáiddárorganisašuvnnas. Guovdageainnus lea 17 musihkkara ja komponistta, čieža neavttára ja guhtta visuála dáiddára. Guovdageaidnu lea goalmmát sajis dáiddársuohkaniid logus.</p>
<p>Kulturealáhusat sámi guovlluin – barggaheami ovdáneapmi ja fitnodatkultuvra Ulbmil raporttain man Norut Áltá lea ráhkadan, lea analiseret barggaheami ovdáneami ja fitnodatkultuvrra kulturealáhusain sámi guovllus. Raporta čájeha earret eará ahte dáiddáriid lohku lassána sámi guovlluin, ja ahte sámi guovlluin lea stuorit lassáneapmi go muđui riikkas. Analiissat čájehit ahte kulturealáhus vástida 4,5 % barggaheamis dan 24 suohkanis maid leat rehkenastán sámi suohkanin, mii lea veahá badjelis go Davvi-Norga, ja veahá vuollelis riikkadási. Leat veahá eambbo nissonolbmot go dievddut mat barget kulturealáhusain. Bargiid lohku kulturealáhusain lea 2002 rájes lassánan 33 % otnážii, goas bargiid lohku lea 880. Dat lea stuorit lassáneapmi go riikkaoasis ja muđui riikkas. Lassáneapmi lea erenoamážit leamaš vásáhus-/aktivitehtafitnodagain, doaibmi dáidaga/musihka guovdu ja ealáhusa beroštusorganisašuvnnain, ja duot maŋemus danne go ealáhussii gullet maiddái máŋga dain giella- ja kulturguovddážiin mat leat ásahuvvon maŋemus logi jagis. Sámediggi doarju máŋga dain.</p>
<p>Sámedikki ja sámi dáiddárorganisašuvnnaid ovttasbargošiehtadusa evalueren Sámi dáiddárorganisašuvnnat ja Sámediggi ledje soahpan ahte sin gustovaš ovttasbargošiehtadus galgá evaluerejuvvot ovdal go ođđa váldošiehtadus galgá sohppojuvvot 2014 rájes. Evalueremis gehččojuvvui dáiddáršiehtadusa beaktilvuohta, mo dat lea doaibman, ja lea go dat leamaš mielde nanneme dáidaga ja dáiddáriid vejolašvuođa ovdánit sámi servodagas. Evalueren čájehii ahte dáiddáršiehtadus lea leamaš deaŧalaš bissovaš ekonomalaš rámmaid ja ortnegiid lágideamis sámi dáidaga várás. Dat addá dáiddáriidda ja sin organisašuvnnaide sihkkaris vuođu mii dahká vejolažžan plánet doaimmaid guhkit áigái ovddasguvlui. Dáiddáršiehtadus addá datte váilevaš ekonomalaš doaibmavejolašvuođaid. Norut Áltá čujuha ahte duogážin dasa lea šiehtadallandilálašvuohta Sámedikkiin, mii buori muddui lea mearridan ekonomalaš rámmaid ovdal go šiehtadallamat álget. Šiehtadallamiid rámmat dahket maiddái ahte lea váttis oažžut ođđa doaibmavugiid mielde šiehtadussii. Šiehtadus navdojuvvo maiddái ráddjet sámi dáiddárorganisašuvnnaid gulahallama Sámedikkiin, ja ráddje nappo sin vejolašvuođa gaskkustit iežaset dárbbuid dohko. Evalueren čájeha maiddái ahte okta stuorimus hástalusain dasa ahte sáhttit dadjat maide šiehtadusa beaktilvuođas, lea ahte dáiddáršiehtadusas eai leat mearriduvvon mihttomearit. Dát ráddje vejolašvuođa sáhttit árvvoštallat ahte addet go ekonomalaš doarjagat sávvojuvvon bohtosiid ja ahte ovdána go sámi dáidda rievttes guvlui.</p>
<p>Norut Áltá ávžžuha evalueremis ahte čađahuvvo vuđolaš ságaskuššan das máid bealálaččat áigot olahit diekkár ovttasbargošiehtadusain, maid sáhttá dahkat vai sámi dáidda ovdána, ja lea go ođđa šiehtadus rievttes geaidnu ovdáneapmái. Sámedikki Kulturovdáneapmi-doarjjaortnega evalueren 2010:s evaluerejuvvui Sámedikki doarjja kulturovdáneapmái áigodagas 2006-2008. Evalueremis gehččojuvvui movt váikkuhangaskaoamit geavahuvvojedje áigodagas, ja movt doarjjaortnega ohccit ledje árvvoštallan Sámedikki veahkkáivuođa bagadallamis ja áššemeannudeamis. Evalueren čájehii ahte ruđat ledje adnon ollu iešguđetlágan doaimmaide mat leat ollu beroštumi boktán sámi kultureallimis. Eanas prošeavttat maidda ohccojuvvo, eai livčče čađahuvvon almmá</p>
<p>Sámedikki doarjaga haga. Evalueren čájehii viidáseappot ahte doarjagat kulturovdáneapmái leat háhkan eambbo diđolašvuođa sámi kultuvrra seailluheami, ovddideami ja gaskkusteami hárrái.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 90 siidu 453 siiddus</p>
<p>Sámedikki doarjagat leat mielde addime sámi kulturovddideddjiide árvvu ja movtta joatkit iežaset prošeavttaiguin.</p>
<p>Evalueren čájehii maiddái ahte Sámedikkis lea buoridanmunni bagadallama dáfus ja prošeavttaid čuovvoleamis ja dárkkisteamis máksimiid oktavuođas.</p>
<p>Norut-Áltá čujuhii maiddái ahte Sámedikki doarjagiin kulturovddideapmái guhkit áiggi vuollái maiddái boahtá leat bargosajiid dáfus mearkkašupmi, muhto dán evalueremis ii leat leamaš vejolaš mihtidit dienlágan váikkuhusaid.</p>
<p>Evalueren duođaštii ahte Sámedikki doarjagat kulturovddideapmái leat deaŧalaččat sámi kultuvrra ovddidanbarggus.</p>
<p>Čoahkkimat ja ávžžuhusat</p>
<p>Sámedikki vuosttaš dáiddárkonferánsa dollojuvvui Sámedikkis Kárášjogas čakčamánu 2012. Ulbmil konferánssain lei ásahit arena gos sáhttá lonohallat fágalaš vásáhusaid, sámi dáidaga ja kultuvrra muosáhusaid ja digaštallat kulturpolitihka. Prográmmas ledje logaldallamat ja dáiddalaš ovdanbuktimat buot dáiddašáŋŋeriin nugo lávdedáidda, luohti, musihkka, girjjálašvuohta, visuála dáidda ja filbma. Konferánssa loahpas ledje joavkobarggut ja ávžžuhusaid ja oainnuid ovddideapmi boahttevaš kulturpolitihkkii. Ávžžuhusat leat váldojuvvon mielde viidáset barggus kulturdieđáhusain. Okta oaidnu man oallugat ovddidedje, lei ahte našuvnnalaš kulturpolitihkka lea unnán váldán vuhtii sámi dáidaga ja kultuvrra ja nu nappo ohcaluvvo našuvnnalaš sámi kulturpolitihkka. Lei stuora beroštupmi searvat konferánsii ja oasseváldiid áŋgirvuohta čájehii ahte sámi dáiddáriin ja kulturbargiin lea stuora dárbu fágalaš čoahkkananbáikkiide. Danne áigu Sámediggi maiddái boahtteáiggis doallat dáiddárkonferánssaid áigges áigái. Konferánsa lágiduvvui ovttasráđiid Sámi dáiddárráđiin ja lea okta dáiddáršiehtadusa bohtosiin.</p>
<p>Sámediggeráđđi lea maiddái doallan gulahallančoahkkimiid kulturdoaluin 2012 geasi. Gulahallančoahkkimiid olis háliideimmet mii sámi dáidda- ja kultureallima oasálaččain ja eará berošteddjiin oažžut oainnuid boahttevaš kulturpolitihkkii. Gulahallančoahkkimat leat addán Sámediggái vejolašvuođa oažžut áigái njuolggodigaštallama kulturpolitihka birra singuin geat gullet dohko ja geat beroštit das. Ovttas oainnuiguin mat leat boahtán e-poastta bokte dahket oainnut ja ávžžuhusat gulahallančoahkkimiin deaŧalaš oasi dán dieđáhusa diehtovuođus.</p>
<p>Diehtovuođđu muđui</p>
<p>Ovdalaččas gávdnojit maiddái dieđut sámi dáidaga ja kultuvrra ja Sámedikki kulturpolitihka hárrái. Mii leat geavahan soames dutkamušaid dieđáhusbarggus. Dat boahtá ovdan girjjálašvuođalisttus.</p>
<p>Kommenterejuvvon sámi statistihkka ráiddus <span type="quote">“Sámi logut muitalit”</span> addet vuđolaš dieđuid dilálašvuođaid birra sámi servodagas. 4. girjjis gehččojuvvojit erenoamážit Sámedikki juolludeamit kulturáigumušaide. Guoskevaš artihkkalis lea buorre bajilgovva Sámedikki juolludemiid sturrodagain, ohcanloguin dáidda ortnegiidda ja das gos ohcamat bohtet. 3. girjjis gieđahallojuvvojit sámi mediat.</p>
<p>Ráđđehusa politihkka lea deaŧalaš vuođđun Sámedikki kulturpolitihkkii. Sin stuoradiggedieđáhusat ja čielggadeamit oppalaš sámepolitihka ja kulturpolitihka hárrái leat maiddái deaŧalaš vuođđun dán dieđáhusbarggus. Dasa lassin leat fágasuorggis ráhkaduvvon iešguđetlágan bajilgovat ekonomalaš ovdáneami hárrái</p>
<p>Sámedikki iežas doarjagiid vuođul sámi kultuvrii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 91 siidu 453 siiddus</p>
<p>Áŋgiruššansuorggit Sámediggedieđáhus sámi dáidaga ja kultuvrra birra galgá vuoruhit áŋgiruššansurggiid ja čalmmustahttit daid hástalusaid, mihttomeriid ja strategiijaid mat mis leat. Dás čuovvovaččat áigut almmuhit dan 4 áŋgiruššansuorggi. Dat ovdanbuktojuvvojit sierralagaid, muhto oktasaš mihttomearri lea dattege ealli ja máŋggabealat dáidda- ja kultureallin mas lea buorre kvalitehta ja lea buohkaide olámuttos. Dat njeallje áŋgiruššansuorggi leat: 1. Čielgaset ovddasvástádus sámi kultuvrra hárrái 2. Sámi dáiddáriidda buoret rámmaeavttut 3. Sámi kulturásahusat sámi kultuvrra gaskkusteami ja muosáheami arenan 4. Árvoháhkan ja ovdáneapmi kulturealáhusain</p>
<p>Hástalusaid identifiseren kultursuorggis lea daid vásáhusaid vuođul mat mis alddiineamet leat politihka ovddideamis ja daid máhtuid vuođul mat mis dien suorggis leat olámuttos. Erenoamážit leat mii deattuhan oainnuid ja ávžžuhusaid mat bohtet sámi dáidda- ja kulturdoaimmaheddjiin. 1 Čielgaset ovddasvástádus sámi kultuvrra hárrái</p>
<p>Sámediggi ii sáhte ii ge dáhto akto guoddit ovddasvástádusa sámi dáidaga ja kultuvrra hárrái. Maiddái nášuvnnalaš, guovlulaš ja báikkálaš eiseválddiin lea ovddasvástádus das ahte sámi dáidagis ja kultuvrras leat seamma ovdánanvejolašvuođat go muđui Norgga dáidda- ja kultureallimis leat. Norgga stáhta lea vuođđuduvvon guovtti álbmoga eatnama ala, sápmelaččaid ja dáččaid. Sámegiella ja sámi kultuvra adnojuvvojit leat Norgga álgogiella ja -kultuvra ja danne lea dain seamma vuoigatvuohta suodjaluvvot ja ovddiduvvot go dárogielas ja Norgga kultuvrras lea. Sámi álbmot vásiha ahte našuvnnalaš, guovlulaš ja suohkanlaš eiseválddit eai atte sámi kultuvrii seamma suodjalan- ja ovdánaneavttuid go dáčča kultuvrii. Vuosttaš áŋgiruššansuorgi lea danne Sámedikki ovttasdoaibma eará almmolaš eiseválddiiguin kulturpolitihkas.</p>
<p>Hástalusat</p>
<p>Sámedikki ovddasvástádus</p>
<p>Sámedikki váldobargun kulturpolitihkas lea lágidit dilálašvuođaid dasa ahte sámi dáidda- ja kulturdoaimmat sáhttet ovdánit. Min mihttomearrin lea ahte mis galgá leat buohkaide olámuttos ealli ja máŋggabealat sámi dáidda- ja kultureallin mas lea buorre kvalitehta. Sámi servodat lea ain servodathuksejeaddji dásis, mas vuođđooasit kultuvrra ja giela dáfus leat vuoruhuvvon ja ain fertejit vuoruhuvvot. Dát eaktuda garra áŋgiruššama sámi servodaga iežas bealis, sámi ásahusaid, Sámedikki ja stáhtalaš eiseválddiid bealis. Sámediggi atná iežas ovddasvástádussan áimmahuššat ja ovddidit daid álgagiid ja doaimmaid maid sámi álbmot ovddasta ja áigu dán proseassas leat deaŧaleamos eavttuidbiddji. Stáhtalaš eiseválddiin lea liikká bajimus ovddasvástádus lágidit dilálašvuođaid nu ahte sámi servodat ieš sáhttá viidáseappot ovdánahttit ja hukset iežas servodaga.</p>
<p>Sámedikkis lea ovddasvástádus máŋgga hálddašandoaimma dáfus sámi dáidda- ja kultureallimis. Ovdalaččas ásahuvvon sámi ásahusaid ja ortnegiid hálddašanovddasvástádus sirdojuvvui stáhtas midjiide 2002:s. Dát guoskkai sámi museaide, Beaivváš Sámi Našunálateáhterii, sámi festiválaide, sámi valáštallamii ja máŋgga eará ekonomalaš ortnegii kultursuorggis. Dát mielddisbuvttii earret eará ahte Sámediggi dál hálddaša ja juolluda stáhtadoarjaga dieidda doaimmaide. Sámediggi lea dasa lassin siskkildan eambbo ortnegiid ja ásahusaid min kulturhálddašeapmái olahan dihte iežamet mihttomeriid dán suorggis. Sámediggi bargá dan ovdii ahte ráđđehus galggašii áimmahuššat sámi dáidda- ja kultureallima ovdánahttima iežaset bajitdási politihkas. Dát guoská áššiide main Sámedikkis lea formála hálddašanovddasvástádus ja áššiide main ráđđehusas lea ovddasvástádus. Dán barggus leat min deaŧaleamos reaiddut konsultašuvdnašiehtadus ja gulahallančoahkkimat juohke jahkebealis Kulturdepartemeanttain.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 92 siidu 453 siiddus</p>
<p>Sámedikki ja ráđđehusa konsultašuvdnašiehtadusas boahtá ovdan ahte galgá Sámedikkiin gulahallojuvvot buot lágan áššiin mat sáhttet njuolga čuohcat sámiide. Stáhta konsultašuvdnageatnegasvuođaide gullet buot lágaid ja hálddašandoaimmaid ásaheamit, mat sáhttet njuolga váikkuhit sámiide álgoálbmogin. Lea buori muddui Sámedikki duohken mearridit guđet áššit gusket njuolga sámiide. Dat čuovvu sámelága §:s 2-1. Dat mearkkaša ahte ieš konsultašuvdna maiddái galgá čielggadit boahtá go doaibma váikkuhit sámiide njuolga. Sámediggi áigu ain garraseappot geavahit konsultašuvdnašiehtadusa iežas barggus buoridit sámi dáidaga ja kultuvrra ovdáneami. Sámediggi bargá dan ovdii ahte buohkain galgá leat vejolašvuohta muosáhit sámi dáidaga ja kultuvrra.</p>
<p>Mii leat rámis sámi historjjáin, iežamet kulturárbbiin ja iežamet dáidagiin ja kultuvrrain. Sámi ásahusat leat min deaŧaleamos báikkit gos sámi dáidda ja kultuvra gaskkustuvvo. Ráđđehusa ovddasvástádus sámi dáidaga ja kultuvrra hárrái Sámi kultuvrra seailluheapmi lea naššuvnnalaš ovddasvástádus. Norgga stáhta lea Vuođđolága, láhkaásahusaid ja soahpamušaid bokte geatnegahttán iežas váldit ovddasvástádusa sámegiela, sámi kultuvrra, historjjá ja servodateallima ovddas. Sámi beroštumiid vuhtiiváldin galgá leat mielde politihkkahábmemis buot áigeguovdilis surggiin. Sámediggi ásahuvvui sihkkarastin dihte sámiide dásseárvosaš dili. Danne ferte ráđđehus hálddašit iežas ovddasvástádusa ovttasráđiid Sámedikkiin.</p>
<p>St. dieđ. nr. 28 (2007-2008) Samepolitikken (Sámepolitihkka) nanne ahte ráđđehus áigu kulturpolitihkalaččat guovtti váldolinjjá mielde doaimmahit stáhta ovddasvástádusa sámi kultuvrra hárrái. Vuosttažettiin áigu ráđđehus lágidit dilálašvuođaid dasa ahte Sámediggi sáhttá čađahit iešheanalaš kulturpolitihka. Ráđđehus áigu dasa lassin čađahit oppalaš ja bajitdási kulturpolitihka, mas maiddái sámi kultuvrras lea lunddolaš ja deaŧalaš sadji. Sámediggi oaivvilda ahte ráđđehus ii fuolat dien ovddasvástádusa doarvái bures.</p>
<p>Stáhtabušeahta bokte mearrida ráđđehus rámmaid Sámedikki juolludemiide sámi dáidagii ja kultuvrii. Go ráđđehusa ja Sámedikki gaskka eai leat čielggaduvvon vuogádagat ja proseassat kultursuorggi dilálašvuođa, ovdánandárbbuid ja bušeahttavuoruhemiid birra, de lea maiddái ovddasvástádus sámi dáidaga ja kultuvrra hárrái eahpečielggas.</p>
<p>Sámedikki vejolašvuođat váldit ovddasvástádusa sámi dáidaga ja kultuvrra ovddas ráddjejuvvo das go Sámedikki ja ráđđehusa gaskka leat váilevaš bušeahttavuogádagat. Mii fertet áigges áigái doalahit iežamet daidda láidestusaide maid ráđđehus bidjá stáhtabušeahtas. Lea leamaš hástalussan ahte juolludeamit stáhtabušeahta bokte várrejuvvojit dihto doaimmaide ja ahte vejolaš lasiheamit dušše gokčet hadde- ja bálkálassáneami. Sámedikki rolla šaddá dan geažil eahpečielggas. Mis leat ollu sámi dáidda- ja kulturortnegiid dáfus hálddašanovddasvástádus, muhto juolludeamit stáhtabušeahta bokte eai atte suorgái muni ovdánit.</p>
<p>Ráđđehusa ovddasvástádussii sámi kultuvrra ovddas gullá maiddái ahte sámi kultuvrras galgá leat lunddolaš ja deaŧalaš sadji oppalaš ja bajitdási kulturpolitihkas. Ráđđehus čađaha jeavddalaččat ođđa ođastusaid, áŋgiruššamiid, čielggademiid, lávdegottiid ja prošeavttaid kultursuorggis. Čállojuvvojit stuoradiggedieđáhusat kultuvrii gullevaš fáttáin ja stuoradiggedieđáhusat eará áššesurggiin mat váikkuhit kultursuorggi. Dat lea buorre ja dárbbašlaš. Sámediggi oaivvilda ahte diekkár doaimmaid plánemis berre árvvoštallojuvvot man muddui dat maiddái guoskkahit sámi dilálašvuođaid ja kultuvrra, njuolga dahje eahpenjuolga. Dan oktavuođas sáhttá maid leat relevánta čielggadit diekkár čuolmmaid Sámedikkiin juo dalle go plánegohtet. Ovdamearkka dihte go iešguđetlágan lávdegottiide hábmejuvvo mandáhtta ja nammaduvvojit olbmot. Ráđđehus lea kulturloktema oktavuođas našuvnnalaččat ovddideame kultuvrra. Kulturloktema ulbmil lea lasihit ruhtadoarjagiid kultursuorgái, addit kultureallimii ja eaktodáhtolašvuhtii eambbo ánssu ja stáhtusa, ja čielggasmahttit eiseválddiid ovddasvástádusa kultursuorggis. Sámediggi ii leat duhtavaš</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 93 siidu 453 siiddus daid lasáhusaiguin mat dán áŋgiruššama olis leat boahtán sámi kultuvrii. Mii vásihit ahte ráđđehus bidjá meriid dasa mo ruhta galgá geavahuvvot, ja mii vásihit ahte sámi giella ja kultuvra eai čalmmustahttojuvvo ja siskkilduvvo kulturloktema eará áŋgiruššamiin. Sámediggi lea datte duhtavaš ráđđehusa signálaide 2013 stáhtabušeahtas, gos ráđđehus dieđiha sámi kultuvrii ja gillii boahtit 50 miljovnna 5 jagis.</p>
<p>Oppalaš ja bajitdási politihkka dahká oasi maiddái sámi dáiddáriid ja sámi dáiddár-organisašuvnnaid rámmaeavttuin. Dan lea Sámediggi máŋgga háve čujuhan ráđđehusa kulturpolitihka hárrái. Sámediggi vásiha dávjá ahte ii váldojuvvo mielde dakkár proseassaide, ahte eai váldde vuhtii min cealkámušaid, dahje ahte ráđđehusain sohppojuvvon áigumušaide eai čuovo doarvái ruđalaš doarjagat.</p>
<p>Okta ovdamearka duon maŋemussii lea konsultašuvdna Sámedikki ja Kulturdepartemeantta gaskka St.dieđ. nr. 32 (2007-2008) Bak kulissene hárrái. Konsultašuvnnaid boađusin šattai eambbo teaksta sámi kultuvrra ja sámi lávdedáidaga birra, mas ráđđehus deattuhii iežas bajimus ovddasvástádusa sámi kultuvrra guovdu ja ahte lea dárbbašlaš ahte teáhteriin leat buorit rámmaeavttut iežaset doibmii. Liikká lea dilli ain nu ahte Beaivváš Sámi Našunalateáhter lea sámi našunalteáhter, muhto das eai leat seamma resurssat go eará teáhteriin seamma institušunála dásis. Beaivváš sáhttá buohtastahttit iežas eará riikkaidgaskasaš ja guovlulaš teáhteriiguin Norggas dáiddalaš kvalitehta hárrái. Muhto teáhter ii sáhte ekonomalaš eavttuid hárrái buohtastahttit iežas eará našunála lávdedáiddaásahusaiguin, ii ge vel unnimus guovluteáhteriiguin ge.</p>
<p>Mii muittuhit ahte stáhtas lea konsultašuvdnageatnegasvuohta sámi beroštumiiguin áššiin mat konkrehta, muhtin muddui ja njuolga gusket daidda. Sámediggi oaivvilda ahte ráđđehusas maiddái lea ovddasvástádus dasa ahte sámi dáidda ja kultuvra lea oidnosis ja olámuttos buohkaide. Mii oaivvildit ahte lea vahágin Norgga kultuvrii go eambbo bealálaččat kultursuorggis eai ane eambbo beroštumi dasa ahte sámi kultuvra lea deaŧalaš ja diehttelas oassi min riikka kultuvrras. Mis lea sámi našunálateáhter mii čájeha bihtáid sámegillii ja bihtáid maid duogážin leat sámi servodatdilálašvuođat. Mii háliidivččiimet oaidnit eambbo buvttademiid ovdamearkka dihte Nasjonalteáhteris dahje daid eará guovluteáhteriin main temán leat sámi servodatáššit dahje maid sámi dáiddárat leat buvttadan. Vaikko ságas dávjá leat ge sámi guovllut, de han sámit ásset miehtá Norgga. Dađistaga eanebut fárrejit gávpogiidda ja čoahkkebáikkiide. Mii jáhkkit ahte norgalaččaide muđui nai livččii hávski vásihit sámi dáidaga ja kultuvrra. Ráđđehusas leat ollu ortnegat mat buoridit dáiddáriid rámmaeavttuid. Muhtimat dain eai addojuvvo sámi dáidagii ja kulturprošeavttaide danne go atnet vuođđun dušše dárogiela ja dáčča kultuvrra.</p>
<p>Okta ovdamearka lea NORLA (Norwegian Literature Abroad), mii lea dienaskeahtes informašuvdnakantuvra mii oažžu stáhtadoarjaga. Guovddáš vuovdala ja gaskkusta Norgga girjjálašvuođa olgoriikii. NORLA hálddaša iešguđetlágan doarjagiid Olgoriikkadepartemeantta (ORD) ja Kulturdepartemeantta (KUD) ovddas Norgga girjjálašvuođa jorgaleapmái ja eksporteremii.</p>
<p>Girjjálašvuođa jorgaleami ortnet eaktuda ahte girjjálašvuohta vuos lea almmuhuvvon dárogillii. Dat mearkkaša ahte sámegiel girjjálašvuohta ii sáhte dien ortnega bokte oažžut doarjaga jorgaluvvot eará gielaide. Sáhttit buohtastahttit eará doarjjaortnegiiguin mat Olgoriikkadepartemeanttas leat riikkaidgaskasaš dáidda- ja kulturovttasbargui (ovdamearkka dihte musihkkii, lávdedáidagii, dáiddaduodjái, govvadáidagii, designii ja arkitektuvrii, filbmii). Ii guđesge dáin leat eaktun ahte ohccit vuos galget buvttadan/almmuhan dárogillii. Guovlulaš ja báikkálaš eiseválddiid ovddasvástádus sámi kultuvrra hárrái Maiddái guovlulaš ja báikkálaš eiseválddiid ovddasvástádus sámi dáidaga ja kultuvrra hárrái lea eahpečielggas. Sámediggi oaivvilda ahte sihke fylkkagielddain ja gielddain lea ovddasvástádus ovddidit sámi dáidaga ja kultuvrra. Dat mearkkaša ahte dat fertejit iežaset barggus maiddái váldit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 94 siidu 453 siiddus ovddasvástádusa das ahte sámi kultuvrras galgá leat lunddolaš ja deaŧalaš sadji sin poltihkalaš ovdánahttimis.</p>
<p>Mis leat máŋga buori ovdamearkka dasa ahte guovlulaš eiseválddit váldet dán ovddasvástádusa. Sápmi music lea prošeakta Finnmárkku fylkkagieldda olis, man mihttomearri lea suhppet sámi musihkkáriid viidát máilbmái. Sámi musihkkárat sáhttet ohcat šaddat jagi artistan ja oažžut veahki márkanfievrridit iežaset buvttademiid siskkobealde ja olggobealde Norgga rájiid, ja veahki searvat riikkaidgaskasaš festiválaide. Mis lea maiddái buorre ovttasbargu Romssa fylkkagielddain sin guovllu kulturviesuid ja festiválaid hárrái.</p>
<p>Sámediggi lea datte vásihan ahte go Sámediggi oažžu hálddašanovddasvástádusa ortnegiidda sámi kultuvrra várás, de geassádit regiovnnalaš eiseválddit. Dat dáhpáhuvai earret eará dalle go Sámediggi válddii badjelasás hálddašanovddasvástádusa sámi museaid dáfus. Muhtin fylkkagielddat eai šat atte maide sámi ásahusaid doaimmaheapmái, vaikko sis lea ge stuora sámi álbmot iežaset guovllus. Dát rihkku Kulturlága (2007), mii nanne stáhta, fylkkagieldda ja suohkana ovddasvástádusa kulturdoaimmaid hárrái. Kulturláhka cealká maiddái ahte lea geatnegasvuohta fuolahit ahte eanemus lági mielde olbmot besset muosáhit máŋggabealat kulturfálaldagaid.</p>
<p>Sámedikkis leat ovttasbargošiehtadusat fylkkagielddaiguin Hedmárkku rájes lullin gitta Finnmárkui davvin. Dat lea min deaŧaleamos reaidu ovttasdoaimmas fylkkagielddaiguin. Leat maiddái ekonomalaš váikkuhangaskaoamit čadnojuvvon šiehtadusaide ja dain eaktuduvvo ahte prošeavttaid galgat mii ovttas ruhtadit. Sámediggi lea, ovttas fylkkagielddaiguin álggahan barggu oažžut ovttasbargošiehtadusaid eambbo konkrehtan ja čielggasmahttit ulbmiliid. Mii bargat dan ovdii ahte dát sáhtášii leat mielde nanneme sámi kultureallima. Fylkkagielddat eaiggáduššet ja ruhtadit dahje nammadit stivralahtuid ollu kulturásahusaide. Sámediggi oaivvilda ahte fylkkagielddat sáhtáše dien stivrenvejolašvuođa geavahit bargat dan ovdii ahte diet ásahusat ovttasbarggaše sámi ásahusaiguin dahje lágidivčče dili nu ahte diet ásahusat sáhtáše gaskkustit sámi dáidaga ja kultuvrra. Ovdamearkka dihte leat sihke Finnmárkku ja Romssa fylkkagielddat oasuseaiggádat Hålogaland teáhteris ja nammadeaba ovttas ovtta áirasa stivrii. Fylkkagielddat sáhtáše garraseappot oččodit sámi buvttademiid teáhteriidda dahje ovttasbarggu sámi ásahusaiguin. Sámediggi áigu dieđusge maiddái bargat dan ovdii.</p>
<p>Kultuvrralaš skuvlaseahkka rahpá ollu mánáide ja nuoraide geainnu máŋggalágan kulturvásáhusaide ja dat olaha oallugiid. Kultuvrralaš vázzinsoabbi ges lágida kultuvrralaš vásáhusaid vuorrasiidda. Ortnegat fertejit jotkojuvvot ja eandalii viiddiduvvot. Sámi kultuvra ferte šaddat lunddolaš ja siskkilduvvon oassin diein ortnegiin. Diekko lea Norgga kulturráđis deaŧalaš ovddasvástádus.</p>
<p>Suohkanat leat deaŧalaččat doaimmaid čađaheamis sámi álbmoga várás. Ollu suohkaniin leat sámi ásahusat, mat buktet bargosajiid smávva suohkaniidda. Suohkaniid heajos ruhtadili geažil de unnidit ollu suohkanat iežaset doarjagiid sámi kulturdoaimmaide ja -ásahusaide, ja muhtimat juo heaittihit oalát. Sámediggi šaddá ollu ovdamearkkain de akto ruhtadit ásahusaid ja festiválaid mat addet kulturfálaldagaid ja -vásáhusaid olles álbmogii, seammás go leat buorit bargosajit.</p>
<p>Suohkaniid kulturskuvllat leat buorit fálaldagat mánáide ja nuoraide, ja berreše oažžut dohkálaš vuođu iežaset doibmii. Sámi guovlluin berrejit maiddái fállojuvvot sámi kulturdoaimmat kulturskuvllain. Deanu gielddas lea iežas kulturskuvlafálaldaga bokte mánáidteáhter mii buori vuogi mielde geavaha sámegiela ja hukse iežas buvttademiid sámi duohtadiliid vuođul.</p>
<p>Sámediggi bargá dál ráhkadit ovttasbargošiehtadusa Romssa suohkaniin. Mii leat maid sáhkalaga Álttáin, Osloin ja Troanddimiin dan birra. Ulbmil šiehtadusaiguin lea lágidit dilálašvuođa bissovaš ja diehttevaš ovttasbargui bealálaččaid gaskka sámi áššiin ja ahte bealálaččat barget dan ovdii ahte sámit sáhttet gáhttet ja ovdánahttit iežaset giela, kultuvrra ja servodateallima. Ovttasbargu suohkaniiguin addá ollu vejolašvuođaid. Dat sáhttá nannet ja váikkuhit poltihkkahábmema sámi servodatsurggiin,</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 95 siidu 453 siiddus mat ovdal eai leat leamaš lunddolaččat suohkaniidda. Kultureallimii sáhttá dat mearkkašit ahte dat olaha eambbo ja ođđa olbmuid ja gehččiid, ja nu beassá sámi kultuvra oažžut eambbo fuomášumi.</p>
<p>Mihttomearit ja strategiijat</p>
<p>Váldoulbmil:</p>
<p>Sámediggi lea sámi dáidaga ja kultuvrra ovddideami deaŧaleamos eavttuidbiddji.</p>
<p>Oasseulbmil: Duohta šiehtadallamat ráđđehusain juolludemiid birra sámi dáidagii ja kultuvrii Sámi kultuvrras lea lunddolaš ja deaŧalaš sadji ráđđehusa oppalaš ja bajitdási kulturpolitihkas Guovlulaš ja báikkálaš eiseválddit barget ovttas ovdánahttit sámi dáidaga, kultureallima ja sámi kulturásahusaid</p>
<p>Sámi dáidda ja kultuvra galgá leat buohkaide olámuttos Sámi kultuvra lea diehttelas oassi našuvnnalaš, guovlulaš ja báikkálaš dáidda- ja kulturgaskkusteamis</p>
<p>Strategiijat: Ovddasvástádus sámi kultuvrra ovddas čielggasmahttojuvvo ráđđehusa ja Sámedikki bušeahttašiehtadallamiid bokte Eambbo geavahit konsultašuvdnašiehtadusa kulturáššiid gulahallamis ráđđehusain</p>
<p>Ovttasbargošiehtadusaid bokte čalmmustahttit guovlulaš eiseválddiid ovddasvástádusa sámi dáidaga ja kultuvrra ovddas Oččodit buori ovttasbarggu guovlulaš ja báikkálaš eiseválddiiguin sámi dáidaga ja kultuvrra ovddideami hárrái 2 Sámi dáiddáriidda buoret rámmaeavttut</p>
<p>Sámedikki ovddasvástádus sámi dáidaga ovddideamis lea fuolahit ahte dáiddáriin leat buorit ja einnostahtti rámmaeavttut sin doibmii. Mii galgat sihke lágidit dilálašvuođaid dasa ahte mis lea girjás sámi kultureallin seammás go galgat láhčit vuođu dasa ahte kvalitehta ja profešunalitehta sáhttá ovdánit. Mii galgat láhčit dili árbevirolaš ovdanbuktinvugiide, seammás go galgat láhčit dili dán áiggi sámi dáidagii. Sámit leat álbmot mas leat máŋga sámegiela. Dat riggodat galgá oidnot maiddái kulturoktavuođain. Sámedikki deaŧaleamos reaidun dán barggus leat min ekonomalaš váikkuhangaskaoamit, muhto maiddái dat váikkuhanváldi mii mis lea ságastallamiid, gulahallamiid ja ovttasbarggu bokte eará almmolaš eiseválddiiguin.</p>
<p>Dát áŋgiruššansuorgi lea Sámedikki politihkka sámi dáiddáriid guovdu. Dán dieđáhusa olis áigut čađahišgoahtit eambbo aktiiva politihka iežamet dáiddáriid guovdu.</p>
<p>Hástalusat</p>
<p>Sámedikki ohcanvuđot doarjagat Dáiddárkonferánssas, oainnuin e-poasttaid bokte ja gulahallančoahkkimiin lea Sámediggi ožžon moaitagiid min ohcanvuđot doarjagiid vuostá kultursuorggis ja dasa movt mii daid hálddašit.</p>
<p>Vásihuvvo ahte doarjjaortnegat leat gáržžit ja unnán einnostahttit. Sii ohcalit ahte kvalitehta deattuhuvvošii eambbo ja sii ohcalit eambbo stipeanddaid. Sámi dáidda- ja kulturbirrasiid ovddasteaddjit oaivvildit ahte ruhta stivrejuvvo beare instrumentálalaččat, ja ahte Sámediggi politihkalaš orgánan bidjá politihkalaš láidestusaid dáiddáriidda ja sin dáiddalaš bargui. Dáiddáriid gáibádus lea ahte fertet earuhit politihka ja fága, ja ahte dáidda- ja kulturfágalaš árvvoštallan ferte leat vuođđun ohccojuvvon prošeavttaid gieđahallamis. Dat guoská erenoamážit girjjálašvuođa ja musihka fágasurggiide. Dáid čuolmmaid ja moaitámušaid váldá Sámediggi duođas. Vai olahivččiimet iežamet mihttomeari ealli ja máŋggabealat dáidda- ja kultureallima hárrái mas lea buorre kvalitehta ja mii lea olámuttos buohkaide, de ferte leat sadji dáiddalaš friddjavuhtii. Seammás leat mis oppalaš ja bajitdási láidestusat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 96 siidu 453 siiddus das ahte mánát ja nuorat ja gielalaš girjáivuohta galget leat vuođđun kulturpolitihkalaš árvvoštallamis. Stáhtalaš doarjagiin leat, ja galget leat, nanu njuolggadusat vuođus.</p>
<p>Dáidda galgá leat friddja ja galgá viiddidit ovdanbuktinvejolašvuođaid servodahkii. Eambbo rabasvuohta, fágalaš lávdegottit gos dáiddafágalaš árvvoštallamat dahkkojuvvojit buriid árvvoštallamiid vuođul, ja buorit rámmaeavttut galget leat mielde ovddideame aktiiva diehtovuđot kulturpolitihka. Sámedikkis lea mihttun doalahit veahá gaskka friddja dáidda- ja kultureallimii, seammás go fertet jierpmi geavahit goappaš bealde beavddi. Sámedikkis ja sámi servodagas lea legitiima riekti stivret iežas beroštumiid dihto guvlui, muhtin kulturpolitihkalaš mihtut galget duohtan dahkkojuvvot.</p>
<p>Rabasvuohta das mo proseassat čađahuvvojit, digaštallamat árvvoštallamiid ja eavttuid birra, ja fágalaččat vuođustuvvon árvvoštallamat ohcanproseassain sáhttet leat mielde buorideame luohttámuša dasa movt Sámediggi hálddaša doarjjaortnegiid. Dáiddárat ja kulturdoaimmaheaddjit fertejit ges bealisteaset maiddái guldalit politihkalaš beallái, dáidda ii leat luvvejuvvon servodagas.</p>
<p>Doarjut máŋggabealatvuođa sámi servodagas lea seamma go doarjut kvalitehta ja ođasmahttimiid.</p>
<p>Dáidda lea maiddái servodatberošteaddji, dáidda lea maiddái servodatoasseváldi.</p>
<p>Sámediggi áigu dárkilit guorahallat iežamet ohcanvuđot doarjjaortnegiid. Dat dáhpáhuvvá ovttasráđiid sámi dáiddárorganisašuvnnaiguin.</p>
<p>Dáiddáršiehtadus Ovttasbargu Sámedikki ja Sámi dáiddárráđi gaskka lea regulerejuvvon Sámedikki ja sámi dáiddárorganisašuvnnaid ovttasbargošiehtadusa (dáiddáršiehtadusa) bokte. Evalueremis 2012:s deattuhuvvui ahte dáiddáršiehtadus lea hui deaŧalaš dasa ahte sámi dáidagis leat muhtin einnostahtti rámmat ja ortnegat. Dat addá dáiddáriidda ja sin organisašuvnnaide sihkarvuođa mii dahká vejolažžan guhkit áigái plánet doaimmaid. Šiehtadus sihkkarastá maiddái ahte dáiddárat ieža buori muddui besset stivret dan ruđa mii boahtá šiehtadusa olis. Evalueren čájeha datte ahte dáiddáršiehtadus dovdo bisuheaddji instrumeantan mas lea unnán sadji dakkár dynamihkkii mii sáhtášii sámi dáidaga doalvut ovtta lávkki viidáseappot. Duogážin dasa lea váilevaš ekonomalaš doaibmanmunni šiehtadallandilálašvuođas, danne go Sámediggi buori muddui juo lea mearridan ekonomalaš rámmaid šiehtadallamii, ovdal go dat oba álget ge. Viidáseappot dahket šiehtadallama rámmat váttisin oažžut ođđa doaimmaid šiehtadussii. Šiehtadus navdojuvvo maiddái ráddjet sámi dáiddárorganisašuvnnaid gulahallama Sámedikkiin, ja nu nappo sin vejolašvuođa olahit dohko iežaset dárbbuiguin.</p>
<p>Okta dain stuorimus hástalusain sáhttit dadjat maide šiehtadusa váikkuhusaid birra, lea go dáiddáršiehtadusas eai leat biddjojuvvon mihttomearit mat galget olahuvvot. Dat ráddje vejolašvuođa árvvoštallat addá go ekonomalaš doarjja sávvojuvvon ávkki ja lea go sámi dáidda ovdánan rievttes guvlui. Eai leat mearriduvvon mihttomearit ovdáneami hárrái, mat sáhtáše čujuhit guđe guvlui ovdáneapmi galggašii mannat. Danne lea váttis organisašuvnnaide ákkastallat dárbbuid ovddas doaimmaide mat sáhtáše leat veahkkin olahit mihttomeriid mat leat dobbelis otná dási. Dieinna lágiin sáhttá dadjat ahte dáiddáršiehtadus lea oađđinguoddán sihke organisašuvnnaide ja Sámediggái. Dáiddáršiehtadus ii leat ođasmahttojuvvon dan rájes go ásahuvvui 2004:s. Ođđa váldošiehtadus galgá sohppojuvvot ja leat gustovaš 2014 rájes. Šiehtadusa evaluerema bohtosat ja rabas gulahallan dáiddárorganisašuvnnaiguin šaddá dien barggu vuođđun. Sámediggi áigu láhčit dili dasa ahte sámi dáiddárorganisašuvnnat sáhttet leat aktiiva bealálažžan sámi kulturpolitihkas. Eará rámmaeavttut sámi dáiddáriidda Gávdnojit máŋga deaŧalaš vuođu sámi dáiddáriid rámmaeavttuide. Earret eará infrastruktuvra maid sámi ásahusat dahket, našuvnnalaš eiseválddiid oppalaš kulturpolitihkka, báikkálaš ja guovlulaš eiseválddiid kulturpolitihkka, eará ruđalaš doarjjaortnegat kultuvrii, ovttasbargovejolašvuođat eará</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 97 siidu 453 siiddus dáiddáriiguin ja eará ásahusaiguin ja kulturealáhusa ovdáneapmi. Dat gieđahallojuvvojit daid eará áŋgiruššansurggiid vuolde.</p>
<p>Mihttomearit ja strategiijat</p>
<p>Váldomihttomearri:</p>
<p>Hábmet, doaimmahit, gaskkustit ja vásihit girjás ja máŋggabealat sámi dáidda- ja kulturovdanbuktimiid</p>
<p>Oassemihttomearit: Sámi dáiddáriin leat buorit ja einnostahtti rámmaeavttut iežaset bargui Gievrras ja aktiiva sámi dáiddárorganisašuvnnat</p>
<p>Strategiijat: Buoret mihttomearre- ja boađusstivrejupmi sámi dáidaga ja kultuvrra ohcanvuđot doarjagiidda Nannet dálá áiggi sámi dáidda- ja kulturdoaimmaid</p>
<p>Gáhttet, doaimmahit ja gaskkustit árbevirolaš dáidda- ja kulturvugiid Sámedikki kulturpolitihkas áimmahuššat sámi mánáid ja nuoraid ja gielalaš girjáivuođa</p>
<p>Ovdánahttit Sámedikki ja Sámi dáiddárráđi ovttasbargošiehtadusa (dáiddáršiehtadusa) Háhkat guovlulaš ja riikkaidgaskasaš ovttasbargoarenaid sámi ja eará dáiddáriidda</p>
<p>Dáiddáršiehtadusa bokte addit Sámi dáiddárráđđái vejolašvuođa váldit stuorit ovddasvástádusa sámi dáidaga ja kultuvrra ovddideamis Oččodit áigái guovlulaš ja riikkaidgaskasaš ovttasbargoarenaid sámi ja eará dáiddáriidda Politihkkahábmen lagas gulahallama bokte dáidda- ja kultursurggiiguin</p>
<p>Oččodit áigái arenaid, fierpmádagaid ja ovttasbargoprošeavttaid mat dagahit ahte sámi dáidda ja kultuvra eambbo fállojuvvo ja vuvdojuvvo riikkaidgaskasaš márkaniin 3 Sámi kulturásahusat sámi kultuvrra gaskkusteami ja muosáheami arenan 2008:s ovddidii sámediggeráđđi ásahusdieđáhusa. Dieđáhusas boahtá ovdan ahte sámediggeráđi mihttomearri ásahusaid ovddidemiin lea nannet ja ovdánahttit sámi ásahusaid guovddáš servodatsurggiin sámi demokratiija, máhtolašvuođa ja kapasitehta vuođđun, ja ávkin sámi servodahkii. Sámediggi lea dieđáhusas dovddahan iežas čielga áigumuša leat guovddážis láhčime dili sámi ásahusaid ovdánahttimii. Dán áŋgiruššansuorggi olis áigu Sámediggi viidáseappot fievrredit iežas ásahuspolitihka.</p>
<p>Hástalusat</p>
<p>Sámediggi lea maŋemus jagiid geavahan olu návccaid ásahusdieđáhusa čuovvoleapmái. Mii leat atnán fuola ásahusaid huksemis ja organiseremis. Ollu ásahusat leat ođđasis organiserejuvvon, sámi kulturviesuid viessoláigoruhtadeami ortnet lea dál ásahuvvon, máŋga huksenproseassa leat joatkašuvvan ja álggahuvvon ja eambbo kulturásahusat leat boahtán mielde Sámedikki bušehttii. Norut-Álttá (2012) raporta kulturealáhusaid birra sámi guovlluin čájeha ahte almmolaččat ruhtadan sámi kulturásahusain lea lassánan barggaheapmi. Bargu hukset ja nannet sámi ásahusaid organiserema lea leamaš dárbbašlaš. Dainna bargguin áigut joatkit, nu ahte olahit iežamet mihttomeriid gievrras sámi ásahusaid hárrái.</p>
<p>Ásahuspolitihka viidáset čađaheamis ferte leat čielgaset geahčastat kulturásahusaid doaimma ja fágalaš sisdoalu guvlui, ja dasa movt ásahusaid rolla kultursuorggis galgá leat. Sámediggi ferte čielgaseappot dovddahit makkár doaibmadási mii vuordit ovdamearkka dihte kulturviesuin. Mii fertet čielgasit oažžut ovdan ahte sámi ásahusat leat deaŧalaš bealálaččat ja ovttasbargoguoimmit sámi dáidda- ja kultureallima ovdánahttimis. Sámi ásahusat leat maiddái deaŧalaš infrastruktuvran sámi dáiddáriidda.</p>
<p>Dat galget leat arenan gos ođasmahttin, gaskkusteapmi ja ovdáneapmi dáhpáhuvvá, ja gos sámegiella</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 98 siidu 453 siiddus ja sámi kultuvra leat guovddážis. Dat ii mearkkaš ahte ásahusat eai juo leat dakkárat odne. Mii nappo háliidit čielggasmahttit daid sisdoalu ja rolla.</p>
<p>Sámi ásahusat leat maid ohcalan lagat čuovvoleami ja gulahallama Sámedikki bealis, nu ahte min vuordámušat ásahusaide boađáše čielgaseappot ovdan, earret eará doarjjajuolludemiid mihttomearre- ja boađusstivremis, ja nu ahte ásahusat sáhtáše čilget iežaset dárbbuid ja hástalusaid. Lea ásahusaid iežaset ovddasvástádus doalahit ja ovdánahttit iežaset ásahussan ja háhkat buriid ovttasbargooktavuođaid eará bealálaččaide. Sámedikki ovddasvástádus lea earret eará láhčit dasa dili váikkuhangaskaomiidis bokte, gulahallama bokte ja go ásaha ovttasbargoarenaid. Sámediggi áigu maiddái joatkit dán barggu ráđđehusa guovdu nannen dihte sámi ásahusaid ekonomalaš rámmaeavttuid. Sámediggi lea eanas ovdamearkkain sámi ásahusaid stuorimus ruhtadeaddji. Stuora oassi Sámedikki bušeahta juolludemiin kultuvrii manná sámi ásahusaid ja organisašuvnnaid doibmii. Iežamet doarjagiid bokte sáhttit mii maiddái bidjat gáibádusaid ásahusaide. Mii fertet čielgaseappot oažžugoahtit ovdan iežamet vuordámušaid dan hárrái masa njuolggodoarjagat sáhttet geavahuvvot. Sámediggi áigu aktiivvalaččabut geavahit ruhtadandoarjaga ovddidit dan eavttu ahte eambbo doaibma addá buoret bušeahttabohtosiid. Nu go boahtá ovdan ásahusdieđáhusas, de ii leat Sámedikkis dainna makkárge sávaldat stivret ásahusaid.</p>
<p>Sámediggi nammada stivralahtuid iešguđetlágan kulturásahusaide. Mii áigut dárkileappot geahčadit movt min stivranammadanrolla sáhtášii ovdánahttojuvvot. Stivračoahkkádus mas lea guoskevaš gelbbolašvuohta heivehuvvon ásahusa rollii ja ulbmilii, lea oassin ásahusa ovddideamis. Oassin ásahusaid gelbbolašvuođahuksemis lea Sámediggi ovdal doallan seminára stivralahtuide geaid mii ieža leat nammadan sámi kulturásahusaide. Mii oaidnit ahte sáhttá maiddái leat dárbbašlaš koordineret eará stivranammadeaddji orgánaiguin vai stivrrain šaddá vejolaš olahit mihttomeari unnimusat 40-60 % sohkabealovddasteami hárrái. Sámi ásahusat leat deaŧalaš infrastruktuvran sámi dáiddáriidda. Sámi dáidda ja dáiddadoaimmaheapmi lea máŋgga láhkái sámi ásahusaid vuođđun. Teáhterat ja festiválat leat dat ásahusat gos diet boahtá čielgasepmosit ovdan. Boahttevaš sámi dáiddamusea šaddá hui deaŧalaš sámi dálá áiggi dáidaga gaskkusteamis. Boahttevaš sámi dáiddamusea lea deaŧalaš fágalaš, gaskkustan-, diehtojuohkin- ja koordinerejeaddji orgána máŋgga sámi dáiddárii ja dáiddaduojárii. Dutkan- ja dáiddárviessu Lásságámmi lea iežas guosseorruide inspirašuvdnan ain joatkit ja ovdánit fágalaččat. Sámediggi áigu bargat dan ovdii ahte sámi ásahusaid ja sámi dáiddáriid gaskka šaddá ain lagat ovttasbargu.</p>
<p>Sámi ásahusat lea maiddái deaŧalaččat barggaheami ja bargosajiid dáfus. Dat addet allagelbbolašvuođabargosajiid smávva sámi báikegottiide. Dás lea maiddái dásseárvobealli danne go ollu nissonolbmot barget dáin ásahusain, mii sáhttá leat mielde doalaheame sin báikkis ja eastadeame eretfárreme. Norut Álttá raporta kulturealáhusa birra sámi guovlluin čájeha ahte bargiid lohku sámi giella- ja kulturguovddážiin lea mearkkašahtti láhkái lássanan.</p>
<p>Mihttomearit ja strategiijat</p>
<p>Váldomihttomearri: Sámi kulturásahusat leat deaŧalaččat sámi dáidaga ja kultuvrra ovdánahttimis Oassemihttomearit:</p>
<p>Fágalaččat nanu sámi kulturásahusat</p>
<p>Sámi ásahusat leat resursan sámi dáiddáriidda ja kulturdoaimmaheddjiide Sámi ásahusain lea buorre ovttasbargu gaskaneaset Sámi ásahusat addet kulturbargosajiid sámi servodagaide Sámi ásahusat leat sámi dáidaga ja kultuvrra deaŧalaš gaskkusteaddjit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 99 siidu 453 siiddus</p>
<p>Strategiijat: Bargat dan ovdii ahte sámi ásahusaide leat buorit rámmaeavttut nu ahte sáhttet leat mielde ovdánahttime ja gaskkusteame sámi dáidda- ja kultureallima Čielgasit ovdanbuktit iežamet vuordámušaid sámi ásahusaid ovddasvástádusa hárrái sámi dáidaga ja kultuvrra ovdánahttimis Dárkileappot čuovvolit ja gulahallat ásahusaiguin stivrraid nammademiid ja doarjagiid bokte Bargat ain buoret ásahusaid gaskasaš ovttasbarggu ja buoret fágalaš ovddasvástádusjuogu ovdii Bargat ain buoridit ovttasbarggu sámi dáiddáriid ja sámi kulturásahusaid gaskka Bargat viidáseappot hukset bajás ja ođđasis organiseret sámi kulturásahusaid 4 Árvoháhkan ja ovdáneapmi kulturealáhusain</p>
<p>Kulturealáhusa ovddideapmi lea buori muddui seamma go buoridit sámi dáiddáriid rámmaeavttuid. Kulturealáhussuorggi otná dovdomearkkat leat ollu smávva bealálaččat mat leat čiekŋudan iežaset dáidda- ja kulturalbmanahttimiidda. Dán suorggis lea árvoháhkan vuosttažettiin ekonomalaš árvvut.</p>
<p>Dát áŋgiruššansuorgi lea vuosttažettiin dat movt Sámediggi sáhttá bargat dan ovdii ahte eambbo dáiddárat sáhtáše birgenlági oažžut dáidaga bokte.</p>
<p>Hástalusat</p>
<p>Kulturealáhussuorgi doaimmahuvvo garra idealismma bokte ja dábálaččat almmá ámmátlaš jođiheami haga. Ollu bealálaččain leat eará barggut lassin dahje lotnolasat eará ealáhusaiguin. Bealálaččat atnet dábálaččat iežaset dáiddárin dahje kulturdoaimmaheaddjin – eai ge ealáhusdoallin. Hástalusat mat čuožžilit go kultuvra galgá deaivvadit ealáhusdoahpagiin, leat oktasaččat dán suorggis miehtá riikka.</p>
<p>Sámi kulturbuktagiid kvalitehta lea dábálaččat hui buorre ja das lea stuora ealáhuspotensiála našuvnnalaččat ja riikkaidgaskasaččat. Hástalussan lea nannet sámi kulturealáhusa bealálaččaid, nu ahte sis livččii iešluohttámuš ja máhttu mii nagodivččii doalvut sin buktagiid máilbmái.</p>
<p>Dat mii earuha sámi kulturealáhusa bealálaččaid dáčča dakkáriin, lea erenoamážit sin oktavuohta sámi kulturárbái. Máŋga sámi kulturbealálačča hálddašit ja gaskkustit sámi servodaga árbejuvvon kulturárvvuid. Dat dahká ahte sámi kulturbealálaččain lea guovttegeardán vuordámuš čadnojuvvon sin bargui. Sii eai galgga dušše dáiddalašvuođa áimmahuššat, muhto maiddái guoddit persovnnalaš ovddasvástádusa kulturárbbi ovddas. Dasa lassin boahtá gažaldat gii galgá dinet sámi kultuvrra vuođul. Ja galgá go sáhttit vuovdit buotlágan sámi kultuvrra? Ságas lea ávkki oažžut sámi kultuvrras almmá billiskeahttá sámi kultuvrra. Hástalussan buohkaide geat barget sámi kulturealáhusas lea áimmahuššat ehtalaš beali ealáhusovddideamis. Dasa lassin lea davvi guovllu bealálaččaide hástalussan ahte sin márkanguovlu lea oalle báikkálaš, ja ahte stuora márkaniidda lea nu guhkki. Liikká lea deaŧalaš geahččat kulturealáhusa stuorit oktavuođas go dušše ovttaskas bealálaččaid sierra. Sii leat dávjá oasit stuorit árvogollosis, gos čađaheaddjit dárbbašit guđet guimmiideaset iežaset buktagiid ovdandivvumis ja gaskkusteamis. Ovttaskas čađaheddjiid gelbbolašvuođa nannen nannešii olles árvogollosa ja sámi kulturealáhusa oppalohkái. Kultuvra vs. ealáhus</p>
<p>Okta dain stuorimus hástalusain čuožžila juo go deaivvada kulturealáhusdoahpagiin. Kulturpolitihkka lea vuođustuvvon dasa ahte kultuvrras lea iešárvu ja dasa leat ollu vuordámušat čadnojuvvon: nannet sámi gullevašvuođa ja identitehta, ovddidit ealli báikkálaš servodagaid ja áimmahuššat min kulturárbbi leat dušše muhtin ovdamearkkat. Ealáhuspolitihkka lea árvoháhkan, ja das leat máŋggat mihttomearit ja váikkuhangaskaoamit mat galget nannet doaimmaid ekonomalaš potensiála. Kultuvra ja ealáhus nappo eai álo huma ovtta giela, ja sáhttet čuožžilit hástalusat go moalkás kultureallin galgá geahččalit iežas heivehit gáržžes ealáhusipmárdussii mii lea hutkojuvvon áibbas eará surggiid váste. Lea maiddái deaŧalaš dovddastit ahte eai buot kulturdoaimmaheaddjit dáhto dahje galgga heivehuvvot ealáhusdoahpaga vuollái. Vai sáhttit hukset nanu kulturealáhusa, de lea vuosttaš hástalus oažžut</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 100 siidu 453 siiddus kulturdoaimmaheddjiid dovdat iežaset gullat ealáhusdoahpaga vuollái. Ealáhusoktavuođas eai leat ceavzilis ja bistevaš bargosajit dušše almmolaš doarjagiid duohken.</p>
<p>Gelbbolašvuohta Dáidda- ja kulturdoaimmaheaddjit leat árbevirolaččat bidjan návccaideaset dasa masa leat čeahpimusat, namalassii iežaset buktagii. Nie ferte ain leat, nanu kultureallin lea bures lihkostuvvan kulturealáhusáŋgiruššama deaŧaleamos vuođđu. Liikká lea hástalussan olles árvogollosii, ja ovttaskas kulturdoaimmaheddjiide alcceseaset, ahte oallugiin lea beare unnán gelbbolašvuohta doaimma ealáhusbeliide. Dás oaivvilduvvo buot gávpedoaimma ovddideami rájes merkantiila ja ekonomalaš gelbbolašvuhtii, márkanipmárdus, buvttaovddideapmi, márkanstrategiijat jna. Muhtin sámi kulturdoaimmaheaddjit fertejit álgit álggu rájes iešluohttámuša nannemiin ja váldit oahpu fitnodatásaheamis, ja earáide lea doarvái oahppat strategiijaovdáneami oaidnin dihte iežaset doaimma potensiála. Váldohástalussan šaddá oažžut kulturdoaimmaheddjiid oaidnit iežaset deaŧalaš ealáhusbealálažžan.</p>
<p>Dáidda ja kultuvra lea kompleaksa ja allaárvosaš iežas jurddašanvuogi bokte. Hoigat kultuvrra ovdánahttinprográmmaide mat leat oaivvilduvvon ealáhuseallimii, sáhttá dahkat ahte dat buorit kreatiiva proseassat mannet duššái. Riska lea dalle ahte báhcet buorit fitnodatplánat, muhto heittot buktagat. Bures lihkostuvvan kulturealáhusáŋgiruššama huksemis lea kultuvrra iešárvvu ipmirdeapmi ja dohkkeheapmi hui deaŧalaš.</p>
<p>Sámi kulturealáhus ja kulturvuđot ealáhus lea beare unnán dutkojuvvon. Dutkan dán suorggis attášii midjiide ávkkálaš dieđuid áiggis goas diet leat deaŧalaš áŋgiruššansuorggit riikkadásis ja oassin dain ođđa ealáhusgeainnuin dáppe davvin. Unna kulturealáhussuorggážis gos ollu bealálaččat dárbbašit guđet guimmiideaset lea hástalussan ahte eai gávdno ásahuvvon fierpmádagat ja ovttasbarggut. Sámi dáiddárorganisašuvnnaid ja kulturásahusaid ásahan gelbbolašvuođabirrasiin sáhttit datte viežžat ollu vásihusaid.</p>
<p>Mihttomearit ja strategiijat</p>
<p>Váldomihttomearri: Ceavzilis bargosajit sámi dáidda- ja kulturvuđot ealáhusas</p>
<p>Oassemihttomearit: Eambbo ruhtajorru ja gánnáheapmi kulturealáhusa doaimmaheddjide Eambbo bargosajit sámi dáidda- ja kulturvuđot ealáhusa olis Kulturealáhus mas jáhkehahttivuohta ja duohta kultuvra lea guovddážis Kulturealáhus huksejuvvon gelbbolašvuođa ala</p>
<p>Strategiijat: Ovddidit gánnáheami kulturealáhussuorggis Lasihit profešunaliserema sámi kulturealáhusas Lágidit gávnnadansajiid ja fierpmádagaid kulturealáhusdoaimmaheddjiide Vuolggahit eambbo dutkama sámi kulturealáhusa hárrái</p>
<p>Ovttasbarggus ráđđehusain ja guovlulaš bealálaččaiguin bargat hukset kulturealáhusa oktan ođđa ealáhusgeaidnun sámiide</p>
<p>Ekonomalaš ja hálddahuslaš váikkuhusat Dieđáhusa čuovvoleapmi boahtá dahkkojuvvot jahkásaš bušeahtaid bokte mas doaimmat vuoruhuvvojit iešguđet mihttomeriid vuolde. Sámediggeráđđi áigu árvvoštallat ráhkadit sierra doaibmaplána dieđáhusa čuovvoleapmin. Dieđáhusas lea guhkesáiggi perspektiiva, ja lea lunddolaš ođđasis geahčadit dieđáhusa golmma njealji jagi geahčen, árvvoštallan dihte lea go Sámedigge olahan daid mihttomeriid maid lea bidjan dieđáhusas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 101 siidu 453 siiddus</p>
<p>Kulturkapihtal lea stuorimus kapihtal Sámedikki bušeahtas, gos leat ollu njuolggo ja ohcanvuđot doarjjaortnegat. Stuora oassi min hálddahuslaš resurssain manná hálddašit dáid ortnegiid. Mii leat dieđáhusas čujuhan dárbbašlažžan ahte ásahuvvojit eambbo geatnegahtti dialogakanálat nu mo konsultašuvdnašiehtadus ja ovttasbargošiehtadusat, ovddidan dihte sámi dáidaga ja kultuvrra eará almmolaš eiseválddiid guovdu. Mii leat maid oaidnán ahte lea dárbbašlaš čielggasmahttit gulahallama sámi ásahusaiguin ja sámi dáiddárorganisašuvnnaiguin. Buori gulahallama bokte guovddáš eiseválddiiguin vuordá Sámediggi ahte ekonomalaš rámmat sámi dáidda- ja kulturovddideapmái lasihuvvojit sakka. Sámi servodat ii leat ožžon oasi seamma ovddideamis dáidda- ja kultursuorggis Kulturloktema doarjagiid ja eará almmolaš doarjagiid bokte go servodat muđui, ja dál vurdojuvvo ahte sámi kultuvra oažžu dan loktema mii lea dárbbašlaš vai olahit ovdáneami ja doaibmanmuni suorggis. Sámediggi vuordá maiddái ahte guovlulaš ja báikkálaš eiseválddit váldet iežaset ovddasvástádusa sámi dáidaga ja kultuvrra ovddideami hárrái.</p>
<p>Dieđáhusa čuovvoleapmi eaktuda ekonomalaš ja hálddahuslaš resurssaid. Ásahusdieđáhusa čuovvoleapmi ja boahttevaš čilgehus sámi museaid birra ferte maiddái váldojuvvot mielde ekonomalaš ja hálddahuslaš váikkuhusaid ollislaš dárbbuid logahallamii kultursuorggis. Dárbbašuvvojit eambbo bargit, ja stuorit ekonomalaš juolludeamit sáhttit olahit mihttomeriid dán dieđáhusas daid áigemeriid sisa mat leat jurddašuvvon.</p>
<p xml:lang="nob">Girjjálašvuohta Bååstede – tilbakeføring av samisk kulturarv (2012). Norsk Folkemuseum, Sámediggi ja</p>
<p>Kulturhistorjjálaš musea. ON` julggaštus álgoálbmogiid vuoigatvuođaid birra (2007) ON` riikkaidgaskasaš soahpamuš siviila ja politihkalaš vuoigatvuođaid birra (1966) ON` soahpamuš mánáid vuoigatvuođaid birra (Mánáidkonvenšuvdna) 1989.</p>
<p xml:lang="nob">Vuođđoláhka (1814). Justiisa- ja gearggusvuođadepartemeanta. Hansen, Hanna H. (2009): Fra stereotypi til parabol – en fortelling om samisk samtidskunst. I Gierdu – Bevegelser i samisk kunstverden. SKINN - samorganisasjonen for kunstformidling i Nord-Norge ja</p>
<p>RiddoDuottarMuseat (SKINN – dáiddagaskkusteami ovttastahtti organisašuvdna Davvi-Norggas ja RiddoDuottarMuseat). Hermetikken Næringshage(2010): Sluttrapport, forprosjekt for samiske kulturnæringer. ILO-konvenšuvdna nr. 169 (ILO 169) álgoálbmogiid ja čearddalaš álbmogiid birra iešheanalaš stáhtain. Kintel, Thomas (2009): Hva står på spill i den samiske kunstverdenen? I Gierdu – Bevegelser i samisk kunstverden. SKINN - samorganisasjonen for kunstformidling i Nord-Norge og RiddoDuottarMuseat. (SKINN – dáiddagaskkusteami ovttastahtti organisašuvdna Davvi-Norggas)</p>
<p xml:lang="nob">Kramvig, Britt (2007): Kultur som næring – møter som sammenstøter. Magma 9/2009. Kramvig, Britt(2012): Orientalisme eller kulturmøter? Tendenser i samisk turisme og kulturnæringer. I Forbord, M., Kvam, G. og Rønningen, M.: Smak, kultur og opplevelser” – nye ideer om reiseliv i Norge, fagbokforlaget 2011.</p>
<p>Kulturláhka (2007). Kulturdepartemeanta. Norsk kulturbarometer 2008. Statistihkalaš guovddášdoaimmahat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 102 siidu 453 siiddus</p>
<p>Norgga kulturráđđi. Strategi 2011–2014.</p>
<p xml:lang="nob">Norut (2010): Evaluering av Sametingets tilskuddsordning Kulturutvikling. Norut (2012): Evaluering av samarbeidsavtalen mellom Sametinget og de samiske kunstnerorganisasjonene. Norut (2012): Kulturnæringer i samiske områder – sysselsettingsutvikling og bedriftskultur. Sámedikki bušeahtta (2012). Sámediggi. Sámedikki bušeahtta (2013). Sámediggi.</p>
<p>Sámediggedieđáhus ealáhusovddideami birra (2011). Sámediggi. Sámediggiráđi dieđáhus sámi ásahusaid birra (2008). Sámediggi. Sámediggeráđi politihkalaš álginjulggáštus. Sámedikki eanetloguráđi politihkalaš vuođđu 2009-2013.</p>
<p>Sámediggi.</p>
<p>Láhka Sámedikki ja eará sámi riektediliid birra (Sámeláhka) (1987). Ođasmahttin-, hálddašan- ja girkodepartemeanta.</p>
<p>Sámi logut muitalit 3. Kommenterejuvvon sámi statistihkka 2010. Sámi allaskuvla ja Norden.</p>
<p>Sámi logut muitalit 4. Kommenterejuvvon sámi statistihkka 2011. Sámi allaskuvla ja Norden. Skogerbø, Eli (2000): Samiske medier. Innhold, bruk og rammevilkår. St. dieđ. nr. 22 (2003-2004): Kultur og næring. St. dieđ. nr. 28 (2007-2008) Samepolitikken.</p>
<p xml:lang="nob">St.dieđ. nr. 32 (2007-2008) Bak kulissene. St. dieđ. nr. 23 (2011-2012): Visuell kunst. St.prp.73 (2005-2006) Om samtykke til ratifikasjon av UNESCOs konvensjon om vern av den immaterielle kulturarven.</p>
<p>Telemarksforskning (2012): Norsk kulturindeks 2012. Resultater fra samisk område. UNESCO-konvenšuvdna vuoiŋŋalaš kulturárbbi suodjaleami birra (2003).</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Vibeke Larsen</p>
<p>Ášši meannudeapmi loahpahuvvui 27.02.13 dii.18.05.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 103 siidu 453 siiddus</p>
<p xml:lang="smj">Vuđđogiella: Dárogiella</p>
<p>Ášši/Sak PFL 001/13 Ášši/Sak DC 006/13</p>
<p>Sámedikki jahkedieđáhus 2012</p>
<p>Arkiivaáššenr. 12/5857</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi</p>
<p>SR 019/13</p>
<p>Plána- ja finánsalávdegoddi 25. – 26.02.13</p>
<p xml:lang="fra">PFL 001/13</p>
<p>Sámedikki dievasčoahkkin 27.02. – 01.03.13 DC 06/13</p>
<p>Sášši meannudeapmi álggahuvvui 28.02.13 dii.10.50</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi mearršdusárvalus:</p>
<p>Innledning Sámediggi lea sámiid álbmotválljen orgána Norggas. Juohke njealját jagi válljejit sámit 39 áirasa sámiid gaskkas 7 válgabiirres. Sámediggi galgá nannet sámiid politihkalaš dili ja ovddidit sámiid beroštumiid Norggas, váikkuhit dasa ahte sámi álbmot oažžu dásseárvosaš ja rievttalaš meannudeami ja bargat láhčit dili nu ahte sápmelaččat sáhttet sihkkarastit ja ovddidit iežaset giela, kultuvrra ja servodateallima.</p>
<p>Sámediggi meannuda áššiid buot servodatsurggiin mat erenoamážit gusket sápmelaččaide, dasa lassin buktet sii cealkámušaid ja doibmet gulaskuddanásahussan almmolaš eiseválddiiguin. Sámediggi hálddaša oasi ruđain mat stáhtabušeahta bokte juolluduvvojit sámi áššiide, ja Sámedikki bokte leat Norgga sápmelaččat ožžon muhtin muddui eiseválddi iežaset kultuvra-, giella-, oahpahus-, kulturmuitosuodjalus- ja ealáhusáššiid meannudit.</p>
<p>Sámedikki jahkedieđáhus fátmmasta Sámedikki politihkalaš ja hálddahuslaš aktivitehta 2012:s. Jahkedieđáhus raportere váldomihttomerriid ja oassemihttomeriid čuovvoleami iešguhtetge fágasuorggis ja 2012 bušeahta váikkuhangaskaomiid geavaheami birra.</p>
<p>Sámediggi lea 2012:s ovdanbidjan ollu dieđáhusaid ja čielggademiid. Dieđáhusaid ja čielggademiid bokte ovddiduvvo Sámedikki politihkka iešguhtetge suorggis. Sámi servodagas lea leamaš vejolašvuohta buktit cealkámušaid ja ovddidit iežaset oainnuid Sámediggái go lea bargojuvvon</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 104 siidu 453 siiddus dieđáhusaiguin ja čielggademiiguin. Olbmuid cealkámušat leat boahtán sihke njálmmálaččat ja čálalaččat, čoahkkimiin iešguđet lágan ásahusaiguin ja álbmotčoahkkimiin maid Sámediggi lea lágidan. Dieđáhusbargu lea danin leamašan hui mávssolaš Sámediggái, ja dat boahtá bidjat láidestemiid</p>
<p>Sámedikki boahtteáiggi politihkkii suorggis.</p>
<p>Sámedikki oahpahusdieđáhus lea mearriduvvon 2012:s. Sámediggeráđđi lea ovdanbuktán dieđáhusa mánáidgárddiid birra ja gielladieđáhusa. Dat galget mearriduvvot 2013:s. Dasa lassin leat regionálapolitihka, dásseárvvu ja boarrásiidpolitihka čielggadeamit ovdanbuktojuvvon. Sámedikki 2012 rehketdoallu lea biddjon mielddusin jahkedieđáhussii.</p>
<p xml:lang="nob">Sametingets regnskap for 2012 er vedlagt årsmeldingen.</p>
<p>Sámediggeválgga dutkan</p>
<p>Sámediggi lea almmuhan rabas fálaldatgilvvu dutkanprošektii 2013 sámediggeválgga birra, mas ekonomalaš rámma lea 3 miljovnna ruvnno, golmma bušeahttajagi badjel. Dutkanprošeakta ruhtaduvvo Ođasmahttin-, hálddahus- ja girkodepartemeantta bokte. Álggahanjagis lea Sámediggi mielde lassiruhtademiin. Dutkanprošeavtta mihttomearri lea analyseret Sámedikki eavttuid, funkšuvnna ja hástalusaid, ja hukset sámi válgadutkangelbbolašvuođa mii deattuha kultuvrralaš ja gielalaš beliid.</p>
<p>Guossit 2012:s</p>
<p>Sámediggi lea ásahus mii oažžu beroštumi viidát Norgga rájiid olggobealde. Sámedikki guossástallet ollu iešguđet stáhtaid ja riikkaidgaskasaš organisašuvnnaid ovddasteaddjit. 2012:s fitne Sámedikkis Panchayati Ray ja čeardagažaldatáššiid indialaš ministtar ja Kishore Chandra Deo ja ON Bistevaš foruma ovddasteaddji (UNPFII) Eva Biaudet Suomas. Chile áššečuoččaldahttinváldi lea leamašan oahppomátkkis Davviriikkain ja lea maiddái fitnan Sámedikkis. Máŋga ambassáda, main lea erenoamáš beroštupmi álgoálbmogiidda ja árktalaš politihkkii, leat 2012: s sádden iežaset ambassadevrraid Sámediggái. Dat leat Italia ja Lulli- Korea Norgga ambassadevrrat ja</p>
<p>EO ambassadevrrat. Dasa lassin lea Argentina ambassáda ovddasteaddji fitnan Sámedikkis 2012:s ja duiskka olgoriikaáššiid parlameantalávdegotti miellahttu, Toralf Pilz. Eará guossit 2012:s leat leamaš ILO- koordinerejuvvon Bangladesh delegašuvdna, Japána minoritehtagažaldagaid ekspeartajoavku ja RAIPON áirasat, fárrolaga ruošša sámiid áirasiiguin ja</p>
<p>Nunavut nuoraidorganisašuvnna áirasat Kanadas. 2012:s guossástalle vuollelaš golbma duháha olbmo Sámedikki, oallugat sis ledje turisttat. Geassemánuin leat Sámedikkis sierra ofelaččat. Juohke beaivvi diibmu 13.00 birra jagi fállá Sámediggi ofelastima sámediggevisttis.</p>
<p>Ođđa neahttasiiddut 2012 álggus almmuhii Sámediggi ođđa neahttasiidduid. Doppe leat dieđut dárogillii, lulli, - julev- ja davvisámegillii. Olbmot leat bures vuostáiváldán siidduid. Siidu lea ráhkaduvvon ovttasbarggus Making Waves:in.</p>
<p>Giella Sámi álbmogis galgá leat vejolašvuohta ja riekti geavahit iežaset giela. Giela seailluheapmi ja ovddideapmi lea guovddáš oassi sámi kultuvrra boahtteáiggis. Danne lea Sámedikkis váldoulbmilin ahte sámegiella lea lunddolaš giella buot arenain.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 105 siidu 453 siiddus</p>
<p>Sámegiella geavahuvvo árjjalaččat ja lea oidnosis almmolašvuođas</p>
<p>Jus sámegiella galgá leat lunddolaš giella buot arenain, de mearkkaša dat ahte sámegiella maid ferte geavahuvvot árjjalaččat ja leat oidnosis almmolašvuođas. Sámedikki stuorámus váikkuhangaskaoapmi giellasuorggis lea guovttegielatvuođadoarjja maid Sámediggi juolluda suohkaniidda ja fylkkasuohkaniidda sámegiela hálddašanguovllus. Dán doarjaga mihttu lea ahte dáid suohkaniid álbmot galgá oažžut bálvalusaid sámegillii, sihke čálalaččat ja njálmmálaččat. Nubbi ulbmil doarjagiin lea ahte leat aktiiva suohkanat mat leat mielde sámegiela ovddideame. Ledje ovcci suohkana ja njealje fylkkasuohkana mat ožžo guovttegielatvuođadoarjaga Sámedikkis 2012:s. Rapporttat maid suohkanat sáddejit Sámediggái čájehit ahte suohkanat barget olahan dihte Sámelága giellanjuolggadusaid gáibádusaid. Raporttat čájehit maid dan ahte sámegielaid dilli lea hui iešguđetlágan sámegiela hálddašanguovllu suohkaniin. Dain suohkaniin gos sámegiella unnán gullo ja gos leat unnán bargit geat hálddašit sámegiela, dat suohkanat leat hui aktiiva leamaš bargat giellaovddidemiin. Sámediggi dáhttu ahte suohkanat galget aktiivvalaččat ovddidit sámegiela. Dan dihte lea Sámediggi ráhkadan ovttaskas ovttasbargošiehtadusa juohke suohkaniin das, mo suohkanat galget ovddidit, nannet ja ovdánahttit sámegiela. Ovttasbargošiehtadusaid vuođđun leat</p>
<p>Sámelága giellanjuolggadusat, mat galget sihkkarastit dan, ahte sámegiela hálddašanguovllu suohkana ássiin lea vuoigatvuohta geavahit, seailluhit, ovdánahttit ja nannet sámegielaid geavaheami almmolaš oktavuođain. Dasa lassin lea šiehtadusas maid ovdánahttinoassi mas suohkanat ieža leat bidjan sisa strategiijaid movt sii háliidit ovddidit sámegiela sin suohkanis. Ovttasbargošiehtadusat leatge ásahuvvon dan dihte vai mii oažžut eambbo aktiiva suohkaniid mat barget vai jokset lága geatnegasvuođaid ja mat barget giellaovddidemiin.</p>
<p>Ovttaskas ovttasbargošiehtadusat guovttegielalašvuođadoarjaga geavaheamis gaskal Sámedikki ja suohkaniid ja fylkkasuohkaniid áigodahkii 2012-2014 vuolláičállojuvvo guovvamánus 2012. Šiehtadusat galget čuovvoluvvot jahkásaččat, sihke politihkalaš ja hálddahus dási čoahkkimiiguin.</p>
<p>Vai joksat dan ulbmila ahte sámegiella galgá leat lunddolašgiella buot arenain, oaidná Sámediggi dehálažžan buori ovttasbarggu suohkaniiguin olggobealde giellalága hálddašanguovllu. Ollu sámegielagat orrot suohkaniin olggobealde hálddašanguovllu, ja dan dihte háliidit maid dat suohkanat bargat árjjalaččat gielan. Sámedikkis lea gulahallan máŋggain suohkaniin olggobealde hálddašanguovllu guorahallan dihte lea go vejolaš hábmet ovttasbargošiehtadusa mas leat doaibmabijut sápmelaččaide ávkin. Sámediggi oaidná ahte dat bargu váikkuha dasa ahte sámegiela geavaheapmi lassána ja ahte sámegiella sáhttá šaddat lunddolaš giellan buot arenain. Romssa suohkan lea sávvan gulahallama Sámedikkiin nannendihti fálaldaga sámiide suohkanis. Sámediggeráđđi ja Romssa suohkan leat ráhkadan ovttasbargošiehtadusa mii galgá váikkuhit dasa ahte sámi álbmot Romssas galgá sáhttit doalahit ja ovdánahttit sin giela ja kultuvrra. Ulbmil šiehtadusain lea oažžut bistevaš ja geatnegahtton ovttasbarggu Sámedikki ja Romssa suohkana gaskka dain áššiin mat gusket sápmelaččaide ja sámi áššiide Romssas. Sámediggeráđđi lea dohkkehan šiehtadusa ja mii vuordit dál ahte Romssa suohkan meannuda šiehtadusa politihkalaččat. Sii galget dan meannudit suohkanis álgogeahčen 2013. Dát ovttasbargu lea oassi Sámedikki barggus nannendihti sámegiela rolla buotlágan arenain 2012:s leat leamaš čoahkkimat Álttá suohkaniin main lea leamaš ulbmil álggahit ovttasbarggu suohkana ja Sámedikki gaskka. Áltá suohkan háliida buoridit sámi mánáidgárdefálaldaga ja skuvlafálaldaga Áltá suohkanis. 2013:s biddjo johtui bargu ráhkadit ovttasbargošiehtadusa Sámedikki ja Áltá suohkana gaskka, mas erenoamážit deattuhuvvo skuvla ja mánáidgárdi.</p>
<p>Arenat gos oahppá ja geavaha sámegiela</p>
<p>Okta Sámedikki oassemihttuin lea ahte mis leat ceavzilis ja árjjalaš arenat sámegiela váras. Dan dihte atti Sámediggi 2012:s njuolggodoarjaga 11 sámi giellaguovddážii. Gïelem nastedh Snoasas lea 2012</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 106 siidu 453 siiddus rájes oažžugoahtán njuolggodoarjaga Sámedikkis. Doarjjaortnega mihtomearri lea ahte sámegiella galgá oidnot ja gullot giellaguovddáža doaibmaguovllus. Sámediggi oaidná ahte giellaguovddážat lihkostuvvet bures bargguin čalmmustahttit sámegiela iežaset doaibmaguovllus. Sii leat mielde ásaheame arenaid gos beassá oahppat ja sámástit. Dát lea maid juoga mii duođaštuvvo Sámi giellaiskkadeamis mii gárvvistuvvui 2012. Giellaguovddážat ohcet viššalit Sámedikkis giellaprošeaktadoarjagiid, earret eará lágidit sii arenaid gos sámegiella gullo. Giellaguovddážat leat hui aktiivvalaččat, ja bures lihkostuvvon prošeavttaid sii lágidit jagis jahkái. Sii leat duođaid mielde doalaheame sámegiela oidnosis ja ovddideame sámegiela ealli giellan, erenoamážit dain guovlluin gos giella muđui unnán gullo ja oidno. Sámedikki oainnu mielde lea giellaguovddážiid vuođđodoarjja mielde ásaheame ja doalaheame ceavzilis ja árjjalaš arenaid sámegiela váras.</p>
<p>Sámediggi lea bidjan barggu Norut Alta Áltái mii 2012:s lea árvvoštallan logi sámi giellaguovddáža mat ásahuvvoje áigodagas 1995 – 2009, ja mat leat ožžon vuođđodoarjaga Sámedikkis áigodagas 2006 – 2010. Dáinna árvvoštallamiin háliida Sámediggi oažžut gova moht giellaguovddážat geavahit vuođđodoarjaga maid ožžot Sámedikkis, dagaha go doarjja dasa ahte jokset ulbmiliid, ja maid oažžut evttohusaid moht rievdadit ja buoridit Sámedikki hálddašeami dan doarjagis.</p>
<p>Sierra raporta ráhkaduvvui árvvoštallama vuođul: 2012:6 Sámi giellaguovddážiid árvvoštallan. Árvvoštallan čájeha ahte giellaguovddážat leat váikkuhan dasa ahte Sámedikki ulbmil doarjagiin lea ollašuvvan, namalassii ahte sámegiella gullo ja oidno giellaguovddážiid doaibmaguovllus. Dasa lassin leat giellaguovddážat deháleamos ásahusat sámegiela oahpaheames ja ovdánahttimis, ja danne leat dehálaš giellaarenat. Árvvoštallan čájeha ahte giellaguovddážiid doaibmaguovlu lea hui máŋggalágán. Muhtumat barget dušše báikkálaš dásis ja earát fas viidábut. Sámediggi sávvá ahte guovddážat galggaše bargat eambbo regionála dásis maid, muhto fertejit čilget doaibmaguovlu vai báikkálaš bargomokta sihkkarastojuvvo. Regionála deattuheapmi mielddisbuktá ekonomalaš hástalusaid. Árvvoštallan lohka ahte regionála doaibma sáhttá nannet dálá giellaguovddážit ja nanusmahttit daid, ja livččii buoret go dan ahte cegget ođđa giellaguovddážiid. Sámediggi lea dehálaš premissaguoddi giellaguovddážiidda, maid dan dihte go giellaguovddážat leat huksejuvvon Sámedikki ruhtadeama bokte. Dan dihte háliida Sámediggi buori ovttasbarggu ja buori oktavuođa giellaguovddážiiguin. Seammás oaivvilda Sámediggi ahte maiddái suohkanat ja fylkkasuohkanat ja stáda berrejit váldit mihá eambbo ovddasvástádusa giellaguovddážiid ekonomiijas. Giellaguovddážiid doaimmat ja prošeavttat ruhtaduvvojit eanas ohcanvuđot doarjagiiguin ja hui ollu Sámedikki ohcanvuđot doarjagiiguin. Giellaguovddážat vásihit ahte doaimmaid ruhtadeapmi lea eahpesihkar ja ii leat seammalágán jagis jahkái. Orru leame nu ahte ruhtadeaddjit mearridit maid guovddážat galget vuoruhit. Sámediggi oaivvilda ahte giellaguovddážat ain ovddasguvlui galget leat dehálaš giellaoahpahanásahusat, ja báikkit gos sámegiella hubmojuvvo, gullo ja boahtá oidnosii. Lea dehálaš ahte giellaguovddážiin lea ekonomiija maid dovdet. Dan árvvoštallama vuođul lea Sámediggi 2013 bušeahtas bidjan giellaguovddážiidda 3 mill ru ovdánahttindoarjaga. Sámediggeráđis lea vuoigatvuohta ráhkadit šiehtadusaid giellaguovddážiiguin mas ovdánahttindoarjaga čilge lagabui.</p>
<p>Sámediggi áigu 2013 čuovvolit árvvoštallama, ja jus galgá rievdadit rámmain maidege, de dat dahkko 2014. Doarjaga vuolggasadji ferte leat guovddážiid doaibma, ja ferte láhččit dili vai sáhttá leat doaibma mii bistá. Dáinna lea sávaldat ahte sáhttá láhččit dili buorebut vai giellaguovddážat buorebut sáhttet oainnusindahkat giela ja fállat kurssaid, doaimmaid ja čađahit prošeavttaid mat váikkuhit bistevaš ja doaibmi arenaid sámi gillii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 107 siidu 453 siiddus</p>
<p>Sámegiella lunddolaš árgabeaivvegiella – maiddái boahtteáiggis</p>
<p>Davviriikkalaš ovttasbargu</p>
<p>Davviriikkalaš giellaovttasbargu lea dehálaš, dan dihte go dat lea mielde nanneme sámegiela sajádaga servodagas. Mii dárbbašit maid Davviriikalaš ovttasbarggu vai sámegiella ovdána seamma guvlui iešguđet riikkain. Sámi parlamentáralaš ráđi stivra (SPR-S) lea mearridan álggahit Davviriikkalaš sámegiela fága- ja resursaguovddáža ásahanprošeavtta. Ođđa ásahusa namma lea Sámi giellagáldu.</p>
<p>Sámi Giellagáldu ii šatta álggos fysalaš ásahussan, muhto ásahusa bargiid doaimmahagat leat iešguhtege sámedikkiid sierra doaimmahagain. Dát bargu lea dehálaš vai sámegiella galgá leat ollesárvosaš geavahangiellan árgabeaivvis.</p>
<p>Sámi giellagáldus lea stuorámus ovddasvástádus sámi giellaovttasbarggus, giellaámmátlaš barggus ja sámegiela giellabálvalusaid addimis giellageavaheddjiide Suomas, Ruoŧas ja Norggas. Ásahusa ovddasvástádussan lea ovttas sámedikkiiguin nannet ja ovddidit davviriikkalaš giellaovttasbarggu, nannet ja ovddidit sámegiela nu, ahte guhtege giellajoavkku sierranas dárbbut, hástalusat ja resurssat váldojit vuhtii, ja riggudahttit sámegiela ja sihkkarastit dan boahtteáiggi. Sámi giellagáldu bargun lea gozihit buot sámi giellasuorggi gažaldagaid ja koordineret daid ovttasbarggus sámedikkiiguin ja eará sámi giellasuorggi institušuvnnaiguin. Ásahusa bargun lea earret eará giellagáhtten, giela ovddideapmi, terminologiijabargu, giela normeren, nammabálvalus, báikenammabargu ja diehtojuohkin sámi giellaámmátlaš gažaldagain. Sámi giellagáldu barggut ja ovddasvástádusat leat dynámalaččat. Dát mearkkaša dan, ahte ásahusa doaimmaid lea vejolaš ovdánahttit ja heivehit guhtege áigodaga sámegiela giellaámmátlaš diliid ja dárbbuid ektui.</p>
<p>Sámi giellagáldu čállingotti bargoveahkan leat hálddahusvirggit ja giellafágalaš virggit davvisámegiela, anárašgiela, lullisámegiela, julevsámegiela ja nuortalašgiela várás. Norgga Sámediggi lea ožžon Sámi giellagáldu -prošektii stáhtalaš Interreg ruhtadeami lassin doarjaga Romssa fylkkasuohkanis ja Nordlándda fylkkasuohkanis. Sámediggi lea maiddái iežas bušeahtas várren ruđa prošektii. Davviriikkalaš sámegiela fága- ja resursaguovddáža ásahanprošeavtta jođiha Suoma Sámediggi. Okta dain prošeavttain maid Sámediggi lea vuolggahan, julevsámi giellakonferánsa, lágiduvvui Johkamohkis, ja Samij åhpadusguovdásj lei lágideaddji. Duogáš dása lei oččodit buoret ovttasbarggu julevsámi ásahusaiguin ruoŧa bealde. Konferánssa váldofáddá lei giela ealáskahttin, oahpahus ja dutkan. Konferánssa ulbmiljoavku lei giellabargit ja eará giellaberošteaddjit geat barget dan nala ahte julevsámegiella galgá gullot, oidnot ja ovdánit. Giellakonferánssas bođi stuora sávaldat ovttasbargui dihto giellaprošeavttaide rastá rájiid. Julevsámi giellakonferánssa referánsajoavku ceggii dasto julevsámi fierpmádatjoavkku. Fierpmádatjoavkkus leat 9 áirasa Samij åhpadusguovdásjis, Árran julevsámi guovddážis, Norlándda fylkkasuohkanis,</p>
<p>Divttasvuona suohkanis, Johkamohki suohkanis, JulevSámega, DSJ ja áirasat Norgga ja Ruoŧa sámedikkiin. Dát joavku galgá ráhkadit guhkesáigge plána riikkaidrasttildeaddji bargui mii guoská julevsámi gillii ja mas leat dihto prošeavttat. Earret eará evttohuvvui jahkásaš giellakonferánsa, vuoruid mielde</p>
<p>Divttasvuonas ja Johkamohkis. Evttohuvvui maid praktihkalaš fáddákurssat árbevirolaš máhtus ja mas lea tearbmabargu mielde, giellaleairrat mánáide, nuoraide ja rávisolbmuide main vuorasolbmot leat oahpaheaddjit, oahpponeavvoráhkadeapmi, ja julevsámi gielladutkan.</p>
<p>Ohcanvuđot giellaprošeaktaruđaid árvvoštallan Sámedikkis lea ohcanvuđot doarjjaortnet sámegielprošeavttaide. Ohcanvuđot doarjagiid mihttu lea nannet sámegiela ja lasihit sámegiela geavaheami. Sámedikkis lei dan jagi 8 810 000 ruvdno ohcanvuđot sámegielprošeavttaide. Dát leat jurddahuvvon giellaprošeavttaide sihke siskkobealde ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 108 siidu 453 siiddus olggobealde sámegielaid hálddašanguovllu. Dáin ruđain lei 1 200 000 ruvnno váldon sámeálbmotfoanddas.</p>
<p>Dán jagi addui doarjja earret eará sámegielgurssaide, báikenamaid čohkkemii, lullisámegiela servvodatfága tearpmaid ovddideapmái, lullisámegilli mánáide sátnespealu ráhkadeapmái.</p>
<p>Julevsámegilli lea addon e.e doarjja lágidit rávisolbmuide kurssa ja nuoraid tv prográmma rahkadit. Lea maid addon doarjja lágidit giellaarenaid gos giella gullo ja geavahuvvo, mánáide, nuoraide ja rávisolbmuide, erenoamážit dain guovlluin gos giella unnán gullo almmolaččat. Raporttat maid mii oažžut maŋŋil prošeavttaid čájehit ahte ollu prošeavttat lihkostuvvet bures ásahan dihte arenaid gos giella oahpahuvvo ja gullo. Erenoamážit giellaguovddážat leat áŋgiris ohccit, ja sii leat giellaprošeaktaruđaiguin ásahan ollu giellaarenaid. Dát lea maid mielde ovddideame sámegiela nu ahte dat geavahuvvo ja lea oidnosis dain guovlluin gos giella lea áitojuvvon. Tearbmaprošeavttat leat mielde ovddideame sámegiela vai dat sáhttá šaddat ollesárvosaš geavahangiellan ođđaáigasaš árgabeaivvis.</p>
<p>Vai sámegiella galgá šaddat ollesárvosaš geavahangiellan árgabeaivvis, de lea Sámediggi dán jagi vuohččan dorjon sámegiel <span type="quote">"appaid"</span>, applikašuvnnaid, ovdánahttima, mat adnojit mobiltelefuvnnaide ja neahttabreahtaide. Sámediggi lea addán doarjaga buot guolmma sámegillii ráhkadit applikašuvnnaid mobiltelefovnnaid váste.</p>
<p>Vai oažžu vel buoret hálddašeami ohcanvuđot gielladoarjagiin, lea Sámediggi 2012:s bidjan johtui árvvoštallama dain váikkuhangaskaomiin. Maŋŋel bargogilvvu, de lea dahkkon šiehtadus Norut Alta-Álttáin ja árvvoštallan galgá gárvvis ovdal guovvamánu 2013. Árvvoštallan galgá čájehit leago doarjja váikkuhan dasa ahte ulbmiliid joksan ja jus ii mii dan hehtte, makkár vásáhusat / oainnut doarjjaoažžuin leat dan ortnegii, ja juolludaneavttuide ja raporterengáibádusaide mat gustojit dán ortnegii. Galgá maid árvvoštallat galgá go dát ortnet heivehuvvot Sámedikki eará giellaovdánahttindoaimmaide, o.m.d. giellaguovddážiid vuođđodoarjagii. Sámediggi lea maid bivdán njuolga evttohusaid moht sáhttá rievdadit ja buoridit dán, vai olahivččii buoret ja eambbo ulbmillaš bohtosa doarjagis.</p>
<p>Árvvoštallan dahkko sin gaskas geat leat ožžon Sámedikkis doarjaga áigodagas 2007 – 2011.</p>
<p>Sámegiela iskkadeapmi 2012</p>
<p>Gozihan dihte guđe guvlui sámegiela dilli ovdána, de lea dehálaš kártet gielladili. Dárbbašuvvo eanet systematiserejuvvon diehtu iešguhtege sámegiela geavaheami birra. Dan dihte lea Sámediggi ovttas Ođasmahttin-, hálddahus- ja girkodepartemeanttain ja Máhttodepartemeanttain čađahan riikaviidosaš iskkadeami sámegiela geavaheami birra. Sámi giellaiskkadeami 2012 raporta gárvvásmuvai miessemánu loahpas. Giellaiskkadeami ulbmilin lei gávnnahit man ollugat máhttet iešguhtege Norggas hállon sámegiela njálmmálaččat ja čálalaččat. Ulbmilin lei maid čielggadit makkár oktavuođain sámegiella geavahuvvo ja guđe dásis sámegiella geavahuvvo omd. mánáidgárddis, skuvllas, barggus, jna. Dasa lassin iskkadeapmi ulbmilin lei gávnnahit, guđe giela váhnemat válljejit mánáidasaset ja makkár giellaoahpahus- ja ovddidandárbbut iešguhtege sámegielas leat. Iskkadeamis geavahuvvui sihke kvalitatiivalaš ja kvantitatiivalaš dutkanmetoda. Kvalitatiivalaš oasi vuođđun geavahuvvui Sámedikki jienastuslohku, mii lea áidna almmolaš registtar sámiin Norggas.</p>
<p>Gažaldatskovvi sáddejuvvui oktiibuot 5.000 olbmui. Dáin olbmuin lagabui 40% vástidedje iskkadeapmái. Kvalitatiivalaš oasis guorahallamis čađahuvvojedje kasusjearahallamat 12 gielddas: Unjárggas, Guovdageainnus, Gáivuonas, Fálesnuoris, Romssas, Skániin, Divttasvuonas, Bådådjos, Snoasas, Árbordes, Plassjes ja Oslos.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 109 siidu 453 siiddus</p>
<p>Sámi Giellaiskkadeapmi 2012 raporttas ii boađe ovdan man ollugat geavahit iešguhtege sámegiela. Iskkadeapmi čájeha ahte lagabui bealli sis geat gullet davvisámegiela jovkui máhttet davvisámegiela oalle mihá bures, ja goalmmát oassi julev- ja lullisámi guovllus máhttet daid gielaid. Davvisámegiela dáfus leat stuorra geográfalaš erohusat. Guovdageaidnu ja Kárášjohka leat sakka earaláganat, go muđui eará guovllut Norggas. Dáin guovlluin buohkat áddejit ja hállet sámegiela ja sámegiella geavahuvvo eanaš báikkiin ja juohkelágan dilálašvuođain, vaikko vel iešguđet dásis. Bohtosiid birra čujuhit mii iskkadeami raportii ; Sámi giellaiskkadeapmi 2012.</p>
<p>Sámedikki gielladieđáhus</p>
<p>Sámedikki váldoulbmil sámegiela ovdánahttimii lea lasihit logu sis geat geavahit sámegiela, ja maid lasihit giellageavaheami. Jus galgá joksat daid ulbmiliid, lea dárbbašlaš bajit dási giellapolitihkkii mii čájeha geainnu ovddosguvlui ja mii čielggada prinsihpalaš gažaldagaid giela geavaheames ja ovdáneames, ja lea maid dárbbašlaš čielggadit válddi ja ovddasvástádusa Sámedikki ja ráđđehusa gaskka. Sámedikki gielladieđáhus bidjui ovdan dievasčoahkkimii 2012 skábmamánus. Gielladieđáhus čilge ja suokkarda daid bajit dási hástalusaid mat sámegielas leat, ja makkár rolla ja politihkalaš váldi Sámedikkis galgá leat boahtteáiggis. Dieđáhusa lea juhkkon 4 váldovuoruhansurggiide;</p>
<p>Ovddasvástádus sámegielas, sámegiela rámmaeavttut, giellageavaheaddjit, ja giellageavaheapmi.</p>
<p>Sámedikki gielladieđáhusas bohttet ovdan ollu stuorit rievdadusat otná ortnegiin ja njuolggadusain. Sámediggi gáibida bajimus ovddasvástádusa sámegiela ovddideames, ođasmahttit sámelága giellanjuolggadusaid, heaittihit otná hálddašanhámi, ja ovttalágán rivttiid buot sámegielagiidda gos dal de ihkinassii orrot.</p>
<p>Sámelága giellanjuolggadusat gustojit otne dušše daidda suohkaniidda mat leat hálddašanguovllus, ja dan láhkái eai atte sámegielagiidda seamma rievtti atnit ja oahppat sámegiela, go muđui álbmogis lea. Diet čuolmmat gieđahallojuvvot dieđáhusas ja das čuoččuhuvvo ahte almmolaš hálddahus lea stáhta ovddasvástádus ja sámegielagiin lea riekti oažžut bálvalusaid sámi gillii gos ihkenas de orrot min riikkas. Dát mielddisbuktá ahte sámelága giellanjuolggadusat galget gustot olle riikii. Gielladieđáhus hilgu otná málle mas leat hálddašanguovllut. Dan sadjái oaidná ahte dat suohkanat mat dál leat hálddašanguovllus leat ovttasbargoguoimmit giela nannemis ja ovdánahttimis. Dát mearkkaša ahte šaddá dego guovttejuohku, mas stáhtas lea ovddasvástádus almmolaš hálddahussii. Dát fas mearkkaša ekonomalaš ja hálddahuslaš ovddasvástádusa suohkaniidda, fylkkasuohkaniidda ja almmolaš ásahusaide addit sámi álbmogii bálvalusaid sámegillii. Sámedikkis lea ovddasvástádus sámegiela ovddideames, ja oaidná dárbbu ovttasbargui ja resurssaide bargat dan nala ahte giella ovdána buot dásiin servodagas. Jus galgá rievdadit, de ferte álggos lávdegotti ásahit mas lea mandáhtta čielggadit ja buktit evttohusa lága rievdadeapmái, ja moht rievdadit válddi ja ovddasvástádusa giellaáššiin.</p>
<p>Sámi terminologiija</p>
<p>Sámediggeráđđi almmuhii julevsámi – dáru / dáru – julevsámi digitála sátnegirjji julevsámi giellakonferánssas Johkamohkis. Neahttasátnegirji, mii lea gávdnamis giellatekno.uit.no ruovttusiiddus lea gaskaboddosaš veršuvdna masa giellageavaheaddjit sáhttet buktit cealkámušaid ja lasáhusaid. Go ovtta áiggi lea geahčadan ja sihkkarastan kvalitehta, de lea jurdda ráhkadit dan digitála hámis man lea vuogas geavahit. Jurdda lea maid olggosaddit dan girjehámis. Sátnegirji lea dehálaš giellaresursa mii álkida giellageavaheddjiid árgabeaivvi. Sámedikki tearbmabargu ja tearbmalisttuid dárkkisteapmi lea ávkin buot sámegielat olbmuide, vai buorebut sáhttet geavahit sámegiela iešguđet arenain, sihke čállimii ja hupmamii. Tearbmabargu ja tearbmalisttut leat dárbbašlaččat iešguđetge fágain , vai sámegillii sáhttá leat oahpahus ja ságastallan ja čállin. Dulkkaid ja jorgaleddjiid bargui lea tearbmabargu áibbas vealtameahttun, go lea álo dárbu ođđa tearpmaide sin barggus. Sámi mediai lea maid vealtameahttun dađistaga oažžut ođđa tearpmaid, vai</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 110 siidu 453 siiddus sin bargu galgá sáhttit doaimmahuvvot sámegillii. Fágagirječállit ja eará čállit maiddái dárbbašit oažžut sámegillii fágatearpmaid iežaset čállimii. Tearbmabargu lea maid iešalddis ávkkálaš dainna lágiin ahte sámegiella ovdána ja seailu, go ráhkaduvvojit ođđa tearpmat. Dat addá vejolašvuođa geavahit sámegiela viidábut ja giella boahtá maid oidnosii eanet arenain servodagas. Sámedikki tearbmabargu ja tearbmalisttuid dárkkisteapmi addá maid suohkaniidda ja fylkkasuohkaniidda vejolašvuođa fállat buoret bálvalusa olbmuide sámegillii. Sámedikki beaivválaš giellabargui geavahuvvojit maiddái sosiála mediat. Soames ovdamearkan leat dát ságastallanjoavkkut mat leat Facebook:s, gos ságastallo sihke terminologiija ja báikenamaid birra: Ártegis ságat, Mijá bágo ja Numhtie naemhtie soptsestibie. Dát čájeha ahte sámegielat adnojit aktiivvalaččat ja leat oidnosis almmolašvuođas ja ođđa arenain. Sámedikki terminologiijabargu lea dainna lágiin dehálaš oassin maiddái dan giellaovddidanbarggus, mii digaštallo sosiála mediain.</p>
<p>Tearbma- ja báikenammajuogus lea guorahallan ja dárkkistan stuorit loddenamahuslisttu sihke lulli,- julev – ja davvisámegillii. Dasa lassin leat maid guorahallan ja dárkkistan ovdalaš davvisámegiel eanadoallotearpmaid, muhtun julevsámetearpmaid, ja maid lullisámi tearbmalisttuid main leat servodatfága- ja geografiijatearpmat ja riikkaid namat.</p>
<p>Go Sámi giellalávdegoddi heaittihuvvui loahpageahčen 2011 de ii leat 2012:s leamaš sierra dohkkehanorgána sámegieltearpmaide. Vurdojuvvo ahte davviriikkalaš ovttasbargu Sámi Giellagáldu mii álggahuvvo 01.01.2013, váikkuha dasa ahte tearbmabargu ovdána dás ovddosguvlui.</p>
<p>Jorgaluvvon teavsttat dahket oalle stuora oasi dan teakstamearis mii beaivválaččat buvttaduvvo. Dat gokčet sámegielat olbmuid dárbbu oažžut dieđuid iežaset gillii. Seammás jorgaluvvon teavsttat maiddái leat máŋgii áidna čállosat mat ovdanbuktet dihto áššesurggiid sisdoalu sámegillii ja leat ná deaŧalaš oassi sámegiela ovddidanbarggus. Sámedikki jorgaluvvon áššeteavsttat dahket stuora oasi servodaga sámegiel áššeteavsttain. Dát teavsttat leat maiddái mielde cieggadeamen áššemeannudangiela. Sámedikki buvttadan sámegiel teavsttat adnojuvvojit diehtogáldun sámi mediain ja leat maiddái dan láhkai mielde váikkuheamen almmolaš giellageavaheami. Sámediggi jorgala beaivválaččat teavsttaid sihke julev-, lulli- ja davvisámegillii.</p>
<p>Sámi báikenamat</p>
<p>Miehtá sámi leat báikenamat ožžon dohkkehuvvot sámegiel nama virggálaččat 2012:s. Dát mearkkaša ahte báikenamat leat mannan báikenamaid dohkkehanáššemeannudeami čađa. Dákkár dohkkeheami oktavuođas leat Sámedikki báikenammakonsuleanttat buktán rávvagiid báikenamaid čállinvuohkái, ja soames háve buktán cealkámušaid nammaválljemii, go oaidnit ahte ođđa namat evttohuvvojit báikkiide main ovdalaččas leat sámegiel namat, muhto mat eai lean registrerejuvvon virggálaččat ovdal. Sámedikki davvi-, julev- ja lullisámegielaid báikenammakonsuleanttat buktet maid rávvagiid earret eará ođđa suodjalanguovlluide, suodjemehciide, ođđa šalddiide, tuneallaide ja ođđa luottaide jna. miehtá Sámi. Dát čájeha ahte dáža servodat oaidná mávssolašvuođa das ahte namat ođđa áđaide registrerejuvvojit maiddái sámegillii seammás go dárogillii guovlluin gos dat lea lunddolaš, ja mat leat sámi guovllut gos sámit orrot, ja nu bohtet eanet oidnosii. Sámegiel báikenamat bohtet maid eanet oidnosii go eanet ja eanet lea Stáhta geaidnodoaimmahat álgán šiltet báikkiid miehtá sámi. Dát lea mielde seailluheame sámi báikenamaid ja dákko bokte maid lassána sámegielat namaid geavaheapmi. Sámedikki mielas lea maid hui váidalahtti go media bokte oaidnit ahte muhtin báikkiin billistit báikenammašilttaid luoddaguoras, čájehan dihtii iežaset vuostehágu sámi báikenamaide, sámi guovlluin. Sámedikki mielas lea maid mávssolaš oassálastit čoahkkimiin main báikenammaáššit leat guovddážis, vai beassat čilget ja čalmmustahttit hástalusaid mat leat báikenammaáššiiguin. Danin lea Sámediggi oassálastán oktasaš jahkásaš oktasaščoahkkimii Stáhta kártadoaimmahagain ja eará báikenammakonsuleanttaiguin Norggas, ja maiddái UNGEGN konferánssas Københámmanis gos digaštallojuvvo báikenammaáššit miehtá Davviriikkaid. Dákkár čoahkkimiin digaštallat maid movt buoremusat sáhttá čoavdit váttisvuođaid báikenammabargguiguin iešguđet guovlluin, maiddái movt</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 111 siidu 453 siiddus njuovžilepmosit sáhttá čoavdit bárttiid ja dan bokte ovdána sihke kvalitehta ja kvantitehta báikenamaid geavaheamis servodagas.</p>
<p>Muhtin sámi giellaguovddážat besse ge 2012:s ovdanbuktit iežaset báikenammaprošeavttaid maiguin leat bargan, ja maid Sámediggi lea ruđalaččat dorjon. Dát čalmmustahttá báikenammaáššiid bargiid, sihke Norgga giellaráđi bargiid, ja kártadoaimmahaga bargiid, ahte makkár prošeavttat leat čađahuvvon, movt sii leat lihkostuvván prošeavttaiguin ja makkár hástalusat ja rahčamušat leat go čohkke ja galgá registreret sámi báikenamaid. Čujuhus- ja matrikkelláhka lea nu ráddjejuvvon ahte ovtta čujuhusas dahje geainnus sáhttá dušše okta namma leat registrerejuvvon, ja dat mielddisbuktá ahte eai šat sáhte dohkkehuvvot parallealla báikenamat čujuhussan. Dát mielddisbuktá ahte ollu suohkanat bohtet válljet dušše dárogiel nama, go mii diehtit ahte majoritehta giella vuoitá eanaš suohkaniin, ja dat lea ollu suohkaniin dárogiella. Sámediggi lea lokten dán váttisvuođa Birasgáhttendepartementii, muhto sii eai sáhte dán lága rievdadit ovdal go lea leamaš gulaskuddamis láhkaásahusa ođasteami oktavuođas. Sámediggi áigu ain bargat áŋgirit dáinna áššiin, go midjiide lea dehálaš ahte sámi báikenamat eai jávkka, namat mat leat dohkkehuvvon Stáhta kártadoaimmahaga registaris. Báikenammaláhka ja Čujuhus- ja matrikkelláhka leaba ge dán áššis vuostálaga.</p>
<p>Kultuvra Sámedikki váldomihttomeari sámi kultuvrrain lea oažžut ealli ja máŋggabealat sámi dáidda- ja kultureallima. Ceavzilis ja aktiivvalaš sámi deaivvadanbáikkit, kulturásahusat ja museat dagahit ealli báikegottiid gos olbmuin lea miella orrut. Mii oaidnit man dehálaččat máŋggabealat sámi dáiddalaš ja kultuvrralaš dáhpáhusat, falástallandoaimmat, mánáid- ja nuoraid kulturdoaimmat ja buorre girjerájusfálaldagat leat. Okta dain deháleamos váikkuhangaskaomiin min kulturpolitihkka mihttomeriid joksamis, leat ekonomalaš váikkuhangaskaoamit. Mii addit doarjaga sámi museaide, kulturorganisašuvnnaide, girjebussiide, govvasárggusráidduide, girjjálašvuhtii, musihkkii, mánáide ja nuoraide ja sámi dáiddáriidda. Mii maid ovttasbargat ollu aktevrraiguin nugo sámi organisašuvnnaiguin, ásahusaiguin, guovddáš, regionála ja báikkálaš eiseválddiiguin, ja ovttaskas olbmuiguin.</p>
<p>Sámi kulturviesut ja kulturgaskkustanásahusat</p>
<p>Sámediggi addá njuolggodoarjaga Sámedikki bušeahta bokte sámi kulturviesuide ja sámi kulturgaskkustanásahusaide, sámi festiválaide, sámi falástallanorganisašuvnnaide, sámi teáhteriidda, sámi publikašuvnnaide, girjebussiide ja sámi museaide. Doarjja addojuvvo bušeahta lagat eavttuid mielde. Vuođđun ealli ja máŋggabealat sámi dáidda – ja kultureallimii leat ovttaskas kulturbargit ja sámi kulturásahusat ja – organisašuvnnat. Sámediggi lágida jámmat oktavuođačoahkkimiid kulturásahusaiguin ja – organisašuvnnaiguin mat ožžot doarjaga Sámedikki bušeahta bokte. Čoahkkimiin gulahallat nubbi nuppi doaimmaid birra ja fágalaččat ságastallat, ja maid fáddán lávejit leat bušeahtta ja diehtojuohkin ja ságastallan áigeguovdilis áššiid birra. Sámediggi doarju Kulturdepartemeantta oainnu ásahit viessoláigoruhtadeami ođđa sámi kulturviesuide. Prosedyrii lea vuođđun stáhta viessoláigoortnet. Das govahallo cehkiid mielde prosedyra, mas ovddasvástádus evttohusaid, mearrádusaid ja bušeahtta gullevaš váikkuhusaid dáfus juohkása gaskal Sámedikki ja Kulturdepartemeantta, ođđa viessoláigoruhtaduvvon sámi kulturviesuid ásahemiid oktavuođas. Sámediggi nammada áirasiid sámi kulturviesuid stivrraide ja kulturgaskkustanásahusaide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 112 siidu 453 siiddus</p>
<p>Čuovvoleapmi Sámediggeráđi dieđáhusas sámi ásahusovddideami birra</p>
<p>Sámedikki áigumuš ásahusaide mat ožžot eanas iežaset sisaboađuin Sámedikkis, lea ahte sis lea organisašuvdna- ja stivrenmálle mii lea heivehuvvon sámediggeráđi ásahusdieđáhussii. Sámediggi lea 2012:s joatkán čuovvolit sámediggeráđi dieđáhusa sámi ásahusaid birra. Das boahtá ovdán ahte ásahusat fertejit čađahit organiserenproseassa mii buktá organisašuvdnamálle mii lea heivehuvvon dan almmolaš rollii mii sis lea go ožžot njuolggodoarjaga Sámedikkis, ja ahte dát dábálaččat galget leat organiserejuvvon vuođđudussan. Earenoamáš ákkaiguin sáhttet sii vejolaččat organiserejuvvot oasussearvin. Dán barggu stáhtus lea čuovvovaččat:</p>
<p xml:lang="smj">Duoddara Ráfe vuođđudus</p>
<p>Duoddara Ráfe vuođđudus lea 2012:s čađahan rievdadusaid vuođđudusa mearrádusain. Mearrádusaid lea Vuorbádan- ja vuođđudusbearráigeahčču dohkkehan ja dat leat Sámedikki stivranammadanválddi gáibádusaid mielde. 2012- 2016 áigodahkii lea Sámediggi nammadan Sven- Roald Nystø stivrajođiheaddjin ja Heidi Persdatter Greiner Håker stivralahttun Duoddara Ráfe/Bihtánsáme guovddážii. Trond Schølberg Gamnes lea nammaduvvon várrelahttun Sven- Roald Nystøi ja Heidi</p>
<p xml:lang="swe">Persdatter Greiner Håkerii fas Elfrid Boine.</p>
<p>Mearrasámi gelbbolašvuođaguovddáš</p>
<p>Mearrasámi gelbbolašvuođaguovddáš Billávuonas lea bargan heiveheame mearrádusaid maŋŋel go sámediggi lea váldán oktavuođa, vai dat heivejit Sámedikki stivranammadanválddi gáibádusaide. Sii leat dieđihan Sámediggái ahte sii leat čađahan mearrádusrievdadusaid, nu ahte Sámediggi sáhttá nammadit ovtta stivramiellahttu.</p>
<p xml:lang="nob">Sámi Dáiddaguovddás/Samisk senter for samtidskunst</p>
<p>Guovddáš lea 2012.s bargan ođđa organisašuvdna- ja stivrenmálliin mii lea heivehuvvon Sámedikki áigumuššii ja gávdno evttohus ahte miellahttoorganisašuvdna rievdaduvvo vuođđudussan, Sámediggi boahtá bovdejuvvot oassálastit dasa.</p>
<p>Várdobáiki</p>
<p>Oasusservviid ođđasis organiserema proseassa geažil leat čađahuvvon čoahkkimat gaskal sámedikki ja Várdobáikki. 2010 ođđasisorganiserema raportta vuođul, dagai Várdobáikki stivra mearrádusa bovdet Sámedikki ja Romssa ja Nordlándda fylkkagielddaid ásahit Várdobáikki vuođđudusa. Sámediggi lea leamaš positiiva dasa, fylkkagielddat leat prinsihpalaš ákkaid geažil čájehan ahte galgá gulul dan váldit. Várdobáikki stivra ii leat, vuođđudusa ásaheami maŋŋel joatkán organisašuvdna- ja stivrenmálle bargguin. Leat guokte vejolaš organisašuvdnamálle, vuođđudus dahje oasussearvi. Sii leat oaidnán ahte oasussearvi sáhttá leat buorre heivvolaš čoavddus. Dan vuođul lea Sámediggi bovdejuvvon oassálastit ásahit oasussearvvi, Várdobáiki OS. Fitnodaga ulbmil lea viidáset fievrredit dán guovllu sámegiela, kultuvrra ja servodateallima. Erenoamáš bargu lea realiseret kulturviessoplánaid Várdobáikái. Sámediggi lea positiivva dasa. Sullasaš bovdehus lea sáddejuvvon Nordlándda ja Romssa fylkkasuohkaniidda. Sámediggi lea vuostáiváldán Várdobáikki kulturviesu huksenplánaid. Plána árvvoštallojuvvo stáhtalaš ruhtadanprosedyraid guovdu mat gustojit ođđa sámi kulturviesuide.</p>
<p xml:lang="sma">Åarjelsaemien Teatere</p>
<p>Åarjelsaemien Teatere lea mearridan ođđa stivren- ja organisašuvdnamálle mii váldá vuhtii sámediggeráđi dieđáhusa sámi ásahusovddideami birra. Searvi bovdii Sámedikki, Rana suohkana, Nordlándda, Davvi- ja Lulli Trøndelága ja Hedemárkku fylkkagielddaid ásahit oasussearvvi. Sámediggi, Nordlándda fylkkagielda ja Rana suohkan leat leamaš positiivvalaččat dasa ja leat ovttas</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 113 siidu 453 siiddus ásahan oasussearvvi, Åarjelsaemien Teatere AS, mas oasuskapitála lea 100 000 ruvnno. Sámediggi osttii 55 % ossosiin, Nordlándda fylkkagielda 30 % ja Rana suohkan 15 %.</p>
<p>Oasussearvvi mihttomearri lea ahte teáhter galgá bargat ovddideame ja ovddidit lullisámi lávdedáidaga. Dán barggus galgá lullisámegiella ja kultuvrra leat guovddážis. Teáhter galgá joatkit ovttasbarggu ruoŧabeale lullisámi guovlluin ja leat teáhter lullisámi guvlui Norggas. Sámediggi lea ožžon ovtta stivrasaji. Fitnodat lea válljen Sámedikki Inga- Lill Sundseta stivrajođiheaddjin, su várrelahttu lea Per Fjellstrøm. Earát stivrras leat Eirin Edvardsen, Nordlándda fylkkagielda ja Jarl Stian Johansson, Rana suohkan.</p>
<p>Oslo sámi viessu</p>
<p>Sámi viesu searvi lea 2012:s bovden Sámedikki, Oslo suohkana ja Akershusa fylkkagieldda leat Sámi viesu vuođđudusa ásaheaddjin. Sámediggi lei positiiva dasa, Oslo suohkan ja Akershusa fylkkagielda leat prinsihpalaš ákkaiguin dadjat ahte eai vuolgge fárrui.</p>
<p>Leat leamaš máŋga čoahkkima gaskal Sámedikki ja searvvi, mas fáddán lea leamaš organisašuvdna- ja stivrenmálle ja deaivvadanbáiki oaivegávpoga sámi álbmogii. Searvi lea, maŋŋel go fárrejedje olggos iežaset lanjain Akersgatas, bargan gávdnat dohkálaš lanjaid iežaset doaimmaide, ja sii leat 2012:s fárren ođđa lanjaide mat lea gáhttadásis Trondheimsveienis. Sámediggi lea mearridan váldit ovddasvástádusa dasa ahte sii dáhkádusa addet KLP Eiendomii latnjaláiggu ovddas. Sámediggi oassálasttii ođđa Sámi viesu rahpamis Oslos ja dovddahii iežas dearvuođasártnis ahte lea leamaš mihttomearri ásahit bistevaš gaskkustanguovddáža Oslo sámiide, gos lea vel eambbo munni vuoruhit dáidaga, kultuvrra, gelbbolašvuođa, ja árbevieruid. Dan dihte go Oslo suohkan ja Akershusa fylkkagielda eaba vuolgán vuođđudusa ásaheaddjin ja eaba vuolgán fárrui oasussearvvi eaiggátbeallái, lea Oslo Sámi viesu searvvi stivra bargan viidáset ođđasis organiserenproseassain. Sii leat mearridan ásahit oasussearvvi, ja Sámediggái lea boahtán bovdehus searvat eaiggátbeallái. Sámediggeráđđi lea leamaš positiiva dasa ja čujuha dasa ahte iešguđetge guovlluid erenoamáš dilálašvuođaid geažil sáhttá leat lunddolaš válljet eará organisašuvdnamálliid go vuođđudusa, nugo ovdamearkka dihte oasussearvvi, gč. sámediggeráđi ásahusdieđáhusa.</p>
<p xml:lang="fin">Huksenprošeavttat</p>
<p>Statsbygg lea, Kulturdepartemeantta bargogohčusreivviid vuođul, ráhkadan huksenprográmma, čađahan viessosadjeanalysaid ja ožžon dahkkot ovdaprošeavtta ođđa Saemien Sijte vistái.</p>
<p>Ovdaprošeakta čájeha gelddolaš ja čalbmáičuohcci ođđa vistti. Visttis lea arkitektuvra mii sáhttá dan ieš alddis juo dagahit dakkárin mii geasuha olbmuid. Prošeakta lea bisson addojuvvon areálarámmaid siskkobealde ja energiijamearri lea ollu geahpeduvvon. Visttis galget leat kontuvralanjat Saemien Sijteii, Sámediggái, Boazodoalohálddahussii ja Snoasa suohkanii. Prošeavttas leat čuovvovaš servodatmihttomearit:</p>
<p>Saemien Sijte musea ja kulturguovddáš galget dokumenteret, suodjalit, ovddidit ja ovdánahttit lullisámi identitehta, giela ja kultuvrra. Guovddáš sáhttá šaddat arenan ja deaivvadanbáikin ja doaibmat sámi dutkan- ja gaskkustanásahussan. Guovddáža doaibma sáhttá leat mielde addimis iešguđet lágan ulbmiljoavkkuide eambbo máhtu ja ipmárdusa lullisámi kultuvrra ja leahkima birra.</p>
<p>Sámediggi lea dohkkehan areálaid ja viessoláigogoluid ja áigu láigohit daid areálaid maid Saemien Sijte vuođđudus galgá hálddašit. Buot eará láigoheaddjit leat dohkkehan areálaid ja viessoláigogoluid, earret Eanadoallo- ja biebmodepartemeanta, areálaid mat galget Boazodoalohálddahussii. Sámedikki dohkkeheapmi eaktuda ahte Sámediggi sáhttá iežas bušeahta bokte oažžut gokčojuvvot buot viessoláigogoluid ja maŋit áiggis maid láigohattiid lassánemiid. Sámediggi lea deattuhan earret eará ahte visti boahtá leat arkitektonalaš mihtilmasvuohta ja eahpitkeahttá sáhttá leat geasuheaddji dán</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 114 siidu 453 siiddus guovllus. Dat addá buori vejolašvuođa deattuhit, čájehit ja čalmmustahttit lullisámi kultuvrra gelbbolaš lági mielde, mii sihke obbalaččat nanne Snoasa ja dán guovllu.</p>
<p>Sámediggi registrere Eanadoallo- ja biebmodepartemeantta oainnu das ahte ii dohkket areálaid ja viessoláigogoluid ja fuolastuvvá dainna mot prošeakta ovdána.</p>
<p>Beaivváš – ođđa teáhtervisti</p>
<p>Sámi teáhterat leat dehálaš arenat kulturvásáhussii ja kulturgaskkusteapmái, ja sámegiela geavaheapmái ja čalmmustahttimii. Beaivváš Sámi Našunálateáhter lea guhká bargan oažžut sierra teáhtervistti Guovdageidnui. Teáhtera stivra lea mearridan ahte Statsbygg váldá badjelasas ovddasvástádusa teáhtervistti ceggemii. Sámediggi attii Statsbyggii bargun doaimmahit ođđa teáhtervistti plánema dainna ulbmiliin ahte teáhter galgá leat mielde ođasteame, bisuheame ja gaskkusteame sámi árbevieruid, gelbbolašvuođa, historjjá, kultuvrra ja dáidaga, čađat gaskka gulahallamis sámi servodagain. Teáhter galgá leat olámuttos, rabas ja čáhkkil ja das galgá leat gulahallan servodagain mii dan birra lea, ja dat galgá heivehanmuniin ja ealas vugiin čalmmustahttit sámi lávdedáidaga máŋggabealatvuođa.</p>
<p>Statsbygg lea ráhkadan huksenprográmmaevttohusa. Kulturdepartemeanta lea dál árvvoštallame huksenprográmma viessoláigoruhtadeami prosedyra mielde sámi kulturviesuid váste. Prošeakta meannuduvvo dábálaš prošeaktan ja meannuduvvo leat oassin stáhtabušeahtas. Sámedikki áigumuš lea ahte galgá leat Statsbygg ovddasvástádus joatkit bargguin dássážii go ođđa visti gárvána ja maŋŋel maid jođihit ođđa vistti. Dat lea dan duohken ahte Sámediggi ja</p>
<p>Kulturdepartemeanta soabadeaba das ahte prošeakta lea oassin ja ruhtaduvvo sámi ođđa kulturviesuid viessoláigoruhtadanortnega badjel. Sámediggi lea ovttas Beaivváš Sámi Našunálateáhteriin bidjan čuovvovaš servodatmihttomerriid teáhtervistái:</p>
<p>Našunála sámi teáhtervisti galgá addit sámi servodahkii arena sámi lávdedáidaga vásiheapmái, čalmmustahttimii ja gaskkusteapmái. Teáhtervisti gos sámegiella geavahuvvo dáiddagiellan lokte sámegiela stáhtusa ja nanne sámi identitehta. Teáhter galgá leat rabas, čáhkkil ja gulahallat servodagain mii dan birra lea ja sámi guovlluiguin ránnáriikkain. Teáhter boahtá oažžut riikkaidgaskasaš mearkkašumi álgoálbmotoktavuođas.</p>
<p>Teáhtervisti galgá leat vuoibmeguovddáš ja čoahkkananbáiki iešguđet lágan sámi ja eará dáiddalaš ja teáhterfágalaš fágajoavkkuide.</p>
<p>Nuortasámi musea</p>
<p>Sámediggi ja Deanu ja Várjjat Museasiida leat soabadan ahte barggut ja prošeavttat mat 31.12.2012 rájes leat biddjon Nuortasámi museai galget sirdot Deanu Tana ja Várjjat Museasiidda vuođđudussii. Badjelasas váldin doaibmagoahtá 1.1.2013 rájes. Seamma dáhtonis loahpahuvvo gaskaboddosašstivrra doaibma. Deanu ja Várjjat Museasiidda/Tana og Varanger Museumssiida vuođđudus Vuođđudeaddjit leat Unjárgga gielda/Nesseby suohkan, Deanu gielda/Tana kommune, Mátta Várjjat gielda/ Sør- Varanger kommune ja Sámediggi/Sametinget. Deanu ja Várjjat Museasiida /Tana og</p>
<p>Varanger Museumssiida lea organiserejuvvon vuođđudussan, ja galgá doaibmat museaásahusaide gávpevuođđudussan nu go vuolábealde namuhuvvo. Deanu ja Várjjat Museasiida leat 1.1.2010 rájes doaibman oktasaš musean čuovvovaš museaásahusaide: - Várjjat Sámi Musea - Deanu Musea</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 115 siidu 453 siiddus - Saviomusea - Ä`vv – Saa `mi mu `zei / Nuortalaččaid musea (Nuortasámi musea)</p>
<p>Lea dollon čoahkkin gaskal iešguđet oasálaččaid, Kulturdepartemeantta, FAD, Sámedikki, Statsbygga, Deanu- ja Várjjat Museasiidda ja Nuortasámi musea huksenprošeavtta oktavuođas mas prošeavtta stáhtus digaštallojuvvui. Huksenprošeavtta gárváneapmi lea maŋŋonan. Musea bealis leat biddjojuvvon bajás spiehkasteamit ja váilevašvuođat. Statsbygg lea ožžon bargun geahččat daid ja buktit ruovttoluotta dieđu earret eará Sámediggái. Dat mii guoská eaiggátvuhtii, de lea Statsbygg ovdanbuktán guokte molssaevttolaš viessoláigošiehtadusmodealla. Prinsihpalaš erohus gaskal dan guovtti molssaeavttu lea ahte molssaeaktu 1 (visttit viessoláigoortnega vuolde) bidjá olles huksensupmi viessoláiggu meroštallamii vuođđun, molssaeaktu 2 (operamodealla) fas biddjo olles huksensupmi 0 ruvdnui. Sámediggi ja Deanu- ja Várjjat Museasiida leat dovddahan ahte háliidit molssaeavttu 2. Statsbygg bargá čielggadit dán dilálašvuođa.</p>
<p>Ollislaš huksenbušeahtas lea 4 mill. biddjon čájáhusbargui. Álbmotmusea bealis leat biddjon garra dálkkádatgáibádusat. Dálkkádatrusttet ja dohkálaš láseskábet fertejit gárvásat, ja millosepmosit geahččalandoaimmas leamaš muhtun áiggi ovdal dávvirat sáhttet biddjot sisa. Statsbygg galgá guorahallat gáibádusaid maid Norgga Álbmotmusea lea bidjan.</p>
<p>Sámediggi lea čađahan čoahkkima Deanu- ja Várjjat Museasiiddain, gos digaštalle čájáhusplánaid. Oasálaččat sohpe ahte plánaid ferte ođastit dan geažil go huksenproseassa lea maŋŋonan. Lea árvvoštallon ahte 2013 juovlamánu rádjái galgá plánejuvvon čájáhus leat rahppojuvvon. Bargojuvvo ođđa stáhtusiin ja viidáset doaibmaplána vuođuin mii galgá mielddisbuktit ahte huksenprošeakta gárvvistuvvo.</p>
<p>Sámi dáiddamusea</p>
<p>Sámediggi bivddii Statsbygga 2009:s čađahit programmerenbarggu Sámi dáiddamusea váste. Dat galggai dáhpáhuvvat lagas ovttasbarggus Sámi Vuorkádávviriiguin mii eaiggáda rusttega. Statsbygg lea čađahan barggu ja lea sádden Sámi dáiddamusea prošeavtta huksenprográmma. Huksenprográmma sisdoallu lea earret eará dilleanalysa ja prográmmameroštallan. Sámi dáiddamusea plánejuvvo ásahuvvot Sámi Vuorkádávviriid dálá vistehivvodahkii, ja galgá vel ođđa stuorádus dasa gitta. Čielggadanbargu dálá rusttega eaiggátvuođa, hálddašeami, doaimma ja divodeami birra ii leat vel loahpahuvvon. Statsbygg lea dattege leamaš positiiva dasa ahte ollislaš rusttet sáhttá gullat Statsbygga vuollái maŋŋel go ođđavisti gárvána ja dálá vistti divoduvvo/ođastuvvo. De lea dan duohken ahte vistehivvodaga eaiggádat, leat mielas sirdit dálá vistehivvodaga Statsbyggii.</p>
<p>Sámi vuorkádávviriid eaiggádat, eaiggátstivrra bokte, leat Sámediggái dieđihan ahte sii eai hálit vistemássa eaiggátovddasvástádusa addit Statsbyggii. Illá lea vejolaš realiseret dáiddamusea nu ahte dat laktašuvvo Sámi Vuorkádávviriidda vistemássii, jus eaiggádat fal eai mieđa dasa. Sámedikkis eai gávdno eará ruhtadanmodeallat realiseret dáiddamusea, go viessoláigoruhtadanortnet ođđa sámi kulturviesuide. Prošeavtta ovddideapmi lea bisánan. Sámediggi áigo árvvoštallat berre go dáiddamusea realiseren dáhpáhuvvat beroškeahttá das leat go čadnon Sámi vuorkádávviriid viessomássii.</p>
<p>Sámi museadoaibma</p>
<p>Dat guhtta oktiibiddjojuvvon sámi musea mat leat Sámedikki hálddašeami vuolde doaimmahit iežaset museadoaimmaid museafágalaš prinsihpaid-, našunála mihttomerriid- ja sámedikki njuolggadusaid mielde. Sámi museadoaibma lea dehálaš stoalpu sámi servodagas, mas museain lea stuora rolla sámi demokratiijadoaibmamis, vaikko stáhta bealis eai leat nu buorit rámmaeavttut. Sámi museat ieža ja Sámediggi háliidit vel eambbo ovddidit sámi museaid, muhto leat hástalusat resurssaid dáfus.</p>
<p>Belohahkii lea sáhka musealanjaid viiddideamis ja ođđa huksemiin, ja museafágalaš ovdáneamis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 116 siidu 453 siiddus</p>
<p>Sámediggi lea doallan čoahkkima Porsáŋggu suohkaniin Rávttošnjárgga luondduviessu ja musea viiddideami birra. Porsáŋggu suohkan, Porsáŋggu musea (lea oassi RiddoDuottarMuseat vuođđudusas) eaiggát, lea mearridan ahte Porsáŋggu musea galgá biddjot Rávttošnjárgga luondduvissui ja museai. Viiddideapmái gullet maiddái kantuvrrat, magasiinnat ja čájáhusareálat.</p>
<p>Sámedikkis dattege ii leat ruhta huksenulbmiliidda, ja dán oktavuođas ferte ohcat eará vejolašvuođaid. 2012:s oaččui Sámediggi ráhkaduvvot Bååstede – sámi kulturárbbi ruovttoluotta máhcaheami čielggadeami. Čielggadeamis evttohuvvui šiehtadus ahte sámi dávvirat galget máhcahuvvot ruovttoluotta sámi museaide, Norgga Álbmotmuseas ja Kulturhistorjjálaš museas. Norgga</p>
<p>Álbmotmusea direktevra Olav Aaraas, Kulturhistorjjálaš musea ossodatdirektevra Øivind Fuglerud ja</p>
<p>Sámediggepresideanta vuolláičálle šiehtadusa 20.6.2012:s. Seammás oaččui RiddoDuottarMuseat ruovttoluotta vuostáfoarpma mii symbolalaččat galgá čájehit ahte ruovttoluotta máhcahanproseassa lea jođus. Čielggadeamis čujuhuvvo ahte lea stáhtalaš eiseválddiid ovddasvástádus, geatnegasvuođaid vuođul mat sis riikkaidgaskasaš konvenšuvnnaiguin leat álgoálbmogiidda, ruhtadit ruovttoluottamáhcahan prošeavtta. Sámediggi lea 2012 skábmamánus bivdán Kulturdepartemeantta ruhtadit proseassa, mii galgá bistit jagiid 2013 – 2016. Kulturdepartemeanta čujuhii dasa ahte sis eai leat ruđat dakkár ulbmiliidda, ja bivddii Sámedikki ohcat prošeaktadoarjaga Norgga kulturráđis. Sámediggi lea dán vuođul ohcan Norgga kulturráđis ruhtadeami prošeavtta vuosttaš jahkái, ja de báhcá vel čoavdit ruhtadeami 2014 – 2016 jagiid ovddas.</p>
<p>Bååstede – raporta lea hábmejuvvon Sámedikki Mihtto- ja dárboanalysa (2011) vuođul. Dat guokte dokumeantta leat vuođđun ráhkadit ođđa museapolitihkalaš čielggadeami ráhkadeapmái mii galgá ovdanbuktojuvvon 2013:s. Das bohtet earret eará ovdán fágalaš hástalusat. Sámi Vuorkádávviriid eaiggátvuođđudus lea cealkán eret doaibmašiehtadusa RiddoDuottarMuseat doaibmanvuođđudusain 1.1.2014 rájes. Sámediggi lea bargame gávdnat čovdosa ovttas eaiggádiiguin vai RiddoDuottarMuseat sáhttet joatkit museadoaimmain. Sámediggi oassálasttii EUNAMUS`a konferánssas <span type="quote" xml:lang="eng">“Museum Politics in Europe”</span> Oslos, mas sii muitaledje sámi museapolitihka ja dan gullevaš boahtteáiggi hástalusaid birra. Sámediggi oassálasttii maiddái Norgga museasearvvi jahkečoahkkimis ja museasemináras. Seamma báikkis lei Sámi museasearvvis seminára sámi kulturmuitosuodjaleami birra, gos Sámedikkis lei sátnevuorru.</p>
<p>Festiválat</p>
<p>Sámi festiválat čalmmustahttet, gaskkustit ja ovdánahttet sámi- ja álgoálbmotdáidaga ja kultuvrra. Leat jahkásaš doalut mat geasuhit gehččiid, artisttaid, dáiddáriid ja kulturbargiid miehtá Sámis ja eará álgoálbmotservodagain. Sámedikkis lea jámmat čoahkkimat festiválaid ovddasvástideddjiiguin gulahallan dihte nubbi nuppi birra ja áigeguovdilis áššiid birra ságastallama dihte.</p>
<p>Sámi festiválat leat doallan seminára 2012:s, gos ságastalle festiválaid servodatrolla ja servodatovddasvástádusa, oktasaš hástalusaid ja ovttasbargovejolašvuođaid birra. Sámediggi álggahii seminára dainna mot Sámediggi ja mot sámi festiválat sáhttet buoridit ovttasbarggu, makkár rolla Sámedikkis lea sámi festiválaid ektui, ja makkár rolla sámi festiválain lea boahtteáiggi sámi servodagas.</p>
<p>Sámediggi mearridii 2013 bušeahtas, oassin das ahte ovddidit Márkomeanu, lasihit doarjaga festiválii. Sámediggi oaidná dehálažžan ahte lea joatkevašvuohta barggu ektui maid festivála doaimmaha, ja háliida veahkkin čoavdit dan hástalusa ahte oažžut sadjái buvttadeaddjivirggi.</p>
<p>Sámediggedieđáhusa oktavuođas sámi kultuvrra birra, lea Sámediggi lágidan golbma gulahallančoahkkima sámi festiválain oažžun dihte bargojurdagiid dasa. Čoahkkimat dollojuvvojedje Riddu Riđđu- festiválas, Hellemo- cupas Julevsáme vahkko oktavuođas ja Márkomeannu- festiválas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 117 siidu 453 siiddus</p>
<p>Julevsáme vahkko/Lulesamisk uke leat doalut mat bistet vahkku Hellemo-cupas oktavuođas juohke jagi. Buot doalut leat alkohola haga doalut ja dat čalmmustahttet giela, kultuvrra ja falástallanmovtta. Prošeavtta mihttomearri lea viidáset fievrredit julevsámegiela, kultuvrra ja árbevieruid. Dan vahkkus dollojuvvojit iešguđet lágan kurssat (omd darfegoađekursa, duopmárkursa, giellakursa mánáide ja nuoraide, biebmokursa, duodjekursa ja bargobájit). Dasa lassin lágiduvvo mánáide spábbačiekčanskuvla, muitalusbottut ja árbevirolaš Hellemo-cup. Čájehuvvo ahte julevsámi vahkku doalut leat ceavzilat ja leat doalut mat ovdánit, mat 2012:s lágiduvvojedje goalmmát geardde, ja dan geažil leat 2013:s beassan Sámedikki bušeahta njuolggodoarjaga vuollái. Sámedikkis lea leamaš čoahkkin Plassjes Raasten Rastah – lullisámi kulturfestivála stivrrain. Raasten</p>
<p>Rastah lea álggaheami rájes 2002:s sturron ja lea šaddan ásaiduvvon doallu dan guovllus. Festivála ruhtaduvvo olggobealde ruđaiguin mat bohtet suohkaniin, fylkkagielddain ja Sámedikkis. Festiválii ollugat servet iešguđet oasálaččat, ja dan dihte gáibiduvvo stuora ohcanhivvodat vai ožžot doarvái doarjaga lágidit festivála. Festivála ulbmiljoavku lea vuosttažettiin sámi álbmot, muhto festivála galgá maiddái leat gaskkustanarena earáide sámi kultuvrra ektui. Festiválas deattuhuvvojit erenoamážit doaimmat mánáide ja nuoraide. 2013 bušeahtas lea festiválii juolluduvvon 80 000 ruvnno njuolggodoarjja vai festivála čađaheapmái oažžu organisatuvrralaš- ja ekonomalaš einnostahttivuohta.</p>
<p>Sámediggi lea oassálastán lullisámi gažaldagaid ráđđeaddi lávdegotti čoahkkimis Plassjes. Čoahkkimis muitaluvvui prošeavtta birra, Sámi Latnja – Troandin 2017, mii čalmmustahttá ávvudanjagi 2017. Bohte earret eará evttohusat ahte váldočalmmusteapmi ferte leat Troanddimis, ja lea lunddolaš ahte Troanddima suohkan ja fylkkagielda servet ávvudanbargui, go sámi organisašuvnnain ii leat nu ollu kapasitehta, ja ahte ávvudeami ovddasvástádus ferte gullat suohkanii dahje fylkkagildii. Viidáset váldui ovdan ahte Troanddima suohkan ja Sámediggi berreba dahkat ovttasbargošiehtadusa eará sullasaš šiehtadusminstariid mielde. Vejolaččat sáhttá dahkkot čálalaš sierrašiehtadus ávvudeapmái máŋgga oasálaččain. Čuovvoleapmin dán čoahkkimii válddii Troanddima suohkan álgaga viidát lágiduvvon seminárii oažžun dihte árvalusaid 2017 ávvudanjagi sisdollui. Seminára lágiduvvui skábmamánus, ja doppe digaštallojuvvojedje iešguđet lágan vejolaš čovdosat organiseremii ja makkár sisdoallu ávvudanjagis berre leat.</p>
<p>Girjjálašvuohta</p>
<p>Davviriikkalaš ráđi girjjálašvuođa sámi guovllu árvvoštallanlávdegoddi lea evttohan ovtta sámi girječálli ja ovtta sámi buktosa 2013 girjjálašvuođabálkkašupmái. Nammaduvvon buvttus lea Sollaug Sárgona diktačoakkálmas Savvon bálgáid luottastit.</p>
<p>Sámi dáiddáršiehtadus</p>
<p>Sámediggi ja Sámi dáiddárráđđi sohpe 2004:s ovttasbargošiehtadusa mii mielddisbuktá ahte áššeoasálaččat čađahit jahkásaš šiehtadallamiid sámi dáiddáršiehtadusa rámmii. 2012 čakčamánus áššeoasálačča soabaiga ahte 2013 dáiddáršiehtadusa rámma galgá leat 6 520 000 ruvnno. 2012 šiehtadusa ektui lea dat 200 000 ruvnno lassáneapmi.</p>
<p>Šiehtadus siskkilda čuovvovaš doaimmaid: - doaibmadoarjja sámi dáiddárorganisašuvnnaide ja Sámi dáiddárráđđái 2 150 000 ruvnno. - stipeanda sámi dáiddáriidda 2 450 000 ruvnno - fágalaš bagadallan 500 000 ruvnno - dáiddafoanda 700 000 ruvnno - sisaoastinortnet čáppagirjjálašvuhtii, luđiide ja musihkkii 300 000 ruvnno - sisaoastinortnet sámi govvadáidagii ja dáiddaduodjái 370 000 ruvnno</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 118 siidu 453 siiddus - buhtadus čájáhusaid ovddas 50 000 ruvnno Sámi dáiddárráđđi hálddaša daid ortnegiid maid šiehtadus siskkilda earret sámi govvadáidaga ja dáiddaduoji sisaoastinortnega maid RiddoDuottarMuseat hálddaša. 2012:s lei Sámediggi bivdán Norut Alta evalueret ovttasbargošiehtadusa mii lea gaskal Sámedikki ja Sámi dáiddárráđi. Evaluerenraporta ovdanbuktojuvvui 2012 juovlamánus, ja čájehii ahte dáiddáršiehtadus lea leamaš hui dehálaš bidjan dihte muhtun fásta ekonomalaš rámmaid ja ortnegiid sámi dáidagii, ja lea addán dáiddáriidda ja sin organisašuvnnaide einnostahttivuođa man bokte lea leamaš vejolaš plánet guhkit áiggi vuoruhemiid. Evaluerenraporta lea dehálaš vuođđun Sámedikki boahttevaš kulturdieđáhussii, ja buorre vuođđun ođđa váldošiehtadusa ođđasit šiehtadeapmái mii doaibmagoahtá 2014 rájes. Sámedikki vuosttaš dáiddárkonferánsa dollui 2012:s Sámedikkis Kárášjogas. Konferánsa ulbmil lei ráhkadit arena fágalaš vásáhusaid lonohallamii, sámi dáidaga ja kultuvrra vásiheapmái ja kulturpolitihkka digaštallamii. Konferánsa lágiduvvui Sámedikki dálá kulturdieđáhusa barggu oktavuođas. Prográmma sisttisdoalai logaldallamiid ja dáiddalaš osiid dáiddašáŋŋera siskkobealde nugo lávdedáidaga, luođi, musihka, visuála dáidaga ja filmma. Konferánsa loahpahuvvui joavkobargguin ja evttohusaid ovdanbuktimiin boahttevaš kulturpolitihkkii. Evttohusat fievrreduvvojit viidáset kulturdieđáhusa bargui. Okta evttohus mii dávjá bođii ovdan lei váilevaš integreren sámi dáidágis ja kultuvrras našunála kulturpolitihkkii ja jearru našunála sámi kulturpolitihkkii. Lei stuora beroštupmi konferánsii ja oassálastiid áŋgirvuohta čájeha ahte sámi dáiddáriin ja kulturbargiin lea stuora dárbu fágalaš arenaide. Konferánsa lágiduvvui ovttas Sámi dáiddárráđiin ja lea boađus dáiddáršiehtadusas.</p>
<p xml:lang="smj">Falástallan</p>
<p>Sámediggi lea 2012:s juolludan aktivitehta- ja doaibmadoarjaga golmma sámi falástallanorganisašuvdnii, Sámi valáštallanlihttu – Norga ( SVL-N), Sámi spábbačiekčanlihttu (SSL) ja Sámi heargevuodjinlihttu (SHL). Váilevaš aktivitehta- ja rehketdoaluraporterema geažil heaittihuvvojedje máksimat Sámi spábbačiekčanlihttui nuppi jahkebealis 2012:s, ja Sámediggi ii joatkke sidjiide juolludit njuolggodoarjaga 2013:s. Sámediggái lea dehálaš ahte sámi falástallanorganisašuvnnat galget leat mielde láhčime dili falástallamiidda sihke viidodat- ja njunušdásis, ja earenoamáš deaddu galgá biddjot mánáid- ja nuoraid falástallanaktivitehtaide. Sámi nuorat oassálastte viđat geardde Arctic Winter Games (AWG) doaluide mat lágiduvvojedje Whitehorse:s Kanadas 2012 njukčamánus. Sámi joavkkus ledje 35 aktiiva oassálasttii geat ledje eret sihke Norggas, Ruoŧas ja Suomas. Dasa lassin ledje mielde ovcci jođiheaddji ja hárjehalli. AWG:s gilvalit ollu iešguđet lágan falástallansurggiin, ja doppe deattuhuvvo maiddái ahte dáidda ja kultuvra dain iešguđet oassálastinguovlluin ovdanbuktojuvvo. Sápmi lea bovdejuvvon boahtit guosseoassálastiin AWG:i čuoigangilvvuide, ja juniornieiddaid spábbačiekčamiidda. Lassin daidda ledje joavkkus maiddái fárus guokte kulturbargi geat guoimmuheigga iešguđet ge AWG kulturdoaluin. Sámedikki mielas lea sámi oassálastiin AWG:s hui mávssolaš. Sámi nuorat iešguđet ge guovlluin sámis ožžot vejolašvuođa deaivvadit eará álgoálbmotnuoraiguin ja nuoraiguin eará árktalaš guovlluin. Dat dagaha ahte nuorat ožžot ođđa máhtu ja ođđa impulssaid, seammás go sámi oassálastit leat mielde juohkime dieđuid sámiid birra ja sámi servodatdilálašvuođaid birra eará oassálasttiide AWG gilvvuid oktavuođas.</p>
<p>Sámediggi oaččui 2012:s maiddái spealloruđaid Kulturdepartemeanttas. Ruđat galget vuosttažettiin geavahuvvot láhčit dili mánáid ja nuoraid aktivitehtaide mat leat siskkobealde sámi falástallanaktivitehtaid mat leat oassin sámi árbevirolaš kultuvrras. Sámediggi lea juolludan buot 2012</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 119 siidu 453 siiddus speallanruđaid Sámiid valáštallanlihttui- Norga (SVL-N). SVL-N lea geavahan ruđaid ovddidit mánáid ja nuoraid falástallanaktivitehtaid, ja lea erenoamážit deattuhan heargevuodjima ja njoarostallama.</p>
<p>Sámi girkoáššit</p>
<p>Sámi girkoráđđi lea Norgga girku orgána mii ovddida sámi girkoeallima. Sámedikkis lea lagas gulahallan, ja lagas ovttasbargu Sámi girkoráđiin. Oasálaččat leat dahkan ovttasbargošiehtadusa mii mielddisbuktá ahte dollojuvvojit bistevaš jahkásaš čoahkkimat, gos áigeguovdilis ja relevánta áššit digaštallojuvvojit, ja gos mii sáhttit čielggadit mot mii ovttas sáhttit gávdnat čovdosiid daidda. Sámediggi nammada ovtta miellahtu ja ovtta várremiellahtu Sámi girkoráđđái. 2012 – 2016 áigodahkii lea Sámediggi nammadan Jovna Zacharias Dunfjella miellahttun ja Elin Sabbasena várremiellahttun Sámi girkoráđđái.</p>
<p>Girkočoahkkin lea bajimus ovddasteaddji orgána Norgga girkus, ja čoahkkin dollo jahkásaččat. Sámediggi oassálasttii Girkočoahkkimis mii dollui Tønsbergas 2012 cuoŋománus ja oaidná dehálašvuođa oassálastit dáidda čoahkkimiidda.</p>
<p>Sámediggi oaidná dárbbu gulahallat guovddáš ja báikkálaš eiseválddiiguin ja eará aktevrraiguin barggus bisuhit ja nannet sámi kultuvrra. Sámedikkis leat jahkebeali hálddahuslaš deaivvadančoahkkimat</p>
<p>Kulturdepartemeanttain gos ságastallojuvvo áigeguovdilis áššiid birra. Ovdamearkkat áššiide maid birra 2012:s lea ságastallojuvvon, leat nugo iešguđet lágan huksenáššiid stáhtusa, čoahkkin politihkalaš dásis, Bååstede prošeakta – sámi kulturárbbi ruovttoluotta máhcaheapmi, Giellajahki 2013 ja sierra sámi tv- kanála.</p>
<p>Sámediggi buvttii 2012:s evttohusa ráđđehusnammaduvvon lávdegoddái mii bargá <span type="quote">“2014 Kulturčielggademiin”</span>. Evttohusas cuiggoduvvui earret eará ahte eanas oaidnobealit maid lávdegoddi galgá árvvoštallat, gusket maiddái sámi kultuvrii ja sámi kulturpolitihkkii, ja berrejit dan dihte integrerejuvvot buot relevánta surggiide mat leat čielggadanbarggu siskkobealde. Deattuhuvvui ahte sámi kultuvrras lea seamma árvu go norgga kultuvrras, ja ahte sámi kultuvra lea oassi norgga kulturpolitihkas, masa eiseválddiin lea bajitdási ovddasvástádus. Biddjui deaddu iešguđetlágan sámi ásahusaid, kulturaktevrraid ja kultursuorggi ovddideapmái, ja dillái mas dat leat. Muhtun evttohusat rievdadeapmái ja sámi kulturpolitihka boahtteáiggi dárbbut váldojuvvojedje ovdan. Addojuvvojedje maiddái evttohusat iešguđet lágan áššečuolmmaide ja gažaldagaide maidda lávdegoddi lei bidjan erenoamáš deattu. Lávdegotti barggu boađus galgá šaddat NÁČ:n mii vurdojuvvo ovdanbiddjojuvvot 2013 vuosttaš jahkebealis. Sámediggi oassálasttii UNESCO- konvenšuvnna konferánssas mii lei vuoiŋŋalaš kulturárbbi birra, maid Norgga kulturráđđi lágidii Troandimis. Sámediggi lea maŋŋel konferánsa buktán cealkámuša evttohussii ja earret eará cuiggodan ahte fágalávdegottiin ferte leat gelbbolašvuohta sámi ja našunála minoritehtaid vuoiŋŋalaš kulturárbbi birra. Sámediggi lea vuosttaš geardde ožžon ráhkaduvvot sierra sámi kulturindeaksa, mas ja muhtun sámi suohkaniid bohtosat ja smávimus oasášdieđut ovdanbuktojuvvojit. Raportta lea Telemarksforskninga ráhkadan, ja dasa lea vuođđun jahkásaš Norgga kulturindeaksa.</p>
<p>Sámedikki barggaheami vuođul lea Norut Alta – Áltá lea ráhkadan raporta sámi guovlluid barggolašvuođa ja kulturealáhusaid fitnodatstruktuvra birra. Analysat čájehit ahte kulturealáhusat ovddastit 4,5 % ollislašbarggolašvuođas 24 válljejuvvon suohkanis. Dat lea veahá badjelis go Davvi- Norggas muđui ja veahá unnit go riikadásis. Sámi guovlluid kulturealáhusain lea eanas smávva fitnodagat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 120 siidu 453 siiddus</p>
<p>Sámi nuoraidpolitihkalaš lávdegoddi (SNPL)</p>
<p>Sámedikki nuoraidpolitihkalaš lávdegoddái (SNPL) nammaduvvojedje miellahtut ja várrelahtut 2012 – 2013 áigodahkii. SNPL:s leat leamaš 5 čoahkkima 2012:s, mas ledje 3 telefovdnačoahkkima, ja muhtun bargočoahkkimat ja čoahkkimat iešguđet lágan olgguldas lávdegottiin main SNPL lea mielde.</p>
<p>Jahkásaš čoahkkimis mii lea gaskal SNPL ja Mánáidáittardeaddji lei earret eará fáddán beaivválašrasisma ja <span type="quote" xml:lang="smj">“Digitála ránnááhkuid”</span> konferánsa, ja eará áigeguovdilis gažaldagat mat gusket sámi mánáide ja nuoraide. SNPL lea maid oassálastán iešguđet lágan konferánssain ja seminárain, moatte háve maiddái sátnevuoruin ja paneladigaštallamiin. SNPL jođiheaddji oassálasttii earret eará International Forum for</p>
<p xml:lang="eng">Young Politicians of North-West Russia and the Nordic Countries Stockholmas, son oassálastti maiddái konferánsa čoahkkáigeasu panelas. Foruma mearridii ovtta resolušuvnna.</p>
<p>SNPL nubbijođiheaddji oassálasttii Álgoálbmot bistevaš Forumas vuosttaš vahkku sešuvnnas dán jagi. Son šattai doppe earret eará okta Arctic Focal Pointa jođiheddjiin, mii lea oassin UN Indigenous</p>
<p>Youth Caucusas. SNPL oassálasttii maid Sáminuora jahkečoahkkimis Bjørklidenis, gos Ruoŧa, Norgga, Suoma ja Ruošša sámi nuorat oassálastte. Doppe dohkkehuvvui oktasaš deklarašuvdna. Leat maiddái dollon eahpeformála čoahkkimat gaskal dan golmma sámedikki nuoraidráđiid/lávdegottiid áirasiid. SNPL fárrolaga Romssa Sámi studeantaservviin ja Noereh! Nuoraidorganisašuvnnain, lágidedje</p>
<p>Digitála ránnááhkuid konferánssa Romssas. Konferánssas čalmmustahtii árgabeaivverasisma ja oaččui ollu mediaberoštumi. Inuihtta joatkkaskuvla Ottawas, Kanadas guossástalai Sámedikki ja SNPL miessemánus Kárášjogas, gos sihke sámediggeráđis ja SNPL:s ledje sierra čoahkkimat studeanttaiguin. Mihttomearri lei oažžut buoret ipmárdusa álgoálbmogiid oktasaš áššečuolmmain. Identitehta, kultuvra ja giellaovddideapmi, ja mot nuorat sáhttet oažžut iežaset áššiid áššelistui ledje guovddáš fáttát. SNPL oassálasttii visotsámi čoahkkimis Anáris Suomas, mii lei ON 2014 álgoálbmotkonferánssa birra, ja lei aktiivvalaččat váikkuheame sátnádemiide nuoraid birra nu gohčoduvvon Anár-julggaštusa loahppadokumentii. SNPL:s lei čakčamánus čoahkkin ON álgoálbmot bistevaš foruma miellahtuin, Eva Biedeutain. Fáddán lei earret eará guorahallanbargu álgoálbmotnuoraid oassálastima ja váikkuhanvejolašvuođaid birra davviriikkain. SNPL lea maŋŋel čoahkkima veahkehan Eva Biadueta čállingotti hábmet gažaldagaid neahttavuđot jearahallaniskkadeapmái sámi nuoraid gaskkas, mas fáddá lea nuoraid oassálastin. Iskan lea oassi Eva Biedeuta dutkamis álgoálbmotnuoraid vuoigatvuođa birra oassálastit mearrádusaide davviriikkain, mii galgá ovdanbuktojuvvot Álgoálbmot Bistevaš Forumis 2013 miessemánus. SNPL lea dasa lassin ieža hábmen sierra árvalusa guorahallanbargui. Sámediggeráđđi doalai fásta čoahkkima SNPL:in cuoŋománu 24.beaivvi. čoahkkima fáddán ledje earret eará 2013 sámediggebušeahtta, Sámedikki oahpahusdieđáhusa doaibmaplána ja guokte ovddeš ášši čuovvoleapmi, evttohus vuolidit ahkemeari 16 jahkái go beassá čálihuvvot jienastuslohkui, ja SNPL áirasiidda Sátnevuorru Sámedikki dievasčoahkkimis.</p>
<p>Čoahkkimat Kulturdepartemeanttain</p>
<p>Sámedikkis lea jahkebeallásaš hálddahuslaš deaivvadančoahkkimat Kulturdepartemeanttain. Danin 2012:s dollojuvvojedje 2 deaivvadančoahkkima. Čoahkkimiin ledje fáttát nugo earret eará Bååstede – sámi kulturárbbi ruovttoluotta máhcaheapmi, huksenáššit (museavisti), Giellajahki 2013, sierra sámi tv- kanála ja muhtun diehtoáššit proseassain mat leat jođus ja mat galget boahtit johtui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 121 siidu 453 siiddus</p>
<p>Sámedikkis eai leat fásta čoahkkimat Kulturdepartemeantta politihkalaš jođiheddjiiguin, seammá ládje go eará fásta čoahkkimat mat leat eará departemeanttaiguin, ja lea ovddiduvvon sávaldat dan birra ovtta čoahkkimis mii lei Kulturminstariin Anniken Huitfeldain. Dán čoahkkimis muitalii maiddái Sámediggi makkár dárbbut sámi kultuvrras leat. Lea dárbu lasihit ekonomalaš rámmaid erenoamážit musea, sámi girjjálašvuođa ja sámi media surggiid siskkobealde. Sámediggi vásiha ahte ollugat ohcet doarjagiid sámi girjjálašvuhtii, doppe leat mihá stuorát dárbbut go dan maid Sámediggi ieš nákce gokčat. Nannen dihte sámegiela, ja erenoamážit sámi mánáid ja nuoraid ulbmiljoavkku, lea maiddái dárbu hukset bajás sámi media. Kulturdepartemeanta ii sáhtan lohpidit bušeahta lasihemiid daidda ulbmiliidda. Eai sohppojuvvon ge fásta čoahkkimat politihkalaš dásis ge Kulturministariin.</p>
<p>Čoahkkin Norgga kulturráđiin</p>
<p>Sámedikkis leat fásta čoahkkimat Norgga kulturráđiin, ja lea dollon okta čoahkkin 2012:s. Čoahkkimis ledje fáddán earret eará Bååstede –sámi kulturárbbi ruovttoluotta máhcaheapmi, huksenáššit (museavistti) ja Unesco vuoiŋŋalaš kulturárbbi konvenšuvnna atnuiváldin.</p>
<p>Ohcanvuđot váikkuhangaskaoamit kultuvrii</p>
<p>Sámediggi hálddaša ohcanvuđot doarjagiid sámi girjjálašvuhtii, musihkkaovddideapmái, sámegielat govvaráidduide, sámi lágádusaide, mánáid ja nuoraid kulturdoaimmaide ja sámi deaivvadanbáikkiide.</p>
<p>Girjjálašvuohta</p>
<p>Ortnega mihttomearri lea lasihit sámi girjjálašvuođa almmuhemiid logu. Oktiibuot ohccojuvvui doarjja 20 500 000 ru ovddas, juohkásan 85 ohcamii. Sámedikki bušeahta álgoálgosaš várrejupmi lei 4 586 000 ru, muhto sámediggeráđđi eará ruđaid geavahii dán ortnegii, nu ahte dat oktiibuot dagai badjel 7 200 000 ruvnno.</p>
<p>Sámediggi lea 2012:s juolludan earret eará doarjaga ovtta ABC Company AS pilohtaprošektii, mas sii ovddidit girjeappa mánáide, mii galgá almmuhuvvot sihke davvi-, julev- ja lullisámegillii. Dasa lassin lea juolluduvvon doarjja maŋemus Sámi skuvlahistorjá girjái maid Davvi Girji AS almmuha. Sámediggi lea maid dorjon Johan Turi ja Per Turi <span type="quote" xml:lang="eng">“Lappish Texts (1920)”</span> girjji. Girji lea guovtti gillii, eŋgelasgillii ja sámegillii. Girji gávdnui ovtta antikvariáhtas Københámmanis ja lea <span type="quote">“noaidi- art”</span> birra. Girjji almmuha Sjamax Ailo Gaup bokte.</p>
<p>Musihkkaovddideapmi</p>
<p>Ortnega mihttomearri lea sihkkarastit sámi musihka oažžuma. Ohcanhivvodat lei 6 000 000 ru ovddas juohkásan 29 ohcamii. Stuora ohcanhivvodaga geažil lea sámediggeráđđi geavahan eará ruđain 800 000 ru eambbo dán ortnegii, nu ahte dat oktiibuot dahká badjelaš 2 700 000 ruvnno.</p>
<p>Sámegielat sárggusgovvaráiddut</p>
<p>Mihttomearri ortnegiin lea almmuhit sámegielat sárggusgovvaráidduid. Sámediggi lea 2012:s dorjon 2 sárggusgovvaprošeavtta, Máilmmi Gievrramus Guovža, maid ABC Comapany AS almmuha, ja Maren Uthauga <span type="quote" xml:lang="nob">“ Mens vi venter på solen”</span>, mii lea čuovvoleapmi Ságeris Ságaide maid ČálliidLágádus almmuhii.</p>
<p>Sámi girjelágádusat</p>
<p>Sámediggi háliida doalahit sámegielgelbbolašvuođa lágádusain ja ahte sii áimmahuššet servodatdilálašvuođaid. 2012 bušeahtas lei biddjon 2 750 000 ru sámi lágádusaide. Olles submi juolluduvvui 5 lágádussii. Ruhta mii lea várrejuvvon sámi lágádusaide juogaduvvo lágádusaide vuođđodoarjjan, aktivitehtadoarjjan ja doarjjan márkanfievrredeapmái ja distribušuvdnadoarjjan.</p>
<p>Sámediggi lea duhtavaš lágádusaid servodatovddasvástádusain sámegiela siskkobealde, go sámegielat almmuheamit leat unnimusat 75 % bruttogávpejođus, nugo gáibiduvvo juolludaneavttuid mielde.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 122 siidu 453 siiddus</p>
<p>Kulturdoaibmabijut mánáid ja nuoraid váste/ Eará kulturdoaibmabijut:</p>
<p>Ortnegiid mihttomearri leat kulturaktivitehtat mánáide ja nuoraide ja máŋggalágan sámi kultuvrralaš aktivitehtat. Sámediggi vuostáiváldá prošeaktaohcamiid iešguđet lágan ulbmiliidda ja meannuda ohcamiid dađistaga go bohtet. 2012:s leat leamaš eambbo sámi festiválat, muhto maiddái norgga festiválat, mat leat ohcan ruđaid prošeavttaide main lea sámi sisdoallu. Festiválat lea bidjan earenoamážit deattu dasa ahte ásahit prošeavttaid mánáide ja nuoraide. Sámediggi lea oktiibuot meannudan lagabui 200 ohcama main ulbmilat leat iešguđetláganat.</p>
<p>Sámi deaivvadanbáikkit</p>
<p>Sámedikki oainnu mielde lea dehálaš ahte leat deaivvadanbáikkit mat doibmet sámegiela ja kultuvrra gaskkustan- ja ovddidanarenan. 2012:s lea Sámedikkis leamaš eambbo deaddu biddjon addit doarjaga aktivitehtaide mat deaivvadanbáikkiin leat, ovdalii go doarjut doaibmagoluid nugo ovdal leat dahkan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 123 siidu 453 siiddus</p>
<p>Kárta vulobealde čájeha suohkaniid mielde ohcanvuđot kulturdoarjagiid juogu 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 124 siidu 453 siiddus</p>
<p>Oahpahus Sámi servodaga ovdánahttima ja nannema vuođđun lea máhtolašvuohta ja gelbbolašvuohta. Sámedikki váldomihttomearri máhttosuorggi siskkobealde lea ahte sámi álbmogis lea máhtolašvuohta, gelbbolašvuohta ja gálggat mat dárbbašuvvojit sámi servodaga ovddideapmái ja nannemii. Olahan dihte dán mihttomearri ferte sámi perspektiiva váldojuvvot vuhtii mánáidgárddiin, vuođđooahpahusas, alit oahpus ja dutkamis.</p>
<p>Sámi álbmogis lea diehttelas ja duohta vuoigatvuohta kvalitatiiva buori oahpahussii sámegielas ja sámegillii. Dát vuoigatvuohta lea hui dehálaš dasa ahte sámi mánát ja nuorat ovdánahttet nanu sámi identitehta ja čanastaga sámegillii, sámi kultuvrii ja servodateallimii.</p>
<p>Sámediggi lea válljen iešguđet lágan strategiijaid barggustis mot olahit dohkkehuvvon mihttomeriid. Ovttasbargu guovddáš, regionála ja báikkálaš eiseválddiiguin lea vuođđostrategiijain okta, vai sihkkarastá buriid rámmaeavttuid sámi mánáidgárddiide, vuođđooahpahussii, ollesolbmooahpahussii, alit ohppui ja dutkamii.</p>
<p>Mánáidgárddit</p>
<p>Ovttasbargu Máhttodepartemeanttain ja Oahpahusdirektoráhtain</p>
<p>Sámedikkis ledje 2012:s golbma ovttasbargočoahkkima Máhttodepartemeanttain. Áššit mat gieđahallojuvvojedje leat earret eará ođđa stuoradiggedieđáhus boahtteáiggi mánáidgárddi birra, GLØD rekrutterenáŋggirdeapmi, mánáidgárdesuorggi gelbbolašvuođaáŋgiruššan, sámediggedieđáhus sámi mánáidgárdefálaldaga birra, našunála mánáidgárdegullevaš dokumeanttaid jorgaleapmi sámegillii, bargguid sirdin Máhttodepartemeanttas Oahpahusdirektoráhtii, dárbu giellamovttiidahttinseminárii ja aitto oahppan ovdaskuvlaoahpaheddjiid bagadallan. Departemeanta lea álgán bargat stuoradiggedieđáhusain boahtteáiggi mánáidgárddi birra, ja Sámediggi lea mielde dan proseassas. Departemeantta bealis lea hállu oažžut evttohusaid Sámedikkis sámi oaidnoguovllu ektui. Paralleallat bargojuvvo maiddái Sámediggedieđáhusain sámi mánáidgárdefálaldaga birra, mas departemeanta oažžu dieđuid proseassa birra. Departemeanta áigu maid geavahit sámediggedieđáhusa go bargá stuoradiggedieđáhusain. Jus galgá olahit mihttomeari ahte mánáidgárdefálaldaga bokte nannet sámegiela ja sámi kultuvrra, de dasa lea áibbas mearrideaddjin ahte lea buorre ovttasbargu našunála eiseválddiiguin. Sámediggi lea maid mielde GLØD rekrutterenáŋggirdeamis, gos mis lea okta Finnmárkku áirras mielde fierpmádagas.</p>
<p>Viidáset lea Sámediggi oassálastán Našunála mánáidgárdeforumis (NAMGFO) čakčamánus. Sámediggi lea mielde dán forumis vai beassá ovddidit sámi oaidnoguovllu mánáidgárdeáššiin. Čoahkkima lágidii Máhttodepartemeanta máhttoministara Kristin Halvorsena bokte. Eará oasseváldit leat SG, Oahpahusdirektoráhta, Oahpahuslihttu ja Priváhta mánáidgárddiid riikasearvi. Čoahkkima fáttát ledje rámmaruhtadeapmi, stuoradiggedieđáhus boahtteáiggi mánáidgárddi birra ja rekrutteren ja gelbbolašvuohta (GLØD). Ovttasbargočoahkkimiid bokte ja máhttodepartemeantta gulahallamiin oaidná Sámediggi ahte mii sáhttit sihkkarastet buriid rámmaeavttuid sámi mánáidgárdefálaldahkii. Ođđajagimánu 1.b. 2012 rájes leat muhtun mánáidgárdeáššit sirdojuvvon Oahpahusdirektoráhta vuollái. Dán jagi ii leat leamaš singuin ovttasbargočoahkkin, ja dan dihte leat muhtun áššit maidda Sámediggi ii leat ožžon vástádusa, earret eará dokumeanttaid jorgaleapmi. Ii leat olahuvvon dat mihttomearri ahte eambbo dokumeanttat galge jorgaluvvot sámegillii. Oahpahusdirektoráhtta lei maid oasseváldi maŋemus čoahkkimis gos Sámediggi dovddahii ahte ii leat duhtavaš ovttasbargguin. Oahpahusdirektoráhtta dattege boahtá váldit oktavuođa Sámedikkiin ja bovdet ovttasbargočoahkkimii 2013:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 125 siidu 453 siiddus</p>
<p>Ovttasbargu fylkkamánniiguin</p>
<p>Sámediggi lea oassálastán čoahkkimis viđa davimus fylkkamánniin, nu gohčoduvvon Davvifylkačoahkkimat. Čoahkkimat leat mánáidgárdeáššiid birra. Fáttát čoahkkimis ledje goabbatbealat dieđut ámmáhiin, mánáidgárddiid bearráigeahčču, dásseárvu, rekrutteren, sámediggedieđáhus sámi mánáidgárdefálaldaga birra, ja ovdaskuvlaoahpaheaddjioahpu rámmaplána. Sámediggi ovdanbuvttii sámediggedieđáhusa sámi mánáidgárdefálaldaga birra, ja fylkkamánnit ožžot dieđuid viidáset proseassa birra. Plánejuvvui dollot ođđa čoahkkin gos ságastallojuvvo mánáidgárddiid bearráigeahču birra. Sámedikkis lei maiddái sátnevuorru Sámedikki ođđa organiserema birra ja mot mánáidgárdeossodat bargá. Viidáset leat Sámediggi oassálastán ja doallan sáhkavuoru sámedikki rolla birra mánáidgárddebargiid fágasemináras maid Nordlándda Fylkkamánni lágidii golggotmánus. Dollui maid sátnevuorru Bådådjos julev- ja lullisámi mánáidgárddebargiide ja Álttás mánáidgárddebargiide davvisámegielat mánáidgárddiin Finnmárkkus. Nordlándda Fylkkamánni ja Finnmárkku fylkkamánni bivddiiga</p>
<p>Sámedikki hálddahusa doallat sáhkavuoru dan birra makkár rolla Sámedikkis lea mánáidgárdesuorggis. Čoagganeamit leat oassin našunála gelbbolašvuođalokten barggus mánáidgárdesuorggi váste.</p>
<p>Ovttasbargu suohkaniiguin</p>
<p>Sámediggi lea bidjan fokusa kvalitehtasihkkarastit mánáidgárddiid main lea sámegielfálaldat. Jus galgat ollašuhttit dan mihttomearri, de ferte mis leat buorre ovttasbargu suohkaniid mánáidgárdebargiiguin ja fágabirrasiiguin. Dat guoská sihke davvisámegielat, julevsámegielat ja lullisámegielat guovlluide. Sámediggi háliida ovttasbarggu daid iešguđet ge suohkaniiguin oahpahuspolitihkalaš hástalusaid ja vejolašvuođaid birra. Dattege Sámediggi oaidná ahte livčče galgan leat eambbo čoahkkimat suohkaniiguin, muhto vátna resurssaid geažil ii leat dát bargu vuoruhuvvon nu mot livččii galgan.</p>
<p>Mánáidgárdegalledeapmi</p>
<p>Sámedikki várrepresideantta lea oassálastán sámiid našunálabeaivvi čalmmustahttimis Cizáš sámi mánáidgárddis Oslos. Sámediggi lea oassálastán našunála mánáidgárdebeaivvi čalmmustahttimis ovtta mánáidgárddis Guovdageainnus ja ovtta mánáidgárddis Kárášjogas. Dán jagáš čuoládat beaivái lei <span type="quote">“Dat buot buoremus smávimusaide”</span>.</p>
<p>Dásseárvojoavku Finnmárkku mánáidgárddiide</p>
<p>Finnmárkku fylkkamánni lea ásahan dásseárvojoavkku. Sámedikki hálddahusas lea válljejuvvon dasa okta miellahttu . Dásseárvojoavkkus leat leamaš golbma čoahkkima dán jagi. Dasa lassin lea dásseárvojoavku bovdejuvvon seminárii Romsii gos fáddá lea dásseárvu ja ovttaárvosašvuohta mánáidgárddis. Seminára lágideaddjit ledje Dásseárvoguovddáš, Dronning Mauds Minne ja Kanvas.</p>
<p>Viidáset leat dollon kurssat mánáidgárdebargiide dásseárvvu ja ovttaárvosašvuođa fáttás. Ledje positiiva ruovttoluottadieđut, ja joavku oaidná ahte dakkár kurssat leat dehálaččat mánáidgárddebargiide. Jus galgat joksat dásseárvomihttomearri, de lea dehálaš ahte vuosttaš oassi proseassas lea diehtojuohkin ja miellaávkkálaš bargu. Dásseárvojoavku lea ráhkadan strategiijaplána, ja joavkku mielas leat bargame dan guvlui ahte mánáidgárddiin olahit dásseárvomihtu. Sámedikkis lea dehálaš rolla dán barggus mánáidgárddiid ektui main lea sámegielfálaldat.</p>
<p>Prošeakta sámi duhkorasat ja pedagogalaš ávdnasat</p>
<p>Sámediggi lea bidjan johtui prošeavtta sámi duhkorasat ja pedagogalaš ávdnasat mánáidgárddiide. Prošeavtta áigumuš lea ovddidit duhkorasaid ja pedagogalaš ávdnasiid mat nannejit mánáid sámegielat giellagálggaid. Sámediggi lea bidjan bargat olggobealde mánáidgárddebargiidjoavkku, mii leat buktán evttohusaid sámegielat <span type="quote">“hupmanpáhka”</span> sisdollui. 2013:s biddjojit ohcanvuđot ruđat dán ulbmilii. Sámedikki iežas iskan čájeha ahte mánáidgárddiin mat fállet sámegiela leat hui unnán sámi duhkorasat ja pedagogalaš ávdnasat. Dán prošeavtta bokte oaidná Sámediggi ahte lea vejolaš veahkkin leat dasa ahte mánáidgárddit ožžot eambbo oahpponeavvuid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 126 siidu 453 siiddus</p>
<p>Bagadus doarjjaortnegiid birra</p>
<p>Lea ráhkaduvvon <span type="quote">“Bagadus doarjjaortnegiidda mat gusket mánáidgárddiide gos leat sámi mánát”</span>. Bagadusa elektrovnnalaš veršuvdna lea juhkkojuvvon mánáidgárddiide. Dat lea ođasmáhttojuvvon 2013 bušeahta eavttuid ektui.</p>
<p>Sámediggedieđáhus sámi mánáidgárdefálaldagaid birra</p>
<p>Sámediggi lea dán jagi álgán bargat ráhkadit ođđa dieđáhusa sámi mánáidgárdefálaldagaid birra.</p>
<p>Dieđáhus daningo Sámediggi háliida hábmet bajitdási politihka mánáidgárdesuorggis, mii lea mearrideaddjin ja čielggada prinsihpalaš gažaldagaid sámi mánáid mánáidgárdefálaldagaid ektui. Sámi mánáidgárdefálaldaga dieđáhusa mihttomearri lea oažžut reflekšuvnna ja gulahallama mot galgá olahit politihkalaš mihttomerriid buoriduvvon bajásšaddaneavttuide mánáidgárdefálaldaga bokte.</p>
<p>Dieđáhusbargu lea boađus sihke Sámedikki siskkáldas proseassas, muhto sámi servodat maiddái lea fárus. Lea dollojuvvon seminára gos olgguldas aktevrrat leat buktán evttohusaid, leat sáddejuvvon jearahallanskovit mánáidgárdeeaiggádiidda ja mánáidgárdebargiide, ja leat váhnemiid jearahallan. Olbmot leat ožžon vejolašvuođa buktit evttohusaid Sámedikki neahttasiiddus. Sámediggái leat boahtán unnán evttohusat, ja jearahallaniskkadeamis lea vástidanproseanta vuollin. Viidáset lea leamaš viidát politihkalaš digaštallan Sámediggeráđis ja Sámedikki dievasčoahkkimis. Dieđáhus galgá viidáset meannuduvvot lávdegottis ja dievasčoahkkimis guovvamánus 2013:s. Dieđáhusbarggus lea leamaš buorre proseassa, muhto lea gáibidan ollu áiggi ja resurssaid. Sámediggi oaidná ahte lea dehálaš oažžut sadjái bajitdási mánáidgárdepolitihkalaš dokumeantta vai sámi perspektiiva mánáidgárdesuorggis váldojuvvo váras.</p>
<p>Oahpponeavvoprošeavttat</p>
<p>Sámediggi lea dorjon ollu oahpponeavvoprošeavttaid ovddit jagiid. Dáin prošeavttain leat 2012:s almmuhuvvon guhtta oahpponeavvu; guokte davvisámegillii, guokte julevsámegillii ja guokte lullisámegillii. Golbma girjji dáin leat <span type="quote">“Mu vuosttaš duhát sáni”</span>, <span type="quote" xml:lang="sma">“Mov voestes1000baakoeh”</span> ja“Muv vuostasj tuvsán bágo“. Sámediggi lea juogadan girjjiid mánáidgárddiide gos leat sámi mánát, sámi giellaguovddážiidda Norggas ja Sámeskuvlastivrii Ruoŧas.</p>
<p>Doarjja sámi mánáidgárddiide</p>
<p>Sámediggi lea doarjjaortnegiid bokte mánáidgárddiide addán doarjagiid mánáidgárddiide main lea sámegiel- ja sámi kulturfálaldat. Áigumuš sámedikki doarjjaortnegiiguin mánáidgárddiide lea láhčit dilálašvuođaid dasa ahte suohkanat ja priváhta mánáidgárdeeaiggádat galget sáhttit addit sámi mánáidgárdefálaldaga, ja dakko bokte sihkkarastit ahte sámi mánát mánáidgárddiin ožžot nannejuvvot ja ovddiduvvot iežaset sámegiela ja sámi kulturduogáža. Mánáidgárddiid raporteremiid bokte oaidná</p>
<p>Sámediggi ahte mánáidgárddit ožžot doarjagiin veahki hukset iežaset doaimma sámegiela ja sámi kultuvrra vuođul. Eanas mánáidgárddit lihkostuvvet bargguin, muhto leat maiddái ollu mánáidgárddit main leat ollu hástalusat dan ektui go sis lea sámi mánáidgárdefálaldat. Hástalusat dan oktavuođas sáhttet nugo sámegielat bargiid rekrutteren, metodat giella- ja kulturoahpahusa ektui, pedagogalaš ávdnasat ja oahpponeavvut váilot. Oktavuođa bokte mánáidgárddiiguin main lea sámegiel ja sámi kulturfálaldat oaidná Sámediggi ahte mánáidgárddiin leat iešguđetlágan hástalusat geográfalaš sajádaga ektui. Dát oidnosii boahtá earret eará mánáidgárddiin mat leat iehčanassii, sierra sajis, ja sis eai leat olámuttos eará fágaolbmot ja fágabirrasat gos sáhttá divaštallat hástalusaid sámi mánáidgárdefálaldagaid ektui. Ollu dain mánáidgárddiin háliidit eambbo oktavuođa Sámedikkiin ja sis lea dárbu jámma bagadallamii doarjagiid ja fágaid birra. 1.tabealla vulobealde čájeha galle sámi mánáidgárddi leat ja galle dáčča mánáidgárddi leat sámi ossodagain. Sámediggi lea registreren 2011 ja 2012 doarjjaohcamiid meannudeami oktavuođas. 2012:s leat registrerejuvvon 23 sámi mánáidgárddi ja 7 dáčča mánáidgárddi main lea sámi ossodat. Logut čájehit maiddái ahte bušeahttajagis ledje 2 unnit sámi mánáidgárddi go 2011:s. Dáru mánáidgárddiid dáfus, main lea sámi ossodat, de ledje unnit 2012:s go dan maid 2011 logut čájehit. Sivvan daid</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 127 siidu 453 siiddus rievdadusaide leat oalgeváikkuhusat ođđa doarjjaeavttuid geažil mat atnui váldojuvvojedje 2011:s. Čavgadet gáibádusat mat omd. mielddisbukte ahte dán golmma mánáidgárddi ohcamat hilgojuvvojedje. Dálá eavttut bidjet maiddái čavgadet gáibádusaid mánáidgárddiide mat háliidit álggahit sámi mánáidgárdefálaldaga. 1.tabealla: galle sámi mánáidgárddi ja mánáidgárddi sámi ossodagain 2011:s ja 2012:s. Sámedikkis lea sierra doarjjaortnet mánáidgárddiide main lea okta mánná dahje unnit sámi mánnájoavkku mii galgá oažžut sámegiel oahppofálaldaga. 2012:s leat registrerejuvvon 33 mánáidgárddi main lea sámegiel oahppofálaldat. Mánáidgárddit leat juohkásan 7 fylkii; Finnmárku, Romsa, Nordlánda, Davvi-Trøndelága, Lulli-Trøndelága, Rogalánda. Dán jagi lea veaháš lassáneapmi mánáidgárddiid logus dan ektui go man galle registrerejuvvon mánáidgárddi leat main lea giellaoahpahusfálaldat 2011:s. Leat registrerejuvvon 5 eambbo mánáidgárddi 2012:s go 2011:s.</p>
<p>Eanasmuddui leat seamma mánáidgárddit mat jahkásaččat ohcet doarjaga, muhto dán jagi ledje máŋga ođđa; vihtta ođđa Romssas, okta ođđa Nordlánddas, okta Rogalánddas ja guokte Akershusas. 2. tabealla čájeha Finnmárkkus leat njiedjan registrerejuvvon mánáidgárddit ja Romssas, Rogalánddas ja Akershusas leat lassánan. 2. tabealla: Galle mánáidgárddi mas lea sámegiel oahppofálaldat 2011:s ja 2012:s</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 128 siidu 453 siiddus</p>
<p>Sámi mánáidgárddiide lea juolluduvvon 5 910 000,- ru. ja birrasiid 830 000,- ru. dáčča mánáidgárddiide main lea sámi ossodat. 3. Tabealla: Juolludeamit sámi mánáidgárddiide ja mánáidgárddiide main lea sámi ossodat 2011:s ja 2012:s.</p>
<p>Giellaoahpahusdoaibmabijuide juolluduvvui oktiibuot 1 876 000,-, 33 sámi mánáidgárddi ožžo doarjaga. 2012:s lea juolluduvvon badjel 500 000,-ru. eambbo doarjja giellaoahpahussii go 2011:s. 4.tabealla: Juolludeamit sámegieloahpahussii 2011:s ja 2012:s. Lassin lea dán liigudeamis juolluduvvon 580 000,- ru. 6 prošektii ja ovddidanbargui, juohkásan 4 mánáidgárdái.</p>
<p>Fierpmádatčoahkkimat</p>
<p>Sámediggi lea lágidan fierpmádatčoahkkima mánáidgárdebargiide 2012:s. Fierpmádatčoahkkima bajitdási fáddá lei mánáidgárddi giella. Ledje sáhkavuorut mánáidgárddi giellabarggu birra, dan birra ahte olgošilju geavahit giellaarenan ja Guovssahas mánáidgárddi ovddasteaddjit Romssas muitaledje</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 129 siidu 453 siiddus giellaprošeavtta <span type="quote">“Somá”</span> birra. Golbma plánejuvvon fierpmádatčoahkkima eai lágiduvvon daningo Sámediggi lágidii Sámi mánáidgárde- ja skuvlakonferánssa dán jagi. Sámediggi oaidná ahte lea resursagáibidahkes lágidit konferánssaid. Váikkuhussan das lea ahte dan jagi go lágidit mánáidgárde- ja skuvlakonferánssa, de ii leat kapasitehta lágidit eanet fierpmádatčoahkkimiid. Fierpmádatčoahkkimiid dan geažil sáhttá lágidit juohke nuppi jagi.</p>
<p>Mihttomearri fierpmádatčoahkkimiiguin lea olahit viidát olggos dieđuiguin bagadallamiin nu ollugiidda go vejolaš. Sámediggi oaidná ahte mii eat olat buohkaid nugo háliidivččiimet. Sámediggi áigu dán ášši guorahallat ja viidáset bargat dainna.</p>
<p>Diehtojuohkin ja nevvodeapmi mánáidgárddiide</p>
<p>Sámediggi oažžu ollu jearaldagaid mánáidgárdebargiin mánáidgárddiid sámegieloahpahusa birra. Maiddái eanet dáčča mánáidgárddit váldet oktavuođa oažžut neavvuma dan birra mot sii galget čađahit fáttáid sámi dilálašvuođaid birra. Sámedikki mielas lea dehálaš addit dakkár diehtojuohkima ja neavvuma, ja oaidná dárbbu ahte galggaše ráhkaduvvon eambbo ávdnasat fáttá birra. Dát lea juoga mainna Sámediggi áigu bargat viidáset.</p>
<p>Sámedikkis leat jahkásaččat čoahkkimat muhtun mánáidgárddiid mánáidgárdebargiiguin mat addet sámegiel- ja kulturfálaldaga. Jearru Sámedikki diehtojuohkimii ja neavvumii lea stuoris earret eará doarjagiid ja sámi fáttáid láhčimiid birra. Sámediggi oaidná ahte eai leat doarvái resurssat sáhttit addit dan sávahahtti diehtojuohkima ja neavvuma ollu mánáidgárddiide jahkásaččat. Sámediggi lea dán jagi galledan njeallje mánáidgárddi, muhto lea mihá stuorát dárbu fitnat galledeame eanet mánáidgárddiid jahkásaččat.</p>
<p>Sámi mánáidgárde- ja skuvlakonferánsa</p>
<p>Sámediggi lágidii Sámi mánáidgárde- ja skuvlakonferánssa Romssas, skábmamánu 13.-14.b. 2012:s. Konferánssa namahus lei <span type="quote">“ Árbevirolaš bargguin cybermáilbmái”</span>. Konferánssa olahusjoavku ledje bargit geat barget oahpahusain sámi mánáidgárddiin, sámi vuođđoskuvllain ja joatkkaskuvllain. Ledje sihke oktasaš logaldallamat, muhto maiddái buohtalas šešuvnnat mat ledje heivehuvvon mánáidgárddiide, vuođđoskuvllaide ja joatkkaskuvllaide. Logaldallit logaldalle earret eará árbevirolaš máhtu, sámegiela, guovttegielalašvuođa, sámi mánáidgárdehistorjjá birra, okta joatkkaskuvla logaldalai dan birra mot sii barget nuoraidfitnodagain iežaset skuvllas, guovddáš mii heiveha DGT oahpahussii (Senter for IKT i utdanningen) logaldalai matematihkkaprošeavtta birra ja nuoraid ja neahttageavaheami birra ja Ovttas.no prošeavttas ledje máŋga logaldallama neahttauskkádaga Ovttas.no birra. MVL-Mánáidgárddi váhnenlávdegoddi ja VVL-Vuođđoskuvlla váhnenlávdegoddi muitaledje iežaset bargguid birra. Ledje sullii 230 oasseváldi. Oasseváldit ledje earret eará mánáidgárddebargit, vuođđoskuvlla oahpaheaddjit ja joatkkaskuvlla oahpaheaddjit, studeanttat, allaskuvllat, oahpahusdirektoráhtta ja earát suohkaniin ja fylkkain geain lea dahkamuš oahpahusáššiiguin. Konferánsaoasseváldiid bivde konferánssa loahpas addit árvvoštallama. Oasseváldit ledje eanasmuddui duhtavaččat konferánssain.</p>
<p>Áigečála <span type="quote">“Stullán”</span></p>
<p>Sámediggi almmuha jahkásaččat guokte nummara mánáidgárdeáigečállagis <span type="quote">“Stullán”</span>. Ulbmil almmuhemiiguin lea diehtojuohkin, vásáhuslonohallan ja gelbbolašvuođalokten. Áigečála sáddejuvvo nuvttá buot mánáidgárddiidde mat vuostáiváldet doarjaga Sámedikkis ja eará berošteddjiide. Dán jagáš nummariin leat fáttát leamašan earret eará diehtojuohkin Sámedikki fierpmádatčoahkkimiid ja konferánssaid birra, našunála jođihanoahppu mánáidgárdejođiheddjiide ja máŋggagielalašvuohta.</p>
<p>Sámi oahpponeavvoguovddáš</p>
<p>Sámi oahpponeavvoguovddáža ovddasvástádus Guovdageainnus lea diehtojuohkin, nevvodeapmi ja oahpponeavvuid luoikan mánáidgárdebargiide, oahpaheddjiide, studeanttaide ja earáide. Luoikan dahkkojuvvon telefuvnna bokte, njuolga vuostáiváldim is, čujuhusaid www.bibsys.no ja www.ovttas.no. bokt e. 2012:s leat registrerejuvvon oalle ollu ođđa oahpponeavvut vuogádahkii.</p>
<p>Oahpponeavvoguovddáš bargá maiddái registreret buot ávdnasiid mat ovdalaččas gávdnojit BIBSYS</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 130 siidu 453 siiddus oahpponeavvoguovddážis, mii mielddisbuktá ollu barggu. Oahpponeavvoguovddáš bádde NRK ja TV2 tv-prográmmaid mat leat sámegillii dahje mat sisttisdollet sámi perspektiivva, ja daid sáhttá luoikat viidáset geavaheddjiide geat leat Norwaco miellahttun. Oahpponeavvoguovddážis leat čájáhusat iešguđetge konferánssain ja seminárain, ea.ea. pedagogalaš fágabeivviin Plassjes ja sámi mánáidgárd-e ja skuvlakonferánssas Romssas.</p>
<p>Vuođđooahpahus</p>
<p>Čađačuovvu fágaid oahppoplánaid ja ovttadássásaš seammaárvosaš sámi oahppoplánaid revideren</p>
<p>Oahpahusdirektoráhtta lea 2012.s, Máhttodepartemeantta gohččuma mielde, revideren čađačuovvu oahppoplánaid dárogielas, servodatfágas, matematihkas ja eŋgelasgielas ja ovttadássásaš seammaárvosat oahppoplánaid dárogielas ohppiide geain lea sámegiella vuosttašgiellan, luonddufága-sámegiella ja servodatfága-sámegiella. Oahppoplánat leat sáddejuvvon gulaskuddamii. Reviderema ulbmil lea čalmmustahttit dan vihtta vuođđogálgga: čálalaš ovdanbuktima, njálmmálaš gálggaid, máhttit lohkat, máhttit rehkenastit ja digitála gálggaid. Rávvejeaddji dovdomearkkat galget maiddái ráhkaduvvot 10. ceahki mihttoolahussii, maid oahpaheaddjit galget atnit veahkkin árvvoštallat ohppiid gelbbolašvuođa.</p>
<p>Sámediggi ja Oahpahusdirektoráhtta leaba soahpan ahte fágas seamma oahppoplánajoavku bargá sihke našunála ja ovttadássásaš oahppoplánain, mas Sámediggi evttohii miellahtuid dárogiela, servodatfága ja luonddufága oahppoplánajoavkkuide. Fágarasttideaddji referánsajoavkkus lei maiddái okta sámi ovddasteaddji.</p>
<p>Oahppoplánat galget geatnegahttit addit oahpahusa sámi olmmoščeardda birra ja dán olmmoščeardda giela, kultuvrra ja servodateallima birra iešguđetge fágasurggiid oktavuođas. Sámi sisdoallu ii galgan ođastuvvot. Oahpahusdirektoráhtta nammadii sámi resursajoavkku mii galgá áimmahuššat sámi sisdoallu. Vuođđogálggaid rievdadusaid geažil leat maiddái dahkkon muhtun rievdadusat sámi sisdoalus. Sámediggi lea addán cealkámuša sámi sisdoalu birra reviderejuvvon oahppoplánaide dárogielas, dárogiella ohppiide geain lea sámegiella vuosttašgiellan, luonddufágas, luonddufágas-sámegiella, servodatfágas, servodatfágas- sámegiella, eŋgelasgielas ja matematihkas ovdalgo oahppoplánaid sáddejedje gulaskuddamii 2012 juovlamánus.</p>
<p>Sámegiela oahppoplánaid revišuvdna</p>
<p>Vuođđogálggat leat maiddái reviderejuvvon sámegiel vuosttaš- ja nubbingiellan oahppoplánas.</p>
<p>Oahppoplánajoavku, man Sámediggi lea nammadan, lea čađahan revišuvnna. Oažžun dihte buoremus vejolaš oktiivástideami vuođđogálggain sámegielas ja eará fágain, nammadii Sámedigggi daid seamma olbmuid geat leat leamašan našunála oahppoplánarevišuvdnabarggu resursa- ja referánsajoavkkuin. Oahppoplánajoavkkut geigejedje iežaset oahppoplánaid rievdadusevttohusaid skábmamánus ja juovlamánus 2012:s. Sámegiela vuosttašgiellan oahppoplána revideremis lea fuomášupmi biddjon dasa ahte fágas lea earenoamáš ovddasvástádus systemáhtalaš oahpahussii čállimis, lohkamis ja njálmmálaš gálggain. Dálá doaibmi sámegiel nubbingiellan oahppoplánas leat guokte progrešuvdnamannolaga. Sámegiella nubbingiellan – sámegiella 2 gáibida eanemus sámegielgelbbolašvuođa. Sámegiella 3 lea álkit variánta sámegielas nubbingiellan. Sámegiela nubbegiela oahppoplána revišuvnnas lea čalmmustahttojuvvon ahte sámegiella 3 lea fálaldat mas lea vuollegit dássi. Viidáset lea sámegiella nubbingiellan oahppoplána reviderejuvvon nu ahte buoret heive ohppiidjovkui mii álgá sámegielain joatkkaskuvllas.</p>
<p>Sámegiela oahppoplánat sáddejuvvojit gulaskuddamii 2013 álggus ja galget váldojuvvojit atnui skuvlajagis 2013/2014.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 131 siidu 453 siiddus</p>
<p>Oahppoplánabarggu ruhtadeapmi</p>
<p>Lea dárbbašlaš bargat oahppoplánaid revišuvnnain-, muhto dat leat maiddái hui resursagáibidahkes proseassat, sihke olmmošlaš návccaid ektui ja bušeahta ektui. Sámediggi lea golahan birrasiid 900 000 ruvnno dán bargui 2012:s, dat dahká oalle stuora oasi min bušehtas ja váikkuha eará dehálaš vuoruhemiide nugo ovdamearkka dihte oahpponeavvoovddideapmái. Sámediggi oaivvilda ahte go departemeanta álggaha sullásaš proseassaid boahtteáiggis, de Sámediggi dasa berre oažžut liigeruđaid.</p>
<p xml:lang="smj">Fága- ja diibmojuogu revišuvdna</p>
<p>Oahpahusdirektoráhtta lea 2012:s ráhkadan evttohusa fága- ja diibmojuogu rievdadusaide ohppiide geain lea sámegiel/sámegillii dahje suomagiel/suomagillii oahpahus nubbingiella oahpahussan ja dat leat leamašan gulaskuddamis. Máhttodepartemeanttas ja Sámedikkis leat 2012 čavčča leamašan álggahančoahkkimat ášši birra konsultašuvnnaide. Máhttodepartmeanta mearrida ođđa fága- ja diibmojuogu 2013 ođđajagis, maŋŋel go leat konsultašuvnnat leamašan Sámedikkiin.</p>
<p>Fága- ja diibmojuohku addá rámmaid oahppoplánaid viidodahkii. Buot oahppoplánain lea árvvoštallanoasi mii siskkilda oppalaárvvoštallama ja eksámena. Dárogiel oahppoplána siskkilda maiddái siidogiela, ja árvvoštallanoassi galgá almmuhit lea go siidogielas 2. vai 3. joatkkaceahki eksámen. Dát mearriduvvo maŋŋel go muddejuvvon oahppoplánat leat leamašan gulaskuddamis.</p>
<p>Oahppit geain lea sámegiella vuosttaš- dahje nubbingiellaoahpahussan eai dárbbaš váldit čálalaš siidogiela. Siidogiellaoahpahus váikkuha joatkkaoahpahusa studerenráhkkanahtti oahppoprográmmaid sámegieldiimmuid juohkimii. Namuhuvvon oahppoprográmmain ii sáhte t sámegieldiimmuid juohkima mearridit ovdal go dárogiela eksámensordnet juo dadjat lea čielggaduvvon.</p>
<p>Doarjjaortnet stáhtabušeahtas kap 225.63 Doarjja sámegillii vuođđoahpahusas</p>
<p>Oahpahusdirektoráhtta lea Máhttodepartemeantta gohččosa mielde árvvoštallan stáhtabušeahta kp.2425.63 doarjjaortnegiid – Doarjja sámegillii vuođđooahpahusas ja kap 225.67 Doarjja suomagiel oahpahussii ja lea ráhkadan evttohusa ođđa meroštallanmodeallaide. Máhttodepartemeanta sáddii raportta Sámediggái ja bivddii oažžut ruovttoluottadieđuid.</p>
<p>Doarjjaortnegii sámegiella vuođđooahpahusas leat vuođđun ohppiid vuoigatvuođat oahpahuslága mielde. Dálá doarjjaortnega meroštallanmodeallat ja ođđa doarjjaortnetevttohus eai leat ovttaláganat suohkaniidda sámegiela hálddašanguovllu siskkobealde ja olggobealde. Sámediggi lea bivdán konsultašuvnnaid doarjjaortnega birra ja lea čujuhan dasa ahte sámelága giellanjuolggadusat leat rievdaduvvome, mii maiddái mielddisbuktá rievdadusaid oahpahuslágas. Dát mielddisbuktá ea.ea. ahte fertejit ráhkaduvvot ođđa meroštallanmodeallat. Sámediggi lea maiddái čujuhan eará dilálašvuođaide maid doarjjaortnegis berre buoridit, ea.ea.doarjjaortnega gáiddusoahpahussii. Sámediggái lea dehálaš ahte doarjjaortnega meroštallannjuolggadusat ja ekonomalaš rámma sihkkarastá sámi ohppiid vuoigatvuođa sámegiel oahpahussii.</p>
<p>Struktuvra oahppama váste– čielggadeapmi joatkkaoahpahusa birra Finnmárkkus</p>
<p>Sámediggi lea addán gulaskuddancealkámuša Finnmárkku fylkkagieldda čielggadeapmái joatkkaoahpahusa birra Finnmárkkus, ja celkii ahte Finnmárkku fylkkagielda berre bisuhit dálá skuvlastruktuvrra. Deanu joatkkaskuvla lea earenoamáš dilis, ja ferte bisuhuvvot. Gulaskuddancealkámuš válddii viidáset ovdan ahte sámegiela, kultuvrra, ealáhusdoaimmaheami ja servodateallima vuhtiiváldin leat dehálaš eaktun joatkkaoahpahusa organiseremii Finnmárkkus, ja ahte Finnmárkku fylkkagieldda boahttevaš skuvlastruktuvra ferte čájehit mot fylka áigu áimmahuššat dan.</p>
<p>Sámediggi ávžžuhii fylkkagieldda láhčit dili dasa ahte eambbogat gergehit skuvlla ja unnibut heittet. Sámedikkis lea maiddái leamašan čoahkkin fylkkaráđiin Lisbeth Isakseniin Finnmárkku fylkkagielddas boahttevaš skuvlastruktuvrra ja joatkkaoahpahusa gergeheami birra fylkkas. Čoahkkimiš šattai</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 132 siidu 453 siiddus ovttaoaivilvuohta sáddet oktasaš reivve Máhttodepartementii, mas mii bivdit čoahkkima Máhttodepartemeanttain politihkalaš dásis Finnmárkku oahppostrategiija ja máhttodimenšuvnna birra davviguovlopolitihkka ektui. Viidáset soabaimet lágidit fásta čoahkkimiid gaskal Sámedikki, stáhtalaš sámi joatkkaskuvllaid ja Finnmárkku fylkkagieldda.</p>
<p>Bajitdási strategalaš plána gáiddusoahpahussii</p>
<p>Oahpahusdirektoráhtta lea álggahan barggu ovddidit bajitdási strategalaš plána sámegieloahpahussii gáiddusoahpahusa bokte. Bargojoavku galgá geargan plánain guovvamánu gaskamuttus 2013:s. Sámedikkis lea okta ovddasteaddji bargojoavkkus, ja oassálastá maiddái referánsajoavkkus. Ollu sámi oahppit fertejit oažžut sámegieloahpahusa gáiddusoahpahusa bokte. Sámedikki mielas lea hui dehálaš ahte dán oahpahusas lea buorre kvalitehta ja ahte fálaldagat leat ovttaláganat, beroškeahttá das gos oahppi ássá ja makkár sámegillii sii ožžot oahpahusa.</p>
<p>Lullisámi oahpponeavvo- ja terminologiijaovddideapmi</p>
<p>Sámediggi ásahii giellamovttiidanprošeavtta sámi ohppiide ovddeš Elgå skuvllas Engerdal suohkanis 2011:s, dát prošeakta lea lihkostuvvan hui bures. Elgå skuvla heaittihuvvui 2012 čavčča, mánáidgárddis ja skuvllas lei dan rádjái leamašan 12 jagi lullisámegieloahpahus, mii gáibidii ahte</p>
<p>Sámediggi fertii čuovvolit prošeavtta.</p>
<p>Bisuhan ja sihkkarastin dihte gelbbolašvuođabirrasa mii ásahuvvui ja ovdidduvvui Elgå-prošeavtta bokte, lea Sámediggi dahkan šiehtadusa Engerdal suohkaniin ja Sámi allaskuvllain. Dát šiehtadus galgá lotnolagaid geatnegahttit oasálaččaid veahkkin váldit vára ja sihkkarastit rámmaeavttuid boahtteáiggi doibmi ja ovddideapmái lullisámi gelbbolašvuođabirrasii mii ásahuvvui ja ovddiduvvui Elgå-prošeavtta bokte. Mihttomearri lea joatkit bargguin ovddideame relevánta lullisámi oahpponeavvuid ja doaimmahit terminologiijaovddidan- ja eará giellaprošeavttaid, nu ahte lullisámi oahppit ožžot nanusmahttojuvvon sámegiel skuvlafálaldaga buriin kvalitehtain.</p>
<p>Dábálaš oahpponeavvut</p>
<p>Sámediggi lea 2012:s vuostáiváldán 104 oahpponeavvoohcama oktiibuot váile 51 miljovnna ruvnno ovddas. Vuođđooahpahusa dábálaš oahpponeavvuide lei várrejuvvon 15,5 miljovnna ruvdno, ja juolluduvvui doarjja 40 prošektii. Dát gáibidii garra vuoruheami, mii lei hui hástaleaddji. Gárvvistuvvon oahpponeavvut 2012:s 47 (2011: 46)</p>
<p>Davvisámegillii 29 (2011: 32)</p>
<p xml:lang="smj">Julevsámegillii 10 (2011: 3)</p>
<p>Lullisámegillii 10 (2011: 11)</p>
<p>Ruođuid siste oaidná 2011 loguid. Leat ain ollu fágat vuođđooahpahusas main eai leat oahppanresurssat, dahje lea heajos govččagráda oahppanresurssain. Dan golmma sámi váldogielas lea davvisámegiella buoremus gokčojuvvon. Fágii dárogiella ohppiide geain lea sámegiella vuosttašgiellan eai gávdno oahpponeavvut guđege golmma gillii. Davvisámegiel ohppiin váilot mánáidceahkis oahpponeavvut dárogielas, eŋgelasgielas, historjjás, geografiijas ja musihkas, ja olles vuođđoskuvllas váilot oahpponeavvut lášmmohallamis.</p>
<p>Sámegiella 1 ja 2 lea belohahkii gokčojuvvon, seamma lea luonddufága, servodatfága, duodji ja biebmu ja dearvvašvuođafágat mánáidceahkis. Nuoraidceahkis gávdnojit belohahkii gokčojuvvon oahpponeavvut fágaide sámegiella 1 ja 2, dárogiella sámegiel ohppiide, eŋgelasgiella, luonddufága, lášmmohallan, duodji ja musihkka. Joatkkadásis lea dilli vearrámus sámi oahpponeavvuid dáfus.</p>
<p>Julevsámegiel oahpponeavvut fágas sámegiella vuosttašgiellan leat belohahkii gokčojuvvon mánáid- ja nuoraidceahkis. Joatkkadásis ii gávdno mihkkege. Dáidda ohppiide eai gávdno oahpponeavvut</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 133 siidu 453 siiddus dárogieláfagas. Matematihkka, oskkoldat ja luonddufága leat belohahkii gokčojuvvon mánáidceahkis. Muđui váilot sámegiel oahpponeavvut buot eará fágasurggiin.</p>
<p>Lullisámi ohppiide gávdnojit mánáidceahkis sámegielas oahpponeavvut, muhto nuoraid ceahkis lea dušše belohahkii gokčojuvvon. Matematihkka ja oskkoldat lea belohahkii gokčojuvvon mánáidceahkis. Muđui eai gávdno oahpponeavvut eará fágaide vuođđoskuvlladásis. Digitála oahpponeavvut olles vuođđoskuvlii buot golmma gillii váilot. Sámedikkis ii leat leamašan vejolašvuohta vuoruhit digitála oahpponeavvuid vaikko dárbu lea stuoris. Váldosivvan lea ahte digitála oahpponeavvuid lea divrras buvttadit.</p>
<p>Sámedikki dálá bušeahttarámmaid siskkobealde, mii eat gávnna vejolašvuođa lasihit ovddideami sámi oahpponeavvuin. Lea stuora dárbu lassi ruhtajuolludemiide stáhtabušeahtas sámi oahpponeavvuid ovddideapmái, sihke go guoská dábálaš prentejuvvon oahpponeavvuide ja digitála oahpponeavvuide.</p>
<p>Earenoamáš heivehuvvon oahpponeavvut</p>
<p>Doarjja earenoamáš heivehuvvon oahpponeavvuide vuoruhuvvo raporterejuvvon, ovttaskas dárbbuid mielde ja oahpponeavvuide oaidno-, gullo-, matematihkka- ja lohkan-/čállinváttuid surggiin ja kárten- ja neavvunávdnasiidda.</p>
<p>Earenoamáš heivehuvvon oahpponeavvuide lei várrejuvvon 1,9 miljovnna ruvdno. Bohte 19 ohcama ja 10:s dain mieđihuvvojedje. Lea stuora dárbu oažžut lassiruđa ovddidit oahpponeavvuid sámi mánáide geain leat earenoamáš dárbbut.</p>
<p>Doaibmabidjut oahpponeavvobuvttadeami nannemii</p>
<p>Vuođđoskuvlla matematihkagirjjiid jorgaleapmái lei várrejuvvon 4 miljovnna ruvdno. Davvisámegillii leat matematihkkagirjjit ja neahttaresurssat 5.-7. jahkeceahkkái gárvvistuvvon. Girjjit 1.-4. jahkeceahkkái leat jorgaluvvome. Nuoraidceahkkái leat geargan jorgaleame buot girjjiid. Guokte maŋemus girjji gárvvistuvvojit guovvamánu 2013 lohppii. Julevsámegilli ja lullisámegillii leat jorgaleame girjjiid 1.-4.jahkeceahkkái. Jorgalanbarggus lea tearpmaid ráhkadeapmi ádjás bargu, mii ferte dahkkot buohtalasaid jorgalemiin. Davvisámegilli leat ráhkaduvvno matematihkkatearpmat ovddeš jorgalanbargguid oktavuođas, muhto julev- ja lullisámegillii ferte ráhkadit matematihkkatearpmaid go daid gielaide eai leat ovdal jorgaluvvon matematihkkagirjjit. Ruhta lea maiddái várrejuvvon jorgalit davvisámegillii luonddufágagirjjid nuoraidceahkkái. Bargu álggahuvvo go departemeanta lea mearridan reviderejuvvon oahppoplána luonddufágas.</p>
<p>Spesiálpedagogihkka</p>
<p>Sámediggi hui ládje vuoruha barggu kvalitehtasihkkarastime spesiálpedagogalaš oahppofálaldgaid sámi mánáide ja ohppiide mánáidgárddiin, vuođđoskuvllain ja joatkkaskuvllain. Lea dehálaš sihkkarastit ahte sámi mánát ja oahppit geain oahpahuslága mielde leat vuoigatvuohta spesiáloahpahussii ja heivehuvvon oahpahussii, ožžot daid fálaldagaid maid sis lea riekti oažžut. Sámedikkis ferte leat buorre ovttasbargu relevánta fágabirrasiiguin. Danin mis lea ovttasbargu sihke</p>
<p>Sámi Lohkanguovddážiin (Senter for samisk i opplæring) ja SEAD:in – Sámi earenomáš pedagogaláš doarjalusain (Samisk spesialpedagogisk støtte). SEAD galgá leat gaskalađasin eará riikaviidosaš gelbbolašvuođaorgánaide sámegiela ja sámi kultuvrra dáfus. Dán guovtti gelbbolašvuođaguovddážis lea máhttu ja gelbbolašvuohta dan birra makkár dárbbut gávdnojit mánáidgárddiin ja skuvllain, gos gávdnojit sámi mánát ja nuorat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 134 siidu 453 siiddus</p>
<p>Statped, spesiálpedagogalaš doarjalusvuogádat suohkaniidda ja fylkkagieldaide, lea dál ođđasisorganisereme iežas. Plána lea ahte oktanuppelohkái spesiálpedagogalaš guovddáža oktiibiddjojit nu ahte šaddá okta Statped das. Sámediggái lea dehálaš ahte ođđasisorganiserema oktavuođas váldet vára hástalusain mat gullet sámi mánáide earenoamáš dárbbuiguin.</p>
<p>Stipeanda ohppiide geain lea sámegiella fágan joatkkaskuvllas</p>
<p>Stipeanda lea juolluduvvon ollesáiggeohppiide joatkkaskuvllain geain sámegiella lea fágan. Stipeanda juogaduvvo gorálaččat gaskal ohppiid geat váldet sámegiela vuosttašgiellan, sámegiela nubbingiellan ja sámegiela vierisgiellan. Oahppit geain lea sámegiella nubbingiellan ožžot 25% geahpádusa ohppiid ektui geat váldet sámegiela vuosttašgiellan. Oahppit geain lea sámegiella vierisgiellan ožžot 50% geahpádusa ohppiid ektui geat váldet sámegiela vuosttašgiellan. 2012 bušeahtas lei várrejuvvon 2.400 000,- ruvdno dasa.</p>
<p xml:lang="smj">Gielladássi</p>
<p>Galle ohcci</p>
<p>Máksojuvvon ru. juohke oahppái</p>
<p>Bušeahttagolaheapmi ruvnnui</p>
<p>Bušeahttaoassi %</p>
<p>Sámegiella 1. giellan 253 kr. 5 093 kr. 1 288 529 53,4</p>
<p>Sámegiella 2. giellan 166 kr 3 820 kr. 634 120 26,3</p>
<p>Sámegiella vierisgiellan 193 kr 2 547 kr. 491 571 20,4</p>
<p>Submi 612</p>
<p xml:lang="est">Kr. 2 414 220 100,0</p>
<p>Maŋemus jagiid leat oaidnán jámma lassáneami ohcamušain dán ortnegii, ja lea earenoamážit lassáneapmi ohcanlogus dain ohppiin geain lea sámegiella vierisgiellan.</p>
<p>Ohcanloguid ovdáneapmi 2009 rájes 2012 rádjái: Jahki</p>
<p xml:lang="smj">Sámegiella 1.giellan</p>
<p xml:lang="smj">Sámegiella 2.giellan</p>
<p>Sámegiella vierisgiellan</p>
<p xml:lang="nob">SUB-MI 2009 194 150 117 461 2010 193 134 104 431 2011 226 170 126 522 2012 253 166 193 612</p>
<p>Sámedikki oahpahuspolitihkalaš árvaluskonferánsa</p>
<p>Sámediggi mearridii 2012:s Sámedikki dieđáhusa oahpahusdieđáhusa. Dan oktavuođas lágidii Sámediggi árvaluskonferánssa. Mihttomearri konferánssain lei oažžut árvalusaid boahttevaš oahpahusdoaimmaide mat sihkkarastet sámi ohppiide buoremus oahppofálaldagaid. Ulbmiljoavkun ledje oahppit, váhnemat, oahpaheaddjit, rektorat, skuvlaeaiggádat, dutkit ja skuvlaeiseválddit. Deaddu biddjui sámegieloahpahussii ja gáiddusoahpahussii, ja mot váldit atnui árbevirolaš máhtu entreprenevravuođa bokte vuođđoskuvllas ja joatkkaoahpahusas. Lassi- ja joatkkaoahpahusa dáfus, de ohcaluvvui ahte iešguđetge allaskuvllain galggašii sámi kulturgelbbolašvuohta. Sámediggeráđđi áigu čuovvolit árvalusaid mat bohte ovdan konferánssas ja álgit ráhkadišgoahtit doaibmaplánaid árvalusaid vuođul mat ovdanbohte konferánssas. Dát galget leat vuođđun iešguđetge áŋgiruššansurggiide dieđáhusas, gos oaidná vuoruhemiid.</p>
<p>Seminára sámi skuvlahistorjjá birra</p>
<p>Sámediggi lea 2012:s lágidan seminára sámi skuvlahistorjjá birra Guovdageainnus. Ulbmiljoavkun ledje politihkkárat, skuvlaeaiggádat, oahpaheaddjit, dutkit ja eará berošteaddjit. Seminára lei rabas buohkaide. Ulbmil seminárain lei bajásčuvget manin lea dárbu dovdat sámi skuvlahistorjjá vai galgá</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 135 siidu 453 siiddus ipmirdit dálá skuvlastruktuvrra ja dárbu oažžut eambbo sámi sisdoalu skuvllaide. Logaldallin ledje nugo earret eará dutki Hadi Khosravi Lile.</p>
<p>Politihkalaš ovttasbargu</p>
<p>Máhttodepartemeantta stáhtačálli Elisabeth Dahle lea fitnan Sámedikkis 2012:s, su áigumuš lei oahpásnuvvat áššiide mat gullet iežaset ovddasvástádussurggiide mánáidgárddit ja vuođđooahpahus. Ovttas várrepresideanttain stáhtačálli finai Billávuona mearrasámi bajásšaddanguovddáža ja Kveana instituhta Porsáŋggu suohkanis, Kárášjoga vuođđoskuvlla ja Láhpoluobbala skuvlla Guovdageainnus. Stáhtačállái lágiduvvui oahpisteapmi sámediggevisttis Kárášjogas ja sus lei čoahkkin várrepresideanttain Laila Susanne Varsain. Guovdageainnus stáhtačálli oassálastii sámi skuvlahistorjáseminárii, man Sámediggi lágii.</p>
<p>Delegašuvnnas ledje maiddái oahpisteamit ja čoahkkimat Sámi allaskuvllas ja Sámi joatkkaskuvllas ja boazodoalloskuvllas. Álttás finai delegašuvdna sámi mánáidgárddis, Álttá siidda mánáidgárddis, Gorravári skuvlla sámi luohkás ja Finnmárkku allaskuvllas.</p>
<p>Politihkalaš čoahkkin lágiduvvui gos várrepresideanta Laila Susanne Vars ja stáhtačálli Elisabeth</p>
<p>Dahle čoahkkinasttiiga Sámi allaskuvlla ja Finnmárkku allaskuvlla jođihangottiiguin. Allaskuvllat muitaleigga iežaskka doaimmaid birra ja čađaheigga buori ságastallama stáhtačálliin. Čoahkkimis</p>
<p>Finnmárkku allaskuvllain beasai allaskuvla bidjat ovdan iežas dárbbuid go maiddái galgá sáhttit fállat sámi fáttáid iežaset oahpahusas ja earenoamážit mearrasámi kulturmáhttu namuhuvvui vásedin. Stáhtačálli muitalii dan birra ahte sutnje lei muitaluvvon ahte fálaldat <span type="quote">“mearrasámi kulturmáhttu”</span> ii boahtán fárrui našunála gelbbolašvuođaloktema strategiijii, muhto ahte áššis galgá dahkkot ođđa árvvoštallan. Sámedikkis leat 2012:s leamašan čoahkkimat Romssa suohkaniin, sátnejođiheddjiin Jens Johan Hjortain ja gávpotráđi Jonas Stein Eilertseniin sámegiela ja sámi kultuvrra ovddideami birra Romssas. Konklušuvdna čoahkkimiin šattai ahte Sámediggi ja Romssa suohkan galgaba ráhkadit sierra ovttasbargošiehtadusa. Oahpahusáššit galget leat oassin dakkár šiehtadusas. Ovttasbargošiehtadus galgá vuolláičállojuvvot 2013 vuosttaš jahkebealis. Sámedikkis leat 2012:s leamašan čoahkkimat Álttá suohkaniin sámi mánáidgárddi birra Álttás ja skuvlaáššiid birra. Konklušuvdna čoahkkimiin šattai ahte Sámediggi ja Álttá suohkan galgaba ráhkadit sierra ovttasbargošiehtadusa, mas oahpahusáššit galget leat oassin šiehtadusas. Ovtta čoahkkimis muitalii Sámediggi álgoálbmotkonferánssa birra mii galgá leat Álttás 2013:s. Sámediggi lea lágidan golbma politihkalaš čoahkkima Oslo suohkanin 2012:s. Konklušuvdna lea ahte vuos ii hálit Oslo suohkan sierra ovttasbargošiehtadusa Sámedikkiin, muhto sii geatnegahttet iežaset doallat guokte politihkalaš čoahkkima jahkásaččat Sámedikkiin. Čoahkkimiin galget leat fásta fáttát nugo: oahpahus ja skuvla, mánáidgárddit, vuorasolbmot gávpogis ja deaivvadanbáiki Oslo sápmelaččaide. Eará áigeguovdilis áššiid sáhttá dieđihit čoahkkimiidda. Áššit maid leat divastallan čoahkkimiin Oslo suohkaniin 2012:s leat leamašan sámi vuorasolbmuid dilli gávpogis, guorahallan bearráigeahččoraportta sámi oahpahusa birra Oslos ja Akershusas, almmuhuvvon 2012 geassemánus. Sierra sámi deaivvadanbáiki lea maiddái divaštallojuvvon. Oslo suohkan berošta hástalusas mii lea rekrutteret sámi oahpaheddjiid ja pedagogaid skuvlii ja sámi mánáidgárdái. Sámediggi lea ilus go Oslo suohkan 2012 čavčča virgádii ovddidanjođiheaddji gii galgá ovttastahttit ja čuovvolit buot oahpahusfálaldagaid sámi mánáide Oslos.</p>
<p>Ovttasbarggu geažil Oslo suohkaniin, máhtu ja oahpu gávpotráđejođiheddjiin, Torger Ødegaardain, bovdii Sámediggi Oslo suohkana doallat sáhkavuoru Sámedikki oahpahuspolitihkalaš árvaluskonferánssas Guovdageainnus 2012 čakčamánus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 136 siidu 453 siiddus</p>
<p>Sámi giliskuvllaid fierpmádatčoahkkin 2012:s lea dollon čoahkkin sámi/regionála giliskuvllaide. Čoahkkima mihttomearri lea ásahit ja nannet ovttasbarggu gaskal sámi ja regionála skuvllaid gos leat sámi oahppit. Čakčat 2013:s galgá fas dollot ođđa fierpmádatčoahkkin mii galgá addit vásáhuslonohallamiid ja jus fal vejolaš, galgá čađahuvvot sierra konferánsa 2013 čavčča. Sierra sámi giliid/ regionálaskuvllaid fierpmádatčoahkkimat galget maiddái nannet fierpmádatlihtuid. Sámedikkis lea leamaš čoahkkin Porsáŋggu suohkaniin giliskuvllaid heaittiheami oktavuođas, ja lea maid fitnan Billávuona mearrasámi bajásšaddanguovddážis/skuvllas, Bissojoga skuvllas ja kvena instituhtas Bissojogas. Mihttomearri lei ságaškuššát Porsáŋggu- ja Billávuona giliskuvllaid boahtteáiggi birra, go goappaš skuvllat leat áitojuvvon heaittihuvvot.</p>
<p>Verdde- prošeakta</p>
<p>Sámediggi lea 2012:s bušeahtas várren 250 000 ru verdde - prošektii. Prošeavtta mihttomearri lea leamaš ahte muhtun skuvllat Áltá ja Guovdageainnu suohkanis galget čađahit doaimmaid mat galget nannet ovttasbarggu, kulturlonohallama, hukset šaldi ja gulahallama gaskal mánáid/nuoraid geain lea sámi ja dáru/kvena duogáš. Prošeakta lea boahtán hilljánit johtui, muhto muhtun skuvllat áigot 2013 álggus lágidit ohppiiddeaivvadeami/guossástallama. Ohppiiddeaivvademiin galgá fokus biddjot báikkálaš aktivitehtaide mat čájehit báikkálaš árbevieruid Áltá ja Guovdageainnu suohkanis.</p>
<p>Sámedikkis lea leamaš čoahkkin Návvuona suohkaniin ja lea ságaškuššan Verdde- prošeavtta birra.</p>
<p>Sivva čoahkkimii lei go Návvuona suohkan háliidii ohcat doarjaga dakkár prošektii ja háliidii Sámedikkis evttohusaid makkár ruhtadanvejolašvuođat gávdnojit prošektii, ja háliidii ovdanbuktit Návvuona suohkana verddevuođa - prošeavtta. Sámediggi lea evttohan ahte Verdde-prošeakta 2013:s rahppojuvvo eará ohcciide maid go dušše Áltá ja Guovdageainnu suohkaniidda. Ortnet galgá evaluerejuvvot 2013:s.</p>
<p>Lohkan- ja čállinveahki vuoras sápmelaččaide</p>
<p>Sámediggi lea juolludan 450 000 ru Guovdageainnu suohkanii prošektii mii galgá addit lohkan- ja čállinveahki gili vuoras sápmelaččaide. Prošeakta álggahuvvui ođđajagimánus 2012:s ja galgá evaluerejuvvot 2013:s.</p>
<p>Lullisámegiela fierpmádat</p>
<p>Sámediggi lea oassálastán lullisámegiela fierpmádatčoahkkimis 2012:s. Lullisámegiela fierpmádatčoahkkin čohkke buohkaid hálddahuslaš dásis lullisámi guovllu ásahusain geat barget sámegiela giellaoahpahemiin. 2012:s dollojuvvui okta fierpmádatdeaivvadeapmi. Deaivvadeamis ságastallojuvvui máŋga áigeguovdilis áššečuolmma mat gullet lullisámegiela giellaoahpaheami bargui.</p>
<p>Dahkkui dakkár mearrádus ahte háliidit ásahit fágafierpmádaga lullisámegiela oahpaheddjiide buot dásiin skuvladoaimmahagas, Bajásšaddanprográmma olis. Davvi- Trøndelága fylkkagielda lea váldán badjelasas álggaheami dása. Sámediggi oassálastá observatevran fierpmádatčoahkkimiin, ja vai beassá muitalit iežas barggu birra ja oažžut evttohusaid viidáset bargui ja vuoruhansurggiide.</p>
<p>Sámi oahpponeavvoportála – Ovttas – Aktan - Aktesne</p>
<p>Sámediggi lea ovttas DGT oahpu guovddážiin (Senter for IKT i utdanningen) ovdánahttán oahpponeavvoportála sámi oahpponeavvuid várás interneahtas. Oahpponeavvoportála lea ožžon nama Ovttas – Aktan – Aktesne. 2012 bušeahtas lei oahpponeavvoportálii várrejuvvon 3 500 000 ru. 31.12.12 ledje registrerejuvvon 317 geavaheaddji dán siiddus. Ovttas.no bokte leat 92 iešguđetlágan geavaheaddji luoikkahan vuollelaš 300 resurssa.</p>
<p>Prošeakta registrere jámmat ja dássedis fitnamiid neahttasiiddus. Neahttasiidu oažžu dađistaga ođđa registrerejuvvon geavaheddjiid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 137 siidu 453 siiddus</p>
<p>Prošeavtta doaimmahus bargá geažoáigge almmuhit oahpaheaddjiresurssaid, ja dássážii lea bidjan sisa dieđuid 2700 resurssa birra portálii. Doaimmahusas leat čieža olbmo lassin prošeaktajođiheaddjái, ja sis lea davvi-, julev- ja lullisámegiela giellagelbbolašvuohta. Prošeavtta II muttus leat buvttadeame 3 oahpponeavvopilohta. Pilohtat ráhkaduvvojit fágaide luonddufága nuoraidskuvlii, servodatfága gaskkadássái, ja okta oahpponeavvu mánáidgárdái. Oahpponeavvopilohtaid buvttadeamis ovttasbargá prošeakta máŋggain oahpponeavvočálliin. III muddu; juohkoarena almmuhuvvui čakčamánu 11.b. Girkonjárggas. Juohkoarenas lea govvabáŋku gos leat su 500 gova.</p>
<p>Alit oahppu ja dutkan</p>
<p>Sámedikkis lea oassemihttomeriin okta ahte visot alit oahppu ja dutkan galgá áimmahuššat sámi oaidnoguovllu.</p>
<p>Sámi allaskuvla</p>
<p>Sámediggi lea čoahkkimiin Kulturdepartemeanttain ja Ođasmahttin-, hálddahuslaš- ja girkodepartemeanttain ságaškuššan Sámi allaskuvlla doaimmaid ekonomalaš rámmaid birra, mii maiddái siskkilda fágalaš analysajoavkku-, árbevirolaš gelbbolašvuođa- ja ofelašprošeavtta. Sámediggi oaidná makkár hástalusat Sámi allaskuvllas leat dasa mii guoská daid olgguldas álggahuvvon prošeavttaid fágalaš doibmii ja ovdáneapmái, daiguin ekonomalaš rámmaiguin mat sis leat dasa.</p>
<p>Maiddái doarjaga birra Sámi lohkanguovddážii lea ságastallojuvvon Máhttodepartemeanttain.</p>
<p>Sámedikkis lea dat ipmárdus ahte vuođđojuolludeapmi guovddážii lea beare unnán daid bargguid ektui mat vurdojuvvojit galgat čovdot guovddáža bokte. Lea lunddolaš ahte juolludeapmi Sámi lohkanguovddážii lea seamma stuoris go ruhtajuolludeapmi eará našunála guovddážiidda dán suorggis. Sámediggi lea maid ovttasbargan sámi allaskuvllain ja Nordlándda-, Romssa- ja Finnmárkku fylkkamánniiguin oažžut vuođđooahpahusas láhkaásahussii nannejuvvot earret eará dan ahte galgá dieđihuvvot vuoigatvuođa birra oažžut oahpahusa sámegielas ja sámegillii, Sámi allaskuvlla iešguđet lágan oahppofálaldat dárbbuid birra, ja hástalusaid dáfus gávdnat ja doalahit sámegielat gelbbolašvuođa.</p>
<p>Eará allaskuvllat ja universitehtat  Sámediggi lea buktán evttohusaid Finnmárkku allaskuvlla ja Romssa universitehta oktiibijan plánaide. Sámediggi deattuhii beliid mat min oainnu mielde leat mearrideaddjin dasa ahte ásahusaid oktiibijan galgá maiddái buktit positiivvalaš váikkuhusaid sámi dutkamii ja ohppui, ja álgoálbmotdutkamii ja ohppui:</p>
<p>Álgoálbmot- ja sámi perspektiiva integrerejuvvo buot fágaosiide sihke oahpahusas ja dutkamis. Heivehanmunát ja lávdaduvvon oahppofálaldagat. Sámi árbevirolaš máhttu vuođđun ođđa máhtu ovddideapmái. Studeantta rekrutteren – oažžut sámegielat studeanttaid (buot sámegielaid) logu lassánit. Oahppokvalitehta ja oahppobiras studeanttaide geain lea sámegiel- ja kulturduogáš.</p>
<p>Dutkangaskkusteapmi – máhcahit ruovttoluotta dieđuid dutkanbohtosiin olbmuide ja báikkálašservodagaide geat/mat daidda servet. Gulahallan ja rollajuohku sámi máhtolašvuođabirrasiiguin mat eai gula oktiibidjamii, muhto maidda dat liikká guoská, nugo Sámi allaskuvla, Nordlándda universitehta j.e.</p>
<p>Sámi oahpaheaddjioahpporegiovdna – SAK 7</p>
<p>Sámediggi lea observatevra Sámi oahpaheaddjioahpporegiovnna stivrenjoavkkus, SAK 7, mas leat mielde Sámi allaskuvla, Finnmárkku allaskuvla, Romssa universitehta, Nordlándda universitehta ja davvi- Trøndelága allaskuvla. Dasa lassin lea Sámediggi mielde golmma regionála bargojoavkkus, rekrutterenjoavkkus, teknologiija- ja heivehanmunát oahppofálaldatjoavkkus ja sámegielaid, sámi fágaid ja fáttáid oahppofálaldatjoavkkus.</p>
<p>Oahpahusdirektoráhtta juolludii Sámi oahpaheaddjeoahpporegiovdnii ruđaid 2012- 2025 áigodahkii joatkkaoahppofálaldagaide. Sámediggi lea duhtavaš go Sámi allaskuvllas lea nuppigielapedagogihkka</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 138 siidu 453 siiddus fálaldagain okta, ja maiddái lullisámegiela ja julevsámegiela giellafálaldagaiguin mat leat Davvi- Trøndelága allaskuvllas ja Nordlándda universitehtas.</p>
<p>Sámediggi lea mearkkašan ahte lea stuora máhttováili sámi kultuvrra birra oahpaheddjiid gaskkas. Direktoráhtta ii dohkkehan Finnmárkku allaskuvlla mearrasámi kulturmáhtu joatkkaoahppofálaldat plána. Finnmárkku allaskuvla válddii hilguma ovdan Máhttodepartemeanttain. Departemeantta buktá earret eará čuovvovaš cealkámuša jearaldahkii: <span type="quote">“ Máhttodepartemeantta ipmirda goitge ahte guovlu vuorjašuvvá oahpaheddjiid heajos máhttodásiin sámi dilálašvuođaid birra. Mii áigut dan geažil ášši dieđihit ságaškuššamii strategiijaoasálaččaiguin dainna mihttomerriin ahte gávdno čoavddus dasa”</span>.</p>
<p>Váilevaš máhttu oahpaheddjiid gaskkas sámi kultuvrra birra lea earret eará almmustahttojuvvon Hadi Lile doavttirdutkosis, ja váldui maiddái ovdan Butenschønlávdegotti raporttas <span type="quote">“Guhkes bálgáid mielde – sámi dutkama ja alit oahpahusa birra”</span>. Sámediggi oaivvilda dan leat nu vuđolažžan sámi fáttáid máhttoovddideapmái ahte mis leat leamaš máŋga ságastallama Máhttodepartemeanttain dán ášši birra.</p>
<p>Earret eará deaivvadeigga várrepresideanta Laila Susanne Vars ja stáhtačálli Elisabeth Dahle guovvamánus 2012:s Finnmárkku allaskuvllas, ságaškuššat dárbbu oahppofálaldagaide oppalaš sámi fáttain ja earenoamážit mearrasámi kulturmáhtus.</p>
<p>Sámi oahpaheaddjioahpporegiovnna bealis fievrrededje ášši viidáset go ohce dohkkehuvvot oažžut Sámi kulturmáhtu ovttain giellaosiin, nu ahte dat lea okta sin joatkkaoahppofálaldagain. Čakčadálvvi 2012:s čielggai ahte Oahpahusdirektoráhtta vuoruha sámi kulturmáhtu áŋgiruššansuorgin <span type="quote">“Gelbbolašvuohta kvalitehta váste – oahpaheddjiid joatkkaoahpu strategiijas 2012- 2015”</span>. Sámediggi lea hui duhtavaš mearrádusain ja leat vuordámušat dasa ahte dakkár oahppofálaldat boahtá johtui buot sámi guovlluin jođánepmosit.</p>
<p>Sámediggi várrii 2012:s 2 350 000 ru alit oahpu stipeanddaide. Doarjjaortnega mihttomearri lea rekrutteret sámegielat fágaolbmuid iešguđetge lágan fágasurggiide. Alit oahppu sámegielas lei vuoruhemiin okta. Ja dat movttiidahttá Sámedikki go 2012 čavčča álggahuvvui lullisámegiella 3 oahppu, mas leat 12 oahppi, ja ahte julevsámegiela bachelora álggahuvvui vuosttaš geardde 2012 čavčča mas ledje 21 oahppi.</p>
<p>Oahpaheaddjioahpuid našunála ráđđi</p>
<p>Sámedikkis lea observatevrastáhtus Oahpaheaddjeoahpuid našunála ráđis, OONR, ja čuovvu ráđi čoahkkimiid.</p>
<p>Norgga UNESCO- kommišuvdna</p>
<p>Máhttodepartemeantta lea nammadan Sámedikki várrepresideanta Laila Susanne Varsa miellahttun Norgga UNESCO-kommišuvdnii. Nammadeapmi gusto áigodahkii ođđajagimánu 1.b. 2013 rájes gitta juovlamánu 31.b. 2016 rádjái.</p>
<p>Regionála dutkanfoanddat</p>
<p>Sámediggi lea nammadan miellahtu várrelahtuin sihke Davvi- Norgga ja Gaska- Norgga foandastivrraide 2012 – 2015 áigodahkii.</p>
<p>Davviguovllupolitihkka</p>
<p>Sámedikki dievasčoahkkin meannudii ášši SP 28/12 <span type="quote">“ Máhttoviidodat davviguovllupolitihkas”</span>, 7.beaivvi geassemánus 2012.</p>
<p>Sámediggi čujuha áššis internašunála reaidduide mat eaktudit ahte álgoálbmogiin galgá leat guovddáš rolla iežaset servodagaid ovdánahttimis ja ieža galget bidjat eavttuid iežaset ovdáneapmái.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 139 siidu 453 siiddus</p>
<p>Sámediggi čujuha erenoamážit ON 2007 Álgoálbmotjulggaštussii, artihkal 3 ja 4, mii eaktuduvvo ahte álgoálbmogiin lea vuoigatvuohta iešmearrideapmái, ja ahte stáhtalaš eiseválddiin lea geatnegasvuohta sihkkarastet ahte dat vuoigatvuohta sisa fievrreduvvo našunála vuoigatvuhtii šiehtadallamiid ja konsultašuvnnaid bokte álgoálbmogiiguin maidda dat guoská. Internašunála standárddat lea maiddái dehálaččat Norgga máhttopolitihkkii ja olles sámi guvlui.</p>
<p>Sámediggi oaivvilda ahte lea hui dehálaš ahte sámi máhtobirrasiidda, sihke ásahuslaš ja ii- ásahuslaš birrasiidda, ferte sihkkarastit dárbbašlaš rámmaeavttuid vai sii sáhttet ovdánit iežaset eavttuid vuođul. Dain birrasiin lea vuđolaš gelbbolašvuohta servodateallimis, árbevirolaš ja ođđa ealáhusaid birra ja sosiála ja rievttálaš beliid birra mat lea dehálaččat davviguovlluáŋgiruššama viidáset barggus.</p>
<p>Álgoálbmogiid ja sámi máhttobirrasiid mihtilmasvuohta lea ahte dat leat unnit ja hearkkit ja jođánit sáhttet vuoittáhallat jus vuođđun biddjo gilvoprinsihppa gaskal našunála, davviriikkalaš ja internašunála máhtoásahusaid. Sámedikki vuolggasadji davviguovllupolitihkkii lea ahte álgoálbmogiin davvin leat leamaš ja leat ain davviguovllut ruoktu ja eallinvuođđu. Davviguovllut galget dan dihte hálddašuvvot buoremussan midjiide ja boahttevaš buolvvaide, ja álgoálbmotservodagain lea dárbu gielalaš, kultuvrralaš ja servodatlaš nannemii vuot.</p>
<p>Sámediggi lea oassálastán aktiivvalaččat ráđđehusa 2012 davviguovlludieđáhusa barggus, ja háliida čielggaduvvon ja guovddáš rolla viidáset davviguovlluáŋgiruššamis. Dieđáhusas boahtá ovdán ahte ráđđehus oaivvilda ahte positiivvalaš ovddideapmái davvin lea mearrideaddjin dat ahte álgoálbmogat geaidda dat guoská maiddái vásihit dan positiivvalažžan. Sámediggi oaidná dárbbu bidjat johtui positiiva máhtto-, ja kapasitehtahuksejeaddji doaibmabijuid sámi servodahkii ja eará álgoálbmotservodagaide áimmahuššan dihte álgoálbmotperspektiivva davviguovllupolitihkas. Ahte sámi servodat iežas álbmot válljejuvvon orgána Sámedikki bokte, galgá váldot fárrui davviguovllupolitihka máhtostrategiijaide áibbas buori vuogi mielde, lea eaktun dasa ahte sámi álbmot galgá dovdat eaiggátvuođa davviguovlluáŋgiruššamii. Sámediggi oaidná earret eará dárbbu oažžut eambbo máhtu ja čalmmusteami sosiála ja dearvvašvuođa beali váikkuhusain maid davviguovlluáŋgiruššan dagaha báikegottiide ja olbmuide. Lea stuora dárbu eambbo dutkanvuđot máhttui minerálaroggamiid váikkuhusaid birra davvin, erenoamážit vuoigatvuođaid áimmahuššama ja árbevirolaš ealáhusaid eksisteansavuođu oktavuođas. Sámediggi lea oassálastán čoahkkimis aitto álggahuvvon ovttastahttinforumis davviguovllupolitihka stuoradiggedieđáhusa čuovvoleami váste, mas leat mielde Ráđđehus, Sámedikki áirasat ja Nordlándda, Romssa ja Finnmárkku fylkkaráđđejođiheaddjit. Oahpahus ja gelbbolašvuođaovddideapmi lei okta dain váldofáttáin mat birra ságastallojuvvui vuosttaš čoahkkimis. Čuovvoleapmin dán čoahkkimii bovdii stádačálli Elisabeth Dale Sámedikki, Finnmárkku fylkkagieldda oahpahusa fylkkaráđi, Oahpahuslihttu ja SG davviguovlluid čuovvolančoahkkimii. Čoahkkima fáddán lei: <span type="quote">“ Mot oažžut eambbogiid čađahit joatkkaoahpahusa Finnmárkkus?”</span></p>
<p>Sámi perspektiiva stivrendokumeanttain</p>
<p>Ođđa rámmaplána sámi mánáidgárdeoahpaheaddjiohppui Sámediggi ja Máhttodepartemeantta čađaheigga konsultašuvnnaid sámi mánáidgárdeoahpaheaddjioahpu rámmaplána lávdegotti mandáhta birra. Mandáhta soahpan olahuvvui 2012 guovvamánus. Rámmaplánalávdegoddi geigii iežas sámi mánáidgárdeoahpaheaddjioahpu rámmaplána evttohusa departementii 2012 čakčamánus. Sámediggi lea bivdán konsultašuvnna oažžut Máhttodepartemeanttain ovdal láhkaásahus sáddejuvvo gulaskuddamii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 140 siidu 453 siiddus</p>
<p>Ođđa mánáidgárdeoahpaheaddjioahpu rámmaplána Konsultašuvdna Kulturdepartemeanttain ođđa Mánáidgárdeoahpaheaddjioahpu láhkaásahusa ja našunála njuolggadusaid birra loahpahuvvui 2012 miessemánus.</p>
<p>Láhkaásahusa 1.§:s ulbmil ja doaibmaviidodat, olahuvvui ovttaoaivilvuohta čuovvovaš ođđa oassái: <span type="quote">“ Oahppu galgá ovddidit ipmárdusa dasa ahte sámi kultuvra lea oassin našunálalaš kultuvrras, ja dat galgá deattuhit álgoálbmogiid stáhtusa ja vuoigatvuođaid, sihke našuvnnalaččat ja internašunálalaččat”</span>. 1.§ mearkkašumis čuožžu čuovvovaččat: “Čujuhus geassemánu 17.b. 2005 nr.64 láhkii (mánáidgárdeláhka) deattuha dehálašvuođa dovdat dán lága ja maiddái vuollásaš láhkaásahusaid mat gullet mánáidgárdeláhkii, ja internašunála konvenšuvnnaide, nugo ILO- konvenšuvnna nr. 169 álgoálbmogiid birra ja ON mánáidkonvenšuvnna.</p>
<p>Sámediggi lea duhtavaš go álgoálbmotperspektiiva ja máhttu sámi mánáid vuoigatvuođaid birra, historjá ja kultuvra leat bures váldon vuhtii láhkaásahusas, mearkkašumiin ja našunála njuolggadusain ollislaččat.</p>
<p>Ođđa oahpaheaddjeoahpu 8- 13 rámmaplánat Máhttodepartemeantta vuođđudii golbma ođđa rámmaplánalávdegotti 2011 njukčamánus. Sámedikkis leat áirasat buot rámmaplánalávdegottiin. Sámedikkis ja Máhttodepartemeanttas lei gulahallančoahkkin 2012 geassemánus ođđa oahpaheaddjioahpu 8- 13 ceahki láhkaásahusa ja našunála njuolggadusaid birra. Golbma ođđa láhkaásahusa galget dohkkehuvvot. Maŋŋel ságaškuššamiid čađahuvvui konsultašuvdna mii loahpahuvvui 2012 borgemánus e- boastta bokte mas sohpe láhkaásahusaid ovdal go dat sáddejuvvojedje gulaskuddamii. Láhkaásahusa 1.§ lea biddjon čuovvovaš sátnádeapmi: Praktihkalaš ja estehtalaš fágaid 3 –jagáš fágaoahpaheaddjioahpu rámmaplána láhkaásahusas: <span type="quote">“ Fágaoahpaheaddjioahput galget addit gelbbolašvuođa kandidáhtaide fuolahit oahpahusa sámi dilálašvuođaid birra, nugo dovdat stáhtusa mii álgoálbmogiin lea internašuvnnalaččat, dovdat vuoigatvuođaid mat sámi mánáin Norggas leat, ja máhttit geavahit osiid sámi kultuvrras iežaset fágasuorggi siskkobealde”</span>.</p>
<p>Lektoroahpu 8- 13 ceahki rámmaplána láhkaásahusas čuožžu: Oahpu maŋŋel galgá kandidáhtta sáhttit fuolahit oahpahusa sámi dilálašvuođaid birra ja sus galgá leat máhttu sámi nuoraid oahpahusvuoigatvuođaid birra mat oahpahuslága ja gustovaš 8 -13 ceahki oahppoplánadahkosa mielde leat. PPO 8 -13 ceahki rámmaplána láhkaásahusas čuožžu:</p>
<p>Oahppu galgá kandidáhta gealbudit oahpahusa fuolahit sámi dilálašvuođaid birra ja addit máhtu sámi nuoraid oahpahusvuoigatvuođaid birra mat oahpahuslága ja gustovaš 8-13 ceahki oahppoplánadahkosa mielde leat. Galgá dollot konsultašuvdna ovdal go láhkaásahus dohkkehuvvo.</p>
<p>Rávisolbmuidoahpahusprográmma 2012 bušeahtas lei várrejuvvon 800 000 ru Sámiálbmotfoandda badjel viđa jagáš rávisolbmuidoahpahusprográmmii Sámi allaskuvllas. Prográmma mihttomearri lea nannet ja ovddidit sámegiela.</p>
<p>Prográmma lea molson nama <span type="quote">“Gealbudan- ja rekrutterenprográmmii”</span>, go prográmma lea gealbudan- ja rekrutterenprográmma sámegiela alit ohppui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 141 siidu 453 siiddus</p>
<p>Prográmma, mii loahpahuvvo 2013:s, lea dássážii čađahuvvon nu go lei plánejuvvon ja sáhttá dadjat dat lea lihkostuvvan dássážii. Sámi allaskuvllas lea dál fágalaš ovddasvástádus ja ovttasbargá viidát sámi giella- ja kulturguovddážiiguin.</p>
<p>Dáruiduhttinpolitihka váikkuhusaid geažil lea dárbu dakkár gealbudan- ja rekrutterenprográmmii guhkes áigái ovddasguvlui. Sámediggi oaidná dan geažil dárbbu dasa ahte prográmmii bistevaš ortnegiin sihkkarastá joatkevašvuođa, mas rávisolbmot sáhttet álgit álgokurssaide ja joatkit lohkanbaji rádjái. Bistevaš ortnet berre huksejuvvot dan vuogádaga ala mii lea ásahuvvon, mas Sámi allaskuvllas lea fágalaš ovddasvástádus, mas leat mielde hálddahuslaš bealli nugo ekonomiija, organiseren, koordineren ja ahte lávdaduvvon ovttasbargooasálaččat sáhttet čađahit álgokurssaid.</p>
<p>Systemáhtalaš kárten árbevirolaš máhtus – njuolggodoarjja 2012 bušeahtas lei várrejuvvon 650 000 ru Sámiálbmotfoanddas Sámi allaskuvlii kárten dihte sámi árbevirolaš máhtu – árbediehtu.</p>
<p>Árbediehtu –prošeakta lea ođđajagimánu 1.b.2012 rájes rievdan pilohtaprošeavttas njealji jagáš váldoprošeaktan.</p>
<p>Okta vásáhus pilohtaprošeavttas lei ahte lea lassáneaddji dárbu konkretiseret árbevirolaš máhtu fátmmasteami hálddašeami ektui. Finnmárkkuopmodaga ja Stáhta luonddubearráigeahčču hálddašanorgánat leaba váldán oktavuođa prošeavttain ságaškuššat ovttasbarggu dutkamis ja kapasitehtaovddideamis. Váldoprošeavtta váldomihttomearri galgá láhčit dili dasa ahte: dokumentere samisk naturforståelse og tradisjonell kunnskap og legge til rette for at de fortsatt kan nyttiggjøres i lokal ressursforvaltning Sámi luondduipmárdus ja árbevirolaš máhttu dokumenterejuvvo ja láhčit dili vai dat ain sáhttet ávkkástallojuvvot báikkálaš resurssahálddašeamis Nannet vejolašvuođaid dasa ahte sámi árbevirolašmáhttu fievrreduvvo vuorasolbmuin nuorat olbmuide</p>
<p>Fátmmastit sámi árbevirolašmáhtu politihkalaš ja hálddahuslaš mearridanproseassain Leat mielde ovdánahttime bures doaibmi ja buvttalaš fierpmádaga gaskal sámi ásahusaid</p>
<p>Pilohtaprošeakta – sámi luonddugeavaheami gelbbolašvuođaguovddáš 2012 bušeahtas lei várrejuvvon 500 000 ru sámi luonddugeavaheami gelbbolašvuođaguovddáža pilohtaprošeavtta álggaheapmái. Pilohtaprošeavtta vuođđun lea Sámedikki čuovvoleapmi ja konkretiseren Árbedieđu - prošeavtta gaskaboddosaš bohtosiin. Lea plána ahte prošeakta galgá leat vuođđun Ráđđehusa davviguovllustrategiija doaibmabijuid čuovvoleapmái das ahte joatkit prošeavtta dakko bokte ahte institušonalisere, ovddida ja bisuha árbevirolaš máhtu, earenoamážit dan mii gullá sámi luonddugeavaheapmái. Prošeakta galgá evaluerejuvvot 3 jagi geahčen. Sámediggi lea rievdadan prošeavtta nama nammii Pilohtaprošeakta – Árbediehtoguovddáš / senter for samisk tradisjonskunnskap, proseassas mii lei dassážii go ovddasvástideaddji ásahus válljejuvvui prošektii. Nammarievdadeapmi čilgejuvvo dainna ahte pilohtaprošeavtta mihttomearri lea viiddiduvvon ásahit vuođu guovddážii mii láhčá dili dasa ahte sámi árbevirolaš máhttu – árbediehtu – geavahuvvo luondduresurssaid hálddašeamis ja lea máhttovuođđun rámmaplánaid, oahppoplánaid ja oahpaheaddjiresurssaid ja dutkama ovddideapmái. Guovddáža barggut leat earret eará systematiseret, kártet, čalmmustahttit ja gaskkustit árbevirolaš máhtolašvuođa. Sámi allaskuvla lea ožžon ovddasvástádusa prošektii ja lea hábmegoahtán dan dál. Aktivitehtaplánas lea earret eará mielde fierpmádathuksen ja relevánta ovttasbargooasálaččaid kárten, ja geavaheaddjiiskkadeami čađaheapmi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 142 siidu 453 siiddus</p>
<p>Stipeanda alit ohppui – ohcanvuđot doarjja 2012 Sámedikki bušeahtas lei várrejuvvon 2 350 000 ru stipeanddaide alit oahpuid várás. Doarjjaortnega mihttomearri lea rekrutteret sámegielat fágaolbmuid iešguđetge fágasurggiide.</p>
<p>Válddiimet vuostá 298 ohcama. Juolluduvvui stipeanda oktiibuot 2 990 200 ru ovddas 206 studentii.</p>
<p>Tabealla vuolábealde čájeha juohkimiid gaskal oahpposurggiid, galle ohcama juolluduvvon ja ruđaid juohkima:</p>
<p>Galle ohcama</p>
<p>Galle juolluduvvon</p>
<p xml:lang="rmf">Ruvnno</p>
<p>Oahpaheaddjioahppu ja ovdaskuvlaoahpaheaddjioahppu 31 15 300 000</p>
<p>Alit oahppu lulli-, julev- dahje davvisámegielas 216 168 2 290 200</p>
<p>Alit oahppu oahpponeavvopedagogihkas 22 15 300 000</p>
<p>Dulkaoahppu sámi dulkkaide ja jorgaleddjiide 2 2 20 000</p>
<p>Joatkkaoahppu sámi ovdaskuvlaoahpaheddjiide 2 2 40 000</p>
<p>Joatkkaoahppu boarrásiidfuolahusas, viidát go bachelorgráda 1 1 10 000</p>
<p>Joatkkaoahppu gárrendilifuolahusas, viidát go bachelorgráda 0 0 0</p>
<p>Joatkkaoahppu psyhkalaš dearvvašvuođabarggus, viidát go bahcelorgráda 1 1 10 000 1 stipeanda konserverenohppui Norggas, sihke bahcelor- ja masterdásis 2 2 20 000</p>
<p>Vuoruhemiid olggobealde 21 0 0</p>
<p>Submi 298 206 2 990 200</p>
<p>Sin gaskkas geat ohce stipeandda alit ohppui lulli-, julev- ja davvisámegielas lea juohkin ná:</p>
<p xml:lang="smj">Giellajoavku</p>
<p>Galle ohcama</p>
<p>Juohku proseanttaid mielde</p>
<p>Juohku ruđa mielde</p>
<p xml:lang="smj">Davvisámegiella 120 65,71 1 505 000</p>
<p xml:lang="smj">Julevsámegiella 6 6,12 140 200</p>
<p xml:lang="smj">Lullisámegiella 42 28,17 645 000</p>
<p>Submi 168 100% 2 290 200</p>
<p>Stipeanda rávisolbmuidoahpahussii - ohcanvuđot doarjja 2012 Sámedikki bušeahtas lei várrejuvvon 500 000 ru rávisolbmuidoahpahusa stipeanddaide. Doarjjaortnega mihttomearri lea ealáskahttit sámegiela ja movttiidahttit rávisolbmuid oahppat sámegiela, ja movttiidahttit eambbogiid gealbudit iežaset vai sáhttet váldit alit oahpu sámegielas. Vuostáiválddiimet 8 ohcama. Oktiibuot juolluduvvui stipeanda 67 500 ru ovddas 8 studentii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 143 siidu 453 siiddus</p>
<p>Tabealla vuolábealde čájeha juohkimiid gaskal oahpposurggiid, man galle stipeandda leat juolluduvvon ja ruđaid juohkima: Oahppu</p>
<p>Galle ohcama</p>
<p>Galle juolluduvvon</p>
<p>Submi</p>
<p>Davvisámegiella lohkanbadji 1 1 15 000</p>
<p>Sámegiella praktihkalaš oahppodilis – álgooahppu 7 7 52 000</p>
<p>Submi 8 8 67 500</p>
<p>Dearvvašvuohta ja sosiála Sámedikki dearvvašvuođa ja sosiálapolitihkkii lea vuođđun ovttadássásaš dearvvašvuođa- ja sosiálabálvalus sámi álbmogii, ovttadássásaččat álbmogiin muđui. Dearvvašvuođa- ja sosiálabálvalusat fertejit heivehuvvot sámi álbmoga vuoigatvuođaide ja dárbbuide ja man vuođđun galgá leat sámi giella ja kultuvra. Vuođđun sihkkarastit mihttomeari ahte galgá leat ovttaárvosaš bálvalus, lea ahte buot dásiin gálgá leat sámi giella- ja kulturmáhttu. Sámediggi bargá máŋgga láhkai olahan dihte dáid mihttomeriid. Gulahallama ja ovttasbarggu bokte guovddáš eiseválddiiguin ja eará relevánta aktevrraiguin bargá Sámediggi dan ala ahte sihkkarastit Sámedikki váikkuhanfámu dearvvašvuođa-, sosiála- ja fuolahusbálvalusaid hábmemii sámi álbmoga várás. Mii áimmahuššat earret eará sámi mánáid vuoigatvuođaid mánáidsuodjalusbálvalusain deaivvadeamis, ja sihkkarastit ahte sámi álbmoga hástalusat ja dárbbut vára váldojit našunála áŋgiruššamiin buori álbmotdearvvašvuođa váste. Dasa lassin addit mii doarjagiid iešguđet lágan dearvvašvuođa- ja sosiálaprošeavttaide. Sámediggi našunála álbmotválljejuvvon orgána, lea eanemus guovddáš eavttuid biddji eiseválddiid guovdu ovttaárvosaš dearvvašvuođa- ja sosiálafálaldagaid ovddideami oktavuođas sámi álbmogii, ja dat ferte danne gessojuvvot mielde proseassaide main lea njuolga mearkkašupmi sámi álbmogii. Sámediggi gulahallá guovddáš eiseválddiiguin, suohkaniiguin, fylkkagielddaiguin ja eará aktevrraiguin barggus dearvvašvuođa-, sosiála- ja mánáidsuodjalusfálaldaga sihkkarastimis sámi álbmoga várás. Mii čađahit earret eará konsultašuvnnaid eiseválddiiguin dan oktavuođas go gustovaš lágat ja dahje láhkaásahusat rievdaduvvojit dahje ođastuvvojit main lea njuolga mearkkašupmi dearvvašvuođa-, sosiála- ja mánáidsuodjalusfálaldahkii sámi álbmoga várás. Sámediggi addá maiddái čálalaš cealkámušaid dieđáhusbargguide ja čielggademiide. Lagat ovttasbargu fágaásahusaiguin ja earáiguin gelbbolašvuođa buorideami dihte, ja dasto leat maiddái oainnusmahttindárbu ja bálvalusaid ovddideapmi dehálaččat.</p>
<p>Bargodokumeanttat regionála dearvvašvuođaásahusaide</p>
<p>Guovddáš eiseválddiid bajitdási ovddasvástádussii gullá bargu ovddidit ovttaárvosaš dearvvašvuođa- ja sosiálabálvalusa sámi álbmoga váste ovttadássásaččat álbmogiin muđui, ja sii fertejit fuolahit ahte sámi perspektiiva váldojuvvo vuhtii ja ahte dat jerrojuvvo buot proseassain, ja váldojuvvo vuhtii guovddáš dearvvašvuođa- ja sosiálapolitihkalaš áŋgiruššamiin. Dainna vuođuin lea Sámediggi konsulteren dearvvašvuođa ja fuolahusdepartemeantta 2013 bargodokumeanttaid birra.</p>
<p>SÁNAG (Sámi našuvnnalaš gealboguovddáš – psyhkalaš dearvvašvuođasudjen</p>
<p>Sámediggi fuolastuvvá dainna bisuhuvvo ja ovddiduvvo go fálaldat mii Sámi našuvnnalaš gealboguovddáža (SÁNAG) psyhkalaš divššus lea huksejuvvon. Sámediggi lea 2012:s ožžon fuolastuvvondieđuid sámi pasieanttain, sámi fágaolbmuin ja suohkaniin mat leat olggobealde Davvi Dearvvašvuođa doaibmaguovllu dan birra ahte SÁNAG fálaldagat galget unniduvvot ja heaittihuvvot.</p>
<p>Sámediggi čujuha dasa ahte leat sámi pasieanttat geat orrot miehtá riikka ja geain lea vuoigatvuohta dearvvašvuođafálaldahkii man vuođđun lea sámegiella ja kultuvra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 144 siidu 453 siiddus</p>
<p>St.dieđáhus nr. 47:s (2008 – 2009), ovttasdoaibmanođastus, čujuhuvvo ahte SÁNAG lea oktasaš našunála gelbbolašvuođaguovddážin sámi psykiatriijii, ja ahte lassin, earret Oslos, gávdnojit fágaolbmot sihke julevsámi guovllus (Divttasvuotna) ja lullisámi guovllus (Snoasa). Bajábealde válddahallon olbmot leat oassin SÁNAG 3- jagáš prošeavttas, mii siskkilda našunála klinihkalaš bálvalusaid ovddideami Finnmárkku olggobealde. Prošeaktaáigodat lea dál loahpahuvvon, ja guovllut mat leat vuostáiváldán bálvalusfálaldaga, leat maŋŋel muitalan ahte lea stuora dárbu SÁNAG fálaldahkii. Ovttasdoaibmanođastus čujuha SÁNAG modellii, go čájehuvvo ahte lea leamaš hui positiiva, go das lea nanu bása mii sajáiduvvon sámi birrasii, lotnolagaid dainna ahte fágaolbmot leat leamašan iešguđet guovlluin gos lea sámi álbmot. Ovttaárvosaš bálvalus sámi pasieanttaide eaktuda bálvalusa man vuođđun lea sámegiella ja kultuvra. SÁNAGis lea dát gelbbolašvuohta. Sámediggi oaivvilda dárbbašlažžan láhčit dili vai SÁNAGa psyhkalaš dearvvašvuođa dikšunfálaldat sámi pasieanttaide olggobealde Finnmárkku joatkašuvvá. Sámediggi lea danin duhtavaš go 2013 bargodokumeanttain leat soahpan čuovvovaš mihttomeriid:</p>
<p>Davvi Dearvvašvuođa RDD lea ovttas Sámi našunála gelbbolašvuođaguovddáža – psyhkalaš dearvvašvuođasuddjemiin (SÁNAG) ja muđui eará regionála dearvvašvuođadoaimmahagaiguin árvvoštallan mot klinihkalaš bálvalusat sámi pasieanttaide galget viidáset fievrreduvvot ja organiserejuvvot. Dát berre gehččot oktavuođas SÁNAG:a vejolaš ohcamiin oažžut našunála gelbbolašvuođabálvalusa stáhtusa.</p>
<p>Sámedikki mielas lea dát viidáset fievrredeapmi čuovvovaš Davvi Dearvvašvuođa RDD 2012 bargodokumeanttaid mihttomeriin: Davvi Dearvvašvuohta lea láhčán dili Sámi našunála psyhkalaš dearvvašvuođasuddjema gealboguovddáža doibmii ja viidáset ovddideapmái. Fálaldat lea olámuttos sámi pasieanttaide buot sámi guovlluin. SÁNAGa doaibma psykiatriija spesialistaoahpu oahppobáikin lea viidásetovddiduvvon.</p>
<p>Fágaidrasttildeaddji spesialiserejuvvon dikšu sidjiide geat leat darvánan gárrenmirkkuide</p>
<p>SÁNAG lea máŋga jagi bargan sámegielat ja kulturoaidnoguvllot psyhkalaš dearvvašvuođasuddjemiin ja gárrenmirkováttisvuođaiguin. Stuoradiggedieđáhusas nr. 30:s – ollislaš gárrenmirkopolitihka, boahtá ovdán ahte fágaidrasttildeaddji spesialiserejuvvon divššu bálvalusstruktuvrra berre nu guhkás go vejolaš ovttastahttit psyhkalaš dearvvašvuođasuddjema ja eará spesialistadearvvašvuođabálvalusaid bálvalusstruktuvrraiguin. Gárrendili fuolahusa sámegiela ja kulturgelbbolašvuođa oktavuođas čujuhuvvo dasa ahte berre geavahit gelbbolašvuođa mii sámi pasieanttaid váste psyhkalaš dearvvašvuođasuddjemis lea huksejuvvon. SÁNAG lea iežas psyhkalaš dearvvašvuođa ja gárrenmirkováttisvuođa barggus ovdánahttán gelbbolašvuođa ja vásáhusaid mat leat mávssolaččat sámi pasieanttaid gárrenmirkodivššu dáfus. Sámedikki mielas lea lunddolaš ahte SÁNAG lea guovddážis našunála perspektiivvas huksemis sámi pasieanttaide gárrenmirkodivššu. Sámediggi háliida dan dihte ahte 2013 bargodokumeanttain galgá leat mihttomearrin ahte SÁNAGa fágaidrasttildeaddji spesialiserejuvvon dikšofálaldat gárrenmirkkuid boasttugeavaheddjiid ja eará dikšodárbbašeddjiid váste viidásetovddiduvvo. Dan birra eat dađibahábut soabadan, go departemeantta mielas lei beare árrat addit sidjiide dán barggu 2013:s. Dearvvašvuođa- ja fuolahusdepartemeanta ja Sámediggi soabadeigga dan geažil ahte ášši loktejuvvo ođđasit 2014 bargodokumeanttaid oktavuođas.</p>
<p xml:lang="sma">Dulkonprošeakta</p>
<p>Davvi Dearvvašvuohta oaččui bargun čađahit dulkonprošeavtta buoridan dihte dulkonbálvalusa sámi álbmogii, go Sámediggi konsulterii regionála dearvvašvuođadoaimmahagaid 2010 bargodokumeanttaid birra. Prošeavtta váldomihttomearri lea ásahit sámegielat dulkonbálvalusa mii lea olámuttos birrajándora. Davvi Dearvvašvuohta RDD – guovllus. Finnmárkku Dearvvašvuođas lea ovddasvástádus čađahit prošeavtta. Prošeakta álggahuvvui 2011.s ja loahpahuvvui 2012:s. Sámediggi lea leamaš mielde prošeaktamandáhta hábmemis ja lea miellahttu stivrenjoavkkus. Prošeaktaáigodagas</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 145 siidu 453 siiddus lea earret eará dulkon neahta bokte geahččaluvvon ja álggahuvvon e- oahppoprográmma dulkoma birra. Sámedikkis lea beroštupmi ahte doaimmat mat leat álggahuvvon dán dulkonprošeavtta bokte galget joatkkašuvvot maŋŋel prošeaktaáigodaga, dainna mihttomeriin ahte birrajándora dulkonbálvalus ásahuvvo. Dearvvašvuođa ja fuolahusdepartemeantta ja Sámediggi leaba ovttaoaivilis čuovvolit ášši maŋŋel prošeavtta loahpparaportta.</p>
<p>Viidásetovddideapmi sámi álbmoga dearvvašvuođabálvalusain</p>
<p>Sámi pasieanttaid vuoigatvuođaid ja dárbbu heivehuvvon dearvvašvuođafálaldagaide mieđiheapmi lea mielddisbuktán ahte leat ásahuvvon muhtun ásahusat. Dat ásahusat doibmet sierra resursaovttadahkan sámi pasieanttaid dearvvašvuođafálaldagaide, mas vuođđun lea sámegiella ja kultuvra. Eanemus ovddideapmi lea leamašan psyhkalaš dearvvašvuođasuddjema spesialistadearvvašvuođabálvalusas, Sámi našunála gelbbolašvuođaguovddáža psyhkalaš dearvvašvuođa (SÁNAG) ásaheami bokte. Somáhtalaš fálaldagaid siskkobealde ii leat leamaš seamma ovddideapmi. Earenoamážit dearvvašvuođabálvalusain mat eaktudit buori gulahallama gaskal fágaolbmuid ja pasieanttaid, nugo bistevaš dávddaid oahppamis ja birgehallamis, veajuidahttimis ja geriatriijas eai leat fálaldagat leamaš doarvái buorit.</p>
<p>Odne leat ásahusat main leat jurddašuvvon doaimmat sámi álbmogii iešguđet ládje organiserejuvvon. Sámediggi oaivvilda ahte dat hehtte buoremus ávkkástallama sámi fágaolbmuin. Lea dárbu ollislaš jurddašeapmái ja bajitdási organiseremii sámi álbmoga spesialisttadearvvašvuođabálvalusaid dáfus. Dat lea dárbbašlaš vai sáhttit fállat buoret ja eambbo ollislaš ja koordinerejuvvon bálvalusaid sámi pasieanttaide ja geavaheddjiide, mas giella ja kultuvra leat vuođđun. Sámi fágaresurssaid ovttastahttin lea dehálaš momeanta dán barggus. Dainna duogážiin lea Sámediggi, fárrolaga sámi fágaolbmuiguin, oassálastán <span type="quote">“jurddariđučoahkkimis”</span>, maid Davvi Dearvvašvuohta lágidii, gos fáddán lei sámi álbmoga dearvvašvuođabálvalusaid viidásetovddideapmi ja organiseren.</p>
<p>Kvalitehta ja pasieantasihkarvuohta</p>
<p>Našunála dearvvašvuođa- ja fuolahusplánas (2011 – 2015) daddjojuvvui ahte ráđđehus áigu 2012:s ovddidit stuoradiggedieđáhusa kvalitehta ja pasieantasihkarvuođa birra. Dieđáhusas galgá biddjojuvvot vuođđun viiddis kvalitehtadoaba ja movt dan sáhttá láhčit ávkin vai pasieanta/geavaheaddji ieš sáhtášii árjjalaččat searvat iežas dikšui/fuolahussii. Sámediggi lea buktán evttohusaid dieđáhussii. Sámedikki bealis lea deattuhuvvon earret eará sámi giella ja kultuvra kvalitehta ja pasieantasihkarvuođa beallin. Sámedikki oaivila mielde fuonida sámi giela ja kultuvrra gelbbolašvuođa váilun sámi pasieanttaid pasieantasihkarvuođa ja dearvvašvuođafálaldagaid kvalitehta. Kvalitehta ja pasieantasihkarvuođa eaktun lea ahte pasieanta ja divššárat áddehallet gaskaneaset. Dát bidjá vuođu diehtojuohkinlonuhallamii mii lea dárbbašlaš jus galgá sáhttit addit buoremus ja rievttes divššu. Sámediggi oaivvilda ahte sámi pasieanttaid kvalitehta ja sihkarvuohta sin divššus dávjá lea gitta sámi giela ja kultuvrra máhtolašvuođas. Danne lea dehálaš addit stuorát fuomášumi gulahallamii ja gillii kvalitehta ja pasieantasihkarvuođa mihtideamis.</p>
<p>Sámediggi lea duhtavaš go giella ja kommunikašuvdna leat leamaš dehálaš bealit dearvvašvuođa- ja fuolahusbálvalusa stuoradiggedieđáhusas kvalitehta ja pasieantasihkarvuođa birra. Sámediggi mielas lea dehálaš deattuhit Stuoradiggedieđáhusa čuovvoleamis ahte giella ja kommunikašuvdna leat dehálaš bealit kvalitehta ja pasieantasihkarvuođa hárrái, ja ahte dat dahkko systemáhtalaš barggu bokte. Sámediggi lea dan dihte 2011 regionála dearvvašvuođadoaimmahagaid barggahandokumeanttaid konsulterema oktavuođas bivdán ahte biddjo johtui ovddidanbargu giela ja gulahallan mihtidanindikáhtoriid guovdu. Sámediggi diehtá ahte Dearvvašvuođadirektoráhtta, gii oaččui dán barggu, ii leat boahtán johtui dáinna bargguin. Sámediggi šálloša dan, ja lea bivdán Dearvvašvuođa ja fuolahusdepartemeantta čuovvolit ášši.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 146 siidu 453 siiddus</p>
<p>Stuoradiggedieđáhus čálgobálvalusaid oahpu birra</p>
<p>Ráđđehus mearridii 2010:s ahte galgá ovdanbiddjojuvvot stuoradiggedieđáhus čálgobálvalusaid oahpu birra. Sámediggi lea dieđáhusa konsulteren Máhttodepartemeanttain.</p>
<p>Sámedikki mielas lea lunddolaš ahte boahtteáiggi čálgobálvalusa oahpus ja rekrutteremis biddjo eambbo deaddu máhtolašvuhtii sámiid birra álgoálbmogin, sámi servodatdilálašvuođaid, sámi giela ja kultuvrra birra. Sámediggi oaivvilda dan leat eaktun vai čálgobálvalusa sámi geavaheaddjit ožžot daid fálaldaga maid sis lea riekti oažžut. Dađibahábut lea dilli ain nu ahte lea soaittáhagas leago čálgobálvalusas dan mutto kulturgelbbolašvuohta ahte sáhttet addit doarvái buriid bálvalusaid, ja eanas háviid lea hui ovttaskasolbmo duohken. Berre bargojuvvot dan guvlui ahte dakkár vuođđu sisa fievrreduvvo dábálaš vuođđooahpahussii ja erenoamážit joatkkaoahpahussii. Dan dihte ferte biddjot gáibádus ahte visot vuođđooahpahusain alit dásis studeanttaide addo oahpahus sámiid birra álgoálbmogin, rievttálaš vuođu, ja sámi giela ja kulturipmárdusa birra.</p>
<p>Sámediggi lea duhtavaš go sin konsulteremat leat dagahan ahte dieđáhusas boahtá ovdán: “ Sámiin álgoálbmogin leat vuoigatvuođat mat leat regulerejuvvon norgga lágas ja internašunála konvenšuvnnain. Kandidáhtain ferte leat gelbbolašvuohta sámi giela ja kultuvrra birra ja sámi servodatdili birra, vai dilli láhččojuvvo nu ahte sámi geavaheaddjit ožžot dan fálaldaga maid sis lea riekti oažžut. Dat guoská joatkkaoahpahusa ja alit oahpu vuođđooahpahusaide. Nu mot Sámediggi oaidná dan, de šaddá hástalussan viidáset barggus implementeret gelbbolašvuođa álgoálbmogiid ja sámi giela ja kultuvrra birra daid iešguđet oahppoásahusaid fágaplánaide. Go dálá rámmaplánat ođastuvvojit oktasaš dearvvašvuođa- ja sosiálafágalaš oahpuid láhkaásahussan universitehta ja allaskuvladásis, de berre dasa bidjat stuora fuomášumi.</p>
<p xml:lang="isl">Gárrendilli</p>
<p>Čakčat 2012:s ovdanbuvttii ráđđehus stuoradiggedieđáhusa nr.30, <span type="quote">“Oainne mu! Ollislaš gárrenmirkopolitihkka”</span>. Sámediggi lea, ášši 012/12 dievasčoahkkinmearrádusa vuođul buktán ovdagihtii evttohusaid dán bargui. Evttohus deattuhii eastadeami, divššu ja maŋŋedivššu, golbma dehálaš fátta go ollislaš gárrendilipolitihkka galgá hábmejuvvot. Viidáset evttohus deattuhii ođđa máhttohuksen dutkama bokte lea dehálaš boahttevaš gárrendilidikšui, ja gárrendilifuolahusa sámegiela ja kulturgelbbolašvuođa huksemis berre leat vuođđun dálá gelbbolašvuohta mii dán suorggis lea. Sámedikki evttohus lea váldon mielde dieđáhusa nuppi oassái. Mii goitge šállošit go sámedikki sávaldat das ahte áimmahuššat sámi perspektiivva dieđáhusa eará osiin ii leat váldojuvvon vuhtii. Ovttasdoaibmanođastusa ásaheami rájes bohtet boahttevaš boasttugeavaheddjiid čuovvolan- ja bálvalusfálaldagat biddjon ollu eambbo suohkaniidda. Sámediggi aidduha ahte suohkaniin lea ovddasvástádus addit sámi pasieanttaide gielalaš ja kultuvrralaš heivehuvvon bálvalusa, beroškeahttá leatgo suohkanat mielde sámi giellahálddašanguovllus vai eai. Sámi geavaheaddjit leat addán ruovttoluottadieđuid ahte ipmárdus sin gielalaš ja kultuvrralaš duogážii lea dehálaš sihke dalle go lea divššus ja dalle go geavaheaddji galgá hukset gárrenmirkkohis eallima ruovttusuohkanis.</p>
<p>Láhkaásahus álbmotdearvvašvuođa bajilgova birra</p>
<p>Sámediggi lea konsulteren Dearvvašvuođa- ja fuolahusdepartemeanttain álbmotdearvvašvuođaláhkaásahusas birra. Sámediggái lei dehálaš ahte buot Norgga suohkaniin galgá leat árvvoštallangeatnegasvuohta das ahte leat go sin suohkanis sámi álbmoga ektui earenoamáš álbmotdearvvašvuođa hástalusat. Departemeanta háliidii álggos ráddjet dán árvvoštallangeatnegasvuođa suohkaniidda sámegiel hálddašanguovllu siskkobealde. Sámediggi deattuhii ahte sámegiela hálddašanguovlu lea ásahuvvon eará ulbmiliidda go álbmotdearvvašvuhtii ja dat ii leat heivvolaš ráddjehussan. Sámediggi čujuhii maiddái dasa ahte álbmotdearvvašvuođaláhka galgá gehččot oktavuođas plána- ja huksenlágain. Plána- ja huksenlágas leat suohkanat juo geatnegahtton plánabarggus váldit vára sámi beroštumiin. Sámediggi oaččui maiddái doarjaga iežas</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 147 siidu 453 siiddus oidnui, ja dát váldui fárrui láhkaásahussii álbmotdearvvašvuođa bajilgova birra § 3: ” Suohkanat galget lagat guorahallat dalle go lea vuođđu jáhkkit ahte sámi álbmoga ektui gávdnojit earenoamáš álbmotdearvvašvuođa hástalusat.” Láhkaásahus aiddostahttá ahte suohkanat, gos lea sámi álbmot, galget árvvoštallat dan lagat suohkaniin main lea vuođđu jáhkkit ahte gávdnojit earenoamáš álbmotdearvvašvuođa hástalusat dán álbmoga ektui, galget árvvoštallat dan lagat. Láhkaásahus aiddostahttá ahte suohkanat sámi álbmogiin, main lea vuođđu jáhkkit ahte gávdnojit earenoamáš álbmotdearvvašvuođa hástalusat dán álbmogii, galget dan lagat guorahallat.</p>
<p xml:lang="vep">Bioteknologiija</p>
<p>Našunála dearvvašvuođa- ja fuolahusplána (2011 -2015) rahpá vejolašvuođaid dahkat rievdadusaid njuolggadusčállosiin ja geavadagas dearvvašvuođaregistariid ja biobáŋkkuid ovddideami dáfus. Háliidit eanet olahahattima dieđuide mat leat našunála registariin ja bio-báŋkkuin. Dát bargu guoská juo eandalii juste sámi álbmogii. Bioteknologalaš ovddideapmi rahpá ođđa vejolašvuođaid máŋga dehálaš servodatsurggiin, ja olbmuid genaávdnasiid dutkan buktá ođđa vejolašvuođaid ollu surggiin. Váikkuhusaide maid sáhttit jurddašit gullet nugo buoret indiiviidaheivehuvvon medisiinnalaš dikšu ja vejolašvuođat gávdnat vástádusaid dássážii vástitkeahtes medisiinnalaš gažaldagaide.</p>
<p>Sámiide álgoálbmogin, lea dát dehálaš ovdáneapmi. Norgga láhkamearrádusat dán suorggis namuhit daid vuoigatvuođaid dušše indiviidadásis, muhto mii dasalassin beroštit iežamet kollektiivvalaš vuoigatvuođain álgoálbmogin. Sámi servodat lea unni, ja lea vejolaš identifiseret sámi álbmoga genaávdnasiid. Dat mearkkaša ahte min čearddalaš duogáš sáhttá šaddat faktoran genadutkamis.</p>
<p>Olgoriikkas mis leat ovdamearkkat eará álgoálbmogiin leat dahkan dakkár dutkamiid, ja mas dutkanbohtosiid leat geavahan earaládje go dan maid álgoálbmogat ieža leat háliidan. Sámedikki mihttomearri lea leahkit aktevra mii ovddida sámi beroštumiid bioteknologalaš ovddideamis. Sámi genehtalaš ávdnasiid eaiggáduššan ja hálddašeapmi, leat áigeguovdilis gažaldagat</p>
<p>Sámediggái. Sámediggi lea 2012:s lágidan seminára Sámedikki áirasiidda, gos Bioteknologiijalávdegotti miellahttu, Njål Høstmælingen, logaldalai álgoálbmotvuoigatvuođaid birra ja bioteknologalaš ovddideami birra. Sámedikki dievasčoahkkin dagai čuovvovaš mearrádusa áššis SD 17/12: Sámediggi dovddasta ahte bioteknologalaš ovddideapmi buktá sámi servodahkii ođđa hástalusaid.</p>
<p>Dát ovddideapmi rahpá ođđa vejolašvuođaid sihke buhcciid divššu, máhttoovddideami ja dutkama siskkobealde. Áŋggirdeapmis sáhttá addit dehálaš buktosiid boahtteáiggi dearvvašvuođabálvalussii, muhto lea mearrideaddjin ahte áŋggirdeapmi čađahuvvo juridihkalaš ja ehtalaš dohkálaš lági mielde. Sámiin álgoálbmogin, leat maiddái beroštumit maid dán barggus ferte áimmahuššat. Álgoálbmogiid genehtalaš ávdnasiid eaiggáduššan ja hálddašeapmi lea suorgi mii dárbbaša fuomášumi</p>
<p>Ráđđehusas ja Sámedikki bealis. Sámediggi čujuha ILO konvenšuvdnii nr. 169 álgoálbmogiid ja olmmoščearddaid birra, artihkal 2, ja ON julggaštussii álgoálbmot vuoigatvuođaid birra beaiváduvvon 12.9.2007, artihkal 31, mii lea álgoálbmogiid mieldeváikkuhanrievtti birra. Sámediggi čujuha maiddái sámeparlamentarihkarkonferánsii Girkonjárggas gos dákkár cealkámuš mearriduvvui:: Bioteknologalaš ovddideapmi buktá sámi álbmogii ođđa hástalusaid. Konferánsa deattuha ahte sámi álbmot ieš ferte hálddašit ja eaiggáduššat máhtu iežas árbeávdnasiid(DNA)birra, ja ahte sámi álbmot čađat gaskka ferte gulahallat stáhtalaš eiseválddiiguin ja dutkanbirrasiiguin čuovvun ja váikkuhan dihte dán ovddideami.</p>
<p>Dutkamat sámi olmmoščearddas dahket kollektiivvalaš eaiggátvuođa ja human biologalaš ávdnasiid hálddašeami gažaldaga áigeguovdilin. Dát šaddá leat fáddán konsultašuvnnain Ráđđehusain láhkamearrádusaid evalueremis ja suorggi boahtteáiggi plánaid ja proseassaid birra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 148 siidu 453 siiddus</p>
<p>Sámediggi áigu deattuhit ahte stáhta eiseválddit fertejit sihkkarastit ahte ILO konvenšuvdna nr. 169 devdojuvvo mieldeváikkuhanrievtti dáfus. Sámediggi oaivvilda ahte dán sáhttá dahkat aktiivvalaš oassálastima bokte ráđiin, lávdegottiin ja vejolaš eará orgánain mat leat ásahuvvon dahje mat galget ásahuvvot bioteknologiija ektui. Boahtá leat dehálaš ahte orgánain ja ásahusain mat barget dáiguin gažaldagaiguin, lea álgoálbmotvuoigatvuođain gelbbolašvuohta, ja earenoamážit kollektiivvalaš vuoigatvuođain gelbbolašvuohta.</p>
<p>Heahtedieđihanbálvalus</p>
<p>Sámediggái lea dehálaš ahte heahtedieđihanbálvalusas sámi geavaheddjiide galgá lea sámi giella- ja kulturgelbbolašvuohta. Dát lea dehálaš vai sihkkarastá dohkálaš ja buori bálvalusa sámi álbmogii. Sámegiela hálddašanguovllu siskkobealde suohkaniin lea maiddái rievttálaš geatnegasvuohta sihkkarastit sámegielfálaldaga iežas álbmogii. Sámediggi lea ovdal gaskkustan dáid oainnuin Ráđđehussii 2011 konsultašuvnnaid bokte.</p>
<p>Terrorfalleheapmi 2011:s lea mielddisbuktán ođđa guorahallama našunála gearggusvuođas ja heahtedieđihanbálvalusas. Sámediggi lea gearggus joatkit iežas bargguin sihkkarastit buori fálaldaga sámi álbmogii Norgga heahtedieđihanbálvalusa ovdalgihtii dieđihuvvon ođđasisorganiseremis.</p>
<p>Sámi mánáid vuoigatvuođat deaivvadeamis mánáidsuodjalusbálvalusain</p>
<p>Sámedikki mihttomearri lea ahte sámi mánát galget beassat deaivvadit mánáidsuodjalusain man vuolggasadjin lea sámi giella ja kultuvra. Mánáin go deaivvadit mánáidsuodjalusain eai leat ollu nanu jietnaguoddit geat ovddidit sin vuoigatvuođaid sámegiela ja sámi kultuvrra ektui. Danin Sámediggi dan oktavuođas oaidná lunddolažžan leat jietnaguoddin guovddáš eiseválddiid ektui.</p>
<p>Sámi mánáin leat vuoigatvuođat mat leat muddejuvvon norgga lágas ja riikkaidgaskasaš konvenšuvnnain, mat nannejit sin vuoigatvuođa geavahit iežaset kultuvrra, giela ja oskkoldaga. Dát vuoigatvuohta čuovvu maiddái sámi mánáid mánáidsuodjalusa fuolahusas, gč. Mánáidkonvenšuvnna art. 20 ja 30. Sámediggi oaivvilda ahte dát eaktuda ahte go dálá lágaid, láhkaásahusaid ja njuolggadusaid galgá rievdadit, de ferte oainnusmahttit sámi mánáid dárbbuid ja vuoigatvuođaid.</p>
<p>Láhkaásahus bearráigeahču birra mánáin geat leat biebmoruovttuin ja mánáidsuodjalusásahusain</p>
<p>Sámedikki barggu geažil, lea láhkaásahus bearráigeahču birra mánáin geat leat biebmoruovttuin ja mánáidsuodjalusásahusain rievdaduvvon 1.5.2012 rájes. Láhkaásahusa rievdadus mielddisbuktá ahte bearráigeahčuin biebmoruovttuin ja mánáidsuodjalusásahusain dál ferte aktiivvalaččat jearrat váldojit go vára máná kultuvrralaš ja gielalaš vuoigatvuođat. Sámediggi lea duhtavaš dainna ahte dát bargu lea buktán bohtosiid. Mánnái buoremus lea prinsihppa mii lea guovddážis buot mánáidsuodjalusfágalaš bargguin. Dát prinsihppa lea maiddái vuođđun doaibmabijuide maid mánáidsuodjalusa bealis árvvoštallet. Sámediggi oaivvilda ahte máná kultuvrralaš ja gielalaš identitehta ja máná iešheanalis vuoigatvuođaid áimmahuššan, leat oassin dan árvvoštallamis mii mánnái lea buoremus. Dát lea juo nannejuvvon riikkaidgaskasaš lágain ja konvenšuvnnain, muhto liikká lea dárbu dovddahit dan čielgasit láhkaásahusain bearráigeahču birra mánáin biebmoruovttuin ja mánáidsuodjalusásahusain.</p>
<p>Láhkaásahus máná ovddasteaddji birra.</p>
<p>Mánáid-, dásseárvo- ja searvadahttindepartemeanta pláne revideret láhkaásahusa máná ovddasteaddji birra áššiin mat galget meannuduvvot Fylkkalávdegottis gos leat mánáidsuodjalusa ja sosiála áššit. Sámediggi lea konsulteren departemeanttain gozihan dihte ahte láhkaásahus váldá vára sámi mánáid vuoigatvuođain. Sámediggi vásiha hástaleaddjin oažžut áddejumi sámi mánáid vuoigatvuođaide ja dárbbuide.</p>
<p>Konsultašuvnnain dan birra ahte mánás lea vuoigatvuohta ovddasteaddjái, vásihit mii ahte</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 149 siidu 453 siiddus departemeantta bealis háliidit ráddjet sámi mánáid vuoigatvuođa ovddasteaddjái, geas lea sámegiella ja kulturgelbbolašvuohta, dušše galgat gustot sámegielaid hálddašanguovllu siskkobealde. Eará suohkaniin ges galget geahččalit ollašuhttit ahte mánát ožžot dakkár fálaldaga. Nugo Sámediggi dan oaidná, de dakkár ráddjen rihkku Mánáidkonvešuvnna artihkkaliid 30,20 ja 2, mii addá álgoálbmotmánáide vuoigatvuođa iežaset giela ja kultuvrralaš iešlági suddjemii.</p>
<p>Sámegielaid hálddašanguovlu lea ásahuvvon dan váste ahte láhčit dilálašvuođaid sámegiela, sámi kultuvrra ja servodateallima ovddideapmái, ja dan ii sáhte geavahit dasa ahte ráddjet sámi mánáid iešheanalaš vuoigatvuođaid. Dan vuođul Sámediggi oaivvilda ahte sámi mánáid vuoigatvuohta ovddasteaddjái geas lea sámegiella ja sámi kulturgelbbolašvuohta, ii sáhte ráddjejuvvot sámegiela hálddašanguvlui. Sámediggi lea konsulteren ahte sámi mánáid ovddasteaddji nammadeamis ferte oidnosii boahtit ahte <span type="quote">”Sámi mánáin lea vuoigatvuohta ovddasteaddjái geas lea sámegiella ja kulturgelbbolašvuohta”</span> Sámediggi lea vuostáiváldán ruovttoluottadieđu ahte departemeantta ii sáhte láhkaásahussii mieđihit sámedikki ávžžuhusa. Earret eará oaivvilda departemeanta ahte sámedikki evttohus sáhttá hehttehussan ovttaskas máná individuálalaš dárbbuid áimmahuššamii. Departemeanta vállje liikká váldit mielde láhkaásahussii ahte sámegielaid hálddaššanguovllu siskkobealde, ovddasteaddji nammadeamis sámi mánáide, galgá mánnái fállojuvvot ovddasteaddji geas lea sámegiella ja kulturáddejupmi. Eará guovlluin galget ges geahččalit ollašuhttit ahte mánná oažžu dakkár fálaldaga.</p>
<p>Sámi mánáin, álgoálbmotmánnán, leat vuoigatvuođat mat leat muddejuvvon Mánáidkonvenšuvnnas ja Mánáidsuodjaluslágas. Sámediggi oaivvilda ahte Mánáid- ja dásseárvodepartemeanta láhkaásahus máná ovddasteaddji birra, ráddje sámi mánáid vuoigatvuođaid dušše gustot sámegielaid hálddašanguvlui. Dán šalloša Sámedikki sakka.</p>
<p>NÁČ 2012:5 Buorebut suddjen mánáid ovddideamis</p>
<p>Ráđđehus lea álggahan barggu rievdadit mánáidsuodjaluslága ja dan gullevaš láhkaásahusaid. Dan oktavuođas lea Sámediggi sádden gulaskuddanvástádusa Mánáid-, dásseárvo- ja searvadahttindepartementii, rievdadusbarggu ja NÁČ 2012:5 birra. Buorebut suddjen mánáid ovddideapmái. NÁČ 2012:5 Buorebut suddjen mánáid ovddideapmái sisttisdoallá Raundalen-lávdegotti árvalusa dan birra ahte mánáidsuodjalusas geavahit biologalaš prinsihpa. Lávdegoddi lea bidjan vuođđun ahte biologalaš prinsihppa lea juridihkalaš prinsihppa mii lea okta máŋgga prinsihpas masa mánáidsuodjalusláhka lea vuođđuduvvon. Sámediggi šalloša go áššedovdilávdegoddi ii leat sin guorahallamis divaštallan sámi mánáid vuoigatvuođaid iežaset gillii ja kultuvrii. Sámiin lea Norggas álgoálbmot stáhtusa, ja Norgga mánáidsuodjalusláhka siskkilda maiddái sámi mánáid. Dalle livččii galgan vuordimis ahte lávdegoddi oinnii hástalusaid mat mánáidsuodjalusas dál leat deaivvadeamis daiguin mánáiguin. Dán earenoamážit go jurddaša departemeantta nammaduvvon mánáidsuodjaluspanela ektui, mii lea bidjan vuđolaš fuomášumi sámi mánáid vuoigatvuođaide iežas raporttas. Sámediggi lea dovddahan ahte mieđiha biologalaš prinsihpa geavaheami guorahallamii, muhto lea gulaskuddanvástádusas cuiggodan ahte Mánáidkonvenšuvnna 30. artihkal gusto álgoálbmot mánáid dáfus. Dát mearkkaša ahte sámi mánáin lea iešheanalaš vuoigatvuohta dasa ahte siidjiide lea iežaset kultuvra ja iežaset giella olámuttos ja ahte sii dovdet iežaset giela ja kultuvrra. Vejolaš láhkarievdadus mánáidsuodjaluslágas das ahte rievdadit biologalaš prinsihpa geavaheami ii sáhte mielddisbuktit ahte sámi mánát eai oaččo ollašuhttojuvvot iežaset kultuvrralaš ja gielalaš vuoigatvuođaid.</p>
<p>Mánáidsuodjaluslága ja gullevaš láhkaásahusaid rievdadusbarggu áigumuš lea ea.ea. láhkii nannet ahte mánáidsuodjalusbálvalusas galgá gáibiduvvot gelbbolašvuohta. Rievttálaš standárdda sisafievrredemiin mii bidjá gáibádusaid dasa ahte bálvalusdoaimmas galgá gelbbolašvuohta, oaivvilda Sámediggi ahte sámi gillii ja kulturmáhttui ferte čáhkkehit stuorát saji sihke láhkateavsttain, láhkaásahusain ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 150 siidu 453 siiddus njuolggadusain. Dát mielddisbuktá ahte oktavuohta gaskal kontekstuála ja kultuvrralaš áddejumi šaddá čielgaseabbo bálvalusdoaimmas, ja bearráigeahččoláhkaásahusain čielgaseappot oidnosii bohtet gáibádusat dan birra ahte gozihit ahte sámi mánáid vuoigatvuohta gillii ja kultuvrii ohcaluvvo. Dette vil føre til at sammenhengen mellom kontekstuell og kulturell forståelse i tjenesteytingen vil bli klarere, og krav i tilsynsforskriftene om å påse at samiske barns rett til språk og kultur etterspørres vil tre tydeligere frem. Sámediggi lea álgovuorus válljen addit gulaskuddancealkámuša. Go bargu láhkaproposišuvnnain ja gullevaš láhkaásahusaiguin álggahuvvo, de ferte Sámedikkiin konsulterejuvvot vai sihkkarastá ahte sámi mánáid vuoigatvuođat váldojit váras.</p>
<p>Stáhta mánáidviessu</p>
<p>Sámediggi lea guhkit áigge árjjalaččaid bargan áimmahuššat sámi mánáid vuoigatvuođaid Stáhta mánáidviesu konseapttas. Sámediggi lea konsulteren Justiisa- ja gearggusvuođadepartemeanttain dán ášši birra. Mii leat earenomážit beroštan das ahte lea dehálaš nannet ja hukset Mánáidviesu konseapttas sámi giella ja kulturgelbbolašvuođa, ja ahte dilli ferte láhččojuvvot politiijas nannet sámi giella ja kulturgelbbolašvuođa. Dán vuođul lea Stáhta Mánáidviessu Romssas ožžon našunála ovddasvástádusa áimmahuššat sámi mánáid vuoigatvuođaid. Mánáidviessu Romssas lea ožžon ruđaid Justiisa- ja gearggusvuođadepartemeanttas maiguin galgá nannet gelbbolašvuođa sámi mánáid vuoigatvuođaid birra mánáidviesu konseapttas. Mánáidviessu lea almmuhan rabas ráđđeaddi/seniorráđđeaddi fágavirggi, ja dan olbmos galgá leat buorre sámegielgelbbolašvuohta. Mánáidviessu Romssas gokčá stuora geográfalaš guovllu, oktiibuot 88 suohkana. Našunála ovddasvástádus mielddisbuktá ea.ea. nevvodeami ja veahki mánáidviesuide muđui riikkas mat ožžot sisa sámegielat mánáid. Mánáidviesus lea čatnan oktavuođa sámegielat bargiin politiijas geas lea gelbbolašvuohta čađahit duopmárgažademiid. Sus lea davvisámegiella vuosttašgiellan. Nugo mii diehtit, de Norggas leat golbma almmolaš sámegiela. Leat muhtun muddui stuora gielalaš erohusat gaskal daid, ja dat sáhttet šaddet muhtun hástalusat duopmárgažademiin jus mánná hupmá lullisámegiela ja gažadeaddji hupmá davvisámegiela. Sámedikki mielas lea danin čielgasit dárbu nannet giella- ja kulturgelbbolašvuođa politiijaetáhtas ja Sametinget ser derfor et helt klart behov for å styrke språk- og kultur kompetansen i politietaten og ser frem til at Politidirektoratet iverksetter de lenge planlagte opplæringstiltakene i etaten. Nugo Sámediggi oaidná dan, de sámi giela ja kultuvrra nannen etáhtas boahtá nannet sámi mánáid riektesihkarvuođa. Sámediggeráđđi lea duhtavaš gulahallamiin mii mis lea Stáhta Mánáidviesuin Romssas. Mánáidviesu bargiin lea nanu fágalaš duogáš ja sii barget aktiivvalaččat dan ala ahte áimmahuššat sámi mánáid vuoigatvuođaid mánáidviesus.</p>
<p>Sámi fáŋggaid ja čohkkámii dubmejuvvon olbmuid čohkkándilálašvuođat</p>
<p>Sámi fáŋggat ja sii geat leat dubmejuvvon čohkkát fertejit oažžut ollašuhttojuvvot iežaset gielalaš ja kultuvrralaš vuoigatvuođaid. Dat ovdanboahtá raporttas bargojoavkkus man Justiisa- ja gearggusvuođadepartemeantta lea nammadan. Lea departemeanta ja Kriminálafuolahusa guovddáš hálddahus (KGH) main lea ovddasvástádus čuovvolit raportta. Kriminálafuolahusa guovddáš hálddahus (KGG) lágidii gulaskuddan- ja ovttasbargokonferánssa Kárášjogas miessemánu 7.-8.b.2012:s masa Sámediggi oassálastii. Konferánssas divaštalle makkár doaibmabijuid berre vuoruhit. Davvi regiovdna oaččui bargun ráhkadit doaibmaplána.</p>
<p>Kriminálafuolahusa davvi regiovdna lea ráhkadan doaibmaplána sámi fáŋggaide ja sidjiide geat leat dubmehallan. Doaibmaplánii lea vuođđun St. dieđ. 37 (2007-2008) <span type="quote">“Ráŋggaštus mii ávkkuha”</span> ja sámegielaid doaibmaplána. Plána láhčá buori vuođu oažžut sadjái konkrehte buoridemiid sámi fáŋggaid ja čohkkámii dubmejuvvon olbmuid ráŋggáštusčađaheapmái. Konsultašuvdnačoahkkimat</p>
<p xml:lang="nob">Kriminálafuolahusa davvi regiovnnain čađahuvvojedje 19.10.2012. Sámediggeráđđi lea Sametingsrådet har vært tett involvert gjennom konsultasjonsprosessen og har samarbeidet godt med region nord om innholdet i tiltaksplanen.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 151 siidu 453 siiddus</p>
<p>Doaibmaplána sisttisdoallá vihtta váldočuoggá: sihkkarastit ovdáneami čuovvolanbargui, sihkkarastit gielalaš vuoigatvuođaid, árgabeaivi giddagasas/friddjafuolahusas, eanet rekrutteren bargiin geain lea sámi kultur- ja giellagelbbolašvuohta ja riidočoavdinmeannudeami geavaheapmi ráŋggáštusčađaheamis. Oktiibuot leat evttohuvvon 17 doaibmabiju mat galget čađahuvvot guovtti jagi badjel, gitta 31.12.2014 rádjái. Vásáhusat vuosttaš muttus galget mielddisbuktit ođđa doaibmaplána nuppi muddui. Sámediggi lea bivdán oažžut konsulterema Justiisa- ja gearggusvuođadepartemeanttain doaibmaplána čuovvoleami ja regiovnnaid juolludusreivve birra.</p>
<p>Ohcanvuđot doarjja dearvvašvuođa-, sosiála- ja fuolahusprošeavttaide</p>
<p>Sámediggi hálddaša ohcanvuđot váikkuhangaskaomiid main addojuvvo doarjja dearvvašvuođa- ja sosiálaprošeavttaide maid mihttomearri lea bargat buoret dearvvašvuođa-, sosiála- ja fuolahusbálvalusaid láhčimiin sámi geavaheddjiid váste. Leat boahtán 30 doarjjaohcama dearvvašvuođa- ja sosiálaprošeavttaide. Dát lea 6,25% njiedjan 2011 ektui. Jagi 2012 bušeahtas lei várrejuvvon 2 850 000,- ru. dearvvašvuođa- ja sosiálaprošeavttaide. Ohcamiid submi oktiibuot lei 8 021 841,-ru. Dát lea 3,2 % njiedjan 2011 ektui. 17 prošektii juolluduvvui 3 079 500,- ru.</p>
<p>Dán jagáš juolludusas lea eanaš prošeavttaid mihttomearrin leamašan ovddidit máhtolašvuođa sámi gielas ja kultuvrras dálá dearvvašvuođa- ja sosiálafálaldagain. Dát dávista doarjjaortnega váldomihttomearrái, ja lea mielde sihkkarastime ovttaárvosaš dearvvašvuođa- ja sosiálabálvalusaid sámi álbmoga várás.</p>
<p>Dasa lassin leat mii válljen addit doarjaga ovdaprošeavttaide maid mihttomearrin lea leamašan ovddidit dutkanjurdagiid ja prošeaktaevttohusaid. Go dát prošeavttat gárvánit, de addet daid bohtosat Sámediggái ávkkálaš máhtu dearvvašvuođa- ja sosiálapolitiihka viidáseappot ovddideapmái sámi álbmoga guovdu.</p>
<p>Areálat ja biras Sámedikki biras- ja areálapolitihkka váldomihttomearri lea sihkkarastit guhkesáiggi, ceavzilis perspektiivva buot resurssaid ja areálaid hálddašeapmái. Ceavzilis ovddideapmi siskkilda sihke geavaheami ja bisuheami. Guovlluid ja resurssaid hálddašeapmái galget vuođđun leat gevaheapmi ja sámi vuoigatvuođat. 2012:s lea Sámediggi guovdilastán barggu vihtta guovddáš mihttosuorgái biras- ja areálapolitihkas: suodjalanguovllut, energiija- ja resursaávkkástallan, vuoigatvuođat areálaid geavaheamis ja bisuheamis, dálkkádatrievdamat ja boraspirehálddašeapmi. Sámedikki váikkuhangaskaomiin areálaide ja birrasii lei 2012:s bušeahttarámma mii lei 1 000 000 ru. Ruđat ledje várrejuvvon njuolgga doarjjan Vuođđudussii Protect.</p>
<p>Sámi vuoigatvuođalávdegotti čuovvoleapmi</p>
<p>Sámediggái geigejuvvui, jahkebeallásaš čoahkkimis gaskal sámi áššiid stáhtaráđi ja sámediggepresideantta geassemánu 25.b. 2012:s, vuođđodokumeanta čuovvolit Sámi vuoigatvuođalávdegotti evttohusa ođđa áššemeannudan- ja konsultašuvdnaláhkii. Vuođđudokumeanta Sámedikki árvvoštallama mielas láhčá dili konstruktiivvalaš konsultašuvnnaide, mas dálá geavadat ja ipmirduvvon konsultašuvdnageatnegasvuođat leat vuođđun. Sámediggi bidjá iežas čuovvoleamis vuođđun áššemearrádusa 08/09, ja áigu joatkit konsultašuvnnaiguin 2013:s.</p>
<p>Vuođđudus Protect</p>
<p>Vuođđudusa Protect ásaheigga Ruoŧa Sámiid Riikkasearvi (RSR) ja Norgga Boazosápmelaččaid Riikkasearvi (NBR). Protect lea iešválddálaš, eahpegávppálaš vuođđudus mii galgá veahkehit sámi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 152 siidu 453 siiddus vuoigatvuođalaččaid fuolahit iežaset areálaberoštumiid, eanan- ja resursavuoigatvuođaid ja ovdánanvejolašvuođaid. Sámediggi juolludii 2012:s 1 miljovnna ru. Vuođđudussii Protect.</p>
<p>Protectas galgá leat guovddáš norbmaaddi rolla eiseválddiid ja ealáhusdolliid barggus ja doaimmas sámi guovlluin. Protect áigu veahkehit ásaheame fitnolaš ovttasbarggu ja čorges šiehtadallamiid plánaid ja doaibmabijuid dáfus gaskal árbevirolaš sámi ealáhusaid/vuoigatvuođalaččaid ja ođđa dávjá areálagáibidahkes ealáhusdolliid. Vuođđudus Protect galgá viidáset addit gelbbolaš neavvagiid ja veahki, ja oassálastit šiehtadallamiidda sámi beroštumiid olis go plánejuvvojit ođđa doaimmat sámi guovlluin. Dat lea danne vai buohkaide lea álkit einnostit ja nanne vejolašvuođaid dasa ahte fuolahit buoremus čovdosiid eanet berošteddjiid várás. Sámediggi vásiha ahte boazoguohtunorohagat leat bures váldán vuostá álgaga.</p>
<p>Sámediggi rávve ahte boazoguohtunorohagat váldet oktavuođa Protectain oažžun dihte veahki šiehtadallamiin jus sii háliidit dahkat šiehtadusa iskanbargguide Sámedikki minerálabagadusa mielde.</p>
<p>Ovttasbargošiehtadus gaskal Sámedikki ja Statskog SF 2012:s lea dahkkojuvvon 3- jagáš ovttasbargošiehtadus gaskal Sámedikki ja Statskog SF.</p>
<p>Ovttasbargošiehtadusain lea ulbmil ásahit einnostahtti rámmaid oktavuhtii gaskal Statskog SF ja Sámedikki. Oktavuohta gaskal oasálaččaid galgá veahkehit ovddidit oktasaš ipmárdusa oasálaččaid bargosurggiide ja láhčit dili dasa ahte oažžut Sámedikki guorrasit Statskog SF eananhálddašemiide, ja ođastahtti resurssaid geavaheapmái ja ávkkásteapmái opmodagain. Oasálaččat leaba ovttaoaivilis árvvoštallan ortnegiid mat sáhttet addit lotnolas ávkki sihke sámi kultuvrii ja ealáhusdoibmii ja Stáhtavuovdái. Oasálaččain galgá unnimus leat okta gulahallančoahkkin jahkásaččat dán ovttasbargošiehtadusa oktavuođas.</p>
<p>Ovttasbargošiehtadusa čuovvoleapmi</p>
<p>Statskog SF:s ja Sámedikkis lea leamašan gulahallančoahkkin ovttasbargošiehtadusa mielde. Čoahkkimis muitalii Statskog E.on Vind bieggafápmoprošeavttaid plánema birra stáhtaeatnamiin Davvi-Trøndelágas. Lei ovttaoaivilvuohta ahte dilli galgá láhččojuvvot aktiiva searvamii boazoguohtunorohagaide maidda guoská, mii boahtte vuorus fas lea vuođđun vejolaš ovttaoaivilvuhtii gaskal Statskog ja Sámedikki. Sámediggi lea miessemánu-čakčamánu 2012 áigodagas lonohallan oainnuid dan birra mot ovttasbargošiehtadus gaskal Statskog, E.on Vind ja boazoguohtunorohaga sáhttá leat, nu ahte Sámediggi sáhttá dan ávžžuhit boazoguohtunorohagaide. Olles áiggi lea garrasit deattuhuvvon ahte dát oaidnolonohallan Sámedikki bealis ii leat dahkkojuvvon boazoguohtunorohagaid ovddas. Dakkár ovttasbargošiehtadusat dahkkojit vai oažžut goabbatbeallásaš geatnegahtti proseassaid nu ahte gulahalašeimmet mot olahit ovttaoaivilvuođa čielggademiid ja čielggadanásahusaid dáfus, ja mot/gos fidnešeimmet ruđa bargguide ja fágalaš neavvumiidda. Dat eai leat šiehtadusat main dadjá juo dahje ii bieggafápmorusttegiidda, muhto dat muddejit mot dán birra galgá šiehtadallat.</p>
<p>Sámediggi muitalii boazoguohtunorohahkii Skjækerfjell/Skæhkere ja boazoguohtunorohahkii Østre Namdalii miessemánus 2012 ahte mii leat bargame Statskog SF:in gávdnan dihte evttohusa ovttasbargošiehtadussii man Sámediggi sáhtii rávvet. Sámediggi lea viežžan vásáhusaid ja rávvagiid dakkár proseassaide Ruoŧa Sámiid Riikkasearvvis ruoŧa bealde. 2012 čakčamánus attii Sámediggi sihke njálmmálaš ja čálalaš ávžžuhusaid boazoguohtunorohagaide ovttasbargošiehtadusa birra. Seammás gaskkustuvvui oktavuohta Vuođđudussii Protectii. Protect sáhttá, jus boazoguohtunorohagat háliidit dan, veahkehit kapasitehtain, gelbbolašvuođain ja fágalaš neavvumiin. Sámediggeráđđi vásiha ahte Sámedikki álgaga leat bures váldán vuostá Skjækerfjell/Skæhkere ja Østre Namdal boazoguohtunorohagat. Čájehuvvui ahte čakčamánu álggus ahte E.on Vind buvttii dieđáhusa ahte áigot bieggafápmorusttegiid čielggademiin álgit ovdal go Sámedikki bealis lei vuođđu ávžžuhit ovttasbargošiehtadusa. Sámediggi lea, Statskog SF ja E.on Vind ektui, čielga lági mielde dovddahan duhtameahttunvuođa dákkár bargovugiin, go dat ii oro ásaheame dárbbašlaš luohttámuša</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 153 siidu 453 siiddus áššeoasálaččaid gaskkas. Sámediggi liikká doaivu ahte Statskog SF, E. On Vind ja boazoguohtunorohagat jođánit geahččalit gulahallagoahtit vai sáhttet hukset dárbbašlaš luohttámuša.</p>
<p>Sámedikki bargu plána- ja huksenlága guovdu</p>
<p>Ođđa plána- ja huksenláhka bođii fápmui 1/7-09:s. Lágas oaččui Sámediggi ođđa doaimma, sihke eanet válddi ja eanet nevvodanovddasvástádusa. Oainnusmahttin ja gaskkustan dihte rámmaid maid siskkobealde Sámediggi bargá plánaáššiin buori lági mielde, de Sámediggi almmuhii <span type="quote">“Sámedikki plánabagadusa”</span> 2010 geassemánus. Bagadus lea šaddan buorre reaidun midjiide sihke neavvuma ektui, ja go mii plánaáššiiguin muđui leat eará barggut.  Sámedikki plánabagadusa doaibmaguovllu siskkobealde leat 8 fylkkagieldda ja ollu eanet go 100 suohkana. Sis lei buohkain geatnegasvuohta mearridit iežaset plánastrategiijaid dán áigodahkii ovdal go jahki lea gollan vuođđudeami rájes. Dát lea dagahan ahte mii leat geavahan ollu resurssaid dasa ahte addit gulaskuddancealkámušaid plánastrategiijaide 2012:s, ja dalle ereanoamážit áigodagas suohkaniid áigemeari rádjái čavččabealde.  Plánastrategiijain ovdanboahtá ahte eanas suohkanat háliidit ođastit sihke Suohkanplána servodatoasi ja suohkanplána areálaoasi dán suohkanstivraáigodagas. Sámedikki oaidná dan positiivvalažžan ahte suohkanat ođastit bajitdási plánaid, nu ahte dat dávistit ođđa plána- ja huksenlágain. Dát sáhttá veahkkin sihkkarastime luondduvuođu sámi kultuvrii, ealáhusaide ja servodateallimii, eambbo go ovdal.  Mii leat dađibahábut merken ahte leat unnán suohkanat ja fylkkagielddat, mat earret hui obbalaš válddahallamiiguin boazodoalus ja sámi kulturmuittuin, váldet mielde sámi kultuvrra, ealáhusaid ja servodateallima beroštumiid iežaset bajitdási plánaide.  Sámediggi lea iežas gulaskuddancealkámušain muittuhan plánaeiseválddiide geatnegasvuođa mii sis lea sihkkarastit sámi kultuvrra, ealáhusdoaimmaheami ja servodateallima luondduvuođu, ja mii leat earret eará čujuhan min plánabagadussii, našunála vuordámušaide ja regionála plánaide mat siskkildit sámi beroštumiid. Árvalusat eai leat mielddisbuktán ahte gulaskuddanevttohusat leat nu bearehaga rievdaduvvon. Muhtun suohkanat gal aŋkke leat čeahpit positiiva guvlui, earret eará:  Álttá suohkan Finnmárkkus, mii iežas plánastrategiijas ja servodatoasis hukse viidáset vuđolaš dokumeantta <span type="quote">“sámi beroštumit”</span> ala; oasseguorahallan suohkanplána areálaoassái 2011:s.  Skánit suohkan Romssas, mii iežas plánastrategiijas lea mearridan:”... Sámi beroštumit áimmahuššojuvvojit barggus mii galgá dahkkot suohkanplána areálaoasi ođasteami ja servodatoasi ráhkadeami oktavuođas. Plána ja huksenlága § 3-1 sihkkarastá sámi kultuvrra, ealáhusovddideami ja servodateallima luondduvuođu. Suohkanplána servodatoassi šaddá buorre dan oktavuođas, mas Sámedikki plánabagadus geavahuvvo aktiivvalaččat. Boazodoalloealáhus áimmahuššojuvvo maiddái dán plánabarggus. ...”  Divttasvuona suohkan Nordlánddas, lea iežas servodatoasis mearridan višuvnna” guokte álbmoga, oktasaš buorre boahtteáigi” mii sihke searvada sámi ja dáčča álbmoga. Vuolleteavsttas dovddahuvvo ahte sii oidnet vejolašvuođa mii gávdno das go bargá oažžumis čáhkkilis ja máŋggakultuvrralaš servodaga. Dasa lassin lea suohkanis Sámegiella okta dain njealji guovddáš hástalusain, ja čuoggá Áimmahuššat ja ovddidit dáčča ja sámi servodaga mii lea ovddemusas</p>
<p>Dehálaš bargoeavttuid čuoggá vuolde.  Davvi-Trøndelága fylkkagielda, mii iežas plánastrategiijas lea váldán mielde lullisámi kultuvrra ja ealáhuseallima sierra čuoggán sihke strategiija 2.kapihttalii, Davvi-Trøndelága ovdánandovdomearkkat, ja 3.kapihttalii, Guovddáš hástalusat ja vejolašvuođat Davvi-Trøndelágas. Goappeš kapihttaliin leat addon bures vuođuštuvvon ja vuđolaš válddahallamat lullisámi kultuvrras ja ealáhuseallimis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 154 siidu 453 siiddus</p>
<p>Čoahkkimat rievdaduvvon areálageavaheami birra ovdal go plánat ovddiduvvojit plána - ja huksenlága mielde</p>
<p>Sámediggi lea muhtun stuorát áššiin válljen gulahallagoahtit huksejeddjiiguin ovdal formálalaš proseassaid Plána- ja huksenlága guovdu. Dát lea dahkkon daningo mii oaidnit ahte konstruktiivvvalaš gulahallan plánejuvvon doaibmabijuid árra muttus sáhttá buktit buorebut ja eambbo konstruktiivvalaš proseassaid ja geahpedit vejolašvuođa beroštumi riidduide. Muhtun ovdamearkkat dakkár áššiide:</p>
<p>Namdal Bruk AS/ Ola Mæle opmodagat Namdalenis. Dat lea áigeguovdil hukset bártagiláža Skorovatnis, ja dáin guovlluin ráhkadit čuoiganláhttofierpmádaga turismma váste. Lea maiddái ohccojuvvon lohpi dáin guovlluin geahččalit ohcat minerálaid. Huksenáššit Riehppovuonas, Fálesnuori suohkanis. Riehppovuonas, Fálesnuori suohkanis plánejuvvojit máŋga huksendoaibmabiju oalle ráddjejuvvon geográfalaš guovllu siskkobealde. Dát leat</p>
<p>Nussira ruvkeplánat, Fred Olsen Renewables ja Finnmark Kraft bieggamillofápmorusttet plánat, ja Statnett 420 kW linjá plánat. Dát leat stuora duohtadeamit ja gusket golmma boazoguohtunorohahkii.</p>
<p>Konseptaválljenčielggadeapmi (KVČ) E10/Rv 85 Evenášši-Suorttát. Stáhta geaidnodoaimmahat lea ráhkadan KVČ geaidnogaskii Evenášši ja Suorttát. KVČ:s leat golbma konseaptta árvvoštallon vuostálagaid. Stáhta geaidnodoaimmahat ávžžuha válljet 2. Konseaptta servodatekonomalaš árvvoštallamiid vuođul. Sámediggeráđđi ja guoskkahuvvon boazoguohtunorohagat leat konsultašuvnnas leamašan Johtalusdepartmeanttain konseaptta válljema birra.</p>
<p>Minerálaáššit</p>
<p>Minerálalágas lea nuppegežiid áigumuš go Sámedikki minerálabagadusas. Liikká lea mihttomearrin leamašan oažžut sadjái šiehtadusaid gaskal fitnodagaid ja sámi vuoigatvuođalaččaid. Sámi vuoigatvuođalaččat dán oktavuođas leat 2012:s eanasmuddui leamašan boazoguohtunorohagat maidda dat njuolga guoská. Eatnasiidda leat dahkkojuvvon iskan- ja áigumuššiehtadusat. Boazoguohtunorohat 34 Ábborášša leat dattetge cealkán earet áigumuššiehtadusa Biedjovákki oktavuođas, danin go sii vuosttildit ruvkedoaimma dán guovllus, beroškeahttá makkár doaibmahámis dat leažžá.</p>
<p>Muhtun minerálaprošeavttat leat main ruvkefitnodagat háliidit gulahallama Sámedikkiin ja sámi beroštumiiguin maidda dat njuolga guoská oaidnit leago vejolaš oažžut áigumušiehtadusaid ja/dahje šiehtadallamiid doaibmalobiid ja ruvkedoaimma birra, masa vuođđun lea Sámedikki plánabagadus. Sámediggi lea guoddalan eaŋkilmearrádusa mas Dálkkádat- ja nuoskkidandirektoráhtta (Klif) addá</p>
<p>Sydvaranger Gruve AS:i ain lobi luoitit polyDADMAC bázahusaid ja lasihit hivvodaga flokkulerenkemikálain mat luitojuvvojit Báhčaveaivutnii. Sámedikki mielas dat berre mielddisbuktit gáibádusa váikkuhusčielggadeami birra kárten dihte makkár váikkuhusaid nuoskkideapmi boahtá dagahit. Váldosivvan guoddaleapmái lea ahte Sámediggi oaivvilda ahte mearrádus sáhttá njuolga čuohcat sámi beroštumiide, ja ahte Klif danin livččii galgan konsulteret Sámedikkiin mearrádusa birra.</p>
<p>Konsultašuvnnat ráđđehusa minerálaealáhusa strategiijaid birra</p>
<p>Ráđđehus bargá minerálaealáhusa strategiijain mas minerálaealáhusa ja minerálapolitihka rámmaeavttut galget gehččojuvvot našunála perspektiivvas. Dat lea oaivvilduvvon leat oalle guovdilastojuvvon muhtun diliide mas leat konkrehta doaibmabijut mat galget geahpidit vejolašvuođa ruvkedoaimma realiseremii.</p>
<p>Sámediggi lea čoahkkimiin Ealáhus- ja gávpedepartemeanttain dovddahan ahte ođđa minerálalágas lea váilevaš álgoálbmogiid olmmošvuoigatvuođaid doahttaleapmi dagahan dan ahte Sámediggi ii leat sáhttán buktit iežas mieđiheami láhkii, ja ii leat maid sáhttán addit iežas cealkámuša mearrádusaide nu go lága mielde galggašii, ja strategiijaide ja doaimmaide mat nannejit minerálaealáhusa.</p>
<p>Departemeantta lea addán signálaid ahte sii, oassin Sámivuoigatvuođalávdegotti 2 čuovvoleamis, áigot konsulteret Sámedikkiin minerálalága birra. Dat dáhpáhuvvá 2013 giđa. Sámediggeráđi mielas lea dat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 155 siidu 453 siiddus positiivvalaš signála, muhto dovddahii vuordámušaid geatnegahtti sátnádemiide dakkár láhkarievdadanbarggu ovddideami dáfus. Sámediggeráđđi lea maid konsultašuvnnain dadjan ahte lea dárbu doaibmabijuide mat nannejit sámi vuoigatvuođalaččaid kapasitehta ja gelbbolašvuođa sáhttit ovttasbargat, gulahallat ja šiehtadallat minerálaealáhusain. Sámediggeráđi mielas eai leat vel geargan konsultašuvnnaiguin.</p>
<p>Intenšuvdnašiehtadus Biedjovákki ruvkedoaimma doaibmakonsešuvnna šiehtadallamiid birra, Guovdageainnu suohkan</p>
<p>Sámediggi, Arctic Gold AB, orohat 34, Ábborášša ja Oarjjabeale guovllustivra sohpe 2010 juovlamánus intenšuvdnašiehtadusa Biedjovákki ruvkedoaimma doaibmakonsešuvnnaid šiehtadallamiidda. Orohat 34, Ábborášša lea sádden reivve Arctic Gold AB:i, máŋgosa Sámediggái, dan birra ahte sin mielas sii eai leat geatnegahtton čuovvut šiehtadusa sisdoalu. Dan dihte go šiehtadallansoahpama oktavuođas čuožžiledje ollu eambbo spiehkasteamit go maid dábálaččat sáhttá vuordit go šiehtadussoahpamis. Šiehtadusoasálaččain lei čoahkkin iskanbargguid stáhtusa birra 2012 skábmamánus. Orohat 34 Ábborášša doalaha dan ahte sii eai hálit ahte Biedjovággái ásahuvvo ruvkedoaibma, muhto sii eai šiitán vejolašvuođa oktavuođa doalahit ja gulahallat boahtteáiggis.</p>
<p>Soabaheapmi Nussira regulerenplána birra, Fálesnuori suohkan</p>
<p>Sámedikkis lea leamaš soabahančoahkkin Finnmárkku Fylkkamánni luhtte Fálesnuori suohkaniin ja Oarje – Finnmárkku guovllustivrrain Nussira regulerenplánaid birra. Soabaheami boađus šattai ahte Sámediggi gesii ruovttoluotta vuosttaldeami kulturmuittuid geažil go plánamearrádusat sihkkarastet ahte dat ii čuoza kulturmuittuide. Sámediggi ja Oarje- Finnmárkku guovllustivra bisuheigga vuosttaldeami ahte regulerenplánas leat váikkuhusat boazodollui. Fálesnuori suohkan lea maŋŋel soabaheami dohkkehan regulerenplána. Plána boahtá, Fylkkamánni áššeárvvoštallamiin, sáddejuvvot</p>
<p>Birasgáhttendepartementii loahpalaš meannudeapmái.</p>
<p>Iskamat gávdnojit go lossametállat Mátta- Várjjaga, Návvuona ja Álttá suohkaniin</p>
<p>Sámedikkis lea leamaš čoahkkin 5A:in ja 5C:in Báhčeveaji/Pasvik orohagain Sydvaranger Gruve AS sávaldaga birra ahte oažžut sadjái šiehtadusaid, mat leat Sámedikki minerálabagadusa mielde iskanbargguid oktavuođas. Sii háliidit oažžut sadjái intenšuvdnašiehtadusa doaibmakonsešuvnna šiehtadallamiidda Guovžajávrri ruvkkiid viiddiduvvon buvttadeapmái Mátta- Várjjat suohkanis. Guovlluregulerema plánaprográmma evttohus oktan váikkuhusčielggademiin lea dál gulaskuddamis. Sámediggi lea doallan čoahkkima Nordic Mining ASA:in sin iskamiid birra gávdnojit go lossametállat Boazovuona gili nuorttabealde, Návvuona suohkanis. Sámedikkis lea maid leamaš álggahan čoahkkin orohat D-32:in Silvetnjárggain masa dát guoská. Fitnodat háliida dahkat šiehtadusa Sámedikki minerálabagadusa mielde geahččalanbohkamiid ektui. Sámediggi čuovvola dán ášši 2013:s. Sámedikkis lea leamaš čoahkkin Scandinavian Resources AB:in ságaškuššat vejolašvuođaid dahkat šiehtadusa Sámedikki minerálabagadusa mielde Oaggovári/Fiskarfjellet guovllu iskanbargguide mat leat Álttá suohkanis, ja Ditnuidrášša /Flintfjellet guovllus Návvuona suohkanis. Areálat gusket máŋgga orohahkii: orohat 26 Lákkonjárga, orohat 30 B guovdajohtolat, orohat 40 Orda ja orohat 33 Spalca. Sámediggi čuovvola dán ášši 2013:s.</p>
<p xml:lang="fit">Fápmohuksen</p>
<p>Buorit bieggaresurssat Sámis dahket bieggafámu ásahemiid miellagiddevažžan. Lea maiddái eanet ja eanet beroštupmi hukset smávvá fápmorusttegiid. Go earret eará ođđa fápmogáldut váldojuvvojit atnui, de ferte maiddái fápmofierpmádaga ođasmahttit ja viiddidit. Lea paradoksa ahte álgoálbmotguovllut davvin leat dat guovllut mat vuosttažettiin bohtet vásihit dálkkádatrievdademiid váikkuhusaid ja seammás leat dat guovllut maidda plánejuvvon dálkkádatdoaimmat bohtet eanemus čuohcat. Sámediggi lea dan dihte čujuhan dasa ahte berre árvvoštallat molssaevttolaš fápmogálduid bieggafámu sadjái, mas maiddái leat árvvoštallat dan birra man ollu CO2 dat luitet.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 156 siidu 453 siiddus</p>
<p>Sámediggeráđđi ovdanbuktá energiijastrategiijaid 2013:s.</p>
<p>Bieggafápmu</p>
<p>Davvi- Trøndelágas leat dássážii huksemat leamaš riddoguovlluin. Muhto dál lea proseassa álggahuvvon mas geahčadišgohtet siseatnan guovlluid. Dat dagaha váttisvuođaid boazodollui go bieggafápmohuksema realiseren siseatnamis sáhttá dagahit váttisvuođaid joatkit ceavzilis boazodoaluin. Čađaheapmi dakkár doaimmain sáhttá dagahit ahte johtingeainnut / boazobálgát giddejuvvojit/hehttejuvvojit, njuolga massima guohtoneatnamiin, ja ahte rusttetdoaibma ja ođđa infrastruktuvrra ásaheapmi guovllus muosehuhttá dán guovllu boazodoalu. Sámediggi oaivvilda maiddái ahte dán plána ferte geahččat eará bieggafápmohuksemiid oktavuođas mearragáttiin ja eará fápmohuksemiid oktavuođas dán guovllus. 2012:s leat leamaš máŋga konsultašuvnna Norgga čázádat- ja energiijadirektoráhtain, NČE:in, ođđa bieggafápmohuksemiid birra. Muhtun konsultašuvnnat leat čađahuvvon, eará konsultašuvnnat leat ain jođus.</p>
<p>Sámediggi lea bivdán ovddasvástideaddji stáhtalaš eiseválddiiguin konsultašuvnna muhtun bieggafápmorusttegiid birra ovdal konsešuvdnamearrádus lea dahkkon. Sámediggi lea maiddái vuosttaldan muhtun bieggafápmoáššiid.</p>
<p>Smávva čáhcefápmorusttegat</p>
<p>Vuollegis reantodássi ja ruoná duođaštusat dahket ahte lea leamaš stuora beroštupmi hukset smávvačáhcedoaimmahagaid 2012:s. Muhtun áššit maiguin mii leat bargan: Millojohka Álttá suohkanis, Jotind 1 ja 2 Dielddasullos Dielddanuori suohkanis, ja 11 smávvafápmorusttega Ráissa ja</p>
<p>Gáivuona suohkaniin, ja 7 smávvafápmorusttega Moskavuonas Romssa suohkanis. Vurdojuvvo ahte Nordlándda Fylkii bohtet muhtun ođđa smávva čáhcerusttegat 2012 loahpas. Váldohástalusat dáinna huksemiin leat boazodoalloealáhusa ja sámi kulturmuittuid beroštumit. Sihke rusttet- ja luoddahuksen, ja eambbo johtolat maid ođđa luottat mielddisbuktet eanas gerddiid ovddastit váttisvuođaid. Konsultašuvdnašiehtadus NČE:in ii gusto dán mállet rusttegiidda go buvttadeapmi lea vuollelis dan ráji mii lea biddjon ovdal go sáhttá gáibidit konsultašuvnna. Dát dagaha ahte Sámedikkis váilu dehálaš váikkuhangaskaoapmi dáid huksemiid váikkuheapmái mat oktiibuot sáhttet buktit stuora váikkuhusaid sihke boazodollui ja sámi kulturmuittuide. Sámediggi lea dattege vuosttildan ovtta huksema.</p>
<p>Fápmojohtasat 420 kV fápmolinjjá Storheia – Trollheimen/Orkdal Sámedikki hálddahus lea konsulteren NČE:in 420 kV fápmolinjjá huksema oktavuođas Storheias Åfjordas gitta Trollheimenii / Orkdala trafoi. Fápmolinjjá lea viidáset fievrredeapmi 420 kV fápmolinjjás mii lea gaskal Namsosa – Storheia. Konsultašuvdna guoskkai dan oassái fápmolinjjás mii lea Fosena orohaga lulimus joavkku guovllu siskkobealde. 420 kV – jođas Ofuohtas – Hámmárfestii Oljo- ja energiijadepartemeanta (OED) lea álgán meannudit váidagiid mat lea boahtán 420 kV- johtasii gaskal Ofuohta ja Hámmárfeastta. Sámedikkis lea leamaš álggahan čoahkkin OED:in konsultašuvnna proseassa birra. Čoahkkimis lei konklušuvnnain okta ahte proseassa láhččojuvvo nu ahte Sámedikki dievasčoahkkin beassá meannudit ášši. Váidagiidda boahtá loahpalaš mearrádus áramusat 2013 giđa. Guovtteoaivilvuohta konsultašuvdnaproseassaid birra gaskal NČE ja Sámedikki 2009:s vuolláičáliiga NČE ja Sámediggi sierra šiehtadusa energiijaáššiid konsultašuvnnaide. Maŋŋel lea čájehuvvon ahte lea guovtteoaivilvuohta gaskal NČE ja Sámedikki das maid konsultašuvnnat mielddisbuktet. Váldoerohus oainnuin lea ahte Sámediggi oaivvilda ahte lea iešalddis mearrádus man</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 157 siidu 453 siiddus birra galgá konsulterejuvvot ja ahte NČE ferte Sámedikkiin juogadit iežas gaskaboddosaš árvvoštallamiid ja mearrádusevttohusaid. Guovtteoaivilvuohta dagaha váikkuhusaid energiijaáššiid bohtosiidda ja Sámedikki bargui. Danin bargojuvvo dan ala ahte joksat ovttaoaivilvuođa áššis.</p>
<p>Dálkkádat</p>
<p>Dálkkádatrievdamat leat dehálaččat álgoálbmogiidda go álgoálbmogiin dávjá lea luonddulahka eallin ja leat sii geat ovddemus oidnet dálkkádatrievdadusaid čuozahusaid. Dát guoská erenoamážit sápmelaččaide, ja eará álgoálbmogiidda Árktisis gos dálkkádagat rivdet johtilepmosit. Bjerkenes dálkkádatdutkanguovddáža ođđa meroštallamat čájehit 4-6 lieggaceahki liegganeami Árktisis 2050:s jus CO2 luoitimat eai unniduvvo.</p>
<p>ON dálkkádatkonvenšuvdna</p>
<p>Dálkkádatkonvenšuvnna bajimus mihttomearri lea unnidit máilmmiviidosaš liegganeami dálkkádatgássaluoitimiid unnidemiin. Sámediggeráđđi oassálasttii Norgga delegašuvnna dálkkádatkonvenšuvnna alladási oasi 18. oasálaškonferánssas Dohas, Qataras juovlamánu 3.-7.b. 2012:s.</p>
<p>Dohas bođii ovdán ahte ON guhkitáiggi mihttomearri mii dahkkui dálkkádatčoahkkimis</p>
<p>Københámmanis 2009:s, ahte globála liegganeapmi ii galgga leat eambbo go 2 gráda, doalahuvvo.</p>
<p>Maiddái plána addit 100 miljárdda dollára jahkásaččat 2020 rájes dálkkádatdoaimmaid ruhtadeapmái, nannejuvvui ođđasit. Internašunála dálkkádatšiehtadallamiin Durbanis 2011:s soabadedje stáhtat ođđa vuođu mii mielddisbuktá ahte riikkat 2015 rádjái galget fas šiehtadit ođđa rievttálaš geatnegahtti dálkkádatšiehtadusa, mii doaibmagoahtá 2020 rájes.</p>
<p>Dohas soabadedje ođđa Kyoto2-šiehtadusa. Šiehtadus mearkkaša ahte Norgga, EO:s, Sveitsas ja Austrálias lea geatnegasvuohta unnidit dálkkádatgássaluoitimiid 2020 rádjái. Norga galgá 20 %:in unnidit dálkkádatgássaluoitimiid, dat seamma gusto maid EO:i. Muhto riikkat main leat geatnegasvuođat Kyoto2 ektui luitet dušše 14 % olles máilmmiluoitimiin. USA, India, Kina ja ollu eará riikkat galget maid unnidit iežaset luoitimiid 2020 rádjái, muhto juridihkalaš geatnegahtti šiehtadusa haga. Dálkkádatkonvenšuvnnas Dohas loahpahuvvui guhkesáiggi oktasaš árjabidjan (AWG- LCA) bargojoavku. Dálkkádatkonvenšuvnnas lei ollu álgoálbmotperspektiivvas sisdoalus biddjon dán bargojoavkku vuollái. Dás ledje maid guovddážis luoitinunnideamit, dálkkádatheiveheamit, teknologiijasirdimat, vuovdeluvvama unnideapmi (REDD+), ruhtadeapmi, ja dálkkádatgássaluoitimiid mihtideamit, raporteremat ja dárkkisteamit. 2020 rádjái galget čuovvoleamit ja ovddeš dálkkádatheiveheami doaimmaid dohkkeheamit ja luoitinunnideamit deattuhuvvot. Dat guoská maiddái ásaiduvvan ásahusaide nugo ruoná fondii mii ruhtada ovddidanriikkaid dálkkádatdoaimmaid, Bistevaš ruhtadanlávdegoddái, Heivehanlávdegoddái ja Teknologiijamekanismii.</p>
<p>Sámediggi bargá dan ala ahte álgoálbmotperspektiiva ON dálkkádatkonvenšuvnna mearrádusas, mii dahkkui Cancunis 2010:s, čuovvoluvvo ja implementerejuvvo. Dat guoská erenoamážit sihkkarastinmekanismmaide mat gullet álgoálbmotvuoigatvuođaide, árbevirolaš máhttui ja oassálastimii mearrádusaide mat galget unnidit vuovdeluvvama, ja ahte álgoálbmogiidda láhččojuvvo dilli nu ahte sii sáhttet ávkkástallat ruoná dálkkádatfoandda, ja ahte ferte konsulterejuvvot ON álgoálbmot vuoigatvuođaid julggaštusa mielde go dálkkádatdoaimmat ja dálkkádatheiveheamit plánejuvvojit álgoálbmot guovlluin.</p>
<p>ON biologalaš šláddjivuođakonvenšuvdna</p>
<p>Sámediggi lea oassálastán miellahttun norgga delegašuvnnas ON biologalaš šláddjivuođakonvenšuvnna 11:at oasálaččaid čoahkkimis. Sámediggi oassálasttii maiddái dán konvenšuvnna álgoálbmot ja báikkálašservodaga forumis. Fáddán 11:at čoahkkimis lei vuosttažettiin ovddeš dohkkehuvvon konvenšuvdnateavstta implementeren ja čuovvoleapmi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 158 siidu 453 siiddus</p>
<p>Sámediggi čuovui go meannudedje konvenšuvnna artihkkala 8j, artihkal 10(c), ja Nagoya-beavdegirjji čuovvoleami. Dat golbma suorggi leat álgoálbmogiid árbevirolaš máhtu birra. Earret eará dahkkui vuoruheapmi doaimmain maid stáhtat berrejit álggahit vai 10(c) artihkal implementerejuvvo. Dán háve vuoruhuvvon doaimmain evttohuvvui ovttastahttit ceavzilis árbevirolaš praksisa našunála strategiijaide ja plánaide, ovddidit báikkálaš álgagiid vai implementeren dihte artihkal 10(c), ja identifiseret buriid vugiid mot artihkal 10 (c) galgá implementerejuvvot.</p>
<p>Sámi ealáhusat ja sámi kulturárbi 2012:s lea Sámediggi deattuhan álbmotmehciid ja luonddumehciid konsultašuvnnaid. Ovdal lei álbmotmehciid ja luonddumehciid váste dušše suodjalanulbmil biddjon ulbmilparagráfa vuollái. Ođđa luonddušláddjivuođalága njuolggadusat siskkildit maiddái sámi luondduvuođu bisuheami. Rievdadusat leat maiddái mielddisbuktán ahte suodjalanguovllut leat ožžon sámi namaid, ja ahte dat árrat juo suodjalanproseassaide váldojit mielde.</p>
<p>Sámediggi konsultere stivraáirasiid birra suodjalanguovlluide. Sámedikki bargu álbmotmehciiguin ja luonddumehciiguin 2012:s lea dagahan ahte sámiáirasat leat lassánan daid suodjalanguovlluid stivrraide, ja erenoamážit lullisámi guovllus. Daidda guovlluide maid oktavuođas Sámediggi lea konsulteren 2012 čavčča, olaheimmet dan mutto ollu sámi áirasiid go leimmet háliidan, earret Møysalen álbmotmeahccái ja Svellingflaket luonddusuodjalanguvlui. Dát suodjalanguovllut oaččuiga dušše ovtta sámi áirasa goappáge stivrii.</p>
<p>Konsultašuvnnat LD:in bivdináigodagaid bivdináiggiid, monne - ja uvjačoaggima láhkaásahusa birra</p>
<p>Sámediggeráđđi lea čađahan konsultašuvnnaid Luondduhálddašandirektoráhtain bivdináigodagaid bivdináiggiid ja monne- ja uvjačoaggima láhkaásahusa birra mii gusto cuoŋománu 1.b. 2012 rájes gitta njukčamánu 31.b. rádjái 2017. Konsultašuvnnat dahkkojedje maŋŋel láhkaásahusa dohkkeheami, danin go direktoráhtta dohkkehii láhkaásahusa ovdal go Sámedikkiin konsulterejuvvui. Konsultašuvnnaid fáddán lei ja mearračuonjá bivdin ja hálddašeapmi Finnmárkkus ja báiskkimoniid čoaggima birra. Sámediggeráđđi lea miehtan ahte hálddašanplána bargu álggahuvvo mearračuotnjága váste válljejuvvon guovlluin Finnmárkkus dan sadjái go mearračuonjánáli dušše reguleret láhkaásahusa bokte. Direktoráhtta duođaštii ahte rahppojuvvo fas dasa ahte beassá čoaggit mearračuonjámoniid go máddodatdilli gártá nu ahte dan sáhttá dahkat.</p>
<p>Kulturmuitosuodjalus Sámedikki váldomihttu kulturmuitosuodjalus barggus lea suodjalit ja čalmmustahttit sámi kulturmuittuid ja kulturbirrasiid iešvuođaiguin ja variašuvnnaiguin. Dán danin go dat lea sihke oassin min kulturárbbis ja identitehtas ja oassin sámi biras- ja resurssahálddašeamis. Olahan dihte ulbmila, de Sámediggi deattuha dan ahte sámi kulturmuittut geavahuvvojit dokumentašuvdnan sámiid gávdnamii, ahte sámi kulturmuittut leat mielde nannemis kultuvrra ja identitehta, ahte sámi kulturmuittut ja kulturbirrasat váldojit vuhtii areálahálddašeamis ja ahte hálddašeamis deattuhuvvo ceavzilis ja guhkesáiggi perspektiiva. Lea maiddái oassemihttun ahte Sámediggi dađistaga galgá oažžut hálddašanortnega sámi kulturmuittuid váste, mas hálddašanváldi lea biddjon njuolga kulturmuitoláhkii, iige nu mot odne ahte hálddašaneiseváldi leat delegerejuvvon láhkaásahusa bokte.</p>
<p>Sámedikki hálddašanváldi sámi kulturmuittuid ja kulturbirrasiid oktavuođas mielddisbuktá ollu aktivitehta, čájeha kulturmuitosuodjalusa 2012 aktivitehta statistihkka: 6181 dokumeantta bohte sisa, 2442 sáddejuvvojedje olggos ja ledje 213 čađahuvvon báikediđoštallama. 1041 eaŋkilmuittu leat biddjon Riikaantikvára kulturmuitodihtorbásii Askeladdenii 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 159 siidu 453 siiddus</p>
<p>Kulturmuitosuodjalanbarggu bajit dásis oassálastá Sámediggi iešguđet lágan mállet registrerenbargguin, plánabargguin, olgguldas kursadoaimmain ja stivren- ja prošeaktajoavkkuin. Dát dagaha earret eará ahte sámi kultuvra ja identitehta nannejuvvo. Mii háliidit muitalit muhtun aktivitehtaid birra main Sámediggi lea oassálastán ja maid mii oaivvildit govvidit min barggu buori lági mielde.</p>
<p>Regionála plána Lulli- Trøndelága kulturmuittuid hálddašeapmái</p>
<p>Sámediggi lea aktiivvalaččat oassálastán Lulli- Trøndelága kulturmuittuid hálddašan regionála plána barggus. Plána váldoulbmil lea ovddidit soabaduvvon strategiijaid Lulli-Trøndelága kulturárbbi hálddašeapmái, gaskkusteapmái ja geavaheapmái. Barggu áigumuš lea ahte dat galgá ovddidit oktasaš árvoipmárdusa ja prinsihpaid mat sáhttet geavahuvvot sihke báikkálaš ja regionála kulturmuittuid hálddašeamis. Dakko bokte šaddá eambbo einnostahttivuohta buot oasálaččaide. Plána galgá maiddái veahkkin čielggadit iešguđetge aktevrraid ja berošteddjiid rolla ja ovddasvástádusa. Lulli- Trøndelága sámi kulturmuittut bohtet dáinna plánabargguin oidnosii biddjot ja meannuduvvot seamma ládje go eará kulturmuittut.</p>
<p>Hálddašanplána Skárffu -Lohkkalsullo luonddusuodjalanguvlui Návvuona suohkanis</p>
<p>Romssa Fylkkamánni Skárffu - Lohkkalsullo hálddašanplána barggu oktavuođas lea Sámediggi čađahan kulturmuittuid ja kulturbirrasiid registreremiid 2011:s ja 2012:s. 2011:s dahkkui registreren ovttas Romssa fylkkagielddain, 2012:s ges registreremiid dagai Sámediggi okto. Luonddusuodjalanguovllu báikediđoštallan lea mielddisbuktán ahte ollu ođđa sámi kulturmuittut leat gávdnon ja čájeha ahte riddolagas guovlluin lea stuora potensiála. Gávdnojedje ovdamearkka dihte darfegoahtesajit, viesso- ja návstosajit, dološ stáffut, njáskkahatgeađgegubát, ja geađgeáiggi viessosajit ja dološ hávddit. Maiddái ceakko dállovisttit ja girkogárddit registrerejuvvojedje. Fealtabargu buvttii maid ođđa máhtolašvuođa sámi diiddaid ja árbevirolaš muitalusaid birra luonddusuodjalanguovllus. Iskan lea addán ođđa ipmárdusa sámi kulturárbbi birra Skárffus ja erenoamážit Lohkkalsullos, muhto maiddái obbalaččat riddoguovlluin Davvi- Romssas, ja muitala ahte sámit leat guhkes áiggi geavahan dán guovllu. Bargu loahpahuvvui 2012 borgemánus, ja fealtabarggu boađus gávdno dál raportan fylkkamánni ruovttusiidduin. Fylkkamánni lea váldán raportta atnui iežas barggus, ja lea leamaš positiiva ruovttoluottadiehtu Sámedikki doaimmahuvvon bargui.</p>
<p>KING- prošeakta</p>
<p>Kulturarvet i Nordskandinaviska gammelskogar (KING) lea Interreg - prošeakta maid Nesna allaskuvla lea jođihan norggabeale ja ruoŧabeale fas Skogstyrelsen. Sámediggi lea prošeavtta stivrenjoavkku miellahttu, mii galgá joatkit 2013 juovlamánu lohppii. Prošeavtta ulbmil lea váldet vára, olámuddui dahkat ja ovddidit kulturmuittuid mat vuovddis leat. Dasa lassin lea mihttomearrin ráhkadit ja ovddidit regionálagaskasaš kulturmuitofierpmádaga gaskal Västerbottena ja Helgelándda ásahusaid, mii maiddái earret eará galgá mielddisbuktit vásáhus- ja gelbbolašvuođalonohallama sin gaskkas geat dás leat mielde. Lea ráhkaduvvon ruovttusiidu ruoŧagillii, dárogillii ja lullisámegillii. Stivrenjoavkku oassálastima bokte sáhttá Sámediggi maiddái bidjat fuomášumi sámi kulturmuittuide dán prošeavttas.</p>
<p>Kulturmuitoregistreremat ja kurssat</p>
<p>Sámediggi lea oassálastán sis-Namdala kulturmuitoregistrerenprošeavtta álggaheamis mii fátmmasta Røyrvika, Namskogana, Høylandet, Lierne ja Snoasa suohkaniid. Prošeavtta jođiha Davvi- Trøndelága fylkkagielda, ja Sámediggi boahtá oassálastit prošeaktajoavkkus, ja báikkálaš registrerejeddjiide ja registrerenbarggu birra addit oahpahusa.</p>
<p>Ovttas Árran Julevsáme guovddážiin – Lulesamisk senter lágidii Sámediggi kulturmuitoregistrerema</p>
<p>Báidáris 2012 geasi. Registrerenkurssa mihttomearri lei oahpahit báikki olbmuid, mat nuppe vuorus sáhttet searvat dan dehálaš bargui ahte registreret kulturmuittuid. Áin leat ollu sámi kulturmuittut mat eai leat registrerejuvvon, ja bihtánsámi guovlu ii leat dan dáfus moktege earálágan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 160 siidu 453 siiddus</p>
<p>Ovttas SLB (Stáhta luonddubearráigeahčču) ja Davvi- Trøndelága fylkkagieldda doalai Sámediggi kulturmuitoregistrerenkurssa Snoasas 2012 borgemánus. Oassálastit ledje SLB bargit, Luondduhálddašandirektoráhtta, Norges Fjellstyresamband ja iešguđet lágan Davvi-Trøndelága meahccestivraáirasat. Kurssa ulbmil lei addit luondduhálddašeddjiide buoret gelbbolašvuođa sámi kulturhistorjjá ja sámi kulturmuittuid birra, ja čatnat oktavuođaid eará etáhtaiguin main leat oktasaš beroštumit birasgoziheapmái. Kulturmuitoregistreremiid oassálastima bokte ja daid gullevaš kurssaid bokte, lea Sámediggi bidjame fuomášumi sámi kulturmuittuide ja nu maiddái eavttuid dehálaš kulturmuitosuodjalanbarggu oassái.</p>
<p>Kulturmuittuid geavaheapmi luondduguovlluin ja tuvraoktavuođain</p>
<p>Riikaantikvára ja Rana turisttasearvvis leat plánat ásahit tuvraláhtu Saltoduoddara/Čáhppesjieŋa- guvlui, mii galgá beassat oaidnit dán guovllu luonddu ja kultuvrra. Sámediggi lea oassálasttán prošeavtta álggahančoahkkimis. Dát lea pilohtaprošeaktan eará sullasaš áŋgiruššamiidda olles riikkas. Mii áigut čuovvolit dán barggu sámi obbalaš beroštumiid dihte ja erenoamážit sámi kulturmuittut dihte.</p>
<p>Sámi visttiid identifiseren ja registreren</p>
<p>Leat dollon álbmotčoahkkimat Girkonjárggas, Deanus, Árborddis ja Skániin Sámedikki prošeavtta oktavuođas sámi visttiid identifiseren ja registreren. Čoahkkimat ledje erenoamážit sámi visteeaiggádiid váste. Čoahkkimiin ožžo eaiggádat dieđuid prošeavtta birra obbalaččat, mot registreremat /báikediđoštallamat leat plánejuvvon, ja kulturmuitolága birra. Sullii 500 eaiggáda ožžo čálalaččat dieđu ovdal báikediđoštallamiid. Daid gaskkas plánejuvvui báikediđoštallan su. 400 visttis suohkaniin Mátta- Várjjat, Deatnu, Skánit, Grane ja Árborde 2012 fealtaáigodagas. Ledje sullii 330 visti gos čađahuvvui báikediđoštallan 2012 fealtaáigodagas. 200 dan 330 báikediđoštallojuvvon visttis, leat huksejuvvon ovdal 1912 ja dat leat automáhtalaččat ráfáidahttojuvvon kulturmuitolága mearrádusaid mielde. Oktiibuot lea sáhka su. 140 áitis, 100 viesus, 30 návehis, 15 mearranávsttus, gávcci eanangealláris ja golbma darfegoađis. 70 vistti dan 330 visttis dárbbašit divoduvvot ollu ja dakkaviđe doaimmaid vai dat eai billahuva. Leat juo mássan 80 vistti dan 500 visttis, dat dahká su. 6 %. Mis ii leat leamaš vejolaš báikediđoštallat golbmalogi vistti, ja sávvamis mii sáhttit dan dahkat 2013:s.</p>
<p>Lea leamaš buorre gulahallan eaiggádiiguin. Sii bohtet dárbbašit čuovvoleami seailluhit ja divodit daid visttiid maid birra lea sáhka, dat ii leat juoga mii lea prošeaktarámma siskkobealde. Stuora oassi Sámedikki kulturmuitosuodjalanbarggus lea áimmahuššat sámi kulturmuittuid ja kulturbirrasiid kulturmuitolága ja plána- ja huksenlága mearrádusaid mielde. Dát lea iešguđet mállet suohkanlaš plánaid, fápmohuksemiid ja eará plánejuvvon doaimmaid oktavuođas. Mii áigut dás namuhit daid stuorámus ja deháleamos áššiid maiguin Sámediggi lea bargan 2012:s.</p>
<p>E8 Loabátvákki čađa</p>
<p>Sámediggi lea 2012:s loahpahan meannudeamis E8 mii manná čađa Loabátvákki Romssa ja Báhccavuona suohkanis. Luoddagaskkas leat leamaš ollu lihkohisvuođat, ja dasa plánejuvvo biddjot earret eará luoddaáidi vuodjinjuoguid gasku. Báikediđoštallamat plánabarggu oktavuođas čađahuvvojedje 2011:s. Dalle registrerejuvvojedje 12 saji gos ledje oktiibuot 20 sámi kulturmuittu plánaguovllus ja dan lahka. Measta buot kulturmuittut leat relaterejuvvon boazodollui. Eanas dain leat automáhtalaččat ráfáidahttojuvvon (leat boarráset go 100 jagi). Lea eanas sáhka goahtesajiin ja gárddiin, muhto gávdno maiddái okta árbevirolaš sadji (Sara geađgi) ja visttit maid boazosápmelaččat geavahedje maŋŋel soađi. Geavaheapmi sáhttá vuhttot gitta 1700- lohkui čálalaš gálduid mielde, muhto roggamiid bokte dán ránnáguovlluin sáhttit mii meroštallat ahte geavahanáigodat lea leamašan mihá guhkit go dat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 161 siidu 453 siiddus</p>
<p>Luoddadivvumis šaddá konflikta máŋgga automáhtalaš ráfáidahttojuvvon sámi kulturmuittu dáfus. Sámediggi lea mearridan ahte ii vuosttil plánaevttohusa, muhto baicca meannudit ášši kulturmuitolága mearrádusaid mielde sierralobiáššin. Riikaantikvára lea, Sámedikki rávvema vuođul válljen addit sierralobi guoskevaš kulturmuittuide. Sámediggi deattuhii rávvemis ahte leat stuora servodatlaš beroštumit dás (sihkarvuođa beroštumit). Dasa lassin leat ovdalaččas juo dahkkon duohtadeamit dála E8:s mii manná gárderavddaid čađa. Lei Romssa Musea mii geasset 2012:s iskkai guoskkahuvvon kulturmuittuid. Lei botánalaš registreren (šattuid nálleregistreren) ja siepmananalysa. Ulbmil dainna lei kártet guohtonšattuid ja gávnnahit muhtun muddui olggos goas guovlu vuosttaš geardde geavahuvvui boazoguohtumii. Goahtesajit maiddái iskojuvvojedje. Buot bohtosat iskamiin leat vurdojuvvon ilbmat 2013 vuosttaš oasis.</p>
<p>Dasa mii guoská váldit vára eará kulturmuittuid plánas, de lea leamašan guhkes plánaproseassa ovttas geaidnodoaimmahagain. Dát mielddisbuvttii ođastuvvon plána, mas geaidnodoaimmahat leat váldán vuhtii buot mearkkašumiid maid Sámediggi dađistaga lea buktán. 420 kV – jođas Báhccavuotna – Hámmárfeasta</p>
<p>Plánejuvvon 420 kV- johtasa Báhccavuona - Hámmárfeasta huksema oktavuođas, mas Statnett lea doaibmaeaiggát, lea Sámedikkis leamaš prošeakta jođus gos leat registreren kulturmuittuid linjáspáittus 2010 fealtaáigodaga rájes. Stuorimus fealtabarggu čađahuvvui 2010: ja 2011:s. Oktiibuot lea dat hui sihkkarit okta dain stuorimus registrerenprošeavttain maid Sámediggi lea čađahan. 2010:s ja 2011:s registrerejuvvojedje badjel 900 kulturmuittu maid Sámediggi báikediđoštalai dán prošeavttas. 2012:s eai leat lahka ge leamašan nu ollu registrerenbarggut. Birrasiid 50 ođđa kulturmuittu dokumenterejuvvojedje. Nugo dat earáge registreremat gullet eanas dain boazosápmelaččaid geavaheapmái ja ássamii. Prošeaktabarggu bokte leat ožžon ođđa mávssolaš dokumentašuvdnaávdnasiid ollu iešguđet lágan kulturmuittuid dáfus iešguđet guovlluin gos ovdalaččas leat unnán registreren dákkáriid. Kulturmuitomállet leat leamašan nugo: dollasajit – mas eanas dain gullet goahtesajiide, muvrrat, báhčinčiegát/báhčinsajit, boazoáiddit geađggis ráhkaduvvon, hálit ja bieggasuojit, mielkevuorkkát roggojuvvon eatnamii, geađgeommanat, bivdorokkit, darfegoahtesajit, biikaráhkkanusat (vuollugis vuovdeguovlluin), sieiddit ja oaffarsajit. Máŋgga sajis leat registrerejuvvon geađgehuksehusat maid doaibma lea eahpečielggas. 2012:s lea báikediđoštallamat vuosttažettiin leamaš muhtun unnit, molssaevttolaš spáittuin Gáivuona ja Hámmárfeasta suohkaniin, ja duohtademiin mat gullet doaimma biras-, fievrredan- ja ráhkadusplánii. Viidáset leat čielggaduvvon ahte guovtti guvlui Gáivuona suohkanis bohtet plánejuvvon doaimmat čuohcat kulturmuittuide ja kulturbirrasii. Dasa lassin lea dán jagáš fealtabargui gullan geahččalanroggamiid čađahit muhtun kulturmuittuin, mat mannet spáittu mielde, mas galge oažžut gunaid 14 C- áigemeroštallamii. Áigemeroštallanbohtosat leat dehálaččat dan dáfus go galget árvvoštallat eaŋkilmuittuid suodjalanstáhtusa ja sáhttá go duohtademiide addit lobi eavttuid haga vai ii. Geassemánus 2012:s ozai Statnett Riikaantikváras sierralobi kulturmuitolága mearrádusain 4 guvlui gos plánejuvvon huksen boahtá čuohcat mávssolaš kulturbirrasiidda gos leat ollu registrerejuvvon kulturmuittut. Dat guoská guovlluide mat leat Ráissa, Návvuona, Álttá ja Fálesnuori suohkaniin.</p>
<p>Sámediggi lea iežas rávvemis ohcamii evttohan ahte eaktun lea ahte arkeologalaš iskamat čađahuvvojit buot dáin guovlluin. Olggosgoluid dakkár iskkademiide máksá doaibmaeaiggát. Sámedikki árvvoštallan lea ahte dakkár iskamat addet midjiide ođđa ja dehálaš máhtu sámi obbalaš kulturhistorjjá birra, ja erenoamážit dán guovllu birra mas lea sáhka.</p>
<p>Skrugard – gáddeterminála evttohus</p>
<p>Plánejuvvon oljobohkama oktavuođas Skrugard fealttas Barentsábis, lea doaibmaeaiggát Statoil ASA ráhkadan evttohusa plána- ja čielggadanprográmmii gáddeterminála evttohusa várás. Plánabarggu</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 162 siidu 453 siiddus álggaheamis ledje dieđihuvvon guokte vejolaš saji gáddeterminála ásaheapmái, Markoppneset Fálesnuori suohkanis ja Sáltesávju Nordkáhpa suohkanis.</p>
<p>Statoil lea 2012 čavčča mielde mearridan bargat viidáset dainna ahte Sáltesávju Nordkáhpa suohkanis šaddá vejolaš gáddái buktin báiki. Dát guovlu Sáltesávjjus man birra lea sáhka báikediđoštallui ja doppe čađahuvvojedje eambbo iskamat 2012 fealtaáigodagas. Báikediđoštallama oktavuođas registrerejuvvojedje golbma orrunsaji/darfegoahtesaji mat doaivumis bohtet leat vuostálasvuođas plánejuvvon huksemiin. Dattege lea daid sajiid ahki ja álgovuođđu eahpečielggas. Dan dihte galget dát orrunsajit eambbo iskojuvvot, earret eará 14C- áigemeroštallama vehkiin. Sámediggi háliida dan dihte boahtit ruovttoluotta loahpalaš cealkámušain daid orrunsajit dáfus go buot bohtosat leat gárvásat.</p>
<p>Dás ferte deattuhit ahte Sámediggi dássážii dušše lea váldán vuhtii konkrehta plánabarggu, iige leat árvvoštallan iešalddis plánejuvvon oljobohkama. Dán dahká doaibmaeaiggát vejolaš HDP (huksen ja doaibmaplána) oktavuođas.</p>
<p>Setermoen báhčinguovlu</p>
<p>Sámediggi lea máŋgga jagi barggu maŋŋel loahpalaččat meannudan Setermoen báhčinfealtta regulerenplána 2012:s. 2007 – 2012 áigodagas čađahuvvojedje kulturmuitoregistreremat (§ 9 – iskamat kulturmuitolága mielde) Setermoen báhčinfealttas, nugo Forsvarsbygg lei bivdán. Báhčinfealta lea</p>
<p>Beardu suohkanis Romssas ja gokčá areála mii lea 152 km2 stuoris. Guovlu geavahuvvo garrasit ja buot suodjalussuorggit geavahit dan, militeara soahteveahka geavaha dan eanemus. Setermoen lea okta moatti fealttas mii lea ovddiduvvon ovttasdoaibmanhárjehallamii oktan girdidoarjagiin (Áibmosuodjalusa vearjoduvván hárjehallamat).</p>
<p>Registrerenprošeavtta duogážin lea Forsvarsbygga guovlluregulerenplána evttohus, mii fátmmasta olles báhčinfealtta. Setermoen báhčinfealta lea áigá ásahuvvon. Doppe lea leamaš militeara doaibma 1898 rájes. Plána ulbmil lea reguleret dála doaimma, ja láhčit dili huksemii ja eambbo intensiiva atnui, earret eará eanet geavaheapmi lossa fievrruin.</p>
<p>Olles báhčinfealta lea gullan Sámedikki fealtabargui, earret go ulbmilguovllut. Leat registrerejuvvon 15 automáhtalaččat ráfáidahttojuvvon sámi gávdnosa. Eanas dain leat goahtebáikkit mat leat váldovággeráiggiin, Suivvevággi / Kobbryggdalen ja Garžavággi / Liveltskaret. Earret árrana de leat registrerejuvvon biebmovuorká ja sieidi Lifjellaksla báikkis johtingeaidnoráigge mii lea dan guovtti vákki gaskkas. Guovllut leat geavahuvvon guottetbáikin ja geasse- ja čakčaorohahkan. Mii diehtit geavaheami birra 18- ja 1900-logu čálalaš gálduid bokte. <span type="quote" xml:lang="nno">“Lifjellkjerringa”</span> sieidi ja biebmovuorká leat guovllus maid Suodjalus ii leat bálljo geavahan ja doppe leat unnán fysalaš duohtadeamit. Sieidi lea kulturmuitu mas lea erenoamáš alla ráfáiduhttinárvu. Sámedikki mearkkašumit leat dan geažil váldojuvvon vuhtii, ja plána lea reviderejuvvon nu ahte kulturmuittut suddjejuvvojit nu ahte dohko eai šatta huksejumit. Dat bohtet maid bissut iežaset álgoálgosaš eatnamis.</p>
<p>Lei Romssa Universitehtamusea mii doaimmahii Garžavákki goahtesajiid roggamiid 2011:s. Kulturmuittut ledje siskkobealde doaibmaguovllu ja ledje nu áitojuvvon ahte roggamat álggahuvvojedje njuolga maŋŋel báikediđoštallama. Gutnaáigemeroštallamat čájehit ahte goahtesajiid válde atnui 1400- 1600 – logus. Muhtun dollasajiin gávdnojedje maid guovžža dáktebázahusat.</p>
<p>Maiddai dat gávcci eará goahtesaji mat vel gávdnojit báhčinfealttas leat áitojuvvon. Dat leat báhčinfealta váldoguovllus: eanan ja áibmobáhčima doaibmaguovllus ja guovddáš guovlluin go galgá boahtit báhčin- ja hárjehallanguovlluide. Guovllut danin leat hui guovddážis plánaevttohusas. Sámediggi árvvoštallá ahte lea unnán munni heivehit geavaheami, ja eai makkárge doaimmat sáhte doarvái muddui suddjet kulturmuittuid suddjet bilistemiid vuostá. Mii árvvoštallat dan dihte ahte doaimma servodatlaš árvvu lea deháleabbo go kulturmuittuid ráfáiduhttinárvu. Lea sáhka báhčinfealttas mii juo lea ásahuvvon, ja huksemis masa vuođđun leat Suodjalusa boahttevaš operatiiva dárbbut.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 163 siidu 453 siiddus</p>
<p>Sámediggi lea dán vuođul buktán rávvema Riikaantikvárii, mas rávvejuvvo ahte dat eará sámi goahtesajiid Setermoen báhčinfealttas maid luvvejuvvojit. Luvvema eavttuin leat mii bivdán ahte čađahuvvojit arkeologalaš iskamat ja botánalaš iskamat. Botánalaš iskamat dan dihte vai lea vejolaš gávdnat dološ gárddiid ja vai oažžut áigemeroštallama guohtuneatnama geavaheamis. Riikaantikvára lea iežas dohkkeheamis mii lea beaiváduvvon 23.11.2012 ollislaččat váldán vuhtii Sámedikki rávvema.  Sámediggi bargá aktiivvalaččat dikšumiin, sihkkarastimiin ja gaskkustemiin, váldin dihte váras ceavzilis ja guhkesáiggi perspektiiva sámi kulturmuitobarggus. Lea maiddái dehálaš ahte Sámediggi lea aktiiva oasseváldi kulturmuitodigaštallamis ja lea mielde hábmeme kulturmuitopolitihka. Dat dáhpáhuvvá earret eará bajitdási prošeavttaid álgagiid ja oassálastima bokte.</p>
<p>Oktavuohta guovddáš kulturmuitoeiseválddiiguin 2012:s lea Sámedikkis leamaš jámma gulahallan vuosttažettiin Riikaantikvárain, gii lea ovddasvástideaddji direktoráhtta kulturmuitosuodjaleapmái, muhto maiddái Birasgáhttendepartemeanttain relevánta áššiid birra, nugo omd. sámi visttiid registreremiid guovdu.</p>
<p xml:lang="deu">BARK</p>
<p>Sámediggi lea 2012 čavčča álggahan iežas oasi Riikaantikvára seailluhanprográmmas válljejuvvon arkeologalaš kulturmuittuid váste 2010 -2020 (BARK). Sámediggi galgá ráhkadit bajilgova buot láhččojuvvon sámi kulturmuittuin, ja vuoruhuvvon evttohusain ođđa láhčimiidda. Buot suohkanat, museat ja earát sámi ássanguovlluin Norggas leat bovdejuvvon buktit midjiide evttohusaid. Plána mielde galgá listu ovdanbiddjot politihkalaš meannudeapmái 2013 geassemánus. Kulturmuittut fertejit leat dán listtus, ovdal mii sáhttit oažžut dikšunruđaid Riikaantikváras áigodagas 2020 rádjai. Sámi suodjalanveara /ráfáidahttojuvvon visttit ja báktedáidagat eai gula seailluhanprográmma vuollái, dain leat sierra ortnegat.</p>
<p>Máilmmiárbepolitihka ja máilmmiárbebáiki Várjjagis</p>
<p>Sámediggi lea 2012:s buktán cealkámuša Birasgáhttendepartemeantta ođđa ja ollislaš máilmmiárbepolitihka evttohussii. Sámedikki mielas lea bures bargojuvvon evttohusain. Mii leat duhtavaččat mearkkašan ahte evttohusaid gaskkas čuoggá vuolde <span type="quote">“Identifiseret máilmmiárbbi Norggas”</span>, lea biddjon čuokkis <span type="quote">“árvvoštallat boahttevaš vejolaš sámi máilmmiárbbi nammadeami”</span>. Čuoggá birra ii leat dattege eambbo namuhuvvon dahje konkretiserejuvvon eará sajiin teavsttas. Mii goitge jáhkkit ahte sátnádeami duogábealde, lea álgga oažžut sámi máilmmiárbebáikki Várjjagii. Sámediggi ja Unjárgga gielda leat máŋga jagi ovttasbargan oažžut Ceavccageađgi/Mortensnes árvvoštallojuvvot Norgga gaskaboddosaš listui. Luottat 12000 jagi ássama ja oskudoaimmaheami maŋis Ceavccageađggis/Mortensness, eai sáhte gehččot eretčuldojuvvon resursavuođus, ja earenoamážit ii daid earenoamáš goddebivdorusttegiin mat Várnjárggas gávdnojit. Danin vuođđuduvvui 2010:s bargojoavku masa oassálaste olgguldas áššedovdit. Bargojoavkku váldi lea earret eará leamašan árvvoštallat sáhttet go bivdorusttegat leat oassin máilmmiárbebarggus. Joavku čoahkkáigeassu lea <span type="quote" xml:lang="eng">”combined sites”</span>-nomination, gos bivdorusttegat Noidiidčearus/Kjøpmannskjølenis Báhcavuona gielddas (Várnjárgga álbmotmeahci siskkobealde) ja</p>
<p>Golleváris Deanu gielddas, ja dat mihtilmas geađgeáiggeguovlu Gropbakkengenis Unjárgga gielddas, leat guovllut mat čatnašuvvojit dasa. Buot guovllut leat Várjjat Siidda, várjjatsápmelaččaid boares geavahanguovllus. Gaskaboddosaš namma lea <span type="quote" xml:lang="eng">”Várjjat Siida: Hunters and fishers from Mesolithic to Modern times”</span>. Vurdojuvvo ahte dat lotnolas báikkit bohtet Norgga gaskaboddosaš listui lagamus boahtteáiggis.</p>
<p>Ášši lea maiddái ovdanbiddjojuvvon Boazoguohtunorohagaide 6 ja 7, ja mii leat vuostáiváldán positiivvalaš ruovttoluottadieđuid. 2012 borgemánus lea čađahuvvon bures lihkostuvvan lassikárten</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 164 siidu 453 siiddus</p>
<p>Noidiidčearu bivdorusttegis. Dát ovdanbuktojuvvui Várnjárgga álbmotmeahci stivrii čakčamánus. Duogášdieđut leat maiddái gárvvistuvvome, nu ahte Deanu ja Báhcavuona gielddat sáhttet dahkat formálalaš mearrádusaid das ahte sii doarjut prošeavtta, numot gielddaid politihkalaš jođihangottit leat háliidan.</p>
<p>Skoaltagávpot Njávdámis</p>
<p>Dikšunplána ja dábálaš rutiinna mielde lea 2012:s čađahuvvon dikšun Skoaltagávpogis Njávdámis.</p>
<p>Dáppe leat láddjen suinniid eanemus guovddáš guovlluin, rođut/soagit guovllus St.Georga kapealla birra leat váldon eret ja kapealla lea bihkkaduvvon. Dikšunplána rávvema mielde leat dál bargame ásahit rássegokčasa hávdeboldnái. Dat dahkkojuvov nugo suoinnit biđgejuvvojit šládjavalljugas guovlluin Skoaltagávpogis boldnái. Proseassa lea čilgejuvovn dikšunplánas, ja Nuortasámi museas lea ovddasvástádus dikšunbargui.</p>
<p>Dasa lassin lea Sámediggi gárvvistan bisánansaji Skoaltagávpogis, plánaid vuođul maid Rambøll, ráđđeaddi inšenevrrat, leat ráhkadan. Bisánansadji lei gárvvistuvvon ja lei šiehtadusa mielde gárvvistuvvon geavahanláhkái girkovahkkolohppii 2012 borgemánus. Sámediggi dan formálalaččat válddii badjelasas 2012 čakčamánus.</p>
<p>Sámi kulturmuittut Opplándda fylkkas</p>
<p>Sámediggeráđđi lea ovttas Opplándda fylkkagielddain álggahan plánet DjO-prošeavtta sámi kulturmuittuid birra Opplánddas, ja prošektii lea vuođđun dálá ovttasbargošiehtadus. Ovttasbargošiehtadus Opplándda fylkkagielddain gusto dušše kulturmuittuide ja lea goalmmát jahki dán gustovaš šiehtadusas (gustovaš 2009-2013). Strategalaš áŋgiruššansurggiide mat leat namuhuvvon ovttasbargošiehtadusas, gullet nugo eanet registreren/dokumentašuvdna, ja máhttolonohallama ja oktasaš Djo-prošeavttaid čađaheapmi. Prošeavttas galgá deattuhit systemáhtalaš kulturmuitoregistreremiid válljejuvvon guovlluin, mihttomearri lea dahkat ođđa gávdnosiid mat eahpitkeahttá sáhttá čatnat boarráset áiggi sámi ássamii, leahkimii ja luonddugeavaheapmái. Dasa lassin lea sávahahtti dán birra oažžut báikki olbmuid gaskkas báikkálaš barggaheami johtui. Láhččojuvvo nu ahte prošeavttas ja prošeavtta bohtosiin galgá leat báikkálaš gaskkusteapmi dan botta go prošeaktaáigodat lea. Prošeavtta čađaheapmi veaháš orustii 2012:s, muhto lea plánejuvvon čađahuvvot 2013:s. Lea sávahahtti ahte prošeakta maiddái šaddá vuođđun ovttasbargui mii joatká go dálá šiehtadus loahpahuvvo 2013:s.</p>
<p>Vuoiŋŋalaš kulturárbbi birra</p>
<p>Sámediggeráđđi lea 2012:s oassálastán seminárii UNESCO vuoiŋŋalaš kulturárbbi konvenšuvnna atnui váldima birra. Seminára lágidii Norgga kulturráđđi. Seminárii lei vuođđun čielggadeapmi maid ABM-utvikling lea ráhkadan dan birra ahte Norggas váldit atnui konvenšuvnna. Vuoiŋŋalaš kulturárbi gokčá viiddis suorggi ja boahtá leat relevánta kulturmuitohálddašeami siskkobealde. Seminára lei vuosttaš čoahkkin buohkaide geain vuoiŋŋalaš kulturárbi lea oassin sin bargosuorggis. Sámediggeráđđi áigu čuovvolit barggu atnuiváldimiin viidáset, ja sihkkarastit ahte vuoiŋŋalaš sámi kulturmuittut váldojit albmaládje váras.</p>
<p>Kulturmuitogáhttenbarggus leat diehttelasat maiddái ekonomalaš váikkuhangaskaoamit dehálaš oassin dan ollislaš govas. Jahkásaččat várrejuvvo ruhtahivvodat mii galgá addot ohcanvuđot kulturmuitosuodjalandoaimmaide.</p>
<p>Kulturmuitosuodjalus – ohcanvuđot doarjagat</p>
<p>Sámediggi lea 2012:s juolludan ruđaid 37 prošeavtta čađaheapmái mat siskkildit sámi kulturmuitosuodjaleami. Oktiibuot juogaduvvui 3 933 000 ru. Tabealla čájeha obbalaš juohkima gaskal</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 165 siidu 453 siiddus guovtti stuorámus poastta vistesuodjalusa ja eará kulturmuitosuodjalandoaimmat (registreremat, dokumentašuvdna ja dikšun). Sámedikki bušeahtas lei várrejuvvon 2 miljovnna ru. juogadeapmái. Dasa lassin jugii Sámediggi vel 2 miljovnna ru. stáhtabušeahta kap. 1429:s, Riikaantikvára láidestemiiguin. Dán jagaš ollislaš ohccojuvvon submi dagai sullii 8 150 000 ru.</p>
<p>Guovlu</p>
<p>Submi</p>
<p xml:lang="smj">Galle</p>
<p xml:lang="fin">Vistesuddjen Kulturmuitos.</p>
<p>Liige juolludeapmi*</p>
<p>Davvisámi 2028000 19 339000 623000 1066000</p>
<p>Julevsámi 1143000 11 259000 0 884000</p>
<p>Lullisámi 687000 6 60000 577000 50000</p>
<p>Eará 75000 1 0 75000 0</p>
<p>Submi 3933000 37 658 000 1275000 2000000 *Poasta liigejuolludeapmi čujuha stáhtabušeahta kap. 1429 poasta 72.2:i.</p>
<p>Sámediggi lea 2012:s ráhkadan standárdda divodanplánaid ráhkadeapmái, ja ohcanbagadusa ja bagadusa dasa gii lea vuostáiváldán doarjaga. 19 prošeavtta ovddeš jagiin leat čađahuvvon ja dán jagis leat raporttat dain boahtán. Ovtta prošeavttas lea Romssa universitehta registreren 250 ođđa bivdorokki goddebivddu váste oktilis vuogádagas</p>
<p>Finnmárkkoduoddaris. Dasa lassin leat registrerejuvvon vihtta čila mat leat geavahuvvon bivddu oktavuođas. Dát leat ráhkaduvvon geađggis ja eatnamis. Leat maiddái registrerejuvvon 23 árrana (árransaji/lávvosaji)maid njuolgut sáhttá čatnat oktii dainna ahte dán guovllus lea don doloža rájes juo leamašan sámi geavaheapmi. Roggamat ja radiologalaš beaivádeamit činain čájehit ahte árransajit/orrunsajit leat geavahuvvon áigodagas gaskal 1020-1770 m.kr. Prošeavtta bohtosat čájehit ahte dán guovllus lea leamašan oktilis sámi geavaheapmi guhkit áigge. Vel okta prošeakta mii raporterejuvvui jagi loahpas sáhtii čájehit viiddis sámi geavaheapmái</p>
<p>Sáltoduoddaris ja Lønsdalenis, doppe registrerejuvvojedje badjel 350 kulturmuittu, eanasoassi dain sisttisdoalai árrama ja stállosajiid. Registreremat galget lasihuvvot sullii vel 300 registreremii mat dahkkojedje 2010:s. Norsk Villreinsenter lea dán jagi álggahan prošeavtta mii gullá árbevieruide sámi geavaheami ja ássama oktavuođas Filefjellas Setesdalii. Dán barget earret eará ruđaiguin maid Sámedikkis leat ožžon. Dát prošeakta galgá čuovvoluvvot viidáset, ja sii fas maŋŋel máhccet ruovttoluotta bohtosiid válddahallamiin. Doaivumis dát addá buriid bohtosiid, ja ođđa dokumentašuvnna dasa ahte doložiid rájes leat sápmelaččat geavahan daid guovlluid.</p>
<p>Kåsmoslettas Skjerstadas, Bådåddjo suohkanis leat golbma sámi báikki fávdnádis automáhtalaš ráfáidahttojuvvon sámi viesuiguin. Dát leat viesut maid lea álki oaidnit Rg 812 buohta, ja dat leat oassin gaskkustandoaibmabijuin mat gullet Fotefar mot nord ja eará kulturgaskkustandoaimmaide. Kåsmovollen báikkis lea viessu gárvvistuvvon dán jagi, Kåsmos ges muorraviessu lea ožžon ruđa ja divodanbargu lea álggahuvvon 2012:s. Dáid visttiid divodeamit bohtet lassin dan guovtti návehii ovddeš divoduvvon báikkiin.</p>
<p>Ealáhusat Sámedikki váldomihttomearri ealáhusovddideami oktavuođas lea ahte mii dáhttut nana ja juohkelágan ealáhuseallima, man vuođđun lea sámi kultuvra, luondu ja biras ja mii vuhtii váldá sámi kultuvrra, luonddu ja birrasa ja mii dáhttut ealáhuseallima mii lea vuođđun ceavzilis báikegottiide gos olbmot háliidit orrut.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 166 siidu 453 siiddus</p>
<p>Joksan dihte váldomihttomeari váljii Sámediggi vuoruhit vihtta áŋgiruššansuorggi 2012.s. Dát leat Rámmaeavttut vuođđoealáhusain, geasuheaddji báikegottit, Kulturealáhusat, ja Innovašuvdna, dutkan ja árvoháhkan, ja Gelbbolašvuođalokten ja ođđahutkamat.</p>
<p>Sámedikki bušeahttarámma ealáhusovddideami váikkuhangaskaomiide 2012:s lei 37 626 00 ru.</p>
<p>Sámedikki árjjat ealáhusovddideapmái váldoáššálaččat guovdilastojuvvojit Doaibmasuorgái doarjagat ealáhusovddideapmái, maiddái gohčoduvvon STN-guovlun. Guovlu viiddididuvvui 5:in ođđa suohkaniin 2012:s ja dál leat das mielde 21 suohkana, gos olle suohkan lea fárus ja leat mielde 10 suohkana, gos oasit das leat fárus. Buot dáin suohkaniin sáhttet ealáhusdoallit ja fitnodagat</p>
<p>Sámedikkis ohcat doarjjaruđaid ealáhusulbmiliidda. Sámediggi háliida veahkehit oažžume ealáhusovddideame eanet sámi guovlluin dakko bokte go váldá mielde ođđa suohkaniid STN-guvlui, mii oktiivástida Sámedikki ealáhusovddideami politihkalaš váldomihttomeriin. Sámediggi čuovvu ealáhus- ja servodatovddideami sámi guovllus lahka jahkásaš analysaid bokte.</p>
<p>Telemarksforskning lea 2012:s doaimmahan barggu. Maŋemus logut čájehit ahte guovllus obbalaččat lea olmmošlohku lassánan. Váldoáššálaččat lea sisafárren mii dagaha ahte olmmošlohku lassána.</p>
<p>Bargosajiid lohku lassána, earenoamážit Finnmárkkus. Ealáhusstruktuvrra dáfus STN-guovllus, leat stuora erohusat suohkaniid gaskkas. Muhtun suohkanat leat hui nannosat, earát ges leat ollásit stuora, dehálaš fitnodagaid/doaimmaid hálddus. Fitnodagat mat dál gávdnojit sámi guovllus vásihit ovdánahttima ja gánnáhahttivuođa. Seammás lea ásaheaddjidávjodat vuollin ollu suohkaniin.</p>
<p>Vuođđoealáhusat</p>
<p>Mariidnaealáhusat</p>
<p>Sámediggi lea bargan diđolaččat gávdnat buoremus čovdosiid maiguin sihkkárastá álbmoga guolástanrievtti mearrasámi guovlluin. Dán lea dahkan go sihke lea bargan lbmildiđolaš politihkain ja ekonomalaš váikkuhangaskaomiid hálddašeamiin sihkkarastin dihte báikkálaš ássama, rekrutterema ja barggolašvuođa riddo- ja vuotnaguolásteamis. Earret eará ferte oažžut nannoset báikkálaš vuođu guolleresurssaid hálddašeapmái, ja váikkuhangaskaomiid bealis vuoruhit doarjaga guollefanasinvesteremiidda ja viidásetovddideapmái ja vuostáiváldinrusttegiid ođasmahttimiidda, ja veahkkin ovddideame ja viidásetnálástuhttime ođđa buktagiid mariidnadoaimmain. Konsultašuvnnaid ja oassálastimiid bokte ráđiin ja lávdegottiin lea Sámediggi ožžon guorraseami muhtun evttohusaide buoridan dihte rámmaeavttuid guolásteddjiide mearrásámi guovlluin. 2013 guolástanreguleremis Sámediggi oaččui bajiduvvot lassieari juohke fatnasii STN-guovllus dorskebivddus 6 tonnas 2012:s 12 tonnii 2013:s. Sámediggái guorrasedje maiddái dakko ahte ii ásahit ½ eari buohkaide geat leat registrerejuvvon guolástuslogu A bláđis guolásteddjiid ektui registrerejuvvon B bláđis, nugo Norgga Guolástussearvi garrasit háliidii. Sámedikkis lei maiddái mearrideaddji doaibma gažaldagas ahte bisuhit dál vuotnalinjjáid ja gildosa vuotnalinjjáid siskkobealde bivdit fatnasiiguin mat leat badjel 15 mehtera. Mearrenjiččehasaid 2013 reguleremis, oaččui Sámediggi konsultašuvnnas Guolástusdirektevrrain guorraseami dasa ahte galgá oažžut stuorát bivdobuhtadusa ránesnjuorjju bivddus go geargenjuorjju, nu ahte dakko bokte bivddáše sihke eanet geađgenjuorjjuid ja ránesnjuorjjuid.</p>
<p>Galgá leat unnimus 50 000 ru. jahkásaš brutto dienas jus galgá guolástuslohkui beassat sisa. Mearraluossabivddu dienas ii leat leamašan váldojuvvon mielde dienasvuđđui go guolástuslohkui galgá beassat. 2012:s Sámediggi oaččui guorraseami dasa ahte dáid dietnasiid sáhttá váldit fárrui. Sámediggi oaivvilda ahte dát lea veahkkin ođasmahttime árbevirolaš mearrasámi ealáhusheiveheami, mas guolástus lea lotnolagaid eará guolástusaiguin ja ealáhusaiguin.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 167 siidu 453 siiddus</p>
<p>Sámediggi mearkkaša ahte dál lea hui positiivvalaš vuoigŋa ollu vuotnaguovlluin, leat ođđarekrutteremat sihke nuorain ja boarraset olbmuin. Obbalaš ipmárdus lea ahte viidáneapmi lea daningo guolásteddjiid ja ássiid rámmaeavttut leat buorránan doaimmahit guolásteami mearrasámi guovlluin.</p>
<p>Buoridan dihte gánnáhahttima mariidnaealáhusain Sámediggi vuoruhii ruđaid ollu investerendoaimmaide 2012:s. Mariidnaealáhusaid bušeahttarámma lei 4 165 000 ru. Stuora optimisma ja nanu báikkálaš barggaheapmi lea mielddisbuktan ahte ollugat ohcet investerendoarjagiid, sihke fatnasiidda ja vuoistáiváldin- ja gádderusttegiid láhčimiidda. 2012:s juolluduvvui oktiibuot doarjja 7 785 000 ru. ovddas mii lea stuora badjelmeari geavaheapmi mearriduvvon bušeahttarámma ektui.</p>
<p>Buorre resursavalljodat dohkálaš eriiguin lea buktán nanu ođđarekrutterema guolásteddjiin geat háliidit bivdigoahtit iežaset fatnasiiguin. Doarjja lea eanasmuddui addojuvvon dábálaš riddo- ja vuotnafatnasiidda vuollel 11 mehtera mat doaibmaekonomalaččat bures nagodit doaibmat beare alla ruhtagoluid haga. Buorre resursadilli bajiduvvon eriiguin oktan buriid dienasvejolašvuođaiguin reabbábivddus lea addán doaibmavuođu mii movttiidahttá sihke ođasmahttit fatnasiid ja oastit ođđa fatnasiid.</p>
<p>Lassin fanasinvesteremiidda leat ollu báikegottit čájehan beroštumi ođasmahttit vuostáiváldin- ja hámmanrusttegiid lasihan dihte vejolašvuođa váldit vuostá vuođđoávdnasiid ja bálvalusfálaldagaid fatnasiid ektui. Sámediggi lea juolludan doarjaga máŋga doaibmabidjui: Deanu gielddas lea Sámediggi juolludan 1 000 000 ru. bálvalusvistái guolásteddjiid váste Gohppis ja kája ja govdunrukku divodeapmái seamma báikkis. Sámediggi juolludii maiddái ruđaid hukset govdunrukku ja bárroruohtu Šuoššjohká hámmanii. Ungárgga gielddas lea Sámediggi juolludan doarjaga, 500 0000 ru., buoridit Kája ja vuostáiváldinrusttega Kløvnes hámmanis Unjárgga gielddas. Porsáŋggu suohkanis, Smiervuonas, lea Sámediggi juolludan 500 000 ru. guhká ohcaluvvon govdunmoloi, buoridan dihte vuostáiváldinrusttegii hámmandilálašvuođaid. Smiervuotna guolástusbáikin, gos dušše lea okta vuostáiváldinrusttet, vissásit veahkeha nanneme vuođu mariidna ealáhusovddideapmái Porsaŋggu suohkanis. Sámedikkis lea barggus hámmanbuoridanprošeavttaiguin leamašan buorre gulahallan sihke suohkaniiguin ja Riddodoaimmahagain oažžun dihte sadjái ekonomalaš ovttasbarggu prošeavttaid realiserema váste. Dát doaibmabijut bohtet leat dehálažžan dáid suohkaniid báikkálaš guollefatnasiid gálvolágidemiide ja sin orusteapmái hámmaniin.</p>
<p>Láhka rievdadusaid birra oassálastinlágas, áhperesursalágas ja finnmárkkolágas Sámediggi lea álgaga dahkan lágidit ja lea čađahan politihkalaš álggahančoahkkima guolástusministariin. Mii leat dál bargagoahtán viidáset konsultašuvdnaproseassain láhkaásahusbarggu birra vuotnaguolástuslávdegotti oktavuođas, das gehččojit bealit nugo ásaheapmi, oktiibidjan, barggut ja vuotnalinjjáid mearrideapmi, ja makkár gaskaboddosaš doaibmabijuid lea vejolaš álggahit dan botta go konsultašuvnnat čađahuvvojit, nugo ovdamearkka dihte gildosa stuorát fatnasiidda bivdit vuonain. Ášši vuotnalinjjáid birra meannuduvvui Guolástusdirektoráhta regulerenčoahkkimis Bergenis 2012 juovlamánus. Ášši duogážiin lea ahte Stuoradiggi lea mearridan <span type="quote">“ lága rievdadusaid birra oassálastinlágas, áhperesursalágas ja finnmárkkolágas”</span>. Láhkarievdadussii lea vuođđun ráđđehusa láhkaproposišuvdna Finnmárkku riddoguolástuslávdegotti čuovvoleami birra (Prop.70L(2011-2012). Láhka lea fámus ođđajagimánu 1.b. 2013 rájes. Dán vuođul lea Guolástus- ja riddodepartemeanta sihtan Guolástusdirektoráhta čađahit gulaskuddama evttohusas ahte galgá leat gaskaboddosaš gielddus fatnasiidda badjel 15 mehtera bivdit vuotnalinjjáid siskkobealde.</p>
<p>Sámediggi ja Guolástus- ja riddodepartemeanta leaba ovdal regurelenčoahkkima olahan ovttaoaivilvuođa ahte joatkit dálá vuotnalinjjáiguin dassážii Vuotnalávdegoddi lea ásahuvvon ja lea árvvoštallan galget go gaskaboddosaš vuotnalinjját jotkojuvvot ja makkár hámis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 168 siidu 453 siiddus</p>
<p>Deanuláhka Deanulága evttohuvvon rievdadus váldojuvvui ovdan dan oktavuođas go Luossa- ja sáivaguolleláhka evttohuvvui rievdaduvvot. Stuoradikki Energiija- ja biraslávdegoddi lágidii rabas čoahkkima áššis 31.05.2012:s. Lága meannudeapmi mielddisbuvttii ahte ášši sáddejuvvui ruovttoluotta ráđđehussii.</p>
<p>Lávdegoddi háliidii sisdoalu dáfus seamma bohtosa, muhto ahte Deanuláhka galggai bissut sierra láhkan iige sierra kapihttalin finnmárkkulágas. Sámediggi vuordá Birasgáhttendepartemeanttain oažžut konsulterema ođđa láhkaevttohusa birra nu fargga go dat lea gárvvis.</p>
<p>Šiehtadallan Suomain guolásteami birra Deanujogas Šiehtadallamat Suomain ođđa šiehtadusa birra Deanučázádaga rádjegaskii leat álggahuvvon. Sámediggi lea nammadan ovtta olbmo norgga šiehtadallandelegašuvdnii. Leat lágiduvvon guokte šiehtadallančoahkkima 2012:s, ja dán rádjái leat šiehtadallan bajitdási mihttomeriid ja regulerennjuolggadusaid birra. Áigumuš lea ahte ođđa šiehtadus galgá leat fámus 2015 rájes.</p>
<p>Observatevrastáhtusa NASCO:s Sámediggái lea 2012:s addon observatevrastáhtusa NASCO:s - The North Atlantic Salmon</p>
<p xml:lang="eng">Conservation Organization.</p>
<p>Guollereguleremat jogain ja mearas 2012 ovddas Bargolávdegoddi Davvi-Romssa ja Finnmárkku guollereguleremiidda jogain ja mearas buvttii evttohusa guollereguleremiidda jogain ja mearas 2012 ovddas, ja guhkesáiggi strategiija reguleremiidda. Lávdegotti 2012 regulerenevttohus mielddisbuvttii viiddideami bivdináiggis gáidánuhtiin, earenoamážit Davvi-Romsii. Johkabivddu dáfus, bargolávdegoddi bijai vuođđun fylkkamánniid evttohusa ahte bisuhit eanas čázádagain bivdodási. Dasa lassin evttohii bargolávdegoddi ásahit bargojoavku čielggadit eambbo njuovžilis vuggiid guollebivdoreguleremii ja ahte álggahuvvo prošeakta mii galgá kártet ja systematiseret árbevirolaš máhtu mii galgá hálddašeamis adnojuvvot. Bargolávdegotti raporta, 2012 reguleremiid birra, lei vuođđun konsultašuvdnii Luondduhálddašandirektoráhtain. Luondduhálddašandirektoráhtta vuohččan konsulterii Sámedikkiin gulaskuddanevttohusa birra 2011 juovlamánus, dalle dokumeantalonohallamiid bokte. Regulerenevttohus mii lei seamma go bargolávdegotti evttohus sáddejuvvui gulaskuddamii, gulaskuddanáigemearri lei ođđajagimánu 20.b.2012:s. Konsultašuvnna maŋŋel gaskal Sámedikki ja Luondduhálddašandirektoráhta njukčamánus lea ovttaoaivilvuohta johkareguleremiid ja čuovvolanbarggu ja mearrareguleremiid birra 2012 ovddas</p>
<p>Davvi-Romssas, muhto ii mearrareguleremiidda Finnmárkkus. Direktoráhtta ii hálit fas viiddidit bivdináiggi gáidánuhtiin Finnmárkkus, muhto Sámediggi háliida čuovvut bargolávdegotti evttohusa ahte fas viiddit bivdináiggi ovttain guvttiin beivviin iešguhtetge regiovnnas. Dasto ii olahuvvon áibbas ovttaoaivilvuohta ja ášši bajiduvvui politihkalaš konsultašuvdnii Birasgáhttendepartemanttain.</p>
<p>Sámediggeráđđi ja Birasgáhttendepartemeanta leaba konsulteren 2012 reguleremiid birra, ja viidáset regulerenbarggu birra njealji čoahkkimis; konsultašuvdnačoahkkin njukčamánu 21.b.2012:s, čoahkkin cuoŋománu 13.b., konsultašuvdnačoahkkin cuoŋománu 26.b.2012:s ja loahppabeavdegirjjis miessemánu 7.b. Birasgáhttendepartemeanta čuovui direktoráhta árvalusa das ahte ii fas viiddidit bivdináiggi Finnmárkkus, ja čujuhii Luondduhálddašandirektoráhta árvalussii, bargolávdegotti rávvagiidda ja dasa ahte váldit vuhtii Ruošša, earret Porsáŋggu regiovdna mii fas oaččui viiddideami.</p>
<p>Sámediggeráđđi deattuhii hui ládje ovttaoaivilvuođa mii bargolávdegottis leat šiehtaduvvon. Sámediggi oavvilda ahte ovttaoavilvuohta galggašii gustot olles bargolávdegotti 2012 regulerenevttohussii ja čuovvolahtti bargui, ii dušše osiide dás nugo departemeanta dan válddahalai. Sámediggeráđđi háliidii ceavzilis, máhttovuđot luossahálddašeami mii láhčá dili báikkálaš johkahálddašeapmái, mii dohkkeha mearraluossabivddu ealáhusdoaibman ja mii bisuha mearrasámi kultuvrra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 169 siidu 453 siiddus</p>
<p>Sámedikki dievasčoahkkin meannudii ášši ja nannii mearraluossaguolásteddjiid rievtti bivdit luosaid mearas, ja gávnnahii ahte dálá luossareguleremat leat nu čavgadat ahte mearraluossabivddu birgenvuođđu lea áitojuvvon ja deattuhit garrasit ahte mearraluossabivdu dárbbaša dakkaviđe eareanoamáš doaibmabijuid. Sámediggi ii guorrasan dán jagáš reguleremiidda.</p>
<p>Eanandoallu</p>
<p>Sámediggi attii árvalusa 2012 eanandoallošiehtadallamiidda. Váldosisdoallu árvalusas lei ahte šibitdoallu ferte oažžut buoret gánnáhahttivuođa. Sámediggi maiddái deattuhii dan ahte sihkkarastit rekrutterema eanandollui earret eará nu ahte nuorat ožžot nuvttá mielkeeriid álggaheapmái ja ahte Sámediggi galggai oaččui stuorát rolla eanandoallopolitihkas. Šiehtadusas mii šihttojuvvui, Sámediggi oaččui 2 000 000 ru. lassi ruhtajuolludeami árktalaš eanadoalu áŋgiruššama geažil. Sámediggi lea danin mielde bargojoavkkus mii bargá bidjame johtui stuorát ovddidanprográmma, mii guovdilastá árktalaš eanandoalu. Árktalaš buktagat áddejuvvojit leat buktagat mat ráhkaduvvojit Davvi-Norggas. Vuoruhemiin vuordimis oažžu buoret gánnáhahttivuođa eanandoalus, ja dat galgá biddjot johtui 2013:s.</p>
<p>Sámediggi lea bovdejuvvon searvat sihke Romssa ja Finnmárkku regionála giliovdánahttinprográmmaid hábmemii. Sámediggi namuhii sávaldaga dán guovtti fylkkas ovttastahttiiba fylkkagielda ja fylkkamánni plánabargguid. Boađus lea ahte goappeš plánabarggut gehččojuvvojit oktavuođas Romssas, mii jáhkkimis addá ealáhussii buoret ja eambbo einnostahtti rámmaeavttuid.</p>
<p>Sámedikki bušeahttarámma eanandoalloulbmiliidda lei 4 800 000 ru. 2012:s, mas juolluduvvui doarjja investerenulbmiliidda oktiibuot 2 380 400 ru. ovddas. Unnitgolaheapmi dán oktavuođas lea daningo leat stuora hástalusat rekrutteremiin ealáhussii ja unnán áŋgiruššan hukset ođđa doaibmavisttiid mat leat áiggi gáibádusaid mielde, mat gáibidit stuora kapitálarámma.</p>
<p>Boazodoallu</p>
<p>Ekologalaš, ekonomalaš ja kultuvrralaš ceavzilis boazodoallu lea buriid ekonomalaš rámmaeavttuid hálddus. Sámedikki árvalus 2013/2014 boazodoallošiehtadussii meannuduvvui 2012 skábmamánus. Sámediggi lea deattuhan ekonomalaš rámmaeavttuid mat fertejit buoriduvvot, muhto maiddái eará dilálašvuođaid nugo areáladili, boraspiiriid, boazologu heiveheami, dásseárvvu, rekrutterema, dearvvašvuođa ja márkanbarggu. 2012/13 boazodoallošiehtadusa šiehtadallamiid oktavuođas ásahuvvui bargojoavku guorahallat váikkuhusaid ja doaibmabijuid alimus boazologu mearrádusaid čuovvoleami oktavuođas. Sámediggi searvvai bargojovkui ovttas departemeanttaid ja Norgga Boazosápmelaččaid Riikkasearvvi (NBR)ovddasteddjiiguin.</p>
<p>Bargojoavkku váldi lei kártet man ollugat šaddet heaitit boazodoaluin, ja čálgogullevaš ja servodatlaš váikkuhusaid. Viidáset joavkkus lei váldin addit bajilgova vejolaš doaibmabijuin dálá váikkuhangaskaoapmeapparáhta siskkobealde ja árvvoštallat man muddui dálá ortnegat leat heivehuvvon ulbmiljovkui ja mihttomeriide mat boazodoallopolitihkkii leat biddjon. Bargojoavkku gearggain raporttain skábmamánu gaskamuttus.</p>
<p>Dát raporta lei earret eará fáddán go Sámedikki dievasčoahkkin meannudii ášši Finnmárkku boazologu heiveheami birra. Mearrádusas ovdanboahtá earret eará ahte Sámediggái lea dehálaš ahte boazologu geahpideami proseassat čađahuvvojit várrogeamos lági mielde boazodoalloealáhusa ektui. Sámediggi ipmirda bures vuorjašumiid maid boazologumearrádusaid čuovvuleapmi dagaha boazodolliide. Seammás lea Sámediggái dehálaš ahte boazodoallu Finnmárkkus boahtteáiggis galgá leat ceavzil ja oaidná dárbbašlažžan ahte boazolohku heivehuvvo ceavzilis dássái. Sámediggái lea</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 170 siidu 453 siiddus maiddái dehálaš ahte ovddiduvvojit buorit ja nanu álgagat eaktodáhtolaš ortnegiidda maiguin joksá boazologu geahpideami.</p>
<p>Konsultašuvnnat boazodoallohálddahusa rievdademiid birra Sámedikkis lea leamašan konsultašuvdnačoahkkin Eanandoallo- ja biebmodepartemeanttain ja</p>
<p>Norgga Boazosápmelaččaid Riikkaservviin boazodoallohálddahusa rievdademiid birra. Čoahkkin eambbo čielggadii áššeoasálaččaid ákkastallamiid ja áddejumiid iežaset beroštumiide, muhto liikká eai áššis gal vuos oro gávdnome čovdosat maid dáfus sáhttet olahit ovttaoaivilvuođa. Konsultašuvnnat eai válbmanan 2012:s. Sámediggi lea olles 2012:s bargan dainna áššiin ahte bissehit ahte bohccut vuojahallet togii Nordlándda ruovdemáđiijas. Sámediggi lea bivdán dakkavide doaibmabijuid, áiddiid, nu ahte lohku njiedjá nu vulos go vejolaš bohccuin mat vuojahallet togii, ja mihttomearri berre leat 0-višuvdna. Sámediggi lea bivdán Johtalusdepartemeantta čuovvolit Ruovdemáđiijadoaimmahaga go sis leat áideplánen. Sámediggi lea maiddái bivdán ahte várrejuvvojt ruđat stáhtabušeahtas áidehuksemiidda</p>
<p>Nordlándda ruovdemáđiija ráigge. Sámediggi čuovvola ášši 2013:s.</p>
<p>Boazodoallošiehtadusa 2012/2013 šiehtadallamiid oktavuođas šiehtadusoasálaččat sohpe heaittihit AHP-boazu, ja ásahit ođđa prográmma namain Boazoprográmma. Innovašuvdna Norga Finnmárku galgá hálddašit prográmma. Sámedikki áirras stivrenjoavkkus lea Mariann Wollmann Magga. Sámediggi áigu bargat dan ala ahte Boazoprográmma olaha iežas váldomihttomeari mii lea olahit eambbo árvoháhkama buvttadeamis, gávppálaš doaimmas ja bohccobierggu vuovdimis ja bohcco oalgebuktagiin. Sámediggái lea maiddái dehálaš ahte prográmma heivehuvvo eará váikkuhangaskaomiide ja eará áŋgiruššansurggiide boazodoalu siskkobealde, vai ealáhus oažžu buoremus ekonomalaš rámmaeavttuid.  Sámediggi oaivvilda ahte boazodoalu oalgeealáhusaid ovddideapmi boahtá lasihit gánnáhahttivuođa. Sámediggi vuostáiváldá jahkásaččat 2 000 000 boazodoallošiehtadusa bokte boazodoalu oalgeealáhusaide. Sámediggi várrii 2012:s 1 000 000 miljovnna ru. duodjeealáhusa ovddideami rámmii ja 1 000 000 eará oalgeealáhusaid ovddideapmái. 2012:s oaččui Sámediggi hui unnán ohcamiid oalgeealáhusaide earret go duojis, iige oktiige addojuvvon doarjja. Sivvan nu unnán ohcciide sáhttá leat ahte ortnet lei ođas 2012:s ja dasto unnánat dihte dan birra. Eará, ja jáhkkimis deháleappot sivva, lea ahte eará váikkuhangaskaoapmeaktevrrat, nugo AHP boazu (dál boazoprográmma), attii buoret ruhtadeami. Sámediggi áigu váldit dán vásahusa fárrui go joatká bargguin heiveheame váikkuhangaskaoapmeortnegiid boazodoalu ektui.</p>
<p>Konsultašuvdna ođđa eanamolsunlága birra Golbma konsultašuvdnačoahkkima leat čađahuvvon gaskal Eanandoallo-ja biebmodepartemeantta,</p>
<p>Sámedikki ja Norgga Boazosápmelaččaid riikkasearvvi ođđa eanamolsunlága birra. Sámedikkis lea leamašan buorre ovttasbargu Norgga boazosápmelaččaid riikkaservviin konsultašuvnnain. Ođđa eanamolsunlága váldomihttomearri lea addit ođđaáigásaš ja eambbo ipmirdahtti lága sidjiide geat dan galget geavahit. Evttohusat mielddisbuktet maiddái vissis rievdadusaid boazodoallolágas. Konsultašuvnnat leat guoskkahan golbma váldoáššečuolmma boazodollui. Dat leat:</p>
<p>Láhkamearrádusat addojit dan birra ahte eanamolsunriekti sáhttá mearridit geavahannjuolggadusaid, dat guoská nai boazolohkui. Sámediggái lea dehálaš ahte dakkár mearrádusat leat hábmejuvvon dakkár lági mielde ahte boazodollui lea seamma álkit olámuttos go earáide duođai geavahit eanamolsunrievtti. Láhkamearrádusat addojit boazodoalu siskkáldas riektečielggadeami birra, dat mearkkaša ahte eanamolsun riekti sáhttá geavahuvvot go galgá čielggadit vuoigatvuođaid guovlluid geavaheapmái gaskal siiddaid ja orohagaid. Eanamolsunduopmostuollu dahká mearrádusaid strukturerema/organiserema ja gelbbolašvuođabajidandoaimmaid birra, nu ahte sihkkarastá sámiid rievtti kultuvrii, mii suddje sámi virolašvuođaid ja árbevieruid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 171 siidu 453 siiddus</p>
<p>Sámediggi mielas lea áibbas mearrideaddji ahte dán golbma váldoáššečuolmma árvvoštalla ovttas ja obbalaččat. Dakkár árvvoštallama haga oaivvilda Sámediggi ahte lea stuora várra ahte boazodollui ii leat seamma olámuttos eanamolsunduopmostuollu go eananeaiggáddiidda ja eará vuoigatvuođalaččaide, mii ii boađe oktiivástit geatnegasvuođaiguin mat stáhtas leat ON konvenšuvnna siviila ja politihkalaš vuoigatvuođaid artihkaliid 14 (seamma olaheapmi duopmostuoluide), 26 (ii-vealaheapmi) ja 27 (riekti kultuvrii)mielde. Ášši ii leat vuos loahpahuvvon.</p>
<p>Rekrutteren ja buoret sohkabeali balánsa  Váikkuhan dihte ahte vuođđoealáhusat ožžot buoret rekrutterema ja buoret sohkabeali balánssa, lea Sámediggi ovddidan árvalusaid iešguđetlágan doaibmabijuide sihke eanandoallo- ja boazodoallošiehtadallamiidda. Sámediggi lea maiddái ásahan váikkuhangaskaomiid eriid oastimiidda sidjiide geat aiddo leat álgán eanandoaluin.</p>
<p xml:lang="fkv">Boraspirepolitihkka</p>
<p>Sámediggi lea lágidan seminára boraspiriid birra 2012 njukčamánus. Váldoulbmiljoavkun semináriii ledje Sámedikki namaduvvon olbmot regionála boraspirelávdegottiide, muhto dat oassálaste maiddái eará boraspireberoštusat. Seminárá áigumuš lei lasihit máhtu boraspirehálddašeami ja boraspirepolitihka birra sámi guovlluin. Oktiibuot oassálaste 44 oasseváldi. Guoskkahuvvon fáttát ledje earret eará boraspiresoabahus, čuozahusat maid dagaha boazodolliide go sii masset bohccuid boraspiriide, álgoálbmoriekti boraspirepolitihkas ja Sámedikki rolla boraspirehálddašeamis. Sámediggi lea addán máŋga cealkámuša boraspiriid birra earret eará buhtadusortnegiid rievdadusaid birra mat gusket šibihiidda ja bohccuide. Sámedikkis lea leamašan konsulteren dan birra gos riikkas guovžžamáddodat galggai geahpeduvvot. Boraspireprošeakta Eallit Luonddus (Leve i naturen) loahpahuvvui 2012:s. Sámediggi ruhtadii osiid golmma-jagáš prošeavttas, mii lei ráddjejuvvon Romsii ja Finnmárkui. Ulbmil lei earret eará dárkkistit boraspiriid lávddu, bivddu vahágahtti boraspiriin ja geahpedit vahágiid sávzzain ja bohccuin mat leat guohtumis. Loahpparaporttas boahtá ovdan ahte boazodoalloealáhusas Romssas ja Finmmárkkus lea lassánan buhtaduvvon bohccuid lohku 2009 rájes. Sávzadoalus Finnmárkkus lei veaháš njiedjan buhtaduvvon sávccaid logus, muhto seamma áigodagas seammás eai luoitán nu ollu sávccaid guohtumiidda. Romssas lei áigodagas njiedjan buhtaduvvon sávccaid logus. Loahpparaporttas lea čoahkkáigesson nu ahte muhtun oassemihttomearit leat olahuvvon, muhto lea váttis árvvoštallat leago váldomihttomearri olahuvvon geahpeduvvon konfliktadási dáfus. Prošeakta čoahkkáigeassá maiddái dainna ahte dat lea nagodan reguleret borasspiremáddodagaid prošeaktaáigodagas. Norgga, Ruoŧa ja Suoma Sámedikkit leat nammadan juohkehaš iežaset miellahtu lávdegoddái mii galgá hábmet oktasaš boraspirepolitihka ja evttohit hálddašeapmái njuolggadusaid. Lávdegoddi ii leat vuos vuođđudan iežas.</p>
<p>Geasuheaddji báikegottit</p>
<p>Joksan dihte buriid rámmaeavttuid máŋggalágan eálahuseallimii, de lea dehálaš ahte sámi guovllus ovttasbarget váikkuhangaskaoapmeaktevrrat. Stuoradiggedieđáhusas Innovašuvdna Norgga ja SIVA birra <span type="quote">“Reaiddut ovdáneapmái”</span> mii almmuhuvvui 2012 cuoŋománus, dadjá ráđđehus ahte ” Bures lihkostuvvon ealáhusásaheamit man vuođđun lea sámi kultuvra, giela ja árbevierut buktet nannejuvvon sámi servodateallima ja lasihit norgga ealáhuseallimis máŋggaláganvuođa”. Čujuhuvvo SIVA barggaheapmái sámi guovlluin, earenoamážit kultur- ja vásáhusealáhusas. Sámedikki ealáhusdieđáhus lea maiddái válddahallojuvvon. Ráđđehus bivddii dieđáhusas ahte Innovašuvdna Norga dahká álgaga ođasmahttit ovttasbargošiehtadusa Sámedikkiin. Dán leaba Innovašudna Norga ja Sámediggi čuovvolan 2012:s. Ovttasbargošiehtadus galgá veahkehit oažžut eambbo ovttastahttima váikkuhagaskaoapmehálddašeamis, nu ahte álggaheddjiide geat ja fitnodagat mat áigot viiddidit iežaset doaimma ožžot buori fálalaga.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 172 siidu 453 siiddus</p>
<p>Sámediggi juolludii 2012:s ruđaid fitnodagaide ja álggaheddjiide gullevaččat surggiide bálvalus, bálvaleapmi- ja smávvaindustriija. Sámediggi vuoruhii juolludit fitnodatguvllot ruđaid buvttaovddideapmái ja investeremiidda maiguin šattai oalle alla fitnodatovddideapmi.</p>
<p>Bušeahttarámmas, mii dagai 6 447 000, golaheapmi lei 4 459 500 ru. Sámediggi oaivvilda dát ruđat leat veahkkin addime fitnodagaide ovddidanálgagiid, mii dasto mielddistbuktá ahte ealáhuseallin obbalaččat šaddá eambbo máŋggalágan ja nanus.</p>
<p>Kulturealáhusat</p>
<p>Barggus ahte joksat gánnáhahtti kulturealáhusfitnodagaid, mearridii Sámediggi 2012:s čađahit analysa kulturealáhusovddideamis sámi guovllus. Dat čájeha ahte sámi guovllus lea ovdáneapmi nannoseappot go eará guovlluin. Sámediggi háliida ovddidit politihka kulturealáhusaid ovddideami ektui, ja mearridii 2012:s álggahit prošeavtta iežas namas joksan dihte dán. Sámediggi vuordá ahte kulturealáhusaide biddjo johtui stuorát áŋggirdeapmi 2013:s.</p>
<p>Duodji</p>
<p>Sámediggi šiehtadallá jahkásaččat duodjeorganisašuvnnaiguin Duojariid Ealáhusservviin ja Sámiid Dujiin duoji ealáhusšiehtadusa guovdu. Mihttomearri šiehtadusain lea ovddidit ealáhusguvllot duoji mas lea eanet gánnáhahttivuohta ja gálvojohtu iežas buvttaduvvon gálvvuin. Šiehtadallamat 2013 šiehtadussii loahpahuvvojedje 2012 čakčamánus. Duodjiorganisašuvnnaid gáibádus lei 14,6 miljovnna ruvnno. Ealáhus- ja kulturlávdegoddi bijai mearkkašumi sisa ahte jus fal doarjjaortnet rievdaduvvo, de berre guorahallat mot vuoruhit ortnegiid aitto álggaheddjiide 3-5 jagi áigodahkii. Lávdegoddi háliidii maiddái bajidit márkanfievrredan ja vuovdin gelbbolašvuođa ja nannet neavvuma duodjiealáhusas. 2012 njukčamánus čađahii Sámedikki dárkkisteami doarjjaortnegis. 21 duojára dárkkistuvvojedje, ja eatnasiin ledje váilevašvuođa dan ektui ahte eai lean čuvvon rehketdoallonjuolggadusaid. Dárkkisteamis lei konklušuvdna ahte ovdanbohte roavva rihkkumat rehketdoallofievrredemiid dáfus ja dietnasiidda ja goluide ledje váilevaš dokumentašuvnnat. Viidáset ahte kvalitehta ruhtadoalus ja obbalaš áddejupmi gáibádusain mat leat rehketdoallofievrredeapmái lei hui moaitinveara. Ohcanvuorus golggotmánus lea Sámediggi registreren ahte dokumentašuvdna ja rehketdoallu lea veaháš buoret, muhto Sámedikkis leat ain hástalusat earret eará dainna ahte dárkkistit leat go iežas buvttaduvvon duojit mat vuvdojit, leat go náittosguoimmit geat goappešagat bargaba dujiin ja goappešagat oažžuba doaibmadoarjaga, ja vuovdimiid lagas fulkkiid gaskkas.  Maŋŋel dán dárkkisteami juolludii Sámediggi 2012:s doarja duodjeorganisašuvnnaide nu ahte sii sáhttet fállat rehketdoallokurssa duojáriidda. Ulbmil lea juohkit dieđuid duojáriidda dan birra makkár gáibádusaid vearroeiseválddit bidjet go iežas fitnodatdoaimma áigu jođihit ja makkár ekonomalaš geatnegasvuođaid dakkár doaibma mielddisbuktá.  Sámediggi lea ruhtadan gálvomearkaprošeavtta man mihttomearri lea ráhkadit guhkesáiggi plána dasa mot hukset nanu gálvomearkka duodjái ja mot dan galgá jođihit. Duojáriid ealáhussearvvis ja Sámiid Duojis lea ovddasvástádus dan čađahit.  Sámediggi lea maiddái ruhtadan gelbbolašvuođaloktenkurssa buvttadeamis, márkanfievrredeamis ja vuovdimis mii lea jurddašuvvon duojáriidda. Duojáriid ealáhussearvi ja Sámiid Duodji leaba bálkáhan Sámi allaskuvla čađahit prošeavtta.  Sámediggi lea ovdal ásahan fásta oahpahalliortnega duojis. Ortnega ulbmil lea sihkkarastit rekrutterema nuorain duodjeealáhussii. 2012:s ledje 12 oahpahalli oahpu oažžume earret eará hárjánan duojáriid luhtte.</p>
<p>Prošeakta Duoji ovddidit ealáhussan julevsámi guovllus lea ovtta-jagáš prošeakta maid Sámedikki ja</p>
<p>Nordlandda fylkkagielda leaba ruhtadan. Prošeavtta stivrenjoavku lea ráhkdan bargoplana 2012 váste.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 173 siidu 453 siiddus</p>
<p>Plána čájeha ollu doaimmaid main muhtunat juo lea čađahuvvon. Lea bálkáhuvvon prošeaktajođiheaddji 40 % virggis, geas lea ovddasvástádus bidjat johtui doaibmabijuid mat bargoplánas leat.  Sámediggi attii 1 000 0000 ru. Duodjeinstituhttii vai sáhttet ásahuvvot guokte bealle bagadallanvirggi Gaska- ja Nuorta-Finnmárkui ovtta jahkái. Dát lei vejolaš daningo go duodjišiehtadusas lei golahuvvon unnit go dan mii rámman lei šihttojuvvon.</p>
<p>Vásáhusturisma 2012:s álggahuvvui prošeakta ja stuoraáŋggirdeapmi Sámi mátkeealáhus. Golmma jagáš prošeakta, man álggáheaddji lea Origo Nord, ja sii jođihit prošeavtta. Sámediggi, Innovašuvdna Norga ja golbma davvinorgga fylkkagieldda leat ruhtadan prošeavtta mas leat mielde badjel 20 fitnodaga. Sámediggi oaivvilda ahte dát prošeakta veahkeha ovddideames autenttalaš mátkeealáhusa, vuođđuduvvon sámi árbevieruid ja kultuvrra ala.</p>
<p>Innovašuvdna, dutkan ja árvoháhkan</p>
<p>Lotnolasealáhusaid árvoháhkanprográmma ja Sámi mátkeealáhusa bokte vuoruhii Sámediggi doarjut doaibmabijuid mat sáhttet addit viidásetreidema meahccebuktagiin ja eará biepmuin, ja gelbbolašvuođaloktema meahccebuktagiid ávkksteami, buvttadeami ja vuovdima birra. Sámediggi vásihii 2012:s ahte dađibahábut lei unnán doaibma meahcásteddjiid gaskkas, ja dasto ledje unnán ohcamat váikkuhangaskaoapmeortnegii.</p>
<p>Oažžun dihte eanet ođđahutkama, ovdáneami ja ođasmahttima lea Sámediggi nannet ovttasbarggu VRI Finnmárkkuin 2012:s. VRI oanádus mearkkaša “váikkuhangaskaoamit regionála DjO ja innovašuvnna vástei, ja lea regionála prográmma maid leat ruhtadan Dutkanráđđi, Finnmárkku fylkkagielda ja Innovašuvdan Norga Finnmárku. VRI Finnmárku leat guovddážis máŋga miellagiddevaš proseassain Finnmárkkus. VRI Finnmárku láhčá dili Foresight Finnmarkui (einnostuvvon ovddideapmi) ja lea guovddážis láhčime dili buoret entreprenevravuhtii ja álggaheddjiid čuovvoleapmái, nugo ealáhusgárdeáŋggirdeapmi ja Inkubator Nord. Oasálaččain lea oktasaš mihttomearri dan birra ahte movttiidahttit eambbo ovdáneapmái Finnmárkkus, ja sii áigot ovttas guorahallat guđeládje ovddidanbirrasat sáhttet veahkehit dan oktavuođas.</p>
<p>Gelbbolašvuođalokten ja ođđa ásaheamit</p>
<p>Sámediggi lea vuoruhan čuovvolit ásahuvvon fitnodagaid 2012:s ja dan dihte almmuhan gilvvu ásahuvvon fitnodagaidčuovvoleami dahkat davvi- Romssas ja Finnmárkkus. Vuoruheapmi lea oassin lotnolasealáhusaid ja Sámi mátkeealáhusaid Árvoháhkanprográmmas. PriceWaterhouse Coopers oaččui bargun čađahit čuovvolanprográmma mii vurdojuvvo gárvánit 2013:s. Sámediggi juolludii 2012:s álggahanstipeandda álggaheddjiide. Bušeahttarámmas mii lei 900 000 ru, manai 600 000 ru dan ulbmilii. Go dát gehččojuvvo sámi servodagaid vuollegis ásahandávjodaga oktavuođas, de álggahanstipeanda mii galgá movttiidahttit ođđa ásahemiide, lea praksisa mainna Sámediggi ain joatká. Sámediggi juolludii 2012:s 100 000 ru Nuorra entreprenevravuhtii. Daid ruđaid juolludii Sámediggi dan dihte vai ohppiid ulbmiljoavkkus galgá hástaluvvot ásahit nuoraidfitnodagaid mas fitnodatideaide lea vuođđun sámi sisdoallu, ovdamearkka dihte ahte sámi kultuvra, giella ja árbevierut leat oassin fitnodatideas. Ohppiidfitnodagat fertejit ieža defineret sámi sisdoalu.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 174 siidu 453 siiddus</p>
<p>Kárta vuolábealde čájeha suohkaniid mielde juhkkojuvvon ohcanvuđot ealáhusdoarjagiid 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 175 siidu 453 siiddus</p>
<p>Regionálaovddideapmi Sámediggi bargá dili láhčit vai sápmelaččat ieža, ja iežaset eavttuid vuođul galget oažžut vejolašvuođa ovddidit iežaset servodaga, giela ja kultuvrra buoremus lági mielde. Dát lea ovddasvástádus maid Sámediggi ii galgga, iige sáhte dahje hálit okto guoddit.</p>
<p>Sámedikki váldoulbmil regionálaovddidemiin lea aktiiva ja ulbmillaš ovttasbargu báikkálaš ja regionála eiseválddiiguin man ulbmil lea nannet ja ovddidit sámi kultuvrra, giela ja servodateallima. Sámedikkis váilot ain buorit reaiddut maiguin sáhttá ákkastallat čatnasemiid gaskal resursa- ja energiijaávkkástallama ja sámi servodateallima ja kultuvrra nannema. Bušeahta meannudettiin čuovvolit dievasčoahkkin dán ášši ja áigu geahččalit dustet hástalusaid 2013:s.</p>
<p>Kapihttalis: Dásseárvu, vuosttaš teakstaoasi nubbi cealkka rievdaduvvo dánin: Sámediggi áigu dan dihte ovddidit dásseárvvu ja ovttadássásašvuođa beroškeahttá sohkabealis, etnisitehtas, gielas ja seksuálalaš sojus. 2012:s lea Sámediggi bargan aktiivvalaččat regionálaovddidemiin máŋgga arenas. Sámediggi ovdanbuvttii čielggadeami regiovdnaovddideami birra Sámedikki dievasčoahkkimii geassemánus. Čielggadeamis čilgejuvvui áššečuolmmaid birra mat gullet sámi perspektiivii distrikta- ja regionálapolitihkas, ja mot Sámediggi sáhttá bargat vuđolaš vuoigatvuođaiguin ja dárbbuiguin nuorra sápmelaččaid guovdu geat fárrejit gávpogiidda, seammás go mii háliidit bargat árbevirolaš sámi guovlluid ovdánemiin ja ovddidemiin.</p>
<p>Ovttasbargošiehtadusat fylkkagielddaiguin leat dehálaš reaiddut maiguin nanne ja ovddida sámi kultuvrra, giela ja servodateallima. Sámedikkis leat ovttasbargošiehtadusat buot fylkkagielddaiguin Hedemárkku rájes davás guvlui. Ovttasbargošiehtadusaid bokte šiehtadussii nannejuvvo regionála eiseválddiid ovddasvástádus sámegiela, kultuvrra ja servodatovddideami dáfus. Leat boahtán ollu buorit bohtosat dán ovttasbarggus.</p>
<p>Sámediggi goitge oaivvilda ahte ovttasbargu fylkkagielddaiguin berre leat eambbo ulbmilaš ja ahte oasálaččat berrejit bidjat eambbo fuomášumi politihkalaš ovttasbargui. Ovttas fylkkagielddaiguin háliida Sámediggi danin vuđolaččat guorahallat visot ovttasbargošiehtadusaid, ja maŋŋel dan dasto ođasmahttit šiehtadusteavsttaid. Dáinna bargguin álggii Sámediggi 2012:s go ođastii ovttasbargošiehtadusa Finnmárkku fylkkagielddain. Boađusin das lei ahte Finnmárkku fylkkagielda dohkkehii ođastuvvon šiehtadusa 2012:s. Sámediggi áigo dohkkehit šiehtadusa 2013 vuosttaš dievasčoahkkimis. Bajitdási ulbmil šiehtadusain lea váikkuhit positiiva ovddideapmái Finnmárkkus, mas erenoamáš deaddu biddjo dasa ahte nannet ja čalmmustahttit sámi kultuvrra, giela, ealáhuseallima ja muđui sámi servodateallima fylkkas. Šiehtadusas boahtá ovdán ahte Sámediggi ja Finnmárkku fylkkagielda bohtet bargat čuovvovaš surggiiguin fárrolaga: Geasuheaddji báikegottit, Ealáhusovddideapmi, Oahppu ja oahpahus, Areálahálddašeapmi, Davviguovllupolitihka, Sámegiella, Kultuvra, Álbmotdearvvašvuohta ja Kulturmuitohálddašeapmi. Dat njealji jagáš ovttasbargošiehtadus galgá čuovvoluvvot jahkásaš doaibmaplánaiguin.</p>
<p>Sámediggi vuoruha aktiiva váikkuhangaskaoapmegeavaheami láhččojuvvon doaimmaide mas fylkkagielddat ja eará dehálaš regionála aktevrrat leat mielde. 2012:s juolludii Sámediggi vuollelaš 5,6 mill ru regionála ovddidanprošeavttaide sihke giela, ealáhusa ja kultuvra siskkobealde.</p>
<p>Sámi ovttasbargu ja riikkaidgaskasaš bargu Sámediggi hálddaša prinsihpalaš oaiviliid ja beroštumiid mat ovddiduvvojit ja bealuštuvvojit riikkaidgaskasaš arenain. Lea dehálaš áimmahuššat álgoálbmotdimenšuvdna našunála ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 176 siidu 453 siiddus riikkaidgaskasaš forain, ja ahte áššit mat leat dehálaččat álgoálbmogiidda ovddiduvvojit sihke riikasis ja riikkaidgaskasaččat.</p>
<p>Sámediggi njulge iežas riikkaidgaskasaš bargguid našunála ja riikkaidgaskasaš forain ja arenain mat gusket ON:i, davviguovllupolitihkkii, Sámi Parlamentáralaš ráđđái, Barentsovttasbargui, davviriikkalaš ovttasbargui, Árktalaš ovttasbargui, Interregii ja EU:i olahan dihte dáid ulbmiliid.</p>
<p>Sámi ovttasbargu ja riikkaidgaskasaš bargu</p>
<p>Sámedikki ulbmil iežas riikkaidgaskasaš bargguin lea ahte álgoálbmogat galget oažžut vejolašvuođa mearridit iežaset ovdáneami badjel ja áimmahuššat iežaset beroštumiid riikkaidgaskasaččat. Mii háliidit viiddis ovttasbarggu sápmelaččaid gaskkas riikarájiid badjel. Seammás galgá Sámediggi leat iešheanalaš aktevra ovttas earáiguin riikkaidgaskasaš barggu dáfus. Sámediggi maiddái bargá dainna ahte buoridit álgoálbmogiid internašunála riekteovddideami. Sámediggi njulge iežas riikkaidgaskasaš bargguid našunála ja riikkaidgaskasaš forain ja arenain mat gusket ON:i, davviguovllupolitihkkii, Sámi Parlamentáralaš ráđđái, Barentsovttasbargui, davviriikkaid ovttasbargui, Árktalaš ovttasbargui, Interreg ja Davit dimenšuvdna (EU) olahan dihte dáid mihttomeriid.</p>
<p>Čoahkkimat guovddáš eiseválddiiguin</p>
<p>Sámedikkis leat guokte gulahallančoahkkima jagis Olgoriikadepartemeanttain. Čoahkkimiid sisdoallu lea leamaš Sámedikki riikkaidgaskasaš barggut ja oktiiheiveheapmi departemeanttaiguin dán oktavuođas. Áššit mat leat digaštallojuvvon leat vuosttažettiin leamaš áššit mat gusket davviriikkapolitihkkii, dása gullet ealáhusovdáneapmi ja minerálabohkan sámi guovlluin,</p>
<p>Barentsovttasbargu, Árktalaš Ráđđi ja olmmošvuoigatvuođagažaldagat ja álgoálbmotáššit ON:s. Dollojuvvojit jámma ovttastahttinforumat gaskal olgoriikaministara, sámediggepresideantta ja dan 3 davvinorgga fylkkagieldda. Ovttastahttinforuma ulbmil lea nannet gulahallama ja diehtolonohallama davviguovllupolitihka birra gaskal Ráđđehusa ja regionála eiseválddiid.</p>
<p>Barentsovttasbargu</p>
<p>Sámediggi lea addán 250 000 ruvdnosaš doarjaga Barents álgoálbmotkantuvrii Lujávrris. Kontuvra lea 2012:s fárren Murmánskii. Kontuvra ásahuvvui 2003:s, ja Norgga Sámediggi ruhtada dan ja Barentsčállingoddi hálddaša dan. Kontuvra galgá earret eará veahkehit Álgoálbmogiid bargojoavkku jođiheaddji, ja leat deaivvadanbáikin Barentsovttasbarggu ovttasbargi aktevrraide.</p>
<p>Sámi parlamentáralaš ráđđi (SPR)</p>
<p>Sámi parlamentáralaš ráđđi (SPR) lea Suoma, Norgga ja Ruoŧa sámedikkiid gaskasaš parlamentáralaš ovttasbargoorgána. Ruoššabeale sámit lea bistevaš oasseváldit ráđis. SPR galgá fuolahit sápmelaččaid beroštumiid riikkarájiid rastá ja lea sámi jietna riikkaidgaskasaččat. Norgga beale Sámediggi lea 2012:s jođihan Sámi parlamentáralaš ráđi ja sin ovddasvástádussii lea gullan doaimmahit dan čállingotti. Sámi parlamentáralaš ráđi doaibmaplána bidjá láidestemiid stivrra bargui 2011- 2013 áigodahkii. Doaibmaplánas deattuhuvvojit gávcci doaibmasuorggi: sámegiella, oahpahus/oahppu, sámi nuorat – organiseren ja váikkuhanfápmu, sámi universitehta, dásseárvu, davviriikkalaš sámekonvenšuvdna, resursaávkkástallan ja biras ja Sámi parlamentáralaš ráđi riikkaidgaskasaš bargu. Dasa lassin lea ulbmil leamaš nannet SPR ovttasbarggu ja rámmaeavttuid, earret eará guorahallat sámedikkiid gaskasaš ovttasbargošiehtadusa SPR- ovttasbarggu dáfus. 2012:s leat dollojuvvon 5 stivračoahkkima.</p>
<p>Sámi parlamentáralaš ráđđi lea 2012:s oasálastán seminárain, konferánssain ja čoahkkimiin gos álgoálbmotpolitihkalaš gažaldagat leat leamaš fáddan. Dakkár deaivvadanbáikkit leat dehálaččat rádjerasttideaddji ovttasbarggu duohtandahkamii. Sámi parlamentáralaš ráđđi nammada miellahtuid</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 177 siidu 453 siiddus riikkaidgaskasaš ovttasbargoorgánaide, earret eará áirasiid bistevaš árktalaš parlamentarihkarlávdegoddái, Barentsovttasbarggu Regiovdnaráđđái ja golbma miellahtu Álgoálbmogiid Barentsovttasbarggu bargojovkui. Sámedikkiin lea observatevrastáhtus Davviriikalaš</p>
<p>Ráđis. Sámediggepresideantta Egil olli lea 2012:s ovddastan Sámi parlamentáralaš ráđi dán barggus. SPR oassálastá observatevran WIPO:s, (máilmmi organisašuvdna vuoiŋŋalašvuoigatvuođaid váste) gaskkastáhtalaš lávdegottis vuoiŋŋalaš opmodagaid, genetihkalaš resurssaid, mihtilmas ja árbevirolaš kultuvrralaš ovdanbuktimiid váste. EO olgešáirras olgoriikaáššiide ja sihkarvuođapolitihkkii ja Eurohpá-kommišuvnna várrepresideanta, Catherine Ashton, bovdii Sámi parlamentáralaš ráđi áirasiid ságastallamii Roavvenjárggas, iežas Suoma guossástallama oktavuođas. SPR oassálastti golmmain áirasiin. Čoahkkimis ságaškušše earret eará árktalaš gažaldagaid, boazodoalugažaldagaid ja giela, ja boahtte áigodaga Interreg- prográmma ja regionála ovddideami birra mii guoská sámi regiovdnii. SPR áirasat muitaledje ON álgoálbmotkonferánsa birra 2014:s ja ráhkkanahttin álgoálbmotkonferánsa birra mii dollojuvvo Álttás 2013 geassemánus.</p>
<p>Sámi parlamentáralaš ráđi Sámedikki delegašuvdna oassálasttii Barents álgoálbmotkongreassas mii dollui Girkonjárggas. Barentsguovllus 70 nenetsa, sámi ja vepsára ovddasteaddji deaivvadedje doppe digaštallat álgoálbmotoassálastima Barentsovttasbarggus ja viidáset barggu vuoruhemiid birra.</p>
<p>Čoahkkimis dohkkehuvvui resolušuvdna ja ođđa doaibmaplána álgoálbmogiid váste Barentsovttasbarggus. Ovdal čoahkkima dollui konferánsa mas fáddan lei: “Indigenous peoples,</p>
<p>Business &amp; Enviroment 2012”. Lei Álgoálbmogiid Barentsovttasbarggu bargojoavku mii lágidii čoahkkima ja konferánssa. Sámeparlamentáralaš ráđi stivra lea nammadan ođđa miellahtuid Gollegiella – Davviriikkalaš Sámi giellabálkkašumi árvvoštallanlávdegoddái. Giellabálkkašupmi juhkkojuvvui viđat geardde 2012:s. Bálkkašumi ožžo Divvun ja Romssa universitehta Giellatekno, ja Aleksandra Andrejevna Antonova ja</p>
<p>Nina Jeliseevna Afanasjeva, geat bargaba gielddasámegielain. SPR juohká Davviriikalaš sámi dássearvobálkkašumi juohke viđat jagi. 2012:s juhkkojuvvui bálkkašupmi nuppes. Bálkkašumi ulbmil lea eanet árjjaid bidjat bargui mainna olaha ovddida dásseárvvu ja ovttaárvosašvuođa gaskal nissoniid ja dievdduid riikarájiid rastá sámi servodagain.</p>
<p>Bálkkašumi oaččui SámiNissonForum go sii measta 20 jagi leat bargan ovddideame sohkabealidásseárvvu ja nissoniid vuoigatvuođaid sámi servodagain. SPR lea álggahan giellaovttasbarggu 2012:s, ja lea ásahan davviriikkalaš sámi giellafágalaš guovddáža. Guovddážis lea mearridanváldi áššiide mat gusket sámi giellaovttasbargui.</p>
<p>ON máilmmikonferánsa álgoálbmogiid birra 2014 (máilmmikonferánsa) 2011:s mearridii ON váldočoahkkin doallat alladási dievasčoahkkima namain <span type="quote">“ON máilmmikonferánsa álgoálbmogiid birra 2014:s”</span>. Álgoálbmogat háliidit oassálastit proseassain máilmmikonferánssa guvlui ja háliidit váikkuhit sihke proseassaide, sisdollui ja máilmmikonferánssa bohtosiidda.</p>
<p>ON Álgoálbmotáššiid Bistevaš forumis 2011:s bovdii Sámediggi máilmmi álgoálbmogiid ráhkkaneaddji álgoálbmotkonferánsii mii dollojuvvo 2013 geassemánus Álttás (Áltá 2013). Sámediggi ovdanbuvttii dan evttohussan strategiijaide mot álgoálbmogat sáhttet ráhkkanit máilmmikonferánsii. Áltá 2013 lea dál ásahuvvon oassin ráhkkaneaddjiproseassas ON máilmmikonferánsii álgoálbmogiid birra 2014:s.</p>
<p>Cuoŋománus 2012:s nammadii ON váldočoahkkima presideanta álgoálbmogiid oktiiordnejeaddji ja Mexico ON- ambassadevrra, ON- presideantta ovddas, čađahit konsultašuvnnaid ON</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 178 siidu 453 siiddus miellahttostáhtaiguin ja álgoálbmogiiguin ON álgoálbmogiid máilmmikonferánssa 2014 čađaheami birra.</p>
<p>Københápman – resolušuvdna</p>
<p>Københápman – čoahkkin dollui ođđajagimánus 2012:s Københámmanis. Dása oassálastte álgoálbmogat buot 7 álgoálbmotguovllus, ja ON álgoálbmotáššiid bistevaš foruma miellahtut, ON álgoálbmotvuoigatvuođaid ekspeartamekanisma ja ON álgoálbmotvuoigatvuođaid spesiáladieđiheaddji. Čoahkkin mearridii resolušuvdnateavstta, dan dovddus Københápman- resolušuvnna. Resolušuvdna mearridii nammadit SPR áirasa, John Bernhard Henriksena, álgoálbmogiid máilmmikonferánsaproseassa oktiiordnenjovkui. Resolušuvdna mearridii ásahit globála koordinerenjoavkku (GCC) mas lea oktiibuot ovcci miellahttu, buot ON čieža álgoálbmotguovllus ja okta álgoálbmotnissonáirras ja okta álgoálbmotnuoraidáirras. Resolušuvdna nanne (fas) prinsihppa dasa ahte álgoálbmotjulggaštusat fertejit olahit vuoiggalaš akkrediterema sihke máilmmikonferánsii ja buot relevánta ráhkkanančoahkkimiidda.</p>
<p>Viidáset deattuha resolušuvdna ahte álgoálbmogiid ráđđejeaddji ásahusat, ja našuvnnat, ráđit, parlameanttat ja ráđđehusat, ja árbevirolaš ráđđehusat, galget dohkkehuvvot ráđđehussan ja akkrediterejuvvot seamma dásis go stáhtat. Resolušuvdna nanne dan ahte gos álgoálbmogat háliidit čađahit báikkálaš, našunála, regionála dahje riikkaidgaskasaš ráhkkananproseassaid máilmmikonferánsa guvlui, de galget dát čoahkkimat almmolaččat dohkkehuvvot oassin máilmmikonferánsa ráhkkananproseassas. Resolušuvdna ávžžuha maiddái stáhtaid ja ON- orgánaid fuolahit ollislaš ruhtadeami ja effektiiva álgoálbmotoassálastimii máilmmikonferánssas, ja maiddái doarvái deastta čájehit ráhkkananproseassaide.</p>
<p>Ollessámi čoahkkin</p>
<p>Anár-julggaštus dohkkehuvvui ollessámi čoahkkimis Anáris, Suomas 2012 geassemánus. Das leat vuoruheamit maid sámi ásahusat ja organisašuvnnat galget ovddidit máilmmikonferánssa guvlui.</p>
<p>Anár-julggaštus ávžžuha dasa ahte máilmmikonferánsa boađusin galget doaimmat mat ollislaččat ja beaktilit implementerejit álgoálbmotvuoigatvuođaid. Viidáset ovddida dat iešguđet lágan konstruktiivvalaš doaimmaid mat bohtet sihkkarastet álgoálbmogiid vuoigatvuođaid implementerema iešmearrideapmái, guovlluide, eatnamiidda, čázádagaide, resurssaide ja árbevirolaš eallinvugiide. Anárjulggaštus evttoha ahte ásahuvvo válljenláhkái beavdegirji ON álgoálbmotvuoigatvuođaid julggaštussii, ja vel eambbo eará čađahahtti doaimmat vai sihkkarastá ahte álgoálbmotvuoigatvuođat implementerejuvvojit. Eará dehálaš suorggit mat leat mielde julggaštusas, leat álgoálbmot mánáid ja nuoraid vuoigatvuođat, váldit vára álgoálbmotgielain ja dili láhčit akademalaš ásahusaide. Anárjulggaštus siskkilda maiddái álgoávnnasindustriija, árbevirolaš máhtu, árbevirolaš kultuvrralaš ovdanbuktinvugiid, genehtalaš resurssaid, dearvvašvuođa, rájiidrástá vuoigatvuođaid ja álgoálbmotvuoigatvuođaid geavaheami ON vuogádaga siskkobealde.</p>
<p>Árktalaš guovllu ráhkkanančoahkkin Nuukas</p>
<p>Árktalaš guovlu doalai ráhkkanančoahkkima ON álgoálbmot máilmmikonferánsii golggotmánus 2012:s. Sápmelaččaid bealis ledje Sámeráđi ja Sámi parlamentáralaš ráđi áirasat, ja inuihtain ledje Ruonáeatnama iešstivrejumi áirasat ja Inuit Circumpolar Council áirasat. Čoahkkima boađusin šattai Nuuk Árktalaš julggaštus ON álgoálbmogiid máilmmikonferánssa 2014 ektui. Julggaštusas váldojit ovdan fáttat nugo álgoálbmogiid iešmearridanvuoigatvuohta; vuoigatvuohta eatnamiidda, čáziide, resurssaide ja árbevirolaš eallinvugiide. Julggaštusas ovddiduvvo dakkár evttohus ahte ON álgoálbmotjulggaštussii boahtá lassibeavdegirji dainna áigumušain ahte nannet realiserema álgoálbmogiid iešmearrideami vuoigatvuođain ja vuoigatvuođain eatnamiidda ja luondduresurssaide; doaimmat maiguin galgá nannet álgoálbmotvuoigatvuođaid realiserema; kultuvra, giella, oahppu ja dearvvašvuohta; álgoálbmogiid rájiidrástá vuoigatvuođat, ja evttohus doaimmaide maiguin nanne ON</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 179 siidu 453 siiddus barggu álgoálbmotvuoigatvuođaid ektui. Nuuk Árktalaš julggaštus lea muhtun muddui huksejuvvon Anár-julggaštusa sisdoalu ala.</p>
<p>Árktalaš guovlu lei vuosttaš buot čieža ON- guovlluin mii doalai ráhkkanančoahkkima máilmmikonferánsa 2014 ektui.</p>
<p>Álgoálbmotvuoigatvuođaid ekspeartamekanisma (EMRIP) 2012:s oassálasttii Sámediggi EMRIPa 5.sešuvnnas. Mii muitaleimme máilmmikonferánsa fáttáid birra, EMRIPa ovddeš dutkosiid čuovvoleami ja álgoálbmotjulggaštusa birra. Sámediggi lea maŋŋel sešuvnna bargan oažžut eambbo EMRIPSa rávvagiid Olmmošvuoigatvuođa resolušuvdnii olmmošvuoigatvuođaid ja álgoálbmotvuoigatvuođaid birra.</p>
<p>Olmmošvuoigatvuođaráđi 21.sešuvdna – álgoálbmotvuoigatvuođat</p>
<p>Sámediggi oassálasttii olmmošvuoigatvuođaráđi 21. sešuvnnas 2012 čakčamánus fáttáin mat guske álgoálbmotvuoigatvuođaide. Sámediggi ovddidii oainnuid šiehtadallamiin ja nu nagodii váikkuhit ON-resolušuvnna sisdollui. Muhtun árvalusaide oaččui Sámedikki guorraseami, ja vuosttažettiin daidda mat gulle ON álgoálbmotvuoigatvuođaid ekspeartamekanismma raportta ávžžuhusaide. Sámediggi ii olahan doarjaga norgga delegašuvnnas dasa ahte rievdadit teakstasisdoalu ON-resolušuvnna evttohusas mii lei álgoálbmogiid vuoigatvuođa birra oažžut ráđđeaddi stáhtusa ON-vuogádaga siskkobealde. Lea sierra artihkal ON resolušuvnnas mii ávžžuha stáhtaid joatkit ovddideame álgoálbmogiid oassálastima máilmmikonferánssa ráhkkaneami guvlui, ja maiddái veahkehit doarjume álgoálbmogiid oassálastima teknihkalaš ja ruđalaš addosiid bokte.</p>
<p xml:lang="vep">Boazoguohtunkonvenšuvdna</p>
<p>Sámedikki ulbmil norgga- ruoŧa boazoguohtunkonvenšuvnna bargguin lea váikkuhit dasa ahte lea rádjerasttideaddji boazodoalu mii lea ekonomalaš, ekologalaš ja ceavzil boazodolliide geaidda dat guoská. Rádjerasttideaddji boazodoalus gaskal Norgga ja Ruoŧa leat guhkesáiggi historjjálaš árbevierut, ja ođđa konvenšuvnna bargu ferte árvvusatnit boares árbevieruid ja vuoigatvuođaid maid boazodoallu lea olahan.</p>
<p>Norgga Sámediggi, lea ovttas Ruoŧa Sámedikkiin, Norgga Boazosápmelaččaid Riikkaservviin ja Ruoŧa sámiid riikkaservviin, ožžon bargun viidáset bargat vai šaddá soabadeapmi ođđa norgga- ruoŧa boazoguohtunkonvenšuvnna guovdu. Dat bargu galgá leat gárvvis 2013 čakčamánu rádjái. Norgga Sámediggi jođiha proseassa.</p>
<p>Norgga- ruoŧa boazoguohtunkonvenšuvnna barggus, lea leamaš dehálaš ahte lea buorre gulahallan guoskevaš orohagaiguin ja čearuiguin ja rabas ja searvadeaddji proseassa.</p>
<p>Davviriikkalaš sámekonvenšuvdna</p>
<p>Sámekonvenšuvnna ekspeartajoavkku evttohus almmuhuvvui golggotmánus 2005:s. Sámedikki dievasčoahkkin doarjjui evttohusa ja bijai vuođđun ahte čoavddus ferte váldit vuhtii unnimusstandárdda ekspeartajoavkku evttohusas. Dan rájes lea ON dohkkehan álgoálbmot vuoigatvuođaid julggaštusa (álgoálbmotjulggaštus), ja Norgga Ráđđehus lea, šiehtadan Sámedikkiin, meroštallan konsultašuvdnaprosedyraid mat leat gaskal stáhtalaš eiseválddiid ja Sámedikki. Sámedikkis leat áirasat Norgga šiehtadandelegašuvnnas, ja Norgga posišuvnnaid birra galgá dađistaga konsulterejuvvot. Riikkaidgaskasaš šiehtadallamat álge 2011:s ja lea oaivvilduvvon ahte dat galget bistit vihtta jagi.</p>
<p>Riikkaidgaskasaš šiehtadallamis lea láhččojuvvon nu ahte guovtte geardde galgá visot čađa lohkkojuvvot ekspeartajoavkku sámekonvenšuvdnaevttohus. Vuosttaš čađalohkan konvenšuvdnateavsttas lea dahkkon 2012:s. Čađalohkamis leat identifiserejuvvon artihkkalat maid oasálaččain leat váttisvuohta dohkkehit. Nubbi ceahkki šiehtadallanproseassas lea lagat geahčadit konvenšunteavstta sisdoalu.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 180 siidu 453 siiddus</p>
<p>Dásseárvu Dásseárvu ja ovttaárvosašvuohta leat vuođđun Sámedikki doibmii. Sámediggi áigu dan dihte ovddidit dásseárvvu ja ovttadássásašvuođa beroškeahttá sohkabeali, etnisitehta ja seksuálalaš sojuid. Dásseárvu guoská buot surggiide servodagas ja galgá leat integrerejuvvon oassi Sámedikki doaimmain. Vuođđun</p>
<p>Sámedikki doaimmaide dásseárvvuin lea iežamet dásseárvodoaibmaplána 2009- 2013 áigodahkii.</p>
<p>Doaibmaplána doaibmanáigodat manná loahpa guvlui. Sámediggeráđđi ovdanbuvttii danin dásseárvosašpolitihkalaš čilgehusa 2012:s mii muitala mot stáhtusa lea dásseárvopolitihka dáfus ja nu ahte sáhttá plánegoahtit ovddasguvlui. Leat leamaš positiivvalaš vásáhusat doaibmaplánain. Mii leat danin mearridan ráhkadit ođđa doaibmaplána 2014- 2017 áigodahkii.</p>
<p>Nissonbeaivi</p>
<p>Čuovvoleapmin Sámedikki dásseárvvu doaibmaplánas lea čalmmustahttit riikkaidgaskasaš nissonbeaivvi njukčamánu 8.b. Dán jagi lei čalmmustahttin Unjárggas, lei buorre ovttasbargu báikkálaš njukčamánu 8.b. –lávdegottiin. Váldofáddá dan beaivái lei eretfárren smávva giliin obbalaččat ja erenoamážit sámi guovlluin. Lágiduvvui paneladigaštallan fáttáin <span type="quote">“Maid sáhttet gilit fállat nissoniidda?”</span>.</p>
<p>Sámegiella ja kulturgelbbolašvuohta DVÁ:s</p>
<p>Doaibmaplána mielde galgá maid sámegiella- ja kulturgelbbolašvuohta integrerejuvvot eará orgánaide main lea váldi dásseárvo- ja vealahansuorggis. Mii lea dan dihte bargan dan ala ahte sihkkarastime Dásseárvo- ja vealahanáittardeaddjái (DVÁ) dakkár gelbbolašvuođa. DVÁ lea čoahkkimiin Sámedikkiin gávnnahan ahte leat unnibut jearaldagat sápmelaččain go etnalaš norgalaččain. Sámediggi oaivvilda ahte dasa sáhttá sivvan leat gelbbolašvuohta mii DVÁ:s lea dán suorggis.</p>
<p>Dásseárvo- ja vealahanáittardeaddji váidinásahus lea Dásseárvo- ja vealahanlávdegoddi. Oasálaš gii ii leat ovttaoaivilis áittardeaddji mearrádusain, sáhttá iežas ášši doalvut dán lávdegoddái, mii lea hui dehálaš dásseárvo- ja vealahansuorggi riekteovddideapmái. Sámediggi lea danin ilus go Ellen Katrine Hætta nammaduvvui miellahttun lávdegoddái nu go Sámediggi lei evttohan. Álgoálbmogiid ovddasteami sihkkarastin dakkár fágalávdegottiide lea doaibmabidju mii lea mielde sihkkarastime ahte stáhta čuovvu riikkaidgaskasaš geatnegasvuođaid sápmelaččaid ektui álgoálbmogin.</p>
<p>Veahkaválddálašvuohta lagas relašuvnnain</p>
<p>Doaibmaplánas lea ulbmiliin okta ahte sihke nissoniin ja dievdduin lea riekti eallimii veahkaválddálašvuođa ja veahkaválddálašvuođa áitimiid haga, ja ahte mánáin lea riekti bajásšaddamii veahkaválddálašvuođa ja balu haga. Barggus mas bargat veahkaválddálašvuođa vuostá lagas relašuvnnain lea min váttisvuohta leamašan ahte mis lea heajos máhttovuođđu bidjat johtui konkrehta doaibmabijuid. Dát lea maiddái hearkkes fáddá ja fáddá man birra ii hubmojuvvo. Sámediggi lea dan dihte álggahan prošeavtta ovttas Justisdepartemeanttain, veahkaválddálašvuođaid birra lagas relašuvnnain sámi servodagas, mas ulbmil lea oažžut buoret máhttovuođu vai sáhttit leat mielde ovddideame buriid doaibmabijuid maiguin hehtte veahkaválddálašvuođaid lagas relašuvnnain. Dán prošeavtta bohtosat leat vurdojuvvon 2014 álggus.</p>
<p>Sámi dievdokonferánsa</p>
<p>Sámediggi lea maid leamaš okta álggaheddjiin sámi dievdokonferánsii <span type="quote">“Dievdduid eallin sámi konteavsttas”</span> mii lágiduvvui čakčat Romssas. Konferánssa ulbmil lei oažžut eambbo máhtolašvuođa sámi dievdduid birra joavkun ja bidjat guovddážii sámi dievdduid dásseárvoaktevran. Lei gelddolaš konferánsa mas ledje buorit ja jurdagiid bokti sátnevuorut. Sámediggi áigu viidáset bargat fáttain, ja mihttu lea ahte sámi dievdu boahtá eambbo oidnosii Sámedikki boahttevaš dásseárvopolitihkas.</p>
<p>Konferánsa lei boađus konsulteremiin mat ledje gaskal Sámedikki ja Mánáid-, dásseárvvu- ja searvadahttindepartemeantta Ráđđehusa dásseárvodoaibmaplána birra. Lei KUN máhtto- ja dásseárvoguovddáš mii organiserii ja čađahii konferánssa.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 181 siidu 453 siiddus</p>
<p>Davviriikkalaš sámi dásseárvobálkkašupmi</p>
<p>Sámi NissonForum oaččui Davviriikkalaš sámi dásseárvobálkkašumi 2012:s. sii ožžo bálkkašumi iežaset sohkabealidásseárvvu ja nissoniid vuoigatvuođaid barggu ovddas maid leat bargan lagabui 20 jagi. Bálkkašumi vuoitit leat earret eará ohcalan čalmmusteami ovdamanni nissoniin. Sii leat mielde leamaš čalmmustahttimis sámi nissoniid historjjálaččat. Sii leat váldán áššit bajás mat gusket hirbmat stuora rumašberoštupmái, seksuálalaš loavkideapmái ja veahkaválddálašvuhtii nissoniid guovdu. Sii leat duostan hupmat čieguslágan váttisvuođaid birra sámi servodagas ja nissoniid saji birra sámepolitihkas, áššit maid birra earát eai huma. Sámi NissonForum ii leat dan ge vajálduhttán ahte sámit orrot njealji riikkas, ja rádjerasttideaddji perspektiiva lea vuođđun visot sin bargui. Sii leat oidnosis viidát olggobealde Sámi ja sis lea stuora riikkaidgaskasaš fierpmádat.</p>
<p>Lea Sámi parlamentáralaš ráđđi mii juohke viđat jagi juohká Davviriikkalaš sámi dásseárvobálkkašumi. Bálkkašumi ulbmil lea movttiidahttit eambbo árjjaid bidjat dásseárvvu ja ovttaárvosašvuođabargui sámi servodagain gaskal dievdduid ja nissoniid riikkarájiid rastá.</p>
<p>Dásseárvu riikkaidgaskasaš arenas</p>
<p>Norgga sápmelaččat ellet máilmmi riggámus riikkas. Mis leat vuoigatvuođat ja olámuttos čálgofálaldagat maid birra eará álgoálbmogat sáhttet dušše niegadit. Dan dihte fertet mii maid dásseárvosuorggis bargat dan ala ahte eará álgoálbmogiin buorránit ovddidanvejolašvuođat ja riekteovddideapmi. Seammás lea oassálastin riikkaidgaskasaš arenain buorre vejolašvuohta oažžut sámi álbmoga guoskevaš gažaldagaid áššelistui. Dat sáhttá veahkehit bajideame dáid áššiid stáhtusa ja bidjame deattu našunála eiseválddiide. Sámediggi lea danin maŋemus jagi oassálasttán riikkaidgaskasaš arenain gos dásseárvu lea leamašan fáddán.</p>
<p>Sámediggi lei mielde go Norga attii iežas 8.raportta ON nissonvealahankonvenšuvnna čuovvoleamis. Mis ledje evttohusat dán raportii, earret eará sámi nissoniid dearvvašvuođa birra. Ruovttoluottadieđus Norgii lei ON beroštii das ahte Norggas ledje váilevaš dieđut sámi nissoniid ja sin dearvvašvuođadili birra, ja sis ohcaledje doaibmabijuid maiguin njulge dán čielga dearvvašvuođaerohusa.</p>
<p>Sámediggi lei maiddái mielde ON nissonkommišuvnna sešuvnnas 2012:s. Váldofáddá lei nissonat giliin ja sin rolla ovddidangažaldagain ja mot bargat hehtteme geafivuođa ja nealggi. Dát lea áigeguovdilis fáddá sámi guovlluide gos mii vásihit ahte ollu nuorra nissonat eai hálit ásaiduvvat smávva sámi báikegottiide.</p>
<p>Nissonkommišuvnna sešuvnnas lei Sámediggi mielde ráhkadeame resolušuvdnateavstta álgoálbmogiid dili birra. Lei vuohččan go ON nissonkommišuvnna siskkobealde lea ovdagihtii šiehtaduvvon sierra resolušuvdna álgoálbmogiid dili birra. Sámediggi oaivvildii ahte lea dárbu nannet álgoálbmogiid oassálastima ja váikkuhanfámu nissonkommišuvnnas. Loahpalaš resolušuvdnaevttohus ávžžuha earret eará stáhtaid álggahit sierra doaimmaid ovddidan dihte ja nannen dihte politihka ja prográmmaid mat sihkkarastet álgoálbmotnissoniid oassálastima almmolaš mearridanproseassaide. Maiddái ON ceavzilis ovdáneami konferánssas, Rio + 20, deattuhii Sámediggi nissonperspektiivva. Leat eambbo nissonat go dievddut geat ellet geafivuođas, ja nissoniin lea dávjá ovddasvástádus háhkat biepmu ja čázi. Sámediggi lea danin ilus go nissoniid rolla ceavzilis ovdáneami barggus ovddiduvvo loahpadokumeanttas ja ahte dasa leat sátnáduvvon mihttomearit sohkabealibalánssa birra nissoniid guovdu njunuš posišuvnnain. Eará čuovvoleamit min doaibmaplánas dásseárvvu birra bohtet ovdán fágakapihttaliin.</p>
<p>Vuorrasiidpolitihkka Sámedikki vuorrasiidráđđi lea ođđa orgána mii nammaduvvui Sámediggeráđi áššis 10/12 ráđđečoahkkimis ođđajagimánus 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 182 siidu 453 siiddus</p>
<p>Vuorrasiidráđi mandáhtta lea čuovvovaččat: Vuorrasiidráđđi lea orgána mii galgá buktit cealkámušaid ja neavvagiid Sámediggái. Vuorrasiidráđis galgá leat ráđđeaddi rolla áššiin mat leat sámi vuorrasiid birra ja eará áššiin mas lea ulbmillaš ahte vuorrasat buktet iežaset oainnu.</p>
<p>Vuorrasiidráđđi nammaduvvui formálalaččat 23.2.2012. Sámedikki vuorrasiidráđđi áigodahkii ođđajagimánnu 2012 rájes – 31.12.2013 rádjái: Inga Karlsen, Divttasvuotna Nordlánda</p>
<p>Ellen Anne Stabbursvik Guovdageaidnu Finnmárku</p>
<p>Anders P. Siri Guovdageaidnu Finnmárku Jonhild Jorma, Trones Davvi - Trøndelága Magne Einerjord, Evenášši, Nordlánda 1.várrelahttu: Marit Ravna Elvevoll, Moskaluokta, Romssas, Romsa 2.várrelahttu: Kåre Eriksen, Čávkos Omasvuonas, Romsa 3.várrelahttu: Ellinor Isaksen, Áltá, Finnmárku</p>
<p>Sámedikki vuorrasiidráđi ásaheami ulbmil lea sihkkarastet ahte sámi vuorrásat besset váikkuhit Sámedikki vuorrasiidpolitihka hábmemii ja leat ráđđeaddi orgána Sámediggeráđđái buot lágan áššiide maiguin vuorrasiidráđđi háliida bargat. Vuorrasiidráđi ásaheami ulbmil lea maiddái ahte vuorrasiid resurssat galget boahtit ávkin sámi servodahkii vuorrasiid iežaset eavttuid vuođul. Sámedikki vuorrasiidráđđi ovddasta sámi vuorrasiid našuvnnalaččat.</p>
<p>Sámedikki vuorrasiidráđđi lea 2012:s doallan 3 čoahkkima ja meannudan 15 ášši. Ráđđi lea evttohan muhtun áššiid mat galget vuoruhuvvot vuosttaš áigodagas. Áššit mat galget vuoruhuvvot leat earret eará ásahit gulahallama fylkkagielddaiguin ja suohkaniiguin goabbatbealat diehtolonohallama váste, hástalusaid ja áigeguovdilis áššit birra. Vuorrasiidráđi mielas lea dárbu oažžut eanet máhtu ja áddejumi sámi giela ja kultuvrra guovdu.</p>
<p>Vuorrasiidráđi mielas lea dárbu ahte sámegiella- ja kulturipmárdus lea fágan buot skuvllain; mánáidgárddi rájes gitta Universitehtaid rádjái, ja ahte sámi fáttat leat mielde joatkkaskuvlla oahpahusa fágaplánain ja Allaskuvlla/Universitehtaid fágaplánain. Vuorrasiidráđđi maiddái háliida deattuhit man dehálaš sámegiella lea mánáidsuodjalusa ektui. Sámegiella lea rašši ollu báikkiin. Vuorrasiidráđđi háliida danin hástalit suohkaniid ráhkadit suohkaniid váras giellaoahpahus prošeavtta mii nanne sámegiela ja vai eambbogat besset oahppat giela. Vuorrasiidráđi ulbmil lea doallat čoahkkimiid miehta riikka, gos ain lea lunddolaš. Čoahkkimiid oktavuođas deaivvada Sámedikki vuorrasiidráđđi báikkálaš vuorrasiidráđiiguin ja fitnet guossástallame muhtun ásahusa dan suohkanis gos čoahkkin lágiduvvo. 2012:s dollojuvvojedje čoahkkimat Kárášjogas, Romssas ja Álttás. Vuorrasiidráđis ledje čoahkkimat báikkálaš vuorrasiidráđiiguin sihke Romssas ja Álttás, ja fitne guossástallame vuorrasiidguovddážiid / aktivitehtaguovddážiid goappaš gávpogis. Vuorrasiidráđđi lea dákko bokte ožžon ollu dieđuid sámi vuorrasiid dili birra dain báikkiin, ja makkár áššiide dárbbašuvvo politihkalaš čuovvoleapmi boahtteáiggis. Evttohusat maid vuorrasiidráđđi oažžu dain báikkiin gos fitnet, leat maid váldon evttohussan Sámedikki vuorrasiidráđi čilgehussii.Viidáset háliida Sámedikki vuorasiidráđđi čuovvolit daid áššiid maid vuorasolbmuid sávaldagaid vuođul</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 183 siidu 453 siiddus</p>
<p>Sámedikki hálddahus Sámedikki hálddahusas leat váldoáššis golbma sierra rolla álbmotválljejuvvon olbmuide ja álbmogii:  Sámedikki parlameantahálddašeapmi  Sámediggeráđi politihkalaš čállingoddi  Hálddašanáššiid ráhkkaneapmi Sámedikki sierra politihkalaš mearridanorgánaide</p>
<p>Sámedikkis lea sihke parlameanta, politihkalaš jođiheapmi ja hálddašeapmi čohkkejuvvon ovtta organisašuvdnii.</p>
<p>Hálddahusas leat dál 7 fágaossodaga ja 2 stába:</p>
<p>Giellaossodat (GlE) Bajásšaddan- ja oahpahusossodat (BOA)</p>
<p>Ealáhus-, kultur- ja dearvvašvuođaossodat (EKD) Vuoigatvuođa- ja riikkaidgaskasašossodat (VUOR) Kulturmuito-, areála- ja birasossodat (KAB)</p>
<p>Hálddahusossodat (HÁL)</p>
<p>Gulahallanossodat (GUL) Direktevrra bargoveahka (DIR) Dievasčoahkkinbargoveahka (DIS) Ossodagat barget áššemeannudemiin ja fállet bálvalusaid sihke politihkalaš eiseválddiide ja álbmogii.</p>
<p>Juohke ossodagas lea erenoamáš ovddasvástádus fágapolitihkalaš čállingoddin Sámediggeráđđái. Dievasčoahkkinbargoveagas lea ovddasvástádus lávdegodde- ja dievasčoahkkimiin ja áirasiidda láhčimis. Dievasčoahkkinbargoveahka lea oassi Sámedikki hálddahusas, muhto politihkalaččat gullá dievasčoahkkinjođiheaddji vuollásažžan, iige sámediggeráđi. Dievasčoahkkinbargoveagas lea hálddahuslaš ovddasvástádus Sámedikki parlamentáralaš doaimmas, maiddái lávdegodde- ja dievasčoahkkimiid plánemis ja čađaheamis. Dievasčoahkkinbargoveagas leat golbma bargi ja dan dihte fertejit lávdegodde- ja dievasčoahkkimiid oktavuođas oažžut veahki eará ossodagain namuhuvvon čoahkkimiid čállinbálvalusaide, jorgalanbálvalusaide jna.</p>
<p>Sámedikkis leat kanturbáikkit Snoasas, Ájluovttas, Evenáššis, Olmmáivákkis, Guovdageainnus, Kárášjogas ja Unjárggas. Leat beare unnán kontuvrasajit Sámedikki bargiide. Dan dihte lea bargu álggahuvvon oažžut viessoláigošiehtadusaid vai kontuvrakapasitehta lassána dáin kontuvrabáikkiin.</p>
<p>Eanet vuordámušat Sámediggái</p>
<p>Okta Sámedikki stuorimus hástalusain boahttevaš jagiin lea dustet ovdáneami áššehivvodaga dáfus maid Sámedikki bealis leat vásihan maŋemus jagiid. Dasa lassin go duohtavuođas lea dokumeantalohku lassánan, de leat maid ollu áššit, maid Sámediggi meannuda viidon ja váttásmuvvan sakka maŋimuš jagiid. 2008:s manne Sámedikki arkiivavuogádaga čađa 29 622 dokumeantta, 2012:s leat 36 069 dokumeantta registrerejuvvon. Dat lea lassáneapmi 6 447 dokumeanttain dahje 22 % :in dan maŋemus njealji jagis. Vástideaddji lohku 2011:s lassáneapmi 2 430 dokumeantta dahje 7,2 %. Lea hástaleaddji doalahit otná bálvalusfálaldaga, jus seammás ii lasit kapasitehta mii nagoda dustet ovdáneami. Seammás dát lea ovdáneapmi maid mii háliidit, go Sámedikki doaibma lea namalassii huksejuvvon olbmuid ja geavaheaddjit beroštumi ala Sámedikki bálvalusaide. Dat vuordimis ain lassána go 2008 ráhkaduvvon prognosat orrot doallame deaivása.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 184 siidu 453 siiddus</p>
<p>Govvosat vuolábealde čájehit man ollu dokumeanttat, maid Sámediggi jahkásaččat meannudan Sámedikki journálavuogádaga (1999 – 2012) bokte leat lassánan, ja prognosa jagiide 2013- 2022.</p>
<p>Sámedikki návccat nagodit gieđahallat jearaldagaid dađistaga boahtá iešguhtet áiggi leat dan duohken lea go kapasitehta dasa. 17959189332267319092 1969323830271902544326421296223375932638336393606938536407104300845435479995070853570565935978763161010000200003000040000500006000070000 31.12.2012 ledje Sámedikki hálddahusas 135 jahkedoaimma. Tabeallas vuolábealde oidno man ollu leat bargit ja movt dat juohkásit nissonolbmuid ja dievdoolbmuid gaskka. 31.12.2010 31.12.2011 31.12.2012</p>
<p xml:lang="smn">Jođih.</p>
<p>Jahkedoaimm a oktiibuot</p>
<p xml:lang="smn">Jođih.</p>
<p>Jahkedoaimm a oktiibuot</p>
<p xml:lang="smn">Jođih.</p>
<p>Jahkedoaimm a oktiibuot</p>
<p xml:lang="kal">Nissonat 5 79 5 87 5 87</p>
<p>Dievddut 7 50 4 50 4 48</p>
<p>Oktiibuot 12 129 9 137 9 135</p>
<p xml:lang="fra">Nissonproseanta 41,7 61,2 55,5 63,5 55,5 64,4</p>
<p xml:lang="ron">Dievdoproseanta 58,3 38,8 44,5 36,5 44,5 35,6</p>
<p>Bealit Sámedikkis, bargoaddi ja bargiidorganisašuvnnat, leat ovttasráđiid ásahan Sámedikki bargiid- ja bálkápolitihka, mii earret eará guoská oktavuhtii beliid gaskka. Báikkálaš bálkášiehtadallamiid bokte leat bealit buktán albmosii ja dássen bálkáerohusaid nissonolbmuid ja dievdoolbmuid gaskka, iešguđege virgejoavkkuid siskkobealde. Sámediggi lea nu gohčoduvvon <span type="quote" xml:lang="kal">“IA-fitnodat”</span> ja čuovvu daid njuolggadusaid mat leat mearriduvvon šiehtadusas čáhkkilis bargoeallima birra. Bargit geain leat láhčindárbbut bargosaji ja bargguid ektui ožžot fálaldaga das. Dat lokálat maid Sámediggi geavaha galget hábmejuvvot nu ahte olbmot geain lea fuotnánan doaibmanávccat váldojuvvojit vuhtii. Bargiidpolitihkalaš mihttomearrin lea dássedettolaš ahke- ja sohkabeallečoahkkádus, ja olbmuid rekrutteren geain lea minoritehta- ja álgoálbmotduogáš. Dát váldojuvvo vuhtii buot almmuhemiid ja bargiid rekrutterema oktavuođas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 185 siidu 453 siiddus</p>
<p>Plána- ja finánsalávdegotti árvalus</p>
<p>Álggahus</p>
<p>Sámelága § 1-3 vuođul, mas daddjojuvvo ahte <span type="quote">"Sámedikki jahkedieđáhus sáddejuvvo Gonagassii"</span>, bidjá Sámediggi ovdan jahkedieđáhusa. Sámedikki jahkedieđáhus, oktan Sámedikki 2012 rehketdoaluin, válddaha Sámedikki jagi 2012 politihkalaš ja hálddahuslaš doaimmaid. Sámedikki iešguđet doarjjaortnegiid hálddašeapmi válddahuvvo muhtumassii dain kapihttaliin main guoskevaš fágasuorgi válddahuvvo, ja muhtumassii rehketdoalu mearkkašumiin. Sámedikki jahkedieđáhus čujuha maiddái Sámedikki boahttevaš hástalusaide.</p>
<p>Mearkkašumit</p>
<p><em type="italic">Lávdegotti eanetlohku, Bargiidbellodaga (Bb) sámediggejoavkku lahtut Gunnar Nilsen, Ronny Wilhelmsen, Sten </em></p>
<p><em type="italic">Jønsson ja Ragnhild M. Aslaksen, Árja lahttu Inger Elin Eriksen ja </em>Sámit Mátta-Norggas (SbS) lahttu <em type="italic">(SbS) </em></p>
<p><em type="italic">Marie Therese N. Aslaksen, Norgga sámiid riikkasearvvi (NSR) lahtut Ann-Mari Thomassen, Aili Keskitalo, Rolf Johansen Jarle Jonassen, Olgešbellodaga sámediggejoavkku lahttu Anne-Marit Eira ja Ovddádusbellodaga lahttu </em></p>
<p><em type="italic">Arthur Tørfoss </em>ovddidedje čuovvovaš mearkkašumi: </p>
<p>Sámedikki jahkedieđáhus 2012 Dakkár deaŧalaš ja viiddes dokumeanttas livččii galgan siidologu válddaheapmi mii álkidivččii ášši meannudeami. Mii bivdit Sámediggeráđi árvvoštallat merket stuorát dokumeanttaid siidologuin. <em type="italic">Lávdegotti lahtut Norgga sámiid riikkasearvvis (NSR) Ann-Mari Thomassen, Aili Keskitalo, Rolf Johansen Jarle </em></p>
<p><em type="italic">Jonassen, ja Olgešbellodaga sámediggejoavkku lahttu Anne-Marit Eira </em>ovddidedje čuovvovaš mearkkašumi: Jahkedieđáhus 2012  Jahkedieđáhus doaibmi reaidun </p>
<p>Maŋŋágo parlamentarisma ásahuvvui mas Sámediggeráđđi ii leat šat oassi dievasčoahkkimis, de berre árvvoštallat Sámedikki doaimma raporten- ja bearráigeahččanrutiinnaid. Dás sáhttá árvvoštallat jahkedieđáhusa áššemeannudeami Stuorradiggái, ja dimenšuneret ja hábmet bearráigeahččanvugiid suorggis gaskal Sámedikki dievasčoahkkima ja Sámediggeráđi. Lea sivva jáhkit ahte oktilis bargu ovddidit Sámedikki organisašuvdnan, geahčada dán beali.  Rehketdoallu 2012</p>
<p>Jagi badjebáza 31.12.12 muttus, mii lea 3 005 353, eaktuduvvo leat dat submi mii juogaduvvo ođđasis jagi 2013 reviderejuvvon bušeahta oktavuođas, ii ge jagiid 2011 ja 2012 badjebáhcagiid submi, geahča rehketdoalu 23. nohta. Dat ođđasis juogadeamit maid sámediggeráđđi lea dahkan ohcanvuđot ulbmiliid oktavuođas 2012:s, leat 22,8 % dain 29,465 miljon ruvdnosaš juolludemiin. Ráđis lea váldi ođđasis juogadit gitta 20 % rádjai. Ođđasis juogadeamit addet ráđđái eaŋkilpoasttaid lassáneami 300 000 ruvnnus 900 000 ruvdnui, maid ráđđi sáhttá hálddašit friija. Vuollebáza/eanetgeavaheapmi doaibmagoluin politihkalaš ja hálddahuslaš dássái lea 7 248 667 ruvnnu, juogaduvvon namalassii su. 3.0 miljovnna politihkalaš dássái ja su. 4,2 hálddahuslaš dássái.  Riddoguolástusášši Lávdegoddi šálloša go Sámedikkis lei nu hoahppu deaŧaleamos vuoigatvuođaášši meannudeamen 2012:s dievasčoahkkimii, čujuhettiin viidáset proseassaide ja čuovvoleapmái ráđđehusas ja</p>
<p>Stuorradikkis. Mearrasámi historjjálaš vuoigatvuođat mariidna resurssaide eai leat dohkkehuvvon, ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 186 siidu 453 siiddus ášši refererejuvvon čuovvoleapmi ii leat čađahuvvon. Jahkedieđáhusas ii leat namuhuvvon ahte Stuorradiggi meannudii ášši geassemánus 2012.</p>
<p>Dát dilit deattuhit dan dárbbu ahte Sámediggi nanne ja čavge barggu duođaštit vuoigatvuođaid historjjálaš vuođu, ráhkkanahttit viidáset áššemeannudeapmi ja veahkehit mearrasámi servodaga ovddidit áššiid evttohusa vuođul ahte ásahit sierra 15 miljon ruvdnosaš bargofoandda <span type="quote">"Borjadat"</span> maid NSR evttohii jagi 2012 bušeahttameannudeami oktavuođas.  Ain lea vuogas doalahit alla dásis ohcanvuđot doarjagiid rámmaid dakkár ealáhusaide mat čájehit badjel 11,5 miljon ruvnnu badjebáhcaga 2012:s. Muhto eambbo go bealli dán badjebáhcagis, badjelaš 6,5 miljovnna, boahtá ruovttoluottageassimiin ja ruovttoluottafievrridemiin prošeavttain mat eai leat čađahuvvon. Ealáhusovddidandárbu sámi guovlluin čujuha ahte ferte rahpat njuolggadusaid ain eanet, earret eará ruđaiguin árra jurddaovddideapmái ja ovdaprošekteremii. Seammás lea deaŧalaš ahte Sámediggi oanida dan áiggi maid ieš geavaha meannudit ohcamiid vai adnojuvvo relevánta ja árjjalaš instánsa ealáhusdolliide sámi servodagas.  Riikkaidgaskasaš bargu</p>
<p>Sámedikki ovddasteapmi Eurohpá politihkalaš foras ferte vuoruhuvvot badjelebbui resursageavahemiin. Sámedikki áirasiidda ferte addojuvvot hálddahuslaš veahkki, ja ferte ođđasis árvvoštallojuvvot gálgá go Sámediggeráđđi ovddastit Sámedikki dán forumas, maŋŋágo čielgaset parlamentarisma lea ásahuvvon.  Nuortasámi musea</p>
<p>Lávdegoddi šálloša go sámi duhtátjagibáiki, Nuortasámi musea, ii leat vel rahppojuvvon, 12 jagi maŋŋá jagi 2000. Dát lea eahpegutnálaš dilli Norgga servodaga ja nuortalaččaid gaskavuhtii, ja Sámedikki ja nuortalaččaid gaskavuhtii. Eahpečielga ovddasvástádusdilit huksenproseassaáigodagas orru leamen oassi sivas dasa. Eaktuduvvo ahte sis geas lea ovddasvástádus, Kulturdepartemeanta, Statsbygg, Sámediggi, gávdnet čovdosiid nu ahte Nuortasámi musea sáhttá rahppojuvvot ja váldojuvvot atnui.  Lávdegoddi gávnnaha ahte juolludeamit Verdde-prošektii Álttás ja Guovdageainnus eai leat vel geavahuvvon 2012:s. Lávdegoddi sávvá bures bohtima ráđđái go sii dál čuvvot NSR geardduhuvvon evttohusa ahte addit earáide vejolašvuođa ohcat ruđaid dakkár árbevirolaš suorggis mii sáhttá ovddiduvvot šaddat mávssolaš reaidun maiddái ođđaáiggi servodagas mas iešguđet sámi kultuvrrat deaivvadit.  Konsultašuvnnat, ásahuslaš doaimma árvvoštallan.  Lávdegoddi čujuha Sámedikki mearrádussii minerálalága birra, ja deattuha ahte ovttasbargu minerálaovddidemiin sámi guovlluin ii leat mange láhkai áigeguovdil dálá minerálalágain.  Sámi deaivvadansajit Sámedikki strategiija dainna ahte addit doarjaga doaimmaide deaivvadansajiin, dan sadjái go doarjut doaibmagoluid, lea dakkár strategiija mas muhtun guovlluin leamaš áiggokeahtes negatiiva váikkuhusat. Oppalaš doaibmadoarjja addá buoret einnostanvejolašvuođa, ja vuolggaha hui ollu doaimmaid sámi ásahusaid oktavuođas. Lea mávssolaš áimmahuššat dakkár fálaldagaid ja doaimmaid mat leat álkit olámuttus, erenoamážit sámi ravdaguovlluin. Go oaidná ohcanvuđot doarjagiid badjebáhcaga, de lea heivvolaš luvvet dáid njuolggadusaid.  Sámediggedieđáhus oahpahusa ja oahpu birra</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 187 siidu 453 siiddus</p>
<p>Sámediggi lea meannudan sámediggedieđáhusa oahpahusa ja oahpu birra 2012:s. Dieđáhusas ja mearkkašumiin dieđáhussii gieđahallojuvvojit ollu deaŧalaš áššit mat gusket oahpahus- ja oahpposuorgái. Sámedikki jahkedieđáhusas eai leat sámediggedieđáhusa politihkalaš ulbmilat čadnojuvvon daid iešguđet áššiide maidda jahkedieđáhus referere oahpahusa ja oahpu vuolde. Dat livččii lean lunddolaš.  Elliid gillámušat johtolatvahágiid geažil</p>
<p>Sámedikki plána- ja finánsalávdegoddi ávžžuha Stuorradikki oažžut čađahuvvot doaibmabijuid mat dagahit ahte togat Nordlandsbanenis ja muđui ruovdemáđiid ja geainnuid alde orohagain, eai vuoje jámas nu ollu bohccuid. Erenoamážit sáhttá namuhit Majavatn-Sáltoduottar ja RV 93</p>
<p>Guovdageaidnu-Riikkarádjá Supmii. Máŋga jagi leat dálvet juohke vahkus leamaš median ahte bohccot ja eará fuođđut leat vuddjojuvvon jámas ii ge okta ge váldde ollislaš ovddasvástádusa. Dás leat stuorra olmmošlaš dávggut boazodoallubearrašiidda, báikegottiide ja togabargiide.</p>
<p>Boazovuddjomat bohtet lassin daid stuorra vahágiidda maid boraspiret dagahit. Miesselassáneapmi ollu guovlluin lea hui fuolastahtti boraspiriid geažil ja go togat ja biillat vudje bohccuid jámas.</p>
<p>Sámediggi lea ilus go Johtolatdepartemeanta juolludii 60 miljon ruvnnu guđa jagi áigodagas doaibmabijuide mat uhcidit boazovuddjomiid. Lávdegoddi háliida čujuhit ahte dát ruđat eai leat geavahuvvon eai 2011:s eai ge 2012:s dasa ahte uhcidit vuddjomiid. Lávdegoddi ávžžuha Sámedikki guorahallat ášši ja bearráigeahččat ahte juolludeapmi geavahuvvo dárbbašlaš doaibmabijuide loahpahit elliidgillámušaid, erenoamážit Nordlandsbanenis. Lávdegoddi mearkkaša ahte ná stuorra elliidgillámušat johtolaga geažil, lea servodatovddasvástádus maid guovddáš eiseválddit leat geatnegahttojuvvon čoavdit.  Váilevaš bušeahttaprosedyrat Sámediggi šálloša go Sámedikki váikkuhanfápmu bušeahttaprosessii ii leat vel sihkkarastojuvvon. Dat lea duođalaš dannego Sámedikki ja Stáhta gaskasaš ovttasdoaibman bušeahttaáššiin lea mearrideaddjin sámi iešmearrideami ovdáneapmái. Sámediggi oaivvilda ain ahte lea vuođđo eaktun ovdánit bušeahttaáššiin ahte ovttasdoaibman ráđđehusa ja Sámedikki gaskkas nannejuvvo mealgadit. Dan ii sáhte juksat konsultašuvdnaproseassaid haga dahje šiehtadallamiid haga gaskal stáhta eiseválddiid ja Sámedikki bušeahttaáššiin. Dát ásahivččii formálalaš vuođu ja rámmaid daidda gáibideaddji hástalusaide maid ferte dustet iešmearridanvuoigatvuođa ekonomalaš beliid oktavuođas.  Sámi vuoigatvuođalávdegotti 2 čuovvoleapmi.</p>
<p>Sámediggi šálloša vájlevaš ovdáneami geažil Sámi vuoigatvuođalávdegotti 2 čuovvoleami ektui. Sámi vuoigatvuođalávdegoddi geigii čielggadusas 2007 juovlamánus juo, ja čuovvolanbargu ii leat ovdánan nu mo berrii vuordit. Čájehuvvo ahte Statskog vuovdá eret areálaid Sámi vuoigatvuođalávdegotti 2-guovllus ovdalgo proseassa maŋŋá lávdegoddebarggu lea loahpahuvvon. Dát ii sáhte jotkojuvvot.  Ođđa guorahallan das man viiddis sápmelaččaid vákšun lei</p>
<p>Lund-kommišuvdna, mii Stuorradikki ovddas guorahalai vákšumiid iešguđet olmmošjoavkkuid ektui Norggas, ii buktán olus ođđa dieđuid sápmelaččaid vákšuma birra earret dan ahte <span type="quote">"sámi lihkadusat"</span> dieđihuvvojit leat namuhuvvon vákšunguovddážis álgogeahčen 1980-logus ahte gurot bealde organisašuvnnat galget leat <span type="quote" xml:lang="ita">"infiltreren"</span> seamma láhkai go fágalihkadusa ja Suodjalusa luohttámušapparáhta (Lund-raporta s. 224).</p>
<p>Okta Lund-kommišuvnna barggu bohtosiin lei ođđajagimánu 1. b. 2000 mannosaš geahččanlohpeláhka mii, lagabui almmuhuvvon eavttuid vuođul, addá vejolašvuođa beassat geahčadit vákšunpolitiija arkiivvaid ja vejolašvuođa ohcat buhtadusa. Ollu sápmelaččat leat geavahan</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 188 siidu 453 siiddus vuoigatvuođa beassat geahččat daid dieđuid maid vákšunbálvalus lei háhkan. Dat dieđut maid sii leat beassan geahčadit, orrot čájeheamen ahte vákšundoaibma lei viidát go dan maid kommišuvdna dalle gávnnahii.</p>
<p>Guovvamánu 2012 mannosaš Brennpunktprográmma vuođul sáhttá jearrat lea go Vákšunpolitiija vákšun sápmelaččaid čearddalašvuođa vuođul. Jus dat lea dáhpáhuvvan, de dat veahkaválddálašvuohta sámi álbmoga ektui. Ovddeš áiggi guottut leat čájehuvvon bistán guhkit vákšunbirrasiin go dan navde. Dat áittagovat maid dát birrasat leat geavahan, orrot ollu diliin leat leamaš hui badjelmearálaččat. Dát addá siva ballui dan álbmoga gaskkas mii historjjálaččat lea vihkohallan ja ferten gierdat negatiiva doaibmabijuid. Ollu sápmelaččat eai leat bivdán beassat geahčadit arkiivvaid, muhto ballet ahte sii lea man nu láhkai vákšojuvvon. Ii leat doarvái ahte ovttaskas sápmelaš lea ožžon vejolašvuođa gáibidit beassat geahčadit arkiivvaid. Ii sáhte leat ovttaskas sápmelačča ovddasvástádus oažžut ovdan veahkaválddi mii lea dáhpáhuvvan sápmelaččaid vuostá álbmogin. Sámi servodagas lea vuoigatvuohta beassat diehtit mii lea dáhpáhuvan ja man vuođul. Dan geažil ávžžuha lávdegoddi Stuorradikki oažžut guorahallojuvvot almmolaččat dan mo Norgga eiseválddit leat vákšun sámi álbmoga, ovttaskas olbmuid, sámi ásahusaid ja sámi organisašuvnnaid lagaš ovddešáiggis.</p>
<p><em type="italic">Lávdegotti lahtut Bargiidbellodaga sámediggejoavkkus (Bb), Árja ja Sámit Mátta-Norggas (SbS) ovddidedje čuovvovaš mearkkašumi: </em></p>
<p>Mearkkašumit Sámedikki jahkedieđáhussii - aiddostahttimat Bajilčállagis <span type="quote">"Oahpahus"</span>, vuollebajilčallagis <span type="quote">"Mánáidgárddit"</span>, vuollebajilčállaga <span type="quote">"Dásseárvojoavku Finnmárkku mánáidgárddiide"</span> vuolde, ii boađe čielgasit ovdan guđelágan dásseárvvus lea sáhka. Dan berre aiddostahttit, vejolaččat dakko bokte ahte čilget dásseárvojoavkku bargamušaid.</p>
<p>Bajilčállagis <span type="quote">"Kulturmuitosuodjalus"</span>, vuollebajilčallaga <span type="quote">"Vuoiŋŋalaš kulturárbbi birra"</span> vuolde, sáhttá leat heivvolaš ovdamearkkaiguin čájehit guđe vuoiŋŋalaš kulturmuittuid čuokkis gieđahallá (musihka, duoji, dáidaga?). dat dagahivččii ahte sisdoallu šattašii eanet aiddolažžan ja áddehahttin olbmuide.</p>
<p>Evttohusat</p>
<p>Evttohus 1</p>
<p><em type="italic">Evttohus Bargiidbellodaga sámediggejoavkku (Bb), Árja, Sámit Mátta-Norggas (SbS), Norgga sámiid riikkasearvvvis (NSR), Olgešbellodaga sámediggejoavkkus ja Ovddádusbellodaga sámediggejoavkkus </em>Sámedikki jahkedieđáhus 2012 </p>
<p>Kapihttalis: Struktuvra oahppama váste - čielggadeapmi joatkkaoahpahusa birra Finnmárkkus, nuppi teakstaoasis čuožžu namma:: Elisabeth Isaksen, namma lea boastut, rivttes namma lea Lisbeth Isaksen ja ferte divvojuvvon nu ahte das čuožžu Lisbeth Isaksen. Kapihttalis: Regionálaovddideapmi, nubbi teakstaoassi rievdaduvvo dánin:</p>
<p>Sámedikki váldoulbmil regionálaovddidemiin lea aktiiva ja ulbmillaš ovttasbargu báikkálaš ja regionála eiseválddiiguin man ulbmil lea nannet ja ovddidit sámi kultuvrra, giela ja servodateallima. Sámedikkis váilot ain buorit reaiddut maiguin sáhttá ákkastallat čatnasemiid gaskal resursa- ja energiijaávkkástallama ja sámi servodateallima ja kultuvrra nannema. Bušeahta meannudettiin čuovvolit dievasčoahkkin dán ášši ja áigu geahččalit dustet hástalusaid 2013:s.</p>
<p>Kapihttalis: Dásseárvu, vuosttaš teakstaoasi nubbi cealkka rievdaduvvo dánin:</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 189 siidu 453 siiddus</p>
<p>Sámediggi áigu dan dihte ovddidit dásseárvvu ja ovttadássásašvuođa beroškeahttá sohkabealis, etnisitehtas, gielas ja seksuálalaš sojus.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi/dievasčoahkkinjođihangotti árvalusevttohusa.</p>
<p>Evttohus 2, áirras Geir Tommy Pedersen, NSR:a sámediggejoavku</p>
<p>Galgá sisa maŋŋá vuosttaš teakstaoasi mariidna ealáhusaid vuolde:</p>
<p>Áššis 19/12 - St.prop. 70L Rievdadusat oassálastinlágas, mearraresursalágas ja finnmárkolágas (riddoguolástuslávdegottis)</p>
<p>Mearridii Sámediggi čuovvovačča: ”Sámediggi čujuha proposišuvdnii 70 L, ja deattuha ahte Sámediggi ja Ráđđehus konsultašuvdnaproseassas leat gávnnahan ahte Sámedikki ja Ráđđehusa gaskka ii leat ovttamielalašvuohta go guoská riektevuođu dulkomii sámiid ja earáid guolástanrievtti ektui mearrasámi guovlluin. Sámedikki mielas lea dárbu buktit muhtun deavddamearkkašumiid dasa: Sámediggi gávnnaha ahte sámit leat ásahan guolástanvuoigatvuođaid ja rivttiid eará ođasmuvvi mariidna resurssaide riddolagaš sámi guovlluin. Go guoská historjjálaš vuoigatvuođaide, de deattasta Sámediggi ahte dat gávdnojit, ja álohii leat leamaš ássama ja geavaheami vuođul rittus don doloža rájes. Sámiin ja earáin geat ásset rittus leat dán lágan vuoigatvuođat dološ áiggiid rájes geavaheami ja báikkálaš boaresvirot vuoigatvuođaid vuođul. Dát lea čabu čielga duohtavuohta. Sámediggi čujuha maiddái dasa ahte proposišuvnna muhtun árvvoštallamat čatnasit boarráset láhkaaddimii. Ovdamearkka dihte nannejuvvo 1751 Lappekodisillas ja 1775 Eanajuohkinresolušuvnnas ahte finnmárkulaččain lea vuosttaš vuoigatvuohta guollebivdui. Sámediggi čujuha maiddái ahte Norga Haag-duomus čielgasit dovddahii ahte gávdnojit báikkálaš diggedási rievttit álbmoga várás. Dát leat unnán čuovvoluvvon ráđđehusa proposišuvnnas. 2 Sámediggi deattuha ahte ii makkárge oassi dain lágalaš doaimmain ja eará doaibmabijuin maid Sámedikki dievasčoahkkin lea dorjon, guoskka movtge dáid ásahuvvon historjjálaš vuoigatvuođaide dahje fuotnut daid. Danne áiguge Sámediggi bargat dan ala ahte vuotna- ja riddoálbmoga historjjálaš guolástanvuoigatvuođat sámi guovlluin dohkkehuvvojit. Vuotna- ja riddoálbmoga boaresvirot geavaheami dohkkeheapmi dagaha dan ahte boahtte buolvvaide sihkkarastojuvvo oadjebas boahtteáigi sin árbevirolaš guovlluin sin máttuid geavaheami vuođul. Dasto áigu Sámediggi čujuhit dasa ahte maiddái álbmotrievtti njuolggadusat mat gusket álgoálbmogiidda ja minoritehtaide, sorjjaskeahttá addet guolástanvuoigatvuođa.» Viidáseappot mearridii Sámediggi áššis 27/11 - Guolástanriekti mearrasámi guovlluin. <span type="quote">«Sámediggi ja departemeanta leat konsultašuvdnaproseassa bokte Riddoguolástuslávdegotti árvalusa čuovvoleami ektui ságaškuššan ollu doaibmabijuid birra maid beliid mielas livččii dárbu čađahit ealáskuhttin ja nannen dihte mearrasámi kultuvrra ja sihkkarastin dihte mearrasámiid vuoigatvuođaid konkrehta láhkadoaibmabijuid bokte. Sámediggi aiddostahttá ahte ii oktage dain lágalaš doaibmabijuin rihko vuoigatvuođaid mat juo leat leamaš ja leat. Sámediggi lea álohii čuoččuhan ahte ii leat mandáhta šiehtadallat eret sámi álbmoga historjjálaš vuoigatvuođaid mat leat álbmotrievtti vuođul. Norga lea riektestáhta. Sámediggi eaktuda ahte historjjálaš bealit mat leat namuhuvvon bajábealde čielggaduvvojit dainna áigumušain ahte dohkkehit ja nannet mearrasámiid vuoigatvuođaid álgoálbmotjulggaštusa mearrádusaide dávistettiin.»</span></p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 190 siidu 453 siiddus <span type="quote">«Dan vuođul sáhttá Sámediggi doarjut daid hoahppodoaibmabijuid mat leat govviduvvon badjelis, dainna čielga eavttuin ahte Sámediggi ii doarjjo departemeantta evttohuvvon doaibmabijuid rievttálašvuođu ákkastallama, ipmárdusa ja vuođu. Viidásit eaktuda Sámediggi ahte viidásit soabaduvvon proseassa boađusin šaddá dakkár čoavddus mii áibbas čielgasit lea álbmotrievttálaš rámmaid siskkobealde. Earenoamážit nannet sápmelaččaid rivttiid beassat searvat guolástusresurssaid almmolašrievttálaš hálddašeapmái ja Sámedikki gáibádus ahte sápmelaččaid historjjálaš rievttit dološáiggi rájes geavaheami bokte ja eará vuođul, dohkkehuvvojit.»</span> Sámediggi deattuha ahte Sámediggi lea bidjan máŋga eavttu dan ovttamielalašvuhtii mii lea juksojuvvon konsultašuvdnaproseassas Riddo- ja guolástusdepartemeanttain, ja Sámediggi deattuha ahte Sámediggi ii sáhte doarjut Stuorradikki mearrádusa ovdalgo Sámedikki eavttut leat čielggaduvvon ja go loahpalaš čovdosat eahpitkeahttá leat siskkobealde álbmotrievttálaš rámmaid.</p>
<p>III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:  Evttohus 2 hilgojuvvui 18 jienain. 15 jienastedje beali.  Evttohus 1 mearriduvvui ovttajienalaččat.  Plána- ja finánsalávdegotti ráva mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Ragnhild Melleby Aslaksen, áššejođiheaddji</p>
<p xml:lang="nob">Silje Karine Muotka</p>
<p xml:lang="smn">Aili Keskitalo</p>
<p xml:lang="nob">Ann-Mari Thomassen</p>
<p>Ragnhild Melleby Aslaksen 2 Rolf Johansen</p>
<p xml:lang="nob">Sten Erling Jønsson</p>
<p xml:lang="nob">Ronny Wilhelmsen</p>
<p>Rolf Johansen 3 Agnar Kvernmo 4 Mariann Wollmann Magga</p>
<p xml:lang="nob">Trond Are Anti</p>
<p xml:lang="nob">Miriam Paulsen</p>
<p xml:lang="nob">Rolf Johansen</p>
<p>Mariann Wollmann Magga 5 Ann-Mari Thomassen</p>
<p>Mariann Wollmann Magga</p>
<p>Ellinor Guttorm Utsi</p>
<p xml:lang="isl">Agnar kvernmo</p>
<p xml:lang="nob">Ann-Mari Thomassen 6 Trond Are Anti</p>
<p xml:lang="isl">Agnar Kvernmo</p>
<p>Mariann Wollmann Magga</p>
<p xml:lang="nob">Trond Are Anti 7 Per Andersen Bæhr</p>
<p xml:lang="smn">Aili Keskitalo</p>
<p>Ellinor Guttorm Utsi</p>
<p xml:lang="nob">Per Andersen Bæhr 8 Ida Marie Bransfjell</p>
<p xml:lang="nob">Trond Are Anti 9 Ronny Wilhelmsen</p>
<p xml:lang="nob">Rolf Johansen</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 191 siidu 453 siiddus</p>
<p xml:lang="smn">Aili Keskitalo</p>
<p xml:lang="nob">Geir Tommy Pedersen</p>
<p xml:lang="nob">Ronny Wilhelmsen 10 Silje Karine Muotka 11 Marianne Balto 12 Rolf Johansen 13 Ronny Wilhelmsen</p>
<p>Ragnhild Melleby Aslaksen, áššejođiheaddji</p>
<p>Geir Tommy Pedersen, čoahkkinortnegii</p>
<p>VI Sámedikki mearrádus</p>
<p>Innledning Sámediggi lea sámiid álbmotválljen orgána Norggas. Juohke njealját jagi válljejit sámit 39 áirasa sámiid gaskkas 7 válgabiirres. Sámediggi galgá nannet sámiid politihkalaš dili ja ovddidit sámiid beroštumiid</p>
<p>Norggas, váikkuhit dasa ahte sámi álbmot oažžu dásseárvosaš ja rievttalaš meannudeami ja bargat láhčit dili nu ahte sápmelaččat sáhttet sihkkarastit ja ovddidit iežaset giela, kultuvrra ja servodateallima.</p>
<p>Sámediggi meannuda áššiid buot servodatsurggiin mat erenoamážit gusket sápmelaččaide, dasa lassin buktet sii cealkámušaid ja doibmet gulaskuddanásahussan almmolaš eiseválddiiguin. Sámediggi hálddaša oasi ruđain mat stáhtabušeahta bokte juolluduvvojit sámi áššiide, ja Sámedikki bokte leat Norgga sápmelaččat ožžon muhtin muddui eiseválddi iežaset kultuvra-, giella-, oahpahus-, kulturmuitosuodjalus- ja ealáhusáššiid meannudit.</p>
<p>Sámedikki jahkedieđáhus fátmmasta Sámedikki politihkalaš ja hálddahuslaš aktivitehta 2012:s. Jahkedieđáhus raportere váldomihttomerriid ja oassemihttomeriid čuovvoleami iešguhtetge fágasuorggis ja 2012 bušeahta váikkuhangaskaomiid geavaheami birra. Sámediggi lea 2012:s ovdanbidjan ollu dieđáhusaid ja čielggademiid. Dieđáhusaid ja čielggademiid bokte ovddiduvvo Sámedikki politihkka iešguhtetge suorggis. Sámi servodagas lea leamaš vejolašvuohta buktit cealkámušaid ja ovddidit iežaset oainnuid Sámediggái go lea bargojuvvon dieđáhusaiguin ja čielggademiiguin. Olbmuid cealkámušat leat boahtán sihke njálmmálaččat ja čálalaččat, čoahkkimiin iešguđet lágan ásahusaiguin ja álbmotčoahkkimiin maid Sámediggi lea lágidan. Dieđáhusbargu lea danin leamašan hui mávssolaš Sámediggái, ja dat boahtá bidjat láidestemiid</p>
<p>Sámedikki boahtteáiggi politihkkii suorggis. Sámedikki oahpahusdieđáhus lea mearriduvvon 2012:s. Sámediggeráđđi lea ovdanbuktán dieđáhusa mánáidgárddiid birra ja gielladieđáhusa. Dat galget mearriduvvot 2013:s. Dasa lassin leat regionálapolitihka, dásseárvvu ja boarrásiidpolitihka čielggadeamit ovdanbuktojuvvon.</p>
<p>Sámedikki 2012 rehketdoallu lea biddjon mielddusin jahkedieđáhussii. Sametingets regnskap for 2012 er vedlagt årsmeldingen.</p>
<p>Sámediggeválgga dutkan</p>
<p>Sámediggi lea almmuhan rabas fálaldatgilvvu dutkanprošektii 2013 sámediggeválgga birra, mas ekonomalaš rámma lea 3 miljovnna ruvnno, golmma bušeahttajagi badjel. Dutkanprošeakta ruhtaduvvo Ođasmahttin-, hálddahus- ja girkodepartemeantta bokte. Álggahanjagis lea Sámediggi mielde lassiruhtademiin. Dutkanprošeavtta mihttomearri lea analyseret Sámedikki eavttuid, funkšuvnna ja hástalusaid, ja hukset sámi válgadutkangelbbolašvuođa mii deattuha kultuvrralaš ja gielalaš beliid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 192 siidu 453 siiddus</p>
<p>Guossit 2012:s</p>
<p>Sámediggi lea ásahus mii oažžu beroštumi viidát Norgga rájiid olggobealde. Sámedikki guossástallet ollu iešguđet stáhtaid ja riikkaidgaskasaš organisašuvnnaid ovddasteaddjit. 2012:s fitne Sámedikkis Panchayati Ray ja čeardagažaldatáššiid indialaš ministtar ja Kishore Chandra Deo ja ON Bistevaš foruma ovddasteaddji (UNPFII) Eva Biaudet Suomas. Chile áššečuoččaldahttinváldi lea leamašan oahppomátkkis Davviriikkain ja lea maiddái fitnan Sámedikkis.</p>
<p>Máŋga ambassáda, main lea erenoamáš beroštupmi álgoálbmogiidda ja árktalaš politihkkii, leat 2012: s sádden iežaset ambassadevrraid Sámediggái. Dat leat Italia ja Lulli- Korea Norgga ambassadevrrat ja EO ambassadevrrat. Dasa lassin lea Argentina ambassáda ovddasteaddji fitnan Sámedikkis 2012:s ja duiskka olgoriikaáššiid parlameantalávdegotti miellahttu, Toralf Pilz.</p>
<p>Eará guossit 2012:s leat leamaš ILO- koordinerejuvvon Bangladesh delegašuvdna, Japána minoritehtagažaldagaid ekspeartajoavku ja RAIPON áirasat, fárrolaga ruošša sámiid áirasiiguin ja</p>
<p>Nunavut nuoraidorganisašuvnna áirasat Kanadas. 2012:s guossástalle vuollelaš golbma duháha olbmo Sámedikki, oallugat sis ledje turisttat. Geassemánuin leat Sámedikkis sierra ofelaččat. Juohke beaivvi diibmu 13.00 birra jagi fállá Sámediggi ofelastima sámediggevisttis.</p>
<p>Ođđa neahttasiiddut 2012 álggus almmuhii Sámediggi ođđa neahttasiidduid. Doppe leat dieđut dárogillii, lulli, - julev- ja davvisámegillii. Olbmot leat bures vuostáiváldán siidduid. Siidu lea ráhkaduvvon ovttasbarggus</p>
<p xml:lang="eng">Making Waves:in.</p>
<p>Giella Sámi álbmogis galgá leat vejolašvuohta ja riekti geavahit iežaset giela. Giela seailluheapmi ja ovddideapmi lea guovddáš oassi sámi kultuvrra boahtteáiggis. Danne lea Sámedikkis váldoulbmilin ahte sámegiella lea lunddolaš giella buot arenain.</p>
<p>Sámegiella geavahuvvo árjjalaččat ja lea oidnosis almmolašvuođas</p>
<p>Jus sámegiella galgá leat lunddolaš giella buot arenain, de mearkkaša dat ahte sámegiella maid ferte geavahuvvot árjjalaččat ja leat oidnosis almmolašvuođas. Sámedikki stuorámus váikkuhangaskaoapmi giellasuorggis lea guovttegielatvuođadoarjja maid Sámediggi juolluda suohkaniidda ja fylkkasuohkaniidda sámegiela hálddašanguovllus. Dán doarjaga mihttu lea ahte dáid suohkaniid álbmot galgá oažžut bálvalusaid sámegillii, sihke čálalaččat ja njálmmálaččat. Nubbi ulbmil doarjagiin lea ahte leat aktiiva suohkanat mat leat mielde sámegiela ovddideame. Ledje ovcci suohkana ja njealje fylkkasuohkana mat ožžo guovttegielatvuođadoarjaga Sámedikkis 2012:s. Rapporttat maid suohkanat sáddejit Sámediggái čájehit ahte suohkanat barget olahan dihte Sámelága giellanjuolggadusaid gáibádusaid. Raporttat čájehit maid dan ahte sámegielaid dilli lea hui iešguđetlágan sámegiela hálddašanguovllu suohkaniin. Dain suohkaniin gos sámegiella unnán gullo ja gos leat unnán bargit geat hálddašit sámegiela, dat suohkanat leat hui aktiiva leamaš bargat giellaovddidemiin. Sámediggi dáhttu ahte suohkanat galget aktiivvalaččat ovddidit sámegiela. Dan dihte lea Sámediggi ráhkadan ovttaskas ovttasbargošiehtadusa juohke suohkaniin das, mo suohkanat galget ovddidit, nannet ja ovdánahttit sámegiela. Ovttasbargošiehtadusaid vuođđun leat</p>
<p>Sámelága giellanjuolggadusat, mat galget sihkkarastit dan, ahte sámegiela hálddašanguovllu suohkana ássiin lea vuoigatvuohta geavahit, seailluhit, ovdánahttit ja nannet sámegielaid geavaheami almmolaš oktavuođain. Dasa lassin lea šiehtadusas maid ovdánahttinoassi mas suohkanat ieža leat bidjan sisa strategiijaid movt sii háliidit ovddidit sámegiela sin suohkanis. Ovttasbargošiehtadusat leatge ásahuvvon dan dihte vai mii oažžut eambbo aktiiva suohkaniid mat barget vai jokset lága geatnegasvuođaid ja mat barget giellaovddidemiin.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 193 siidu 453 siiddus</p>
<p>Ovttaskas ovttasbargošiehtadusat guovttegielalašvuođadoarjaga geavaheamis gaskal Sámedikki ja suohkaniid ja fylkkasuohkaniid áigodahkii 2012-2014 vuolláičállojuvvo guovvamánus 2012.</p>
<p>Šiehtadusat galget čuovvoluvvot jahkásaččat, sihke politihkalaš ja hálddahus dási čoahkkimiiguin.</p>
<p>Vai joksat dan ulbmila ahte sámegiella galgá leat lunddolašgiella buot arenain, oaidná Sámediggi dehálažžan buori ovttasbarggu suohkaniiguin olggobealde giellalága hálddašanguovllu. Ollu sámegielagat orrot suohkaniin olggobealde hálddašanguovllu, ja dan dihte háliidit maid dat suohkanat bargat árjjalaččat gielan. Sámedikkis lea gulahallan máŋggain suohkaniin olggobealde hálddašanguovllu guorahallan dihte lea go vejolaš hábmet ovttasbargošiehtadusa mas leat doaibmabijut sápmelaččaide ávkin. Sámediggi oaidná ahte dat bargu váikkuha dasa ahte sámegiela geavaheapmi lassána ja ahte sámegiella sáhttá šaddat lunddolaš giellan buot arenain. Romssa suohkan lea sávvan gulahallama Sámedikkiin nannendihti fálaldaga sámiide suohkanis. Sámediggeráđđi ja Romssa suohkan leat ráhkadan ovttasbargošiehtadusa mii galgá váikkuhit dasa ahte sámi álbmot Romssas galgá sáhttit doalahit ja ovdánahttit sin giela ja kultuvrra. Ulbmil šiehtadusain lea oažžut bistevaš ja geatnegahtton ovttasbarggu Sámedikki ja Romssa suohkana gaskka dain áššiin mat gusket sápmelaččaide ja sámi áššiide Romssas. Sámediggeráđđi lea dohkkehan šiehtadusa ja mii vuordit dál ahte Romssa suohkan meannuda šiehtadusa politihkalaččat. Sii galget dan meannudit suohkanis álgogeahčen 2013. Dát ovttasbargu lea oassi Sámedikki barggus nannendihti sámegiela rolla buotlágan arenain 2012:s leat leamaš čoahkkimat Álttá suohkaniin main lea leamaš ulbmil álggahit ovttasbarggu suohkana ja Sámedikki gaskka. Áltá suohkan háliida buoridit sámi mánáidgárdefálaldaga ja skuvlafálaldaga Áltá suohkanis. 2013:s biddjo johtui bargu ráhkadit ovttasbargošiehtadusa Sámedikki ja Áltá suohkana gaskka, mas erenoamážit deattuhuvvo skuvla ja mánáidgárdi.</p>
<p>Arenat gos oahppá ja geavaha sámegiela</p>
<p>Okta Sámedikki oassemihttuin lea ahte mis leat ceavzilis ja árjjalaš arenat sámegiela váras. Dan dihte atti Sámediggi 2012:s njuolggodoarjaga 11 sámi giellaguovddážii. Gïelem nastedh Snoasas lea 2012 rájes oažžugoahtán njuolggodoarjaga Sámedikkis. Doarjjaortnega mihtomearri lea ahte sámegiella galgá oidnot ja gullot giellaguovddáža doaibmaguovllus. Sámediggi oaidná ahte giellaguovddážat lihkostuvvet bures bargguin čalmmustahttit sámegiela iežaset doaibmaguovllus. Sii leat mielde ásaheame arenaid gos beassá oahppat ja sámástit. Dát lea maid juoga mii duođaštuvvo Sámi giellaiskkadeamis mii gárvvistuvvui 2012. Giellaguovddážat ohcet viššalit Sámedikkis giellaprošeaktadoarjagiid, earret eará lágidit sii arenaid gos sámegiella gullo. Giellaguovddážat leat hui aktiivvalaččat, ja bures lihkostuvvon prošeavttaid sii lágidit jagis jahkái. Sii leat duođaid mielde doalaheame sámegiela oidnosis ja ovddideame sámegiela ealli giellan, erenoamážit dain guovlluin gos giella muđui unnán gullo ja oidno. Sámedikki oainnu mielde lea giellaguovddážiid vuođđodoarjja mielde ásaheame ja doalaheame ceavzilis ja árjjalaš arenaid sámegiela váras. Sámediggi lea bidjan barggu Norut Alta Áltái mii 2012:s lea árvvoštallan logi sámi giellaguovddáža mat ásahuvvoje áigodagas 1995 – 2009, ja mat leat ožžon vuođđodoarjaga Sámedikkis áigodagas 2006 – 2010. Dáinna árvvoštallamiin háliida Sámediggi oažžut gova moht giellaguovddážat geavahit vuođđodoarjaga maid ožžot Sámedikkis, dagaha go doarjja dasa ahte jokset ulbmiliid, ja maid oažžut evttohusaid moht rievdadit ja buoridit Sámedikki hálddašeami dan doarjagis. Sierra raporta ráhkaduvvui árvvoštallama vuođul: 2012:6 Sámi giellaguovddážiid árvvoštallan. Árvvoštallan čájeha ahte giellaguovddážat leat váikkuhan dasa ahte Sámedikki ulbmil doarjagiin lea ollašuvvan, namalassii ahte sámegiella gullo ja oidno giellaguovddážiid doaibmaguovllus. Dasa lassin leat giellaguovddážat deháleamos ásahusat sámegiela oahpaheames ja ovdánahttimis, ja danne leat dehálaš giellaarenat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 194 siidu 453 siiddus</p>
<p>Árvvoštallan čájeha ahte giellaguovddážiid doaibmaguovlu lea hui máŋggalágán. Muhtumat barget dušše báikkálaš dásis ja earát fas viidábut. Sámediggi sávvá ahte guovddážat galggaše bargat eambbo regionála dásis maid, muhto fertejit čilget doaibmaguovlu vai báikkálaš bargomokta sihkkarastojuvvo.</p>
<p>Regionála deattuheapmi mielddisbuktá ekonomalaš hástalusaid. Árvvoštallan lohka ahte regionála doaibma sáhttá nannet dálá giellaguovddážit ja nanusmahttit daid, ja livččii buoret go dan ahte cegget ođđa giellaguovddážiid. Sámediggi lea dehálaš premissaguoddi giellaguovddážiidda, maid dan dihte go giellaguovddážat leat huksejuvvon Sámedikki ruhtadeama bokte. Dan dihte háliida Sámediggi buori ovttasbarggu ja buori oktavuođa giellaguovddážiiguin. Seammás oaivvilda Sámediggi ahte maiddái suohkanat ja fylkkasuohkanat ja stáda berrejit váldit mihá eambbo ovddasvástádusa giellaguovddážiid ekonomiijas.</p>
<p>Giellaguovddážiid doaimmat ja prošeavttat ruhtaduvvojit eanas ohcanvuđot doarjagiiguin ja hui ollu Sámedikki ohcanvuđot doarjagiiguin. Giellaguovddážat vásihit ahte doaimmaid ruhtadeapmi lea eahpesihkar ja ii leat seammalágán jagis jahkái. Orru leame nu ahte ruhtadeaddjit mearridit maid guovddážat galget vuoruhit. Sámediggi oaivvilda ahte giellaguovddážat ain ovddasguvlui galget leat dehálaš giellaoahpahanásahusat, ja báikkit gos sámegiella hubmojuvvo, gullo ja boahtá oidnosii. Lea dehálaš ahte giellaguovddážiin lea ekonomiija maid dovdet. Dan árvvoštallama vuođul lea Sámediggi 2013 bušeahtas bidjan giellaguovddážiidda 3 mill ru ovdánahttindoarjaga. Sámediggeráđis lea vuoigatvuohta ráhkadit šiehtadusaid giellaguovddážiiguin mas ovdánahttindoarjaga čilge lagabui. Sámediggi áigu 2013 čuovvolit árvvoštallama, ja jus galgá rievdadit rámmain maidege, de dat dahkko 2014. Doarjaga vuolggasadji ferte leat guovddážiid doaibma, ja ferte láhččit dili vai sáhttá leat doaibma mii bistá. Dáinna lea sávaldat ahte sáhttá láhččit dili buorebut vai giellaguovddážat buorebut sáhttet oainnusindahkat giela ja fállat kurssaid, doaimmaid ja čađahit prošeavttaid mat váikkuhit bistevaš ja doaibmi arenaid sámi gillii.</p>
<p>Sámegiella lunddolaš árgabeaivvegiella – maiddái boahtteáiggis</p>
<p>Davviriikkalaš ovttasbargu</p>
<p>Davviriikkalaš giellaovttasbargu lea dehálaš, dan dihte go dat lea mielde nanneme sámegiela sajádaga servodagas. Mii dárbbašit maid Davviriikalaš ovttasbarggu vai sámegiella ovdána seamma guvlui iešguđet riikkain. Sámi parlamentáralaš ráđi stivra (SPR-S) lea mearridan álggahit Davviriikkalaš sámegiela fága- ja resursaguovddáža ásahanprošeavtta. Ođđa ásahusa namma lea Sámi giellagáldu.</p>
<p>Sámi Giellagáldu ii šatta álggos fysalaš ásahussan, muhto ásahusa bargiid doaimmahagat leat iešguhtege sámedikkiid sierra doaimmahagain. Dát bargu lea dehálaš vai sámegiella galgá leat ollesárvosaš geavahangiellan árgabeaivvis. Sámi giellagáldus lea stuorámus ovddasvástádus sámi giellaovttasbarggus, giellaámmátlaš barggus ja sámegiela giellabálvalusaid addimis giellageavaheddjiide Suomas, Ruoŧas ja Norggas. Ásahusa ovddasvástádussan lea ovttas sámedikkiiguin nannet ja ovddidit davviriikkalaš giellaovttasbarggu, nannet ja ovddidit sámegiela nu, ahte guhtege giellajoavkku sierranas dárbbut, hástalusat ja resurssat váldojit vuhtii, ja riggudahttit sámegiela ja sihkkarastit dan boahtteáiggi. Sámi giellagáldu bargun lea gozihit buot sámi giellasuorggi gažaldagaid ja koordineret daid ovttasbarggus sámedikkiiguin ja eará sámi giellasuorggi institušuvnnaiguin. Ásahusa bargun lea earret eará giellagáhtten, giela ovddideapmi, terminologiijabargu, giela normeren, nammabálvalus, báikenammabargu ja diehtojuohkin sámi giellaámmátlaš gažaldagain. Sámi giellagáldu barggut ja ovddasvástádusat leat dynámalaččat. Dát mearkkaša dan, ahte ásahusa doaimmaid lea vejolaš ovdánahttit ja heivehit guhtege áigodaga sámegiela giellaámmátlaš diliid ja dárbbuid ektui.</p>
<p>Sámi giellagáldu čállingotti bargoveahkan leat hálddahusvirggit ja giellafágalaš virggit davvisámegiela, anárašgiela, lullisámegiela, julevsámegiela ja nuortalašgiela várás.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 195 siidu 453 siiddus</p>
<p>Norgga Sámediggi lea ožžon Sámi giellagáldu -prošektii stáhtalaš Interreg ruhtadeami lassin doarjaga Romssa fylkkasuohkanis ja Nordlándda fylkkasuohkanis. Sámediggi lea maiddái iežas bušeahtas várren ruđa prošektii. Davviriikkalaš sámegiela fága- ja resursaguovddáža ásahanprošeavtta jođiha</p>
<p>Suoma Sámediggi. Okta dain prošeavttain maid Sámediggi lea vuolggahan, julevsámi giellakonferánsa, lágiduvvui</p>
<p>Johkamohkis, ja Samij åhpadusguovdásj lei lágideaddji. Duogáš dása lei oččodit buoret ovttasbarggu julevsámi ásahusaiguin ruoŧa bealde. Konferánssa váldofáddá lei giela ealáskahttin, oahpahus ja dutkan. Konferánssa ulbmiljoavku lei giellabargit ja eará giellaberošteaddjit geat barget dan nala ahte julevsámegiella galgá gullot, oidnot ja ovdánit.</p>
<p>Giellakonferánssas bođi stuora sávaldat ovttasbargui dihto giellaprošeavttaide rastá rájiid. Julevsámi giellakonferánssa referánsajoavku ceggii dasto julevsámi fierpmádatjoavkku. Fierpmádatjoavkkus leat 9 áirasa Samij åhpadusguovdásjis, Árran julevsámi guovddážis, Norlándda fylkkasuohkanis, Divttasvuona suohkanis, Johkamohki suohkanis, JulevSámega, DSJ ja áirasat Norgga ja Ruoŧa sámedikkiin.</p>
<p>Dát joavku galgá ráhkadit guhkesáigge plána riikkaidrasttildeaddji bargui mii guoská julevsámi gillii ja mas leat dihto prošeavttat. Earret eará evttohuvvui jahkásaš giellakonferánsa, vuoruid mielde Divttasvuonas ja Johkamohkis. Evttohuvvui maid praktihkalaš fáddákurssat árbevirolaš máhtus ja mas lea tearbmabargu mielde, giellaleairrat mánáide, nuoraide ja rávisolbmuide main vuorasolbmot leat oahpaheaddjit, oahpponeavvoráhkadeapmi, ja julevsámi gielladutkan.</p>
<p>Ohcanvuđot giellaprošeaktaruđaid árvvoštallan Sámedikkis lea ohcanvuđot doarjjaortnet sámegielprošeavttaide. Ohcanvuđot doarjagiid mihttu lea nannet sámegiela ja lasihit sámegiela geavaheami. Sámedikkis lei dan jagi 8 810 000 ruvdno ohcanvuđot sámegielprošeavttaide. Dát leat jurddahuvvon giellaprošeavttaide sihke siskkobealde ja olggobealde sámegielaid hálddašanguovllu. Dáin ruđain lei 1 200 000 ruvnno váldon sámeálbmotfoanddas.</p>
<p>Dán jagi addui doarjja earret eará sámegielgurssaide, báikenamaid čohkkemii, lullisámegiela servvodatfága tearpmaid ovddideapmái, lullisámegilli mánáide sátnespealu ráhkadeapmái. Julevsámegilli lea addon e.e doarjja lágidit rávisolbmuide kurssa ja nuoraid tv prográmma rahkadit.</p>
<p>Lea maid addon doarjja lágidit giellaarenaid gos giella gullo ja geavahuvvo, mánáide, nuoraide ja rávisolbmuide, erenoamážit dain guovlluin gos giella unnán gullo almmolaččat. Raporttat maid mii oažžut maŋŋil prošeavttaid čájehit ahte ollu prošeavttat lihkostuvvet bures ásahan dihte arenaid gos giella oahpahuvvo ja gullo. Erenoamážit giellaguovddážat leat áŋgiris ohccit, ja sii leat giellaprošeaktaruđaiguin ásahan ollu giellaarenaid. Dát lea maid mielde ovddideame sámegiela nu ahte dat geavahuvvo ja lea oidnosis dain guovlluin gos giella lea áitojuvvon. Tearbmaprošeavttat leat mielde ovddideame sámegiela vai dat sáhttá šaddat ollesárvosaš geavahangiellan ođđaáigasaš árgabeaivvis. Vai sámegiella galgá šaddat ollesárvosaš geavahangiellan árgabeaivvis, de lea Sámediggi dán jagi vuohččan dorjon sámegiel <span type="quote">"appaid"</span>, applikašuvnnaid, ovdánahttima, mat adnojit mobiltelefuvnnaide ja neahttabreahtaide. Sámediggi lea addán doarjaga buot guolmma sámegillii ráhkadit applikašuvnnaid mobiltelefovnnaid váste. Vai oažžu vel buoret hálddašeami ohcanvuđot gielladoarjagiin, lea Sámediggi 2012:s bidjan johtui árvvoštallama dain váikkuhangaskaomiin. Maŋŋel bargogilvvu, de lea dahkkon šiehtadus Norut Alta-</p>
<p>Álttáin ja árvvoštallan galgá gárvvis ovdal guovvamánu 2013.</p>
<p>Árvvoštallan galgá čájehit leago doarjja váikkuhan dasa ahte ulbmiliid joksan ja jus ii mii dan hehtte, makkár vásáhusat / oainnut doarjjaoažžuin leat dan ortnegii, ja juolludaneavttuide ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 196 siidu 453 siiddus raporterengáibádusaide mat gustojit dán ortnegii. Galgá maid árvvoštallat galgá go dát ortnet heivehuvvot Sámedikki eará giellaovdánahttindoaimmaide, o.m.d. giellaguovddážiid vuođđodoarjagii. Sámediggi lea maid bivdán njuolga evttohusaid moht sáhttá rievdadit ja buoridit dán, vai olahivččii buoret ja eambbo ulbmillaš bohtosa doarjagis.</p>
<p>Árvvoštallan dahkko sin gaskas geat leat ožžon Sámedikkis doarjaga áigodagas 2007 – 2011.</p>
<p>Sámegiela iskkadeapmi 2012</p>
<p>Gozihan dihte guđe guvlui sámegiela dilli ovdána, de lea dehálaš kártet gielladili. Dárbbašuvvo eanet systematiserejuvvon diehtu iešguhtege sámegiela geavaheami birra. Dan dihte lea Sámediggi ovttas Ođasmahttin-, hálddahus- ja girkodepartemeanttain ja Máhttodepartemeanttain čađahan riikaviidosaš iskkadeami sámegiela geavaheami birra. Sámi giellaiskkadeami 2012 raporta gárvvásmuvai miessemánu loahpas. Giellaiskkadeami ulbmilin lei gávnnahit man ollugat máhttet iešguhtege Norggas hállon sámegiela njálmmálaččat ja čálalaččat. Ulbmilin lei maid čielggadit makkár oktavuođain sámegiella geavahuvvo ja guđe dásis sámegiella geavahuvvo omd. mánáidgárddis, skuvllas, barggus, jna. Dasa lassin iskkadeapmi ulbmilin lei gávnnahit, guđe giela váhnemat válljejit mánáidasaset ja makkár giellaoahpahus- ja ovddidandárbbut iešguhtege sámegielas leat.</p>
<p>Iskkadeamis geavahuvvui sihke kvalitatiivalaš ja kvantitatiivalaš dutkanmetoda. Kvalitatiivalaš oasi vuođđun geavahuvvui Sámedikki jienastuslohku, mii lea áidna almmolaš registtar sámiin Norggas. Gažaldatskovvi sáddejuvvui oktiibuot 5.000 olbmui. Dáin olbmuin lagabui 40% vástidedje iskkadeapmái. Kvalitatiivalaš oasis guorahallamis čađahuvvojedje kasusjearahallamat 12 gielddas: Unjárggas, Guovdageainnus, Gáivuonas, Fálesnuoris, Romssas, Skániin, Divttasvuonas, Bådådjos, Snoasas, Árbordes, Plassjes ja Oslos. Sámi Giellaiskkadeapmi 2012 raporttas ii boađe ovdan man ollugat geavahit iešguhtege sámegiela.</p>
<p>Iskkadeapmi čájeha ahte lagabui bealli sis geat gullet davvisámegiela jovkui máhttet davvisámegiela oalle mihá bures, ja goalmmát oassi julev- ja lullisámi guovllus máhttet daid gielaid. Davvisámegiela dáfus leat stuorra geográfalaš erohusat. Guovdageaidnu ja Kárášjohka leat sakka earaláganat, go muđui eará guovllut Norggas. Dáin guovlluin buohkat áddejit ja hállet sámegiela ja sámegiella geavahuvvo eanaš báikkiin ja juohkelágan dilálašvuođain, vaikko vel iešguđet dásis. Bohtosiid birra čujuhit mii iskkadeami raportii ; Sámi giellaiskkadeapmi 2012.</p>
<p>Sámedikki gielladieđáhus</p>
<p>Sámedikki váldoulbmil sámegiela ovdánahttimii lea lasihit logu sis geat geavahit sámegiela, ja maid lasihit giellageavaheami. Jus galgá joksat daid ulbmiliid, lea dárbbašlaš bajit dási giellapolitihkkii mii čájeha geainnu ovddosguvlui ja mii čielggada prinsihpalaš gažaldagaid giela geavaheames ja ovdáneames, ja lea maid dárbbašlaš čielggadit válddi ja ovddasvástádusa Sámedikki ja ráđđehusa gaskka. Sámedikki gielladieđáhus bidjui ovdan dievasčoahkkimii 2012 skábmamánus. Gielladieđáhus čilge ja suokkarda daid bajit dási hástalusaid mat sámegielas leat, ja makkár rolla ja politihkalaš váldi Sámedikkis galgá leat boahtteáiggis. Dieđáhusa lea juhkkon 4 váldovuoruhansurggiide; Ovddasvástádus sámegielas, sámegiela rámmaeavttut, giellageavaheaddjit, ja giellageavaheapmi.</p>
<p>Sámedikki gielladieđáhusas bohttet ovdan ollu stuorit rievdadusat otná ortnegiin ja njuolggadusain. Sámediggi gáibida bajimus ovddasvástádusa sámegiela ovddideames, ođasmahttit sámelága giellanjuolggadusaid, heaittihit otná hálddašanhámi, ja ovttalágán rivttiid buot sámegielagiidda gos dal de ihkinassii orrot.</p>
<p>Sámelága giellanjuolggadusat gustojit otne dušše daidda suohkaniidda mat leat hálddašanguovllus, ja dan láhkái eai atte sámegielagiidda seamma rievtti atnit ja oahppat sámegiela, go muđui álbmogis lea.</p>
<p>Diet čuolmmat gieđahallojuvvot dieđáhusas ja das čuoččuhuvvo ahte almmolaš hálddahus lea stáhta</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 197 siidu 453 siiddus ovddasvástádus ja sámegielagiin lea riekti oažžut bálvalusaid sámi gillii gos ihkenas de orrot min riikkas. Dát mielddisbuktá ahte sámelága giellanjuolggadusat galget gustot olle riikii.</p>
<p>Gielladieđáhus hilgu otná málle mas leat hálddašanguovllut. Dan sadjái oaidná ahte dat suohkanat mat dál leat hálddašanguovllus leat ovttasbargoguoimmit giela nannemis ja ovdánahttimis. Dát mearkkaša ahte šaddá dego guovttejuohku, mas stáhtas lea ovddasvástádus almmolaš hálddahussii. Dát fas mearkkaša ekonomalaš ja hálddahuslaš ovddasvástádusa suohkaniidda, fylkkasuohkaniidda ja almmolaš ásahusaide addit sámi álbmogii bálvalusaid sámegillii. Sámedikkis lea ovddasvástádus sámegiela ovddideames, ja oaidná dárbbu ovttasbargui ja resurssaide bargat dan nala ahte giella ovdána buot dásiin servodagas. Jus galgá rievdadit, de ferte álggos lávdegotti ásahit mas lea mandáhtta čielggadit ja buktit evttohusa lága rievdadeapmái, ja moht rievdadit válddi ja ovddasvástádusa giellaáššiin.</p>
<p>Sámi terminologiija</p>
<p>Sámediggeráđđi almmuhii julevsámi – dáru / dáru – julevsámi digitála sátnegirjji julevsámi giellakonferánssas Johkamohkis. Neahttasátnegirji, mii lea gávdnamis giellatekno.uit.no ruovttusiiddus lea gaskaboddosaš veršuvdna masa giellageavaheaddjit sáhttet buktit cealkámušaid ja lasáhusaid. Go ovtta áiggi lea geahčadan ja sihkkarastan kvalitehta, de lea jurdda ráhkadit dan digitála hámis man lea vuogas geavahit. Jurdda lea maid olggosaddit dan girjehámis. Sátnegirji lea dehálaš giellaresursa mii álkida giellageavaheddjiid árgabeaivvi. Sámedikki tearbmabargu ja tearbmalisttuid dárkkisteapmi lea ávkin buot sámegielat olbmuide, vai buorebut sáhttet geavahit sámegiela iešguđet arenain, sihke čállimii ja hupmamii. Tearbmabargu ja tearbmalisttut leat dárbbašlaččat iešguđetge fágain , vai sámegillii sáhttá leat oahpahus ja ságastallan ja čállin. Dulkkaid ja jorgaleddjiid bargui lea tearbmabargu áibbas vealtameahttun, go lea álo dárbu ođđa tearpmaide sin barggus. Sámi mediai lea maid vealtameahttun dađistaga oažžut ođđa tearpmaid, vai sin bargu galgá sáhttit doaimmahuvvot sámegillii. Fágagirječállit ja eará čállit maiddái dárbbašit oažžut sámegillii fágatearpmaid iežaset čállimii. Tearbmabargu lea maid iešalddis ávkkálaš dainna lágiin ahte sámegiella ovdána ja seailu, go ráhkaduvvojit ođđa tearpmat. Dat addá vejolašvuođa geavahit sámegiela viidábut ja giella boahtá maid oidnosii eanet arenain servodagas. Sámedikki tearbmabargu ja tearbmalisttuid dárkkisteapmi addá maid suohkaniidda ja fylkkasuohkaniidda vejolašvuođa fállat buoret bálvalusa olbmuide sámegillii. Sámedikki beaivválaš giellabargui geavahuvvojit maiddái sosiála mediat. Soames ovdamearkan leat dát ságastallanjoavkkut mat leat Facebook:s, gos ságastallo sihke terminologiija ja báikenamaid birra: Ártegis ságat, Mijá bágo ja Numhtie naemhtie soptsestibie. Dát čájeha ahte sámegielat adnojit aktiivvalaččat ja leat oidnosis almmolašvuođas ja ođđa arenain. Sámedikki terminologiijabargu lea dainna lágiin dehálaš oassin maiddái dan giellaovddidanbarggus, mii digaštallo sosiála mediain. Tearbma- ja báikenammajuogus lea guorahallan ja dárkkistan stuorit loddenamahuslisttu sihke lulli,- julev – ja davvisámegillii. Dasa lassin leat maid guorahallan ja dárkkistan ovdalaš davvisámegiel eanadoallotearpmaid, muhtun julevsámetearpmaid, ja maid lullisámi tearbmalisttuid main leat servodatfága- ja geografiijatearpmat ja riikkaid namat. Go Sámi giellalávdegoddi heaittihuvvui loahpageahčen 2011 de ii leat 2012:s leamaš sierra dohkkehanorgána sámegieltearpmaide. Vurdojuvvo ahte davviriikkalaš ovttasbargu Sámi Giellagáldu mii álggahuvvo 01.01.2013, váikkuha dasa ahte tearbmabargu ovdána dás ovddosguvlui. Jorgaluvvon teavsttat dahket oalle stuora oasi dan teakstamearis mii beaivválaččat buvttaduvvo. Dat gokčet sámegielat olbmuid dárbbu oažžut dieđuid iežaset gillii. Seammás jorgaluvvon teavsttat maiddái leat máŋgii áidna čállosat mat ovdanbuktet dihto áššesurggiid sisdoalu sámegillii ja leat ná deaŧalaš oassi sámegiela ovddidanbarggus. Sámedikki jorgaluvvon áššeteavsttat dahket stuora oasi servodaga sámegiel áššeteavsttain. Dát teavsttat leat maiddái mielde cieggadeamen áššemeannudangiela. Sámedikki buvttadan sámegiel teavsttat adnojuvvojit diehtogáldun sámi mediain</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 198 siidu 453 siiddus ja leat maiddái dan láhkai mielde váikkuheamen almmolaš giellageavaheami. Sámediggi jorgala beaivválaččat teavsttaid sihke julev-, lulli- ja davvisámegillii.</p>
<p>Sámi báikenamat</p>
<p>Miehtá sámi leat báikenamat ožžon dohkkehuvvot sámegiel nama virggálaččat 2012:s. Dát mearkkaša ahte báikenamat leat mannan báikenamaid dohkkehanáššemeannudeami čađa. Dákkár dohkkeheami oktavuođas leat Sámedikki báikenammakonsuleanttat buktán rávvagiid báikenamaid čállinvuohkái, ja soames háve buktán cealkámušaid nammaválljemii, go oaidnit ahte ođđa namat evttohuvvojit báikkiide main ovdalaččas leat sámegiel namat, muhto mat eai lean registrerejuvvon virggálaččat ovdal. Sámedikki davvi-, julev- ja lullisámegielaid báikenammakonsuleanttat buktet maid rávvagiid earret eará ođđa suodjalanguovlluide, suodjemehciide, ođđa šalddiide, tuneallaide ja ođđa luottaide jna. miehtá Sámi. Dát čájeha ahte dáža servodat oaidná mávssolašvuođa das ahte namat ođđa áđaide registrerejuvvojit maiddái sámegillii seammás go dárogillii guovlluin gos dat lea lunddolaš, ja mat leat sámi guovllut gos sámit orrot, ja nu bohtet eanet oidnosii. Sámegiel báikenamat bohtet maid eanet oidnosii go eanet ja eanet lea Stáhta geaidnodoaimmahat álgán šiltet báikkiid miehtá sámi. Dát lea mielde seailluheame sámi báikenamaid ja dákko bokte maid lassána sámegielat namaid geavaheapmi. Sámedikki mielas lea maid hui váidalahtti go media bokte oaidnit ahte muhtin báikkiin billistit báikenammašilttaid luoddaguoras, čájehan dihtii iežaset vuostehágu sámi báikenamaide, sámi guovlluin.</p>
<p>Sámedikki mielas lea maid mávssolaš oassálastit čoahkkimiin main báikenammaáššit leat guovddážis, vai beassat čilget ja čalmmustahttit hástalusaid mat leat báikenammaáššiiguin. Danin lea Sámediggi oassálastán oktasaš jahkásaš oktasaščoahkkimii Stáhta kártadoaimmahagain ja eará báikenammakonsuleanttaiguin Norggas, ja maiddái UNGEGN konferánssas Københámmanis gos digaštallojuvvo báikenammaáššit miehtá Davviriikkaid. Dákkár čoahkkimiin digaštallat maid movt buoremusat sáhttá čoavdit váttisvuođaid báikenammabargguiguin iešguđet guovlluin, maiddái movt njuovžilepmosit sáhttá čoavdit bárttiid ja dan bokte ovdána sihke kvalitehta ja kvantitehta báikenamaid geavaheamis servodagas.</p>
<p>Muhtin sámi giellaguovddážat besse ge 2012:s ovdanbuktit iežaset báikenammaprošeavttaid maiguin leat bargan, ja maid Sámediggi lea ruđalaččat dorjon. Dát čalmmustahttá báikenammaáššiid bargiid, sihke Norgga giellaráđi bargiid, ja kártadoaimmahaga bargiid, ahte makkár prošeavttat leat čađahuvvon, movt sii leat lihkostuvván prošeavttaiguin ja makkár hástalusat ja rahčamušat leat go čohkke ja galgá registreret sámi báikenamaid. Čujuhus- ja matrikkelláhka lea nu ráddjejuvvon ahte ovtta čujuhusas dahje geainnus sáhttá dušše okta namma leat registrerejuvvon, ja dat mielddisbuktá ahte eai šat sáhte dohkkehuvvot parallealla báikenamat čujuhussan. Dát mielddisbuktá ahte ollu suohkanat bohtet válljet dušše dárogiel nama, go mii diehtit ahte majoritehta giella vuoitá eanaš suohkaniin, ja dat lea ollu suohkaniin dárogiella.</p>
<p>Sámediggi lea lokten dán váttisvuođa Birasgáhttendepartementii, muhto sii eai sáhte dán lága rievdadit ovdal go lea leamaš gulaskuddamis láhkaásahusa ođasteami oktavuođas. Sámediggi áigu ain bargat áŋgirit dáinna áššiin, go midjiide lea dehálaš ahte sámi báikenamat eai jávkka, namat mat leat dohkkehuvvon Stáhta kártadoaimmahaga registaris. Báikenammaláhka ja Čujuhus- ja matrikkelláhka leaba ge dán áššis vuostálaga.</p>
<p>Kultuvra Sámedikki váldomihttomeari sámi kultuvrrain lea oažžut ealli ja máŋggabealat sámi dáidda- ja kultureallima. Ceavzilis ja aktiivvalaš sámi deaivvadanbáikkit, kulturásahusat ja museat dagahit ealli báikegottiid gos olbmuin lea miella orrut. Mii oaidnit man dehálaččat máŋggabealat sámi dáiddalaš ja kultuvrralaš dáhpáhusat, falástallandoaimmat, mánáid- ja nuoraid kulturdoaimmat ja buorre girjerájusfálaldagat leat. Okta dain deháleamos váikkuhangaskaomiin min kulturpolitihkka mihttomeriid joksamis, leat ekonomalaš váikkuhangaskaoamit. Mii addit doarjaga sámi museaide,</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 199 siidu 453 siiddus kulturorganisašuvnnaide, girjebussiide, govvasárggusráidduide, girjjálašvuhtii, musihkkii, mánáide ja nuoraide ja sámi dáiddáriidda. Mii maid ovttasbargat ollu aktevrraiguin nugo sámi organisašuvnnaiguin, ásahusaiguin, guovddáš, regionála ja báikkálaš eiseválddiiguin, ja ovttaskas olbmuiguin.</p>
<p>Sámi kulturviesut ja kulturgaskkustanásahusat</p>
<p>Sámediggi addá njuolggodoarjaga Sámedikki bušeahta bokte sámi kulturviesuide ja sámi kulturgaskkustanásahusaide, sámi festiválaide, sámi falástallanorganisašuvnnaide, sámi teáhteriidda, sámi publikašuvnnaide, girjebussiide ja sámi museaide. Doarjja addojuvvo bušeahta lagat eavttuid mielde. Vuođđun ealli ja máŋggabealat sámi dáidda – ja kultureallimii leat ovttaskas kulturbargit ja sámi kulturásahusat ja – organisašuvnnat.</p>
<p>Sámediggi lágida jámmat oktavuođačoahkkimiid kulturásahusaiguin ja – organisašuvnnaiguin mat ožžot doarjaga Sámedikki bušeahta bokte. Čoahkkimiin gulahallat nubbi nuppi doaimmaid birra ja fágalaččat ságastallat, ja maid fáddán lávejit leat bušeahtta ja diehtojuohkin ja ságastallan áigeguovdilis áššiid birra.</p>
<p>Sámediggi doarju Kulturdepartemeantta oainnu ásahit viessoláigoruhtadeami ođđa sámi kulturviesuide. Prosedyrii lea vuođđun stáhta viessoláigoortnet. Das govahallo cehkiid mielde prosedyra, mas ovddasvástádus evttohusaid, mearrádusaid ja bušeahtta gullevaš váikkuhusaid dáfus juohkása gaskal Sámedikki ja Kulturdepartemeantta, ođđa viessoláigoruhtaduvvon sámi kulturviesuid ásahemiid oktavuođas. Sámediggi nammada áirasiid sámi kulturviesuid stivrraide ja kulturgaskkustanásahusaide.</p>
<p>Čuovvoleapmi Sámediggeráđi dieđáhusas sámi ásahusovddideami birra</p>
<p>Sámedikki áigumuš ásahusaide mat ožžot eanas iežaset sisaboađuin Sámedikkis, lea ahte sis lea organisašuvdna- ja stivrenmálle mii lea heivehuvvon sámediggeráđi ásahusdieđáhussii. Sámediggi lea 2012:s joatkán čuovvolit sámediggeráđi dieđáhusa sámi ásahusaid birra. Das boahtá ovdán ahte ásahusat fertejit čađahit organiserenproseassa mii buktá organisašuvdnamálle mii lea heivehuvvon dan almmolaš rollii mii sis lea go ožžot njuolggodoarjaga Sámedikkis, ja ahte dát dábálaččat galget leat organiserejuvvon vuođđudussan. Earenoamáš ákkaiguin sáhttet sii vejolaččat organiserejuvvot oasussearvin. Dán barggu stáhtus lea čuovvovaččat:</p>
<p xml:lang="smj">Duoddara Ráfe vuođđudus</p>
<p>Duoddara Ráfe vuođđudus lea 2012:s čađahan rievdadusaid vuođđudusa mearrádusain. Mearrádusaid lea Vuorbádan- ja vuođđudusbearráigeahčču dohkkehan ja dat leat Sámedikki stivranammadanválddi gáibádusaid mielde. 2012- 2016 áigodahkii lea Sámediggi nammadan Sven- Roald Nystø stivrajođiheaddjin ja Heidi Persdatter Greiner Håker stivralahttun Duoddara Ráfe/Bihtánsáme guovddážii. Trond Schølberg Gamnes lea nammaduvvon várrelahttun Sven- Roald Nystøi ja Heidi</p>
<p xml:lang="swe">Persdatter Greiner Håkerii fas Elfrid Boine.</p>
<p>Mearrasámi gelbbolašvuođaguovddáš</p>
<p>Mearrasámi gelbbolašvuođaguovddáš Billávuonas lea bargan heiveheame mearrádusaid maŋŋel go sámediggi lea váldán oktavuođa, vai dat heivejit Sámedikki stivranammadanválddi gáibádusaide. Sii leat dieđihan Sámediggái ahte sii leat čađahan mearrádusrievdadusaid, nu ahte Sámediggi sáhttá nammadit ovtta stivramiellahttu.</p>
<p xml:lang="nob">Sámi Dáiddaguovddás/Samisk senter for samtidskunst</p>
<p>Guovddáš lea 2012.s bargan ođđa organisašuvdna- ja stivrenmálliin mii lea heivehuvvon Sámedikki áigumuššii ja gávdno evttohus ahte miellahttoorganisašuvdna rievdaduvvo vuođđudussan, Sámediggi boahtá bovdejuvvot oassálastit dasa.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 200 siidu 453 siiddus</p>
<p>Várdobáiki</p>
<p>Oasusservviid ođđasis organiserema proseassa geažil leat čađahuvvon čoahkkimat gaskal sámedikki ja Várdobáikki. 2010 ođđasisorganiserema raportta vuođul, dagai Várdobáikki stivra mearrádusa bovdet Sámedikki ja Romssa ja Nordlándda fylkkagielddaid ásahit Várdobáikki vuođđudusa. Sámediggi lea leamaš positiiva dasa, fylkkagielddat leat prinsihpalaš ákkaid geažil čájehan ahte galgá gulul dan váldit.</p>
<p>Várdobáikki stivra ii leat, vuođđudusa ásaheami maŋŋel joatkán organisašuvdna- ja stivrenmálle bargguin. Leat guokte vejolaš organisašuvdnamálle, vuođđudus dahje oasussearvi. Sii leat oaidnán ahte oasussearvi sáhttá leat buorre heivvolaš čoavddus. Dan vuođul lea Sámediggi bovdejuvvon oassálastit ásahit oasussearvvi, Várdobáiki OS. Fitnodaga ulbmil lea viidáset fievrredit dán guovllu sámegiela, kultuvrra ja servodateallima. Erenoamáš bargu lea realiseret kulturviessoplánaid</p>
<p>Várdobáikái. Sámediggi lea positiivva dasa. Sullasaš bovdehus lea sáddejuvvon Nordlándda ja Romssa fylkkasuohkaniidda.</p>
<p>Sámediggi lea vuostáiváldán Várdobáikki kulturviesu huksenplánaid. Plána árvvoštallojuvvo stáhtalaš ruhtadanprosedyraid guovdu mat gustojit ođđa sámi kulturviesuide.</p>
<p xml:lang="sma">Åarjelsaemien Teatere</p>
<p>Åarjelsaemien Teatere lea mearridan ođđa stivren- ja organisašuvdnamálle mii váldá vuhtii sámediggeráđi dieđáhusa sámi ásahusovddideami birra. Searvi bovdii Sámedikki, Rana suohkana,</p>
<p>Nordlándda, Davvi- ja Lulli Trøndelága ja Hedemárkku fylkkagielddaid ásahit oasussearvvi. Sámediggi, Nordlándda fylkkagielda ja Rana suohkan leat leamaš positiivvalaččat dasa ja leat ovttas ásahan oasussearvvi, Åarjelsaemien Teatere AS, mas oasuskapitála lea 100 000 ruvnno. Sámediggi osttii 55 % ossosiin, Nordlándda fylkkagielda 30 % ja Rana suohkan 15 %. Oasussearvvi mihttomearri lea ahte teáhter galgá bargat ovddideame ja ovddidit lullisámi lávdedáidaga. Dán barggus galgá lullisámegiella ja kultuvrra leat guovddážis. Teáhter galgá joatkit ovttasbarggu ruoŧabeale lullisámi guovlluin ja leat teáhter lullisámi guvlui Norggas. Sámediggi lea ožžon ovtta stivrasaji. Fitnodat lea válljen Sámedikki Inga- Lill Sundseta stivrajođiheaddjin, su várrelahttu lea Per Fjellstrøm. Earát stivrras leat Eirin Edvardsen, Nordlándda fylkkagielda ja Jarl Stian Johansson, Rana suohkan.</p>
<p>Oslo sámi viessu</p>
<p>Sámi viesu searvi lea 2012:s bovden Sámedikki, Oslo suohkana ja Akershusa fylkkagieldda leat Sámi viesu vuođđudusa ásaheaddjin. Sámediggi lei positiiva dasa, Oslo suohkan ja Akershusa fylkkagielda leat prinsihpalaš ákkaiguin dadjat ahte eai vuolgge fárrui. Leat leamaš máŋga čoahkkima gaskal Sámedikki ja searvvi, mas fáddán lea leamaš organisašuvdna- ja stivrenmálle ja deaivvadanbáiki oaivegávpoga sámi álbmogii. Searvi lea, maŋŋel go fárrejedje olggos iežaset lanjain Akersgatas, bargan gávdnat dohkálaš lanjaid iežaset doaimmaide, ja sii leat 2012:s fárren ođđa lanjaide mat lea gáhttadásis Trondheimsveienis. Sámediggi lea mearridan váldit ovddasvástádusa dasa ahte sii dáhkádusa addet KLP Eiendomii latnjaláiggu ovddas. Sámediggi oassálasttii ođđa Sámi viesu rahpamis Oslos ja dovddahii iežas dearvuođasártnis ahte lea leamaš mihttomearri ásahit bistevaš gaskkustanguovddáža Oslo sámiide, gos lea vel eambbo munni vuoruhit dáidaga, kultuvrra, gelbbolašvuođa, ja árbevieruid. Dan dihte go Oslo suohkan ja Akershusa fylkkagielda eaba vuolgán vuođđudusa ásaheaddjin ja eaba vuolgán fárrui oasussearvvi eaiggátbeallái, lea Oslo Sámi viesu searvvi stivra bargan viidáset ođđasis organiserenproseassain. Sii leat mearridan ásahit oasussearvvi, ja Sámediggái lea boahtán bovdehus searvat eaiggátbeallái. Sámediggeráđđi lea leamaš positiiva dasa ja čujuha dasa ahte iešguđetge guovlluid erenoamáš dilálašvuođaid geažil sáhttá leat lunddolaš válljet eará organisašuvdnamálliid go vuođđudusa, nugo ovdamearkka dihte oasussearvvi, gč. sámediggeráđi ásahusdieđáhusa.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 201 siidu 453 siiddus</p>
<p xml:lang="fin">Huksenprošeavttat</p>
<p>Statsbygg lea, Kulturdepartemeantta bargogohčusreivviid vuođul, ráhkadan huksenprográmma, čađahan viessosadjeanalysaid ja ožžon dahkkot ovdaprošeavtta ođđa Saemien Sijte vistái. Ovdaprošeakta čájeha gelddolaš ja čalbmáičuohcci ođđa vistti. Visttis lea arkitektuvra mii sáhttá dan ieš alddis juo dagahit dakkárin mii geasuha olbmuid. Prošeakta lea bisson addojuvvon areálarámmaid siskkobealde ja energiijamearri lea ollu geahpeduvvon. Visttis galget leat kontuvralanjat Saemien</p>
<p>Sijteii, Sámediggái, Boazodoalohálddahussii ja Snoasa suohkanii. Prošeavttas leat čuovvovaš servodatmihttomearit: Saemien Sijte musea ja kulturguovddáš galget dokumenteret, suodjalit, ovddidit ja ovdánahttit lullisámi identitehta, giela ja kultuvrra.</p>
<p>Guovddáš sáhttá šaddat arenan ja deaivvadanbáikin ja doaibmat sámi dutkan- ja gaskkustanásahussan. Guovddáža doaibma sáhttá leat mielde addimis iešguđet lágan ulbmiljoavkkuide eambbo máhtu ja ipmárdusa lullisámi kultuvrra ja leahkima birra.</p>
<p>Sámediggi lea dohkkehan areálaid ja viessoláigogoluid ja áigu láigohit daid areálaid maid Saemien Sijte vuođđudus galgá hálddašit. Buot eará láigoheaddjit leat dohkkehan areálaid ja viessoláigogoluid, earret Eanadoallo- ja biebmodepartemeanta, areálaid mat galget Boazodoalohálddahussii. Sámedikki dohkkeheapmi eaktuda ahte Sámediggi sáhttá iežas bušeahta bokte oažžut gokčojuvvot buot viessoláigogoluid ja maŋit áiggis maid láigohattiid lassánemiid. Sámediggi lea deattuhan earret eará ahte visti boahtá leat arkitektonalaš mihtilmasvuohta ja eahpitkeahttá sáhttá leat geasuheaddji dán guovllus. Dat addá buori vejolašvuođa deattuhit, čájehit ja čalmmustahttit lullisámi kultuvrra gelbbolaš lági mielde, mii sihke obbalaččat nanne Snoasa ja dán guovllu. Sámediggi registrere Eanadoallo- ja biebmodepartemeantta oainnu das ahte ii dohkket areálaid ja viessoláigogoluid ja fuolastuvvá dainna mot prošeakta ovdána.</p>
<p>Beaivváš – ođđa teáhtervisti</p>
<p>Sámi teáhterat leat dehálaš arenat kulturvásáhussii ja kulturgaskkusteapmái, ja sámegiela geavaheapmái ja čalmmustahttimii. Beaivváš Sámi Našunálateáhter lea guhká bargan oažžut sierra teáhtervistti Guovdageidnui. Teáhtera stivra lea mearridan ahte Statsbygg váldá badjelasas ovddasvástádusa teáhtervistti ceggemii. Sámediggi attii Statsbyggii bargun doaimmahit ođđa teáhtervistti plánema dainna ulbmiliin ahte teáhter galgá leat mielde ođasteame, bisuheame ja gaskkusteame sámi árbevieruid, gelbbolašvuođa, historjjá, kultuvrra ja dáidaga, čađat gaskka gulahallamis sámi servodagain. Teáhter galgá leat olámuttos, rabas ja čáhkkil ja das galgá leat gulahallan servodagain mii dan birra lea, ja dat galgá heivehanmuniin ja ealas vugiin čalmmustahttit sámi lávdedáidaga máŋggabealatvuođa. Statsbygg lea ráhkadan huksenprográmmaevttohusa. Kulturdepartemeanta lea dál árvvoštallame huksenprográmma viessoláigoruhtadeami prosedyra mielde sámi kulturviesuid váste. Prošeakta meannuduvvo dábálaš prošeaktan ja meannuduvvo leat oassin stáhtabušeahtas. Sámedikki áigumuš lea ahte galgá leat Statsbygg ovddasvástádus joatkit bargguin dássážii go ođđa visti gárvána ja maŋŋel maid jođihit ođđa vistti. Dat lea dan duohken ahte Sámediggi ja</p>
<p>Kulturdepartemeanta soabadeaba das ahte prošeakta lea oassin ja ruhtaduvvo sámi ođđa kulturviesuid viessoláigoruhtadanortnega badjel. Sámediggi lea ovttas Beaivváš Sámi Našunálateáhteriin bidjan čuovvovaš servodatmihttomerriid teáhtervistái:</p>
<p>Našunála sámi teáhtervisti galgá addit sámi servodahkii arena sámi lávdedáidaga vásiheapmái, čalmmustahttimii ja gaskkusteapmái. Teáhtervisti gos sámegiella geavahuvvo dáiddagiellan lokte sámegiela stáhtusa ja nanne sámi identitehta.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 202 siidu 453 siiddus</p>
<p>Teáhter galgá leat rabas, čáhkkil ja gulahallat servodagain mii dan birra lea ja sámi guovlluiguin ránnáriikkain. Teáhter boahtá oažžut riikkaidgaskasaš mearkkašumi álgoálbmotoktavuođas. Teáhtervisti galgá leat vuoibmeguovddáš ja čoahkkananbáiki iešguđet lágan sámi ja eará dáiddalaš ja teáhterfágalaš fágajoavkkuide.</p>
<p>Nuortasámi musea</p>
<p>Sámediggi ja Deanu ja Várjjat Museasiida leat soabadan ahte barggut ja prošeavttat mat 31.12.2012 rájes leat biddjon Nuortasámi museai galget sirdot Deanu Tana ja Várjjat Museasiidda vuođđudussii. Badjelasas váldin doaibmagoahtá 1.1.2013 rájes. Seamma dáhtonis loahpahuvvo gaskaboddosašstivrra doaibma. Deanu ja Várjjat Museasiidda/Tana og Varanger Museumssiida vuođđudus</p>
<p>Vuođđudeaddjit leat Unjárgga gielda/Nesseby suohkan, Deanu gielda/Tana kommune, Mátta Várjjat gielda/ Sør- Varanger kommune ja Sámediggi/Sametinget. Deanu ja Várjjat Museasiida /Tana og Varanger Museumssiida lea organiserejuvvon vuođđudussan, ja galgá doaibmat museaásahusaide gávpevuođđudussan nu go vuolábealde namuhuvvo.</p>
<p>Deanu ja Várjjat Museasiida leat 1.1.2010 rájes doaibman oktasaš musean čuovvovaš museaásahusaide: - Várjjat Sámi Musea - Deanu Musea - Saviomusea - Ä`vv – Saa `mi mu `zei / Nuortalaččaid musea (Nuortasámi musea) Lea dollon čoahkkin gaskal iešguđet oasálaččaid, Kulturdepartemeantta, FAD, Sámedikki, Statsbygga, Deanu- ja Várjjat Museasiidda ja Nuortasámi musea huksenprošeavtta oktavuođas mas prošeavtta stáhtus digaštallojuvvui. Huksenprošeavtta gárváneapmi lea maŋŋonan. Musea bealis leat biddjojuvvon bajás spiehkasteamit ja váilevašvuođat. Statsbygg lea ožžon bargun geahččat daid ja buktit ruovttoluotta dieđu earret eará Sámediggái. Dat mii guoská eaiggátvuhtii, de lea Statsbygg ovdanbuktán guokte molssaevttolaš viessoláigošiehtadusmodealla. Prinsihpalaš erohus gaskal dan guovtti molssaeavttu lea ahte molssaeaktu 1 (visttit viessoláigoortnega vuolde) bidjá olles huksensupmi viessoláiggu meroštallamii vuođđun, molssaeaktu 2 (operamodealla) fas biddjo olles huksensupmi 0 ruvdnui. Sámediggi ja Deanu- ja Várjjat Museasiida leat dovddahan ahte háliidit molssaeavttu 2. Statsbygg bargá čielggadit dán dilálašvuođa. Ollislaš huksenbušeahtas lea 4 mill. biddjon čájáhusbargui. Álbmotmusea bealis leat biddjon garra dálkkádatgáibádusat. Dálkkádatrusttet ja dohkálaš láseskábet fertejit gárvásat, ja millosepmosit geahččalandoaimmas leamaš muhtun áiggi ovdal dávvirat sáhttet biddjot sisa. Statsbygg galgá guorahallat gáibádusaid maid Norgga Álbmotmusea lea bidjan. Sámediggi lea čađahan čoahkkima Deanu- ja Várjjat Museasiiddain, gos digaštalle čájáhusplánaid.</p>
<p>Oasálaččat sohpe ahte plánaid ferte ođastit dan geažil go huksenproseassa lea maŋŋonan. Lea árvvoštallon ahte 2013 juovlamánu rádjái galgá plánejuvvon čájáhus leat rahppojuvvon. Bargojuvvo ođđa stáhtusiin ja viidáset doaibmaplána vuođuin mii galgá mielddisbuktit ahte huksenprošeakta gárvvistuvvo.</p>
<p>Sámi dáiddamusea</p>
<p>Sámediggi bivddii Statsbygga 2009:s čađahit programmerenbarggu Sámi dáiddamusea váste. Dat galggai dáhpáhuvvat lagas ovttasbarggus Sámi Vuorkádávviriiguin mii eaiggáda rusttega.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 203 siidu 453 siiddus</p>
<p>Statsbygg lea čađahan barggu ja lea sádden Sámi dáiddamusea prošeavtta huksenprográmma. Huksenprográmma sisdoallu lea earret eará dilleanalysa ja prográmmameroštallan. Sámi dáiddamusea plánejuvvo ásahuvvot Sámi Vuorkádávviriid dálá vistehivvodahkii, ja galgá vel ođđa stuorádus dasa gitta. Čielggadanbargu dálá rusttega eaiggátvuođa, hálddašeami, doaimma ja divodeami birra ii leat vel loahpahuvvon. Statsbygg lea dattege leamaš positiiva dasa ahte ollislaš rusttet sáhttá gullat Statsbygga vuollái maŋŋel go ođđavisti gárvána ja dálá vistti divoduvvo/ođastuvvo. De lea dan duohken ahte vistehivvodaga eaiggádat, leat mielas sirdit dálá vistehivvodaga Statsbyggii. Sámi vuorkádávviriid eaiggádat, eaiggátstivrra bokte, leat Sámediggái dieđihan ahte sii eai hálit vistemássa eaiggátovddasvástádusa addit Statsbyggii. Illá lea vejolaš realiseret dáiddamusea nu ahte dat laktašuvvo Sámi Vuorkádávviriidda vistemássii, jus eaiggádat fal eai mieđa dasa. Sámedikkis eai gávdno eará ruhtadanmodeallat realiseret dáiddamusea, go viessoláigoruhtadanortnet ođđa sámi kulturviesuide. Prošeavtta ovddideapmi lea bisánan. Sámediggi áigo árvvoštallat berre go dáiddamusea realiseren dáhpáhuvvat beroškeahttá das leat go čadnon Sámi vuorkádávviriid viessomássii.</p>
<p>Sámi museadoaibma</p>
<p>Dat guhtta oktiibiddjojuvvon sámi musea mat leat Sámedikki hálddašeami vuolde doaimmahit iežaset museadoaimmaid museafágalaš prinsihpaid-, našunála mihttomerriid- ja sámedikki njuolggadusaid mielde. Sámi museadoaibma lea dehálaš stoalpu sámi servodagas, mas museain lea stuora rolla sámi demokratiijadoaibmamis, vaikko stáhta bealis eai leat nu buorit rámmaeavttut. Sámi museat ieža ja Sámediggi háliidit vel eambbo ovddidit sámi museaid, muhto leat hástalusat resurssaid dáfus. Belohahkii lea sáhka musealanjaid viiddideamis ja ođđa huksemiin, ja museafágalaš ovdáneamis.</p>
<p>Sámediggi lea doallan čoahkkima Porsáŋggu suohkaniin Rávttošnjárgga luondduviessu ja musea viiddideami birra. Porsáŋggu suohkan, Porsáŋggu musea (lea oassi RiddoDuottarMuseat vuođđudusas) eaiggát, lea mearridan ahte Porsáŋggu musea galgá biddjot Rávttošnjárgga luondduvissui ja museai. Viiddideapmái gullet maiddái kantuvrrat, magasiinnat ja čájáhusareálat. Sámedikkis dattege ii leat ruhta huksenulbmiliidda, ja dán oktavuođas ferte ohcat eará vejolašvuođaid. 2012:s oaččui Sámediggi ráhkaduvvot Bååstede – sámi kulturárbbi ruovttoluotta máhcaheami čielggadeami. Čielggadeamis evttohuvvui šiehtadus ahte sámi dávvirat galget máhcahuvvot ruovttoluotta sámi museaide, Norgga Álbmotmuseas ja Kulturhistorjjálaš museas. Norgga Álbmotmusea direktevra Olav Aaraas, Kulturhistorjjálaš musea ossodatdirektevra Øivind Fuglerud ja</p>
<p>Sámediggepresideanta vuolláičálle šiehtadusa 20.6.2012:s. Seammás oaččui RiddoDuottarMuseat ruovttoluotta vuostáfoarpma mii symbolalaččat galgá čájehit ahte ruovttoluotta máhcahanproseassa lea jođus. Čielggadeamis čujuhuvvo ahte lea stáhtalaš eiseválddiid ovddasvástádus, geatnegasvuođaid vuođul mat sis riikkaidgaskasaš konvenšuvnnaiguin leat álgoálbmogiidda, ruhtadit ruovttoluottamáhcahan prošeavtta. Sámediggi lea 2012 skábmamánus bivdán Kulturdepartemeantta ruhtadit proseassa, mii galgá bistit jagiid 2013 – 2016. Kulturdepartemeanta čujuhii dasa ahte sis eai leat ruđat dakkár ulbmiliidda, ja bivddii Sámedikki ohcat prošeaktadoarjaga Norgga kulturráđis. Sámediggi lea dán vuođul ohcan Norgga kulturráđis ruhtadeami prošeavtta vuosttaš jahkái, ja de báhcá vel čoavdit ruhtadeami 2014 – 2016 jagiid ovddas. Bååstede – raporta lea hábmejuvvon Sámedikki Mihtto- ja dárboanalysa (2011) vuođul. Dat guokte dokumeantta leat vuođđun ráhkadit ođđa museapolitihkalaš čielggadeami ráhkadeapmái mii galgá ovdanbuktojuvvon 2013:s. Das bohtet earret eará ovdán fágalaš hástalusat. Sámi Vuorkádávviriid eaiggátvuođđudus lea cealkán eret doaibmašiehtadusa RiddoDuottarMuseat doaibmanvuođđudusain 1.1.2014 rájes. Sámediggi lea bargame gávdnat čovdosa ovttas eaiggádiiguin vai RiddoDuottarMuseat sáhttet joatkit museadoaimmain.</p>
<p>Sámediggi oassálasttii EUNAMUS`a konferánssas <span type="quote" xml:lang="eng">“Museum Politics in Europe”</span> Oslos, mas sii muitaledje sámi museapolitihka ja dan gullevaš boahtteáiggi hástalusaid birra. Sámediggi oassálasttii</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 204 siidu 453 siiddus maiddái Norgga museasearvvi jahkečoahkkimis ja museasemináras. Seamma báikkis lei Sámi museasearvvis seminára sámi kulturmuitosuodjaleami birra, gos Sámedikkis lei sátnevuorru.</p>
<p>Festiválat</p>
<p>Sámi festiválat čalmmustahttet, gaskkustit ja ovdánahttet sámi- ja álgoálbmotdáidaga ja kultuvrra. Leat jahkásaš doalut mat geasuhit gehččiid, artisttaid, dáiddáriid ja kulturbargiid miehtá Sámis ja eará álgoálbmotservodagain. Sámedikkis lea jámmat čoahkkimat festiválaid ovddasvástideddjiiguin gulahallan dihte nubbi nuppi birra ja áigeguovdilis áššiid birra ságastallama dihte. Sámi festiválat leat doallan seminára 2012:s, gos ságastalle festiválaid servodatrolla ja servodatovddasvástádusa, oktasaš hástalusaid ja ovttasbargovejolašvuođaid birra. Sámediggi álggahii seminára dainna mot Sámediggi ja mot sámi festiválat sáhttet buoridit ovttasbarggu, makkár rolla</p>
<p>Sámedikkis lea sámi festiválaid ektui, ja makkár rolla sámi festiválain lea boahtteáiggi sámi servodagas. Sámediggi mearridii 2013 bušeahtas, oassin das ahte ovddidit Márkomeanu, lasihit doarjaga festiválii.</p>
<p>Sámediggi oaidná dehálažžan ahte lea joatkevašvuohta barggu ektui maid festivála doaimmaha, ja háliida veahkkin čoavdit dan hástalusa ahte oažžut sadjái buvttadeaddjivirggi.</p>
<p>Sámediggedieđáhusa oktavuođas sámi kultuvrra birra, lea Sámediggi lágidan golbma gulahallančoahkkima sámi festiválain oažžun dihte bargojurdagiid dasa. Čoahkkimat dollojuvvojedje Riddu Riđđu- festiválas, Hellemo- cupas Julevsáme vahkko oktavuođas ja Márkomeannu- festiválas. Julevsáme vahkko/Lulesamisk uke leat doalut mat bistet vahkku Hellemo-cupas oktavuođas juohke jagi. Buot doalut leat alkohola haga doalut ja dat čalmmustahttet giela, kultuvrra ja falástallanmovtta. Prošeavtta mihttomearri lea viidáset fievrredit julevsámegiela, kultuvrra ja árbevieruid. Dan vahkkus dollojuvvojit iešguđet lágan kurssat (omd darfegoađekursa, duopmárkursa, giellakursa mánáide ja nuoraide, biebmokursa, duodjekursa ja bargobájit). Dasa lassin lágiduvvo mánáide spábbačiekčanskuvla, muitalusbottut ja árbevirolaš Hellemo-cup. Čájehuvvo ahte julevsámi vahkku doalut leat ceavzilat ja leat doalut mat ovdánit, mat 2012:s lágiduvvojedje goalmmát geardde, ja dan geažil leat 2013:s beassan Sámedikki bušeahta njuolggodoarjaga vuollái. Sámedikkis lea leamaš čoahkkin Plassjes Raasten Rastah – lullisámi kulturfestivála stivrrain. Raasten Rastah lea álggaheami rájes 2002:s sturron ja lea šaddan ásaiduvvon doallu dan guovllus. Festivála ruhtaduvvo olggobealde ruđaiguin mat bohtet suohkaniin, fylkkagielddain ja Sámedikkis. Festiválii ollugat servet iešguđet oasálaččat, ja dan dihte gáibiduvvo stuora ohcanhivvodat vai ožžot doarvái doarjaga lágidit festivála. Festivála ulbmiljoavku lea vuosttažettiin sámi álbmot, muhto festivála galgá maiddái leat gaskkustanarena earáide sámi kultuvrra ektui. Festiválas deattuhuvvojit erenoamážit doaimmat mánáide ja nuoraide. 2013 bušeahtas lea festiválii juolluduvvon 80 000 ruvnno njuolggodoarjja vai festivála čađaheapmái oažžu organisatuvrralaš- ja ekonomalaš einnostahttivuohta. Sámediggi lea oassálastán lullisámi gažaldagaid ráđđeaddi lávdegotti čoahkkimis Plassjes. Čoahkkimis muitaluvvui prošeavtta birra, Sámi Latnja – Troandin 2017, mii čalmmustahttá ávvudanjagi 2017.</p>
<p>Bohte earret eará evttohusat ahte váldočalmmusteapmi ferte leat Troanddimis, ja lea lunddolaš ahte Troanddima suohkan ja fylkkagielda servet ávvudanbargui, go sámi organisašuvnnain ii leat nu ollu kapasitehta, ja ahte ávvudeami ovddasvástádus ferte gullat suohkanii dahje fylkkagildii. Viidáset váldui ovdan ahte Troanddima suohkan ja Sámediggi berreba dahkat ovttasbargošiehtadusa eará sullasaš šiehtadusminstariid mielde. Vejolaččat sáhttá dahkkot čálalaš sierrašiehtadus ávvudeapmái máŋgga oasálaččain.</p>
<p>Čuovvoleapmin dán čoahkkimii válddii Troanddima suohkan álgaga viidát lágiduvvon seminárii oažžun dihte árvalusaid 2017 ávvudanjagi sisdollui. Seminára lágiduvvui skábmamánus, ja doppe</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 205 siidu 453 siiddus digaštallojuvvojedje iešguđet lágan vejolaš čovdosat organiseremii ja makkár sisdoallu ávvudanjagis berre leat.</p>
<p>Girjjálašvuohta</p>
<p>Davviriikkalaš ráđi girjjálašvuođa sámi guovllu árvvoštallanlávdegoddi lea evttohan ovtta sámi girječálli ja ovtta sámi buktosa 2013 girjjálašvuođabálkkašupmái. Nammaduvvon buvttus lea Sollaug Sárgona diktačoakkálmas Savvon bálgáid luottastit.</p>
<p>Sámi dáiddáršiehtadus</p>
<p>Sámediggi ja Sámi dáiddárráđđi sohpe 2004:s ovttasbargošiehtadusa mii mielddisbuktá ahte áššeoasálaččat čađahit jahkásaš šiehtadallamiid sámi dáiddáršiehtadusa rámmii. 2012 čakčamánus áššeoasálačča soabaiga ahte 2013 dáiddáršiehtadusa rámma galgá leat 6 520 000 ruvnno. 2012 šiehtadusa ektui lea dat 200 000 ruvnno lassáneapmi.</p>
<p>Šiehtadus siskkilda čuovvovaš doaimmaid: - doaibmadoarjja sámi dáiddárorganisašuvnnaide ja Sámi dáiddárráđđái 2 150 000 ruvnno. - stipeanda sámi dáiddáriidda 2 450 000 ruvnno - fágalaš bagadallan 500 000 ruvnno - dáiddafoanda 700 000 ruvnno - sisaoastinortnet čáppagirjjálašvuhtii, luđiide ja musihkkii 300 000 ruvnno - sisaoastinortnet sámi govvadáidagii ja dáiddaduodjái 370 000 ruvnno - buhtadus čájáhusaid ovddas 50 000 ruvnno</p>
<p>Sámi dáiddárráđđi hálddaša daid ortnegiid maid šiehtadus siskkilda earret sámi govvadáidaga ja dáiddaduoji sisaoastinortnega maid RiddoDuottarMuseat hálddaša. 2012:s lei Sámediggi bivdán Norut Alta evalueret ovttasbargošiehtadusa mii lea gaskal Sámedikki ja Sámi dáiddárráđi. Evaluerenraporta ovdanbuktojuvvui 2012 juovlamánus, ja čájehii ahte dáiddáršiehtadus lea leamaš hui dehálaš bidjan dihte muhtun fásta ekonomalaš rámmaid ja ortnegiid sámi dáidagii, ja lea addán dáiddáriidda ja sin organisašuvnnaide einnostahttivuođa man bokte lea leamaš vejolaš plánet guhkit áiggi vuoruhemiid. Evaluerenraporta lea dehálaš vuođđun Sámedikki boahttevaš kulturdieđáhussii, ja buorre vuođđun ođđa váldošiehtadusa ođđasit šiehtadeapmái mii doaibmagoahtá 2014 rájes.</p>
<p>Sámedikki vuosttaš dáiddárkonferánsa dollui 2012:s Sámedikkis Kárášjogas. Konferánsa ulbmil lei ráhkadit arena fágalaš vásáhusaid lonohallamii, sámi dáidaga ja kultuvrra vásiheapmái ja kulturpolitihkka digaštallamii. Konferánsa lágiduvvui Sámedikki dálá kulturdieđáhusa barggu oktavuođas. Prográmma sisttisdoalai logaldallamiid ja dáiddalaš osiid dáiddašáŋŋera siskkobealde nugo lávdedáidaga, luođi, musihka, visuála dáidaga ja filmma. Konferánsa loahpahuvvui joavkobargguin ja evttohusaid ovdanbuktimiin boahttevaš kulturpolitihkkii. Evttohusat fievrreduvvojit viidáset kulturdieđáhusa bargui. Okta evttohus mii dávjá bođii ovdan lei váilevaš integreren sámi dáidágis ja kultuvrras našunála kulturpolitihkkii ja jearru našunála sámi kulturpolitihkkii. Lei stuora beroštupmi konferánsii ja oassálastiid áŋgirvuohta čájeha ahte sámi dáiddáriin ja kulturbargiin lea stuora dárbu fágalaš arenaide. Konferánsa lágiduvvui ovttas Sámi dáiddárráđiin ja lea boađus dáiddáršiehtadusas.</p>
<p xml:lang="smj">Falástallan</p>
<p>Sámediggi lea 2012:s juolludan aktivitehta- ja doaibmadoarjaga golmma sámi falástallanorganisašuvdnii, Sámi valáštallanlihttu – Norga ( SVL-N), Sámi spábbačiekčanlihttu (SSL) ja Sámi heargevuodjinlihttu (SHL). Váilevaš aktivitehta- ja rehketdoaluraporterema geažil heaittihuvvojedje máksimat Sámi spábbačiekčanlihttui nuppi jahkebealis 2012:s, ja Sámediggi ii joatkke sidjiide juolludit njuolggodoarjaga 2013:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 206 siidu 453 siiddus</p>
<p>Sámediggái lea dehálaš ahte sámi falástallanorganisašuvnnat galget leat mielde láhčime dili falástallamiidda sihke viidodat- ja njunušdásis, ja earenoamáš deaddu galgá biddjot mánáid- ja nuoraid falástallanaktivitehtaide.</p>
<p>Sámi nuorat oassálastte viđat geardde Arctic Winter Games (AWG) doaluide mat lágiduvvojedje</p>
<p>Whitehorse:s Kanadas 2012 njukčamánus. Sámi joavkkus ledje 35 aktiiva oassálasttii geat ledje eret sihke Norggas, Ruoŧas ja Suomas. Dasa lassin ledje mielde ovcci jođiheaddji ja hárjehalli. AWG:s gilvalit ollu iešguđet lágan falástallansurggiin, ja doppe deattuhuvvo maiddái ahte dáidda ja kultuvra dain iešguđet oassálastinguovlluin ovdanbuktojuvvo. Sápmi lea bovdejuvvon boahtit guosseoassálastiin AWG:i čuoigangilvvuide, ja juniornieiddaid spábbačiekčamiidda. Lassin daidda ledje joavkkus maiddái fárus guokte kulturbargi geat guoimmuheigga iešguđet ge AWG kulturdoaluin.</p>
<p>Sámedikki mielas lea sámi oassálastiin AWG:s hui mávssolaš. Sámi nuorat iešguđet ge guovlluin sámis ožžot vejolašvuođa deaivvadit eará álgoálbmotnuoraiguin ja nuoraiguin eará árktalaš guovlluin. Dat dagaha ahte nuorat ožžot ođđa máhtu ja ođđa impulssaid, seammás go sámi oassálastit leat mielde juohkime dieđuid sámiid birra ja sámi servodatdilálašvuođaid birra eará oassálasttiide AWG gilvvuid oktavuođas.</p>
<p>Sámediggi oaččui 2012:s maiddái spealloruđaid Kulturdepartemeanttas. Ruđat galget vuosttažettiin geavahuvvot láhčit dili mánáid ja nuoraid aktivitehtaide mat leat siskkobealde sámi falástallanaktivitehtaid mat leat oassin sámi árbevirolaš kultuvrras. Sámediggi lea juolludan buot 2012 speallanruđaid Sámiid valáštallanlihttui- Norga (SVL-N). SVL-N lea geavahan ruđaid ovddidit mánáid ja nuoraid falástallanaktivitehtaid, ja lea erenoamážit deattuhan heargevuodjima ja njoarostallama.</p>
<p>Sámi girkoáššit</p>
<p>Sámi girkoráđđi lea Norgga girku orgána mii ovddida sámi girkoeallima. Sámedikkis lea lagas gulahallan, ja lagas ovttasbargu Sámi girkoráđiin. Oasálaččat leat dahkan ovttasbargošiehtadusa mii mielddisbuktá ahte dollojuvvojit bistevaš jahkásaš čoahkkimat, gos áigeguovdilis ja relevánta áššit digaštallojuvvojit, ja gos mii sáhttit čielggadit mot mii ovttas sáhttit gávdnat čovdosiid daidda. Sámediggi nammada ovtta miellahtu ja ovtta várremiellahtu Sámi girkoráđđái. 2012 – 2016 áigodahkii lea Sámediggi nammadan Jovna Zacharias Dunfjella miellahttun ja Elin Sabbasena várremiellahttun Sámi girkoráđđái.</p>
<p>Girkočoahkkin lea bajimus ovddasteaddji orgána Norgga girkus, ja čoahkkin dollo jahkásaččat. Sámediggi oassálasttii Girkočoahkkimis mii dollui Tønsbergas 2012 cuoŋománus ja oaidná dehálašvuođa oassálastit dáidda čoahkkimiidda. Sámediggi oaidná dárbbu gulahallat guovddáš ja báikkálaš eiseválddiiguin ja eará aktevrraiguin barggus bisuhit ja nannet sámi kultuvrra. Sámedikkis leat jahkebeali hálddahuslaš deaivvadančoahkkimat Kulturdepartemeanttain gos ságastallojuvvo áigeguovdilis áššiid birra. Ovdamearkkat áššiide maid birra 2012:s lea ságastallojuvvon, leat nugo iešguđet lágan huksenáššiid stáhtusa, čoahkkin politihkalaš dásis, Bååstede prošeakta – sámi kulturárbbi ruovttoluotta máhcaheapmi, Giellajahki 2013 ja sierra sámi tv- kanála.</p>
<p>Sámediggi buvttii 2012:s evttohusa ráđđehusnammaduvvon lávdegoddái mii bargá <span type="quote">“2014 Kulturčielggademiin”</span>. Evttohusas cuiggoduvvui earret eará ahte eanas oaidnobealit maid lávdegoddi galgá árvvoštallat, gusket maiddái sámi kultuvrii ja sámi kulturpolitihkkii, ja berrejit dan dihte integrerejuvvot buot relevánta surggiide mat leat čielggadanbarggu siskkobealde. Deattuhuvvui ahte sámi kultuvrras lea seamma árvu go norgga kultuvrras, ja ahte sámi kultuvra lea oassi norgga kulturpolitihkas, masa eiseválddiin lea bajitdási ovddasvástádus. Biddjui deaddu iešguđetlágan sámi ásahusaid, kulturaktevrraid ja kultursuorggi ovddideapmái, ja dillái mas dat leat. Muhtun evttohusat rievdadeapmái ja sámi kulturpolitihka boahtteáiggi dárbbut váldojuvvojedje ovdan. Addojuvvojedje</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 207 siidu 453 siiddus maiddái evttohusat iešguđet lágan áššečuolmmaide ja gažaldagaide maidda lávdegoddi lei bidjan erenoamáš deattu. Lávdegotti barggu boađus galgá šaddat NÁČ:n mii vurdojuvvo ovdanbiddjojuvvot 2013 vuosttaš jahkebealis.</p>
<p>Sámediggi oassálasttii UNESCO- konvenšuvnna konferánssas mii lei vuoiŋŋalaš kulturárbbi birra, maid Norgga kulturráđđi lágidii Troandimis. Sámediggi lea maŋŋel konferánsa buktán cealkámuša evttohussii ja earret eará cuiggodan ahte fágalávdegottiin ferte leat gelbbolašvuohta sámi ja našunála minoritehtaid vuoiŋŋalaš kulturárbbi birra. Sámediggi lea vuosttaš geardde ožžon ráhkaduvvot sierra sámi kulturindeaksa, mas ja muhtun sámi suohkaniid bohtosat ja smávimus oasášdieđut ovdanbuktojuvvojit. Raportta lea Telemarksforskninga ráhkadan, ja dasa lea vuođđun jahkásaš Norgga kulturindeaksa. Sámedikki barggaheami vuođul lea Norut Alta – Áltá lea ráhkadan raporta sámi guovlluid barggolašvuođa ja kulturealáhusaid fitnodatstruktuvra birra. Analysat čájehit ahte kulturealáhusat ovddastit 4,5 % ollislašbarggolašvuođas 24 válljejuvvon suohkanis. Dat lea veahá badjelis go Davvi-</p>
<p>Norggas muđui ja veahá unnit go riikadásis. Sámi guovlluid kulturealáhusain lea eanas smávva fitnodagat.</p>
<p>Sámi nuoraidpolitihkalaš lávdegoddi (SNPL)</p>
<p>Sámedikki nuoraidpolitihkalaš lávdegoddái (SNPL) nammaduvvojedje miellahtut ja várrelahtut 2012 – 2013 áigodahkii. SNPL:s leat leamaš 5 čoahkkima 2012:s, mas ledje 3 telefovdnačoahkkima, ja muhtun bargočoahkkimat ja čoahkkimat iešguđet lágan olgguldas lávdegottiin main SNPL lea mielde.</p>
<p>Jahkásaš čoahkkimis mii lea gaskal SNPL ja Mánáidáittardeaddji lei earret eará fáddán beaivválašrasisma ja <span type="quote" xml:lang="smj">“Digitála ránnááhkuid”</span> konferánsa, ja eará áigeguovdilis gažaldagat mat gusket sámi mánáide ja nuoraide.</p>
<p>SNPL lea maid oassálastán iešguđet lágan konferánssain ja seminárain, moatte háve maiddái sátnevuoruin ja paneladigaštallamiin. SNPL jođiheaddji oassálasttii earret eará International Forum for Young Politicians of North-West Russia and the Nordic Countries Stockholmas, son oassálastti maiddái konferánsa čoahkkáigeasu panelas. Foruma mearridii ovtta resolušuvnna.</p>
<p>SNPL nubbijođiheaddji oassálasttii Álgoálbmot bistevaš Forumas vuosttaš vahkku sešuvnnas dán jagi. Son šattai doppe earret eará okta Arctic Focal Pointa jođiheddjiin, mii lea oassin UN Indigenous Youth Caucusas. SNPL oassálasttii maid Sáminuora jahkečoahkkimis Bjørklidenis, gos Ruoŧa, Norgga, Suoma ja Ruošša sámi nuorat oassálastte. Doppe dohkkehuvvui oktasaš deklarašuvdna. Leat maiddái dollon eahpeformála čoahkkimat gaskal dan golmma sámedikki nuoraidráđiid/lávdegottiid áirasiid.</p>
<p>SNPL fárrolaga Romssa Sámi studeantaservviin ja Noereh! Nuoraidorganisašuvnnain, lágidedje Digitála ránnááhkuid konferánssa Romssas. Konferánssas čalmmustahtii árgabeaivverasisma ja oaččui ollu mediaberoštumi.</p>
<p>Inuihtta joatkkaskuvla Ottawas, Kanadas guossástalai Sámedikki ja SNPL miessemánus Kárášjogas, gos sihke sámediggeráđis ja SNPL:s ledje sierra čoahkkimat studeanttaiguin. Mihttomearri lei oažžut buoret ipmárdusa álgoálbmogiid oktasaš áššečuolmmain. Identitehta, kultuvra ja giellaovddideapmi, ja mot nuorat sáhttet oažžut iežaset áššiid áššelistui ledje guovddáš fáttát.</p>
<p>SNPL oassálasttii visotsámi čoahkkimis Anáris Suomas, mii lei ON 2014 álgoálbmotkonferánssa birra, ja lei aktiivvalaččat váikkuheame sátnádemiide nuoraid birra nu gohčoduvvon Anár-julggaštusa loahppadokumentii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 208 siidu 453 siiddus</p>
<p>SNPL:s lei čakčamánus čoahkkin ON álgoálbmot bistevaš foruma miellahtuin, Eva Biedeutain. Fáddán lei earret eará guorahallanbargu álgoálbmotnuoraid oassálastima ja váikkuhanvejolašvuođaid birra davviriikkain. SNPL lea maŋŋel čoahkkima veahkehan Eva Biadueta čállingotti hábmet gažaldagaid neahttavuđot jearahallaniskkadeapmái sámi nuoraid gaskkas, mas fáddá lea nuoraid oassálastin. Iskan lea oassi Eva Biedeuta dutkamis álgoálbmotnuoraid vuoigatvuođa birra oassálastit mearrádusaide davviriikkain, mii galgá ovdanbuktojuvvot Álgoálbmot Bistevaš Forumis 2013 miessemánus. SNPL lea dasa lassin ieža hábmen sierra árvalusa guorahallanbargui. Sámediggeráđđi doalai fásta čoahkkima SNPL:in cuoŋománu 24.beaivvi. čoahkkima fáddán ledje earret eará 2013 sámediggebušeahtta, Sámedikki oahpahusdieđáhusa doaibmaplána ja guokte ovddeš ášši čuovvoleapmi, evttohus vuolidit ahkemeari 16 jahkái go beassá čálihuvvot jienastuslohkui, ja</p>
<p>SNPL áirasiidda Sátnevuorru Sámedikki dievasčoahkkimis.</p>
<p>Čoahkkimat Kulturdepartemeanttain</p>
<p>Sámedikkis lea jahkebeallásaš hálddahuslaš deaivvadančoahkkimat Kulturdepartemeanttain. Danin 2012:s dollojuvvojedje 2 deaivvadančoahkkima. Čoahkkimiin ledje fáttát nugo earret eará Bååstede – sámi kulturárbbi ruovttoluotta máhcaheapmi, huksenáššit (museavisti), Giellajahki 2013, sierra sámi tv- kanála ja muhtun diehtoáššit proseassain mat leat jođus ja mat galget boahtit johtui.</p>
<p>Sámedikkis eai leat fásta čoahkkimat Kulturdepartemeantta politihkalaš jođiheddjiiguin, seammá ládje go eará fásta čoahkkimat mat leat eará departemeanttaiguin, ja lea ovddiduvvon sávaldat dan birra ovtta čoahkkimis mii lei Kulturminstariin Anniken Huitfeldain. Dán čoahkkimis muitalii maiddái Sámediggi makkár dárbbut sámi kultuvrras leat. Lea dárbu lasihit ekonomalaš rámmaid erenoamážit musea, sámi girjjálašvuođa ja sámi media surggiid siskkobealde. Sámediggi vásiha ahte ollugat ohcet doarjagiid sámi girjjálašvuhtii, doppe leat mihá stuorát dárbbut go dan maid Sámediggi ieš nákce gokčat. Nannen dihte sámegiela, ja erenoamážit sámi mánáid ja nuoraid ulbmiljoavkku, lea maiddái dárbu hukset bajás sámi media. Kulturdepartemeanta ii sáhtan lohpidit bušeahta lasihemiid daidda ulbmiliidda. Eai sohppojuvvon ge fásta čoahkkimat politihkalaš dásis ge Kulturministariin.</p>
<p>Čoahkkin Norgga kulturráđiin Sámedikkis leat fásta čoahkkimat Norgga kulturráđiin, ja lea dollon okta čoahkkin 2012:s. Čoahkkimis ledje fáddán earret eará Bååstede –sámi kulturárbbi ruovttoluotta máhcaheapmi, huksenáššit (museavistti) ja Unesco vuoiŋŋalaš kulturárbbi konvenšuvnna atnuiváldin.</p>
<p>Ohcanvuđot váikkuhangaskaoamit kultuvrii</p>
<p>Sámediggi hálddaša ohcanvuđot doarjagiid sámi girjjálašvuhtii, musihkkaovddideapmái, sámegielat govvaráidduide, sámi lágádusaide, mánáid ja nuoraid kulturdoaimmaide ja sámi deaivvadanbáikkiide.</p>
<p>Girjjálašvuohta</p>
<p>Ortnega mihttomearri lea lasihit sámi girjjálašvuođa almmuhemiid logu. Oktiibuot ohccojuvvui doarjja 20 500 000 ru ovddas, juohkásan 85 ohcamii. Sámedikki bušeahta álgoálgosaš várrejupmi lei 4 586 000 ru, muhto sámediggeráđđi eará ruđaid geavahii dán ortnegii, nu ahte dat oktiibuot dagai badjel 7 200 000 ruvnno. Sámediggi lea 2012:s juolludan earret eará doarjaga ovtta ABC Company AS pilohtaprošektii, mas sii ovddidit girjeappa mánáide, mii galgá almmuhuvvot sihke davvi-, julev- ja lullisámegillii. Dasa lassin lea juolluduvvon doarjja maŋemus Sámi skuvlahistorjá girjái maid Davvi Girji AS almmuha. Sámediggi lea maid dorjon Johan Turi ja Per Turi <span type="quote" xml:lang="eng">“Lappish Texts (1920)”</span> girjji. Girji lea guovtti gillii, eŋgelasgillii ja sámegillii. Girji gávdnui ovtta antikvariáhtas Københámmanis ja lea <span type="quote">“noaidi- art”</span> birra. Girjji almmuha Sjamax Ailo Gaup bokte.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 209 siidu 453 siiddus</p>
<p>Musihkkaovddideapmi</p>
<p>Ortnega mihttomearri lea sihkkarastit sámi musihka oažžuma. Ohcanhivvodat lei 6 000 000 ru ovddas juohkásan 29 ohcamii. Stuora ohcanhivvodaga geažil lea sámediggeráđđi geavahan eará ruđain 800 000 ru eambbo dán ortnegii, nu ahte dat oktiibuot dahká badjelaš 2 700 000 ruvnno.</p>
<p>Sámegielat sárggusgovvaráiddut</p>
<p>Mihttomearri ortnegiin lea almmuhit sámegielat sárggusgovvaráidduid. Sámediggi lea 2012:s dorjon 2 sárggusgovvaprošeavtta, Máilmmi Gievrramus Guovža, maid ABC Comapany AS almmuha, ja Maren Uthauga <span type="quote" xml:lang="nob">“ Mens vi venter på solen”</span>, mii lea čuovvoleapmi Ságeris Ságaide maid ČálliidLágádus almmuhii.</p>
<p>Sámi girjelágádusat</p>
<p>Sámediggi háliida doalahit sámegielgelbbolašvuođa lágádusain ja ahte sii áimmahuššet servodatdilálašvuođaid. 2012 bušeahtas lei biddjon 2 750 000 ru sámi lágádusaide. Olles submi juolluduvvui 5 lágádussii. Ruhta mii lea várrejuvvon sámi lágádusaide juogaduvvo lágádusaide vuođđodoarjjan, aktivitehtadoarjjan ja doarjjan márkanfievrredeapmái ja distribušuvdnadoarjjan.</p>
<p>Sámediggi lea duhtavaš lágádusaid servodatovddasvástádusain sámegiela siskkobealde, go sámegielat almmuheamit leat unnimusat 75 % bruttogávpejođus, nugo gáibiduvvo juolludaneavttuid mielde.</p>
<p>Kulturdoaibmabijut mánáid ja nuoraid váste/ Eará kulturdoaibmabijut:</p>
<p>Ortnegiid mihttomearri leat kulturaktivitehtat mánáide ja nuoraide ja máŋggalágan sámi kultuvrralaš aktivitehtat. Sámediggi vuostáiváldá prošeaktaohcamiid iešguđet lágan ulbmiliidda ja meannuda ohcamiid dađistaga go bohtet. 2012:s leat leamaš eambbo sámi festiválat, muhto maiddái norgga festiválat, mat leat ohcan ruđaid prošeavttaide main lea sámi sisdoallu. Festiválat lea bidjan earenoamážit deattu dasa ahte ásahit prošeavttaid mánáide ja nuoraide. Sámediggi lea oktiibuot meannudan lagabui 200 ohcama main ulbmilat leat iešguđetláganat.</p>
<p>Sámi deaivvadanbáikkit</p>
<p>Sámedikki oainnu mielde lea dehálaš ahte leat deaivvadanbáikkit mat doibmet sámegiela ja kultuvrra gaskkustan- ja ovddidanarenan. 2012:s lea Sámedikkis leamaš eambbo deaddu biddjon addit doarjaga aktivitehtaide mat deaivvadanbáikkiin leat, ovdalii go doarjut doaibmagoluid nugo ovdal leat dahkan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 210 siidu 453 siiddus</p>
<p>Kárta vulobealde čájeha suohkaniid mielde ohcanvuđot kulturdoarjagiid juogu 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 211 siidu 453 siiddus</p>
<p>Oahpahus Sámi servodaga ovdánahttima ja nannema vuođđun lea máhtolašvuohta ja gelbbolašvuohta. Sámedikki váldomihttomearri máhttosuorggi siskkobealde lea ahte sámi álbmogis lea máhtolašvuohta, gelbbolašvuohta ja gálggat mat dárbbašuvvojit sámi servodaga ovddideapmái ja nannemii. Olahan dihte dán mihttomearri ferte sámi perspektiiva váldojuvvot vuhtii mánáidgárddiin, vuođđooahpahusas, alit oahpus ja dutkamis.</p>
<p>Sámi álbmogis lea diehttelas ja duohta vuoigatvuohta kvalitatiiva buori oahpahussii sámegielas ja sámegillii. Dát vuoigatvuohta lea hui dehálaš dasa ahte sámi mánát ja nuorat ovdánahttet nanu sámi identitehta ja čanastaga sámegillii, sámi kultuvrii ja servodateallimii.</p>
<p>Sámediggi lea válljen iešguđet lágan strategiijaid barggustis mot olahit dohkkehuvvon mihttomeriid. Ovttasbargu guovddáš, regionála ja báikkálaš eiseválddiiguin lea vuođđostrategiijain okta, vai sihkkarastá buriid rámmaeavttuid sámi mánáidgárddiide, vuođđooahpahussii, ollesolbmooahpahussii, alit ohppui ja dutkamii.</p>
<p>Mánáidgárddit</p>
<p>Ovttasbargu Máhttodepartemeanttain ja Oahpahusdirektoráhtain</p>
<p>Sámedikkis ledje 2012:s golbma ovttasbargočoahkkima Máhttodepartemeanttain. Áššit mat gieđahallojuvvojedje leat earret eará ođđa stuoradiggedieđáhus boahtteáiggi mánáidgárddi birra, GLØD rekrutterenáŋggirdeapmi, mánáidgárdesuorggi gelbbolašvuođaáŋgiruššan, sámediggedieđáhus sámi mánáidgárdefálaldaga birra, našunála mánáidgárdegullevaš dokumeanttaid jorgaleapmi sámegillii, bargguid sirdin Máhttodepartemeanttas Oahpahusdirektoráhtii, dárbu giellamovttiidahttinseminárii ja aitto oahppan ovdaskuvlaoahpaheddjiid bagadallan. Departemeanta lea álgán bargat stuoradiggedieđáhusain boahtteáiggi mánáidgárddi birra, ja Sámediggi lea mielde dan proseassas. Departemeantta bealis lea hállu oažžut evttohusaid Sámedikkis sámi oaidnoguovllu ektui. Paralleallat bargojuvvo maiddái Sámediggedieđáhusain sámi mánáidgárdefálaldaga birra, mas departemeanta oažžu dieđuid proseassa birra. Departemeanta áigu maid geavahit sámediggedieđáhusa go bargá stuoradiggedieđáhusain. Jus galgá olahit mihttomeari ahte mánáidgárdefálaldaga bokte nannet sámegiela ja sámi kultuvrra, de dasa lea áibbas mearrideaddjin ahte lea buorre ovttasbargu našunála eiseválddiiguin. Sámediggi lea maid mielde GLØD rekrutterenáŋggirdeamis, gos mis lea okta Finnmárkku áirras mielde fierpmádagas.</p>
<p>Viidáset lea Sámediggi oassálastán Našunála mánáidgárdeforumis (NAMGFO) čakčamánus. Sámediggi lea mielde dán forumis vai beassá ovddidit sámi oaidnoguovllu mánáidgárdeáššiin. Čoahkkima lágidii Máhttodepartemeanta máhttoministara Kristin Halvorsena bokte. Eará oasseváldit leat SG, Oahpahusdirektoráhta, Oahpahuslihttu ja Priváhta mánáidgárddiid riikasearvi. Čoahkkima fáttát ledje rámmaruhtadeapmi, stuoradiggedieđáhus boahtteáiggi mánáidgárddi birra ja rekrutteren ja gelbbolašvuohta (GLØD). Ovttasbargočoahkkimiid bokte ja máhttodepartemeantta gulahallamiin oaidná Sámediggi ahte mii sáhttit sihkkarastet buriid rámmaeavttuid sámi mánáidgárdefálaldahkii. Ođđajagimánu 1.b. 2012 rájes leat muhtun mánáidgárdeáššit sirdojuvvon Oahpahusdirektoráhta vuollái. Dán jagi ii leat leamaš singuin ovttasbargočoahkkin, ja dan dihte leat muhtun áššit maidda Sámediggi ii leat ožžon vástádusa, earret eará dokumeanttaid jorgaleapmi. Ii leat olahuvvon dat mihttomearri ahte eambbo dokumeanttat galge jorgaluvvot sámegillii. Oahpahusdirektoráhtta lei maid oasseváldi maŋemus čoahkkimis gos Sámediggi dovddahii ahte ii leat duhtavaš ovttasbargguin. Oahpahusdirektoráhtta dattege boahtá váldit oktavuođa Sámedikkiin ja bovdet ovttasbargočoahkkimii 2013:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 212 siidu 453 siiddus</p>
<p>Ovttasbargu fylkkamánniiguin</p>
<p>Sámediggi lea oassálastán čoahkkimis viđa davimus fylkkamánniin, nu gohčoduvvon Davvifylkačoahkkimat. Čoahkkimat leat mánáidgárdeáššiid birra. Fáttát čoahkkimis ledje goabbatbealat dieđut ámmáhiin, mánáidgárddiid bearráigeahčču, dásseárvu, rekrutteren, sámediggedieđáhus sámi mánáidgárdefálaldaga birra, ja ovdaskuvlaoahpaheaddjioahpu rámmaplána. Sámediggi ovdanbuvttii sámediggedieđáhusa sámi mánáidgárdefálaldaga birra, ja fylkkamánnit ožžot dieđuid viidáset proseassa birra. Plánejuvvui dollot ođđa čoahkkin gos ságastallojuvvo mánáidgárddiid bearráigeahču birra. Sámedikkis lei maiddái sátnevuorru Sámedikki ođđa organiserema birra ja mot mánáidgárdeossodat bargá. Viidáset leat Sámediggi oassálastán ja doallan sáhkavuoru sámedikki rolla birra mánáidgárddebargiid fágasemináras maid Nordlándda Fylkkamánni lágidii golggotmánus. Dollui maid sátnevuorru Bådådjos julev- ja lullisámi mánáidgárddebargiide ja Álttás mánáidgárddebargiide davvisámegielat mánáidgárddiin Finnmárkkus. Nordlándda Fylkkamánni ja Finnmárkku fylkkamánni bivddiiga</p>
<p>Sámedikki hálddahusa doallat sáhkavuoru dan birra makkár rolla Sámedikkis lea mánáidgárdesuorggis. Čoagganeamit leat oassin našunála gelbbolašvuođalokten barggus mánáidgárdesuorggi váste.</p>
<p>Ovttasbargu suohkaniiguin</p>
<p>Sámediggi lea bidjan fokusa kvalitehtasihkkarastit mánáidgárddiid main lea sámegielfálaldat. Jus galgat ollašuhttit dan mihttomearri, de ferte mis leat buorre ovttasbargu suohkaniid mánáidgárdebargiiguin ja fágabirrasiiguin. Dat guoská sihke davvisámegielat, julevsámegielat ja lullisámegielat guovlluide. Sámediggi háliida ovttasbarggu daid iešguđet ge suohkaniiguin oahpahuspolitihkalaš hástalusaid ja vejolašvuođaid birra. Dattege Sámediggi oaidná ahte livčče galgan leat eambbo čoahkkimat suohkaniiguin, muhto vátna resurssaid geažil ii leat dát bargu vuoruhuvvon nu mot livččii galgan.</p>
<p>Mánáidgárdegalledeapmi</p>
<p>Sámedikki várrepresideantta lea oassálastán sámiid našunálabeaivvi čalmmustahttimis Cizáš sámi mánáidgárddis Oslos. Sámediggi lea oassálastán našunála mánáidgárdebeaivvi čalmmustahttimis ovtta mánáidgárddis Guovdageainnus ja ovtta mánáidgárddis Kárášjogas. Dán jagáš čuoládat beaivái lei <span type="quote">“Dat buot buoremus smávimusaide”</span>.</p>
<p>Dásseárvojoavku Finnmárkku mánáidgárddiide</p>
<p>Finnmárkku fylkkamánni lea ásahan dásseárvojoavkku. Sámedikki hálddahusas lea válljejuvvon dasa okta miellahttu . Dásseárvojoavkkus leat leamaš golbma čoahkkima dán jagi. Dasa lassin lea dásseárvojoavku bovdejuvvon seminárii Romsii gos fáddá lea dásseárvu ja ovttaárvosašvuohta mánáidgárddis. Seminára lágideaddjit ledje Dásseárvoguovddáš, Dronning Mauds Minne ja Kanvas.</p>
<p>Viidáset leat dollon kurssat mánáidgárdebargiide dásseárvvu ja ovttaárvosašvuođa fáttás. Ledje positiiva ruovttoluottadieđut, ja joavku oaidná ahte dakkár kurssat leat dehálaččat mánáidgárddebargiide. Jus galgat joksat dásseárvomihttomearri, de lea dehálaš ahte vuosttaš oassi proseassas lea diehtojuohkin ja miellaávkkálaš bargu. Dásseárvojoavku lea ráhkadan strategiijaplána, ja joavkku mielas leat bargame dan guvlui ahte mánáidgárddiin olahit dásseárvomihtu. Sámedikkis lea dehálaš rolla dán barggus mánáidgárddiid ektui main lea sámegielfálaldat.</p>
<p>Prošeakta sámi duhkorasat ja pedagogalaš ávdnasat</p>
<p>Sámediggi lea bidjan johtui prošeavtta sámi duhkorasat ja pedagogalaš ávdnasat mánáidgárddiide. Prošeavtta áigumuš lea ovddidit duhkorasaid ja pedagogalaš ávdnasiid mat nannejit mánáid sámegielat giellagálggaid. Sámediggi lea bidjan bargat olggobealde mánáidgárddebargiidjoavkku, mii leat buktán evttohusaid sámegielat <span type="quote">“hupmanpáhka”</span> sisdollui. 2013:s biddjojit ohcanvuđot ruđat dán ulbmilii. Sámedikki iežas iskan čájeha ahte mánáidgárddiin mat fállet sámegiela leat hui unnán sámi duhkorasat ja pedagogalaš ávdnasat. Dán prošeavtta bokte oaidná Sámediggi ahte lea vejolaš veahkkin leat dasa ahte mánáidgárddit ožžot eambbo oahpponeavvuid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 213 siidu 453 siiddus</p>
<p>Bagadus doarjjaortnegiid birra</p>
<p>Lea ráhkaduvvon <span type="quote">“Bagadus doarjjaortnegiidda mat gusket mánáidgárddiide gos leat sámi mánát”</span>. Bagadusa elektrovnnalaš veršuvdna lea juhkkojuvvon mánáidgárddiide. Dat lea ođasmáhttojuvvon 2013 bušeahta eavttuid ektui.</p>
<p>Sámediggedieđáhus sámi mánáidgárdefálaldagaid birra</p>
<p>Sámediggi lea dán jagi álgán bargat ráhkadit ođđa dieđáhusa sámi mánáidgárdefálaldagaid birra.</p>
<p>Dieđáhus daningo Sámediggi háliida hábmet bajitdási politihka mánáidgárdesuorggis, mii lea mearrideaddjin ja čielggada prinsihpalaš gažaldagaid sámi mánáid mánáidgárdefálaldagaid ektui. Sámi mánáidgárdefálaldaga dieđáhusa mihttomearri lea oažžut reflekšuvnna ja gulahallama mot galgá olahit politihkalaš mihttomerriid buoriduvvon bajásšaddaneavttuide mánáidgárdefálaldaga bokte.</p>
<p>Dieđáhusbargu lea boađus sihke Sámedikki siskkáldas proseassas, muhto sámi servodat maiddái lea fárus. Lea dollojuvvon seminára gos olgguldas aktevrrat leat buktán evttohusaid, leat sáddejuvvon jearahallanskovit mánáidgárdeeaiggádiidda ja mánáidgárdebargiide, ja leat váhnemiid jearahallan. Olbmot leat ožžon vejolašvuođa buktit evttohusaid Sámedikki neahttasiiddus. Sámediggái leat boahtán unnán evttohusat, ja jearahallaniskkadeamis lea vástidanproseanta vuollin. Viidáset lea leamaš viidát politihkalaš digaštallan Sámediggeráđis ja Sámedikki dievasčoahkkimis. Dieđáhus galgá viidáset meannuduvvot lávdegottis ja dievasčoahkkimis guovvamánus 2013:s. Dieđáhusbarggus lea leamaš buorre proseassa, muhto lea gáibidan ollu áiggi ja resurssaid. Sámediggi oaidná ahte lea dehálaš oažžut sadjái bajitdási mánáidgárdepolitihkalaš dokumeantta vai sámi perspektiiva mánáidgárdesuorggis váldojuvvo váras.</p>
<p>Oahpponeavvoprošeavttat</p>
<p>Sámediggi lea dorjon ollu oahpponeavvoprošeavttaid ovddit jagiid. Dáin prošeavttain leat 2012:s almmuhuvvon guhtta oahpponeavvu; guokte davvisámegillii, guokte julevsámegillii ja guokte lullisámegillii. Golbma girjji dáin leat <span type="quote">“Mu vuosttaš duhát sáni”</span>, <span type="quote" xml:lang="sma">“Mov voestes1000baakoeh”</span> ja“Muv vuostasj tuvsán bágo“. Sámediggi lea juogadan girjjiid mánáidgárddiide gos leat sámi mánát, sámi giellaguovddážiidda Norggas ja Sámeskuvlastivrii Ruoŧas.</p>
<p>Doarjja sámi mánáidgárddiide</p>
<p>Sámediggi lea doarjjaortnegiid bokte mánáidgárddiide addán doarjagiid mánáidgárddiide main lea sámegiel- ja sámi kulturfálaldat. Áigumuš sámedikki doarjjaortnegiiguin mánáidgárddiide lea láhčit dilálašvuođaid dasa ahte suohkanat ja priváhta mánáidgárdeeaiggádat galget sáhttit addit sámi mánáidgárdefálaldaga, ja dakko bokte sihkkarastit ahte sámi mánát mánáidgárddiin ožžot nannejuvvot ja ovddiduvvot iežaset sámegiela ja sámi kulturduogáža. Mánáidgárddiid raporteremiid bokte oaidná</p>
<p>Sámediggi ahte mánáidgárddit ožžot doarjagiin veahki hukset iežaset doaimma sámegiela ja sámi kultuvrra vuođul. Eanas mánáidgárddit lihkostuvvet bargguin, muhto leat maiddái ollu mánáidgárddit main leat ollu hástalusat dan ektui go sis lea sámi mánáidgárdefálaldat. Hástalusat dan oktavuođas sáhttet nugo sámegielat bargiid rekrutteren, metodat giella- ja kulturoahpahusa ektui, pedagogalaš ávdnasat ja oahpponeavvut váilot. Oktavuođa bokte mánáidgárddiiguin main lea sámegiel ja sámi kulturfálaldat oaidná Sámediggi ahte mánáidgárddiin leat iešguđetlágan hástalusat geográfalaš sajádaga ektui. Dát oidnosii boahtá earret eará mánáidgárddiin mat leat iehčanassii, sierra sajis, ja sis eai leat olámuttos eará fágaolbmot ja fágabirrasat gos sáhttá divaštallat hástalusaid sámi mánáidgárdefálaldagaid ektui. Ollu dain mánáidgárddiin háliidit eambbo oktavuođa Sámedikkiin ja sis lea dárbu jámma bagadallamii doarjagiid ja fágaid birra. 1.tabealla vulobealde čájeha galle sámi mánáidgárddi leat ja galle dáčča mánáidgárddi leat sámi ossodagain. Sámediggi lea registreren 2011 ja 2012 doarjjaohcamiid meannudeami oktavuođas. 2012:s leat registrerejuvvon 23 sámi mánáidgárddi ja 7 dáčča mánáidgárddi main lea sámi ossodat. Logut čájehit maiddái ahte bušeahttajagis ledje 2 unnit sámi mánáidgárddi go 2011:s. Dáru mánáidgárddiid dáfus, main lea sámi ossodat, de ledje unnit 2012:s go dan maid 2011 logut čájehit. Sivvan daid</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 214 siidu 453 siiddus rievdadusaide leat oalgeváikkuhusat ođđa doarjjaeavttuid geažil mat atnui váldojuvvojedje 2011:s. Čavgadet gáibádusat mat omd. mielddisbukte ahte dán golmma mánáidgárddi ohcamat hilgojuvvojedje. Dálá eavttut bidjet maiddái čavgadet gáibádusaid mánáidgárddiide mat háliidit álggahit sámi mánáidgárdefálaldaga. 1.tabealla: galle sámi mánáidgárddi ja mánáidgárddi sámi ossodagain 2011:s ja 2012:s. Sámedikkis lea sierra doarjjaortnet mánáidgárddiide main lea okta mánná dahje unnit sámi mánnájoavkku mii galgá oažžut sámegiel oahppofálaldaga. 2012:s leat registrerejuvvon 33 mánáidgárddi main lea sámegiel oahppofálaldat. Mánáidgárddit leat juohkásan 7 fylkii; Finnmárku, Romsa, Nordlánda, Davvi-Trøndelága, Lulli-Trøndelága, Rogalánda. Dán jagi lea veaháš lassáneapmi mánáidgárddiid logus dan ektui go man galle registrerejuvvon mánáidgárddi leat main lea giellaoahpahusfálaldat 2011:s. Leat registrerejuvvon 5 eambbo mánáidgárddi 2012:s go 2011:s.</p>
<p>Eanasmuddui leat seamma mánáidgárddit mat jahkásaččat ohcet doarjaga, muhto dán jagi ledje máŋga ođđa; vihtta ođđa Romssas, okta ođđa Nordlánddas, okta Rogalánddas ja guokte Akershusas. 2. tabealla čájeha Finnmárkkus leat njiedjan registrerejuvvon mánáidgárddit ja Romssas, Rogalánddas ja Akershusas leat lassánan. 2. tabealla: Galle mánáidgárddi mas lea sámegiel oahppofálaldat 2011:s ja 2012:s</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 215 siidu 453 siiddus</p>
<p>Sámi mánáidgárddiide lea juolluduvvon 5 910 000,- ru. ja birrasiid 830 000,- ru. dáčča mánáidgárddiide main lea sámi ossodat. 3. Tabealla: Juolludeamit sámi mánáidgárddiide ja mánáidgárddiide main lea sámi ossodat 2011:s ja 2012:s.</p>
<p>Giellaoahpahusdoaibmabijuide juolluduvvui oktiibuot 1 876 000,-, 33 sámi mánáidgárddi ožžo doarjaga. 2012:s lea juolluduvvon badjel 500 000,-ru. eambbo doarjja giellaoahpahussii go 2011:s. 4.tabealla: Juolludeamit sámegieloahpahussii 2011:s ja 2012:s. Lassin lea dán liigudeamis juolluduvvon 580 000,- ru. 6 prošektii ja ovddidanbargui, juohkásan 4 mánáidgárdái.</p>
<p>Fierpmádatčoahkkimat</p>
<p>Sámediggi lea lágidan fierpmádatčoahkkima mánáidgárdebargiide 2012:s. Fierpmádatčoahkkima bajitdási fáddá lei mánáidgárddi giella. Ledje sáhkavuorut mánáidgárddi giellabarggu birra, dan birra ahte olgošilju geavahit giellaarenan ja Guovssahas mánáidgárddi ovddasteaddjit Romssas muitaledje</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 216 siidu 453 siiddus giellaprošeavtta <span type="quote">“Somá”</span> birra. Golbma plánejuvvon fierpmádatčoahkkima eai lágiduvvon daningo Sámediggi lágidii Sámi mánáidgárde- ja skuvlakonferánssa dán jagi. Sámediggi oaidná ahte lea resursagáibidahkes lágidit konferánssaid. Váikkuhussan das lea ahte dan jagi go lágidit mánáidgárde- ja skuvlakonferánssa, de ii leat kapasitehta lágidit eanet fierpmádatčoahkkimiid. Fierpmádatčoahkkimiid dan geažil sáhttá lágidit juohke nuppi jagi.</p>
<p>Mihttomearri fierpmádatčoahkkimiiguin lea olahit viidát olggos dieđuiguin bagadallamiin nu ollugiidda go vejolaš. Sámediggi oaidná ahte mii eat olat buohkaid nugo háliidivččiimet. Sámediggi áigu dán ášši guorahallat ja viidáset bargat dainna.</p>
<p>Diehtojuohkin ja nevvodeapmi mánáidgárddiide</p>
<p>Sámediggi oažžu ollu jearaldagaid mánáidgárdebargiin mánáidgárddiid sámegieloahpahusa birra. Maiddái eanet dáčča mánáidgárddit váldet oktavuođa oažžut neavvuma dan birra mot sii galget čađahit fáttáid sámi dilálašvuođaid birra. Sámedikki mielas lea dehálaš addit dakkár diehtojuohkima ja neavvuma, ja oaidná dárbbu ahte galggaše ráhkaduvvon eambbo ávdnasat fáttá birra. Dát lea juoga mainna Sámediggi áigu bargat viidáset.</p>
<p>Sámedikkis leat jahkásaččat čoahkkimat muhtun mánáidgárddiid mánáidgárdebargiiguin mat addet sámegiel- ja kulturfálaldaga. Jearru Sámedikki diehtojuohkimii ja neavvumii lea stuoris earret eará doarjagiid ja sámi fáttáid láhčimiid birra. Sámediggi oaidná ahte eai leat doarvái resurssat sáhttit addit dan sávahahtti diehtojuohkima ja neavvuma ollu mánáidgárddiide jahkásaččat. Sámediggi lea dán jagi galledan njeallje mánáidgárddi, muhto lea mihá stuorát dárbu fitnat galledeame eanet mánáidgárddiid jahkásaččat.</p>
<p>Sámi mánáidgárde- ja skuvlakonferánsa</p>
<p>Sámediggi lágidii Sámi mánáidgárde- ja skuvlakonferánssa Romssas, skábmamánu 13.-14.b. 2012:s. Konferánssa namahus lei <span type="quote">“ Árbevirolaš bargguin cybermáilbmái”</span>. Konferánssa olahusjoavku ledje bargit geat barget oahpahusain sámi mánáidgárddiin, sámi vuođđoskuvllain ja joatkkaskuvllain. Ledje sihke oktasaš logaldallamat, muhto maiddái buohtalas šešuvnnat mat ledje heivehuvvon mánáidgárddiide, vuođđoskuvllaide ja joatkkaskuvllaide. Logaldallit logaldalle earret eará árbevirolaš máhtu, sámegiela, guovttegielalašvuođa, sámi mánáidgárdehistorjjá birra, okta joatkkaskuvla logaldalai dan birra mot sii barget nuoraidfitnodagain iežaset skuvllas, guovddáš mii heiveha DGT oahpahussii (Senter for IKT i utdanningen) logaldalai matematihkkaprošeavtta birra ja nuoraid ja neahttageavaheami birra ja Ovttas.no prošeavttas ledje máŋga logaldallama neahttauskkádaga Ovttas.no birra. MVL-Mánáidgárddi váhnenlávdegoddi ja VVL-Vuođđoskuvlla váhnenlávdegoddi muitaledje iežaset bargguid birra. Ledje sullii 230 oasseváldi. Oasseváldit ledje earret eará mánáidgárddebargit, vuođđoskuvlla oahpaheaddjit ja joatkkaskuvlla oahpaheaddjit, studeanttat, allaskuvllat, oahpahusdirektoráhtta ja earát suohkaniin ja fylkkain geain lea dahkamuš oahpahusáššiiguin. Konferánsaoasseváldiid bivde konferánssa loahpas addit árvvoštallama. Oasseváldit ledje eanasmuddui duhtavaččat konferánssain.</p>
<p>Áigečála <span type="quote">“Stullán”</span></p>
<p>Sámediggi almmuha jahkásaččat guokte nummara mánáidgárdeáigečállagis <span type="quote">“Stullán”</span>. Ulbmil almmuhemiiguin lea diehtojuohkin, vásáhuslonohallan ja gelbbolašvuođalokten. Áigečála sáddejuvvo nuvttá buot mánáidgárddiidde mat vuostáiváldet doarjaga Sámedikkis ja eará berošteddjiide. Dán jagáš nummariin leat fáttát leamašan earret eará diehtojuohkin Sámedikki fierpmádatčoahkkimiid ja konferánssaid birra, našunála jođihanoahppu mánáidgárdejođiheddjiide ja máŋggagielalašvuohta.</p>
<p>Sámi oahpponeavvoguovddáš</p>
<p>Sámi oahpponeavvoguovddáža ovddasvástádus Guovdageainnus lea diehtojuohkin, nevvodeapmi ja oahpponeavvuid luoikan mánáidgárdebargiide, oahpaheddjiide, studeanttaide ja earáide. Luoikan dahkkojuvvon telefuvnna bokte, njuolga vuostáiváldim is, čujuhusaid www.bibsys.no ja www.ovttas.no. bokt e. 2012:s leat registrerejuvvon oalle ollu ođđa oahpponeavvut vuogádahkii.</p>
<p>Oahpponeavvoguovddáš bargá maiddái registreret buot ávdnasiid mat ovdalaččas gávdnojit BIBSYS</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 217 siidu 453 siiddus oahpponeavvoguovddážis, mii mielddisbuktá ollu barggu. Oahpponeavvoguovddáš bádde NRK ja TV2 tv-prográmmaid mat leat sámegillii dahje mat sisttisdollet sámi perspektiivva, ja daid sáhttá luoikat viidáset geavaheddjiide geat leat Norwaco miellahttun. Oahpponeavvoguovddážis leat čájáhusat iešguđetge konferánssain ja seminárain, ea.ea. pedagogalaš fágabeivviin Plassjes ja sámi mánáidgárd-e ja skuvlakonferánssas Romssas.</p>
<p>Vuođđooahpahus</p>
<p>Čađačuovvu fágaid oahppoplánaid ja ovttadássásaš seammaárvosaš sámi oahppoplánaid rev ideren</p>
<p>Oahpahusdirektoráhtta lea 2012.s, Máhttodepartemeantta gohččuma mielde, revideren čađačuovvu oahppoplánaid dárogielas, servodatfágas, matematihkas ja eŋgelasgielas ja ovttadássásaš seammaárvosat oahppoplánaid dárogielas ohppiide geain lea sámegiella vuosttašgiellan, luonddufága-sámegiella ja servodatfága-sámegiella. Oahppoplánat leat sáddejuvvon gulaskuddamii. Reviderema ulbmil lea čalmmustahttit dan vihtta vuođđogálgga: čálalaš ovdanbuktima, njálmmálaš gálggaid, máhttit lohkat, máhttit rehkenastit ja digitála gálggaid. Rávvejeaddji dovdomearkkat galget maiddái ráhkaduvvot 10. ceahki mihttoolahussii, maid oahpaheaddjit galget atnit veahkkin árvvoštallat ohppiid gelbbolašvuođa.</p>
<p>Sámediggi ja Oahpahusdirektoráhtta leaba soahpan ahte fágas seamma oahppoplánajoavku bargá sihke našunála ja ovttadássásaš oahppoplánain, mas Sámediggi evttohii miellahtuid dárogiela, servodatfága ja luonddufága oahppoplánajoavkkuide. Fágarasttideaddji referánsajoavkkus lei maiddái okta sámi ovddasteaddji.</p>
<p>Oahppoplánat galget geatnegahttit addit oahpahusa sámi olmmoščeardda birra ja dán olmmoščeardda giela, kultuvrra ja servodateallima birra iešguđetge fágasurggiid oktavuođas. Sámi sisdoallu ii galgan ođastuvvot. Oahpahusdirektoráhtta nammadii sámi resursajoavkku mii galgá áimmahuššat sámi sisdoallu. Vuođđogálggaid rievdadusaid geažil leat maiddái dahkkon muhtun rievdadusat sámi sisdoalus. Sámediggi lea addán cealkámuša sámi sisdoalu birra reviderejuvvon oahppoplánaide dárogielas, dárogiella ohppiide geain lea sámegiella vuosttašgiellan, luonddufágas, luonddufágas-sámegiella, servodatfágas, servodatfágas- sámegiella, eŋgelasgielas ja matematihkas ovdalgo oahppoplánaid sáddejedje gulaskuddamii 2012 juovlamánus.</p>
<p>Sámegiela oahppoplánaid revišuvdna</p>
<p>Vuođđogálggat leat maiddái reviderejuvvon sámegiel vuosttaš- ja nubbingiellan oahppoplánas.</p>
<p>Oahppoplánajoavku, man Sámediggi lea nammadan, lea čađahan revišuvnna. Oažžun dihte buoremus vejolaš oktiivástideami vuođđogálggain sámegielas ja eará fágain, nammadii Sámedigggi daid seamma olbmuid geat leat leamašan našunála oahppoplánarevišuvdnabarggu resursa- ja referánsajoavkkuin. Oahppoplánajoavkkut geigejedje iežaset oahppoplánaid rievdadusevttohusaid skábmamánus ja juovlamánus 2012:s. Sámegiela vuosttašgiellan oahppoplána revideremis lea fuomášupmi biddjon dasa ahte fágas lea earenoamáš ovddasvástádus systemáhtalaš oahpahussii čállimis, lohkamis ja njálmmálaš gálggain. Dálá doaibmi sámegiel nubbingiellan oahppoplánas leat guokte progrešuvdnamannolaga. Sámegiella nubbingiellan – sámegiella 2 gáibida eanemus sámegielgelbbolašvuođa. Sámegiella 3 lea álkit variánta sámegielas nubbingiellan. Sámegiela nubbegiela oahppoplána revišuvnnas lea čalmmustahttojuvvon ahte sámegiella 3 lea fálaldat mas lea vuollegit dássi. Viidáset lea sámegiella nubbingiellan oahppoplána reviderejuvvon nu ahte buoret heive ohppiidjovkui mii álgá sámegielain joatkkaskuvllas.</p>
<p>Sámegiela oahppoplánat sáddejuvvojit gulaskuddamii 2013 álggus ja galget váldojuvvojit atnui skuvlajagis 2013/2014.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 218 siidu 453 siiddus</p>
<p>Oahppoplánabarggu ruhtadeapmi</p>
<p>Lea dárbbašlaš bargat oahppoplánaid revišuvnnain-, muhto dat leat maiddái hui resursagáibidahkes proseassat, sihke olmmošlaš návccaid ektui ja bušeahta ektui. Sámediggi lea golahan birrasiid 900 000 ruvnno dán bargui 2012:s, dat dahká oalle stuora oasi min bušehtas ja váikkuha eará dehálaš vuoruhemiide nugo ovdamearkka dihte oahpponeavvoovddideapmái. Sámediggi oaivvilda ahte go departemeanta álggaha sullásaš proseassaid boahtteáiggis, de Sámediggi dasa berre oažžut liigeruđaid.</p>
<p xml:lang="smj">Fága- ja diibmojuogu revišuvdna</p>
<p>Oahpahusdirektoráhtta lea 2012:s ráhkadan evttohusa fága- ja diibmojuogu rievdadusaide ohppiide geain lea sámegiel/sámegillii dahje suomagiel/suomagillii oahpahus nubbingiella oahpahussan ja dat leat leamašan gulaskuddamis. Máhttodepartemeanttas ja Sámedikkis leat 2012 čavčča leamašan álggahančoahkkimat ášši birra konsultašuvnnaide. Máhttodepartmeanta mearrida ođđa fága- ja diibmojuogu 2013 ođđajagis, maŋŋel go leat konsultašuvnnat leamašan Sámedikkiin.</p>
<p>Fága- ja diibmojuohku addá rámmaid oahppoplánaid viidodahkii. Buot oahppoplánain lea árvvoštallanoasi mii siskkilda oppalaárvvoštallama ja eksámena. Dárogiel oahppoplána siskkilda maiddái siidogiela, ja árvvoštallanoassi galgá almmuhit lea go siidogielas 2. vai 3. joatkkaceahki eksámen. Dát mearriduvvo maŋŋel go muddejuvvon oahppoplánat leat leamašan gulaskuddamis.</p>
<p>Oahppit geain lea sámegiella vuosttaš- dahje nubbingiellaoahpahussan eai dárbbaš váldit čálalaš siidogiela. Siidogiellaoahpahus váikkuha joatkkaoahpahusa studerenráhkkanahtti oahppoprográmmaid sámegieldiimmuid juohkimii. Namuhuvvon oahppoprográmmain ii sáhte t sámegieldiimmuid juohkima mearridit ovdal go dárogiela eksámensordnet juo dadjat lea čielggaduvvon.</p>
<p>Doarjjaortnet stáhtabušeahtas kap 225.63 Doarjja sámegillii vuođđoahpahusas</p>
<p>Oahpahusdirektoráhtta lea Máhttodepartemeantta gohččosa mielde árvvoštallan stáhtabušeahta kp.2425.63 doarjjaortnegiid – Doarjja sámegillii vuođđooahpahusas ja kap 225.67 Doarjja suomagiel oahpahussii ja lea ráhkadan evttohusa ođđa meroštallanmodeallaide. Máhttodepartemeanta sáddii raportta Sámediggái ja bivddii oažžut ruovttoluottadieđuid.</p>
<p>Doarjjaortnegii sámegiella vuođđooahpahusas leat vuođđun ohppiid vuoigatvuođat oahpahuslága mielde. Dálá doarjjaortnega meroštallanmodeallat ja ođđa doarjjaortnetevttohus eai leat ovttaláganat suohkaniidda sámegiela hálddašanguovllu siskkobealde ja olggobealde. Sámediggi lea bivdán konsultašuvnnaid doarjjaortnega birra ja lea čujuhan dasa ahte sámelága giellanjuolggadusat leat rievdaduvvome, mii maiddái mielddisbuktá rievdadusaid oahpahuslágas. Dát mielddisbuktá ea.ea. ahte fertejit ráhkaduvvot ođđa meroštallanmodeallat. Sámediggi lea maiddái čujuhan eará dilálašvuođaide maid doarjjaortnegis berre buoridit, ea.ea.doarjjaortnega gáiddusoahpahussii. Sámediggái lea dehálaš ahte doarjjaortnega meroštallannjuolggadusat ja ekonomalaš rámma sihkkarastá sámi ohppiid vuoigatvuođa sámegiel oahpahussii.</p>
<p>Struktuvra oahppama váste– čielggadeapmi joatkkaoahpahusa birra Finnmárkkus</p>
<p>Sámediggi lea addán gulaskuddancealkámuša Finnmárkku fylkkagieldda čielggadeapmái joatkkaoahpahusa birra Finnmárkkus, ja celkii ahte Finnmárkku fylkkagielda berre bisuhit dálá skuvlastruktuvrra. Deanu joatkkaskuvla lea earenoamáš dilis, ja ferte bisuhuvvot. Gulaskuddancealkámuš válddii viidáset ovdan ahte sámegiela, kultuvrra, ealáhusdoaimmaheami ja servodateallima vuhtiiváldin leat dehálaš eaktun joatkkaoahpahusa organiseremii Finnmárkkus, ja ahte Finnmárkku fylkkagieldda boahttevaš skuvlastruktuvra ferte čájehit mot fylka áigu áimmahuššat dan.</p>
<p>Sámediggi ávžžuhii fylkkagieldda láhčit dili dasa ahte eambbogat gergehit skuvlla ja unnibut heittet. Sámedikkis lea maiddái leamašan čoahkkin fylkkaráđiin Lisbeth Isaksen Finnmárkku fylkkagielddas boahttevaš skuvlastruktuvrra ja joatkkaoahpahusa gergeheami birra fylkkas. Čoahkkimiš šattai</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 219 siidu 453 siiddus ovttaoaivilvuohta sáddet oktasaš reivve Máhttodepartementii, mas mii bivdit čoahkkima Máhttodepartemeanttain politihkalaš dásis Finnmárkku oahppostrategiija ja máhttodimenšuvnna birra davviguovlopolitihkka ektui. Viidáset soabaimet lágidit fásta čoahkkimiid gaskal Sámedikki, stáhtalaš sámi joatkkaskuvllaid ja Finnmárkku fylkkagieldda.</p>
<p>Bajitdási strategalaš plána gáiddusoahpahussii</p>
<p>Oahpahusdirektoráhtta lea álggahan barggu ovddidit bajitdási strategalaš plána sámegieloahpahussii gáiddusoahpahusa bokte. Bargojoavku galgá geargan plánain guovvamánu gaskamuttus 2013:s. Sámedikkis lea okta ovddasteaddji bargojoavkkus, ja oassálastá maiddái referánsajoavkkus. Ollu sámi oahppit fertejit oažžut sámegieloahpahusa gáiddusoahpahusa bokte. Sámedikki mielas lea hui dehálaš ahte dán oahpahusas lea buorre kvalitehta ja ahte fálaldagat leat ovttaláganat, beroškeahttá das gos oahppi ássá ja makkár sámegillii sii ožžot oahpahusa.</p>
<p>Lullisámi oahpponeavvo- ja terminologiijaovddideapmi</p>
<p>Sámediggi ásahii giellamovttiidanprošeavtta sámi ohppiide ovddeš Elgå skuvllas Engerdal suohkanis 2011:s, dát prošeakta lea lihkostuvvan hui bures. Elgå skuvla heaittihuvvui 2012 čavčča, mánáidgárddis ja skuvllas lei dan rádjái leamašan 12 jagi lullisámegieloahpahus, mii gáibidii ahte</p>
<p>Sámediggi fertii čuovvolit prošeavtta.</p>
<p>Bisuhan ja sihkkarastin dihte gelbbolašvuođabirrasa mii ásahuvvui ja ovdidduvvui Elgå-prošeavtta bokte, lea Sámediggi dahkan šiehtadusa Engerdal suohkaniin ja Sámi allaskuvllain. Dát šiehtadus galgá lotnolagaid geatnegahttit oasálaččaid veahkkin váldit vára ja sihkkarastit rámmaeavttuid boahtteáiggi doibmi ja ovddideapmái lullisámi gelbbolašvuođabirrasii mii ásahuvvui ja ovddiduvvui Elgå-prošeavtta bokte. Mihttomearri lea joatkit bargguin ovddideame relevánta lullisámi oahpponeavvuid ja doaimmahit terminologiijaovddidan- ja eará giellaprošeavttaid, nu ahte lullisámi oahppit ožžot nanusmahttojuvvon sámegiel skuvlafálaldaga buriin kvalitehtain.</p>
<p>Dábálaš oahpponeavvut</p>
<p>Sámediggi lea 2012:s vuostáiváldán 104 oahpponeavvoohcama oktiibuot váile 51 miljovnna ruvnno ovddas. Vuođđooahpahusa dábálaš oahpponeavvuide lei várrejuvvon 15,5 miljovnna ruvdno, ja juolluduvvui doarjja 40 prošektii. Dát gáibidii garra vuoruheami, mii lei hui hástaleaddji. Gárvvistuvvon oahpponeavvut 2012:s 47 (2011: 46)</p>
<p>Davvisámegillii 29 (2011: 32)</p>
<p xml:lang="smj">Julevsámegillii 10 (2011: 3)</p>
<p>Lullisámegillii 10 (2011: 11)</p>
<p>Ruođuid siste oaidná 2011 loguid. Leat ain ollu fágat vuođđooahpahusas main eai leat oahppanresurssat, dahje lea heajos govččagráda oahppanresurssain. Dan golmma sámi váldogielas lea davvisámegiella buoremus gokčojuvvon. Fágii dárogiella ohppiide geain lea sámegiella vuosttašgiellan eai gávdno oahpponeavvut guđege golmma gillii. Davvisámegiel ohppiin váilot mánáidceahkis oahpponeavvut dárogielas, eŋgelasgielas, historjjás, geografiijas ja musihkas, ja olles vuođđoskuvllas váilot oahpponeavvut lášmmohallamis.</p>
<p>Sámegiella 1 ja 2 lea belohahkii gokčojuvvon, seamma lea luonddufága, servodatfága, duodji ja biebmu ja dearvvašvuođafágat mánáidceahkis. Nuoraidceahkis gávdnojit belohahkii gokčojuvvon oahpponeavvut fágaide sámegiella 1 ja 2, dárogiella sámegiel ohppiide, eŋgelasgiella, luonddufága, lášmmohallan, duodji ja musihkka. Joatkkadásis lea dilli vearrámus sámi oahpponeavvuid dáfus.</p>
<p>Julevsámegiel oahpponeavvut fágas sámegiella vuosttašgiellan leat belohahkii gokčojuvvon mánáid- ja nuoraidceahkis. Joatkkadásis ii gávdno mihkkege. Dáidda ohppiide eai gávdno oahpponeavvut</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 220 siidu 453 siiddus dárogieláfagas. Matematihkka, oskkoldat ja luonddufága leat belohahkii gokčojuvvon mánáidceahkis. Muđui váilot sámegiel oahpponeavvut buot eará fágasurggiin.</p>
<p>Lullisámi ohppiide gávdnojit mánáidceahkis sámegielas oahpponeavvut, muhto nuoraid ceahkis lea dušše belohahkii gokčojuvvon. Matematihkka ja oskkoldat lea belohahkii gokčojuvvon mánáidceahkis. Muđui eai gávdno oahpponeavvut eará fágaide vuođđoskuvlladásis. Digitála oahpponeavvut olles vuođđoskuvlii buot golmma gillii váilot. Sámedikkis ii leat leamašan vejolašvuohta vuoruhit digitála oahpponeavvuid vaikko dárbu lea stuoris. Váldosivvan lea ahte digitála oahpponeavvuid lea divrras buvttadit.</p>
<p>Sámedikki dálá bušeahttarámmaid siskkobealde, mii eat gávnna vejolašvuođa lasihit ovddideami sámi oahpponeavvuin. Lea stuora dárbu lassi ruhtajuolludemiide stáhtabušeahtas sámi oahpponeavvuid ovddideapmái, sihke go guoská dábálaš prentejuvvon oahpponeavvuide ja digitála oahpponeavvuide.</p>
<p>Earenoamáš heivehuvvon oahpponeavvut</p>
<p>Doarjja earenoamáš heivehuvvon oahpponeavvuide vuoruhuvvo raporterejuvvon, ovttaskas dárbbuid mielde ja oahpponeavvuide oaidno-, gullo-, matematihkka- ja lohkan-/čállinváttuid surggiin ja kárten- ja neavvunávdnasiidda.</p>
<p>Earenoamáš heivehuvvon oahpponeavvuide lei várrejuvvon 1,9 miljovnna ruvdno. Bohte 19 ohcama ja 10:s dain mieđihuvvojedje. Lea stuora dárbu oažžut lassiruđa ovddidit oahpponeavvuid sámi mánáide geain leat earenoamáš dárbbut.</p>
<p>Doaibmabidjut oahpponeavvobuvttadeami nannemii</p>
<p>Vuođđoskuvlla matematihkagirjjiid jorgaleapmái lei várrejuvvon 4 miljovnna ruvdno. Davvisámegillii leat matematihkkagirjjit ja neahttaresurssat 5.-7. jahkeceahkkái gárvvistuvvon. Girjjit 1.-4. jahkeceahkkái leat jorgaluvvome. Nuoraidceahkkái leat geargan jorgaleame buot girjjiid. Guokte maŋemus girjji gárvvistuvvojit guovvamánu 2013 lohppii. Julevsámegilli ja lullisámegillii leat jorgaleame girjjiid 1.-4.jahkeceahkkái. Jorgalanbarggus lea tearpmaid ráhkadeapmi ádjás bargu, mii ferte dahkkot buohtalasaid jorgalemiin. Davvisámegilli leat ráhkaduvvno matematihkkatearpmat ovddeš jorgalanbargguid oktavuođas, muhto julev- ja lullisámegillii ferte ráhkadit matematihkkatearpmaid go daid gielaide eai leat ovdal jorgaluvvon matematihkkagirjjit. Ruhta lea maiddái várrejuvvon jorgalit davvisámegillii luonddufágagirjjid nuoraidceahkkái. Bargu álggahuvvo go departemeanta lea mearridan reviderejuvvon oahppoplána luonddufágas.</p>
<p>Spesiálpedagogihkka</p>
<p>Sámediggi hui ládje vuoruha barggu kvalitehtasihkkarastime spesiálpedagogalaš oahppofálaldgaid sámi mánáide ja ohppiide mánáidgárddiin, vuođđoskuvllain ja joatkkaskuvllain. Lea dehálaš sihkkarastit ahte sámi mánát ja oahppit geain oahpahuslága mielde leat vuoigatvuohta spesiáloahpahussii ja heivehuvvon oahpahussii, ožžot daid fálaldagaid maid sis lea riekti oažžut. Sámedikkis ferte leat buorre ovttasbargu relevánta fágabirrasiiguin. Danin mis lea ovttasbargu sihke</p>
<p>Sámi Lohkanguovddážiin (Senter for samisk i opplæring) ja SEAD:in – Sámi earenomáš pedagogaláš doarjalusain (Samisk spesialpedagogisk støtte). SEAD galgá leat gaskalađasin eará riikaviidosaš gelbbolašvuođaorgánaide sámegiela ja sámi kultuvrra dáfus. Dán guovtti gelbbolašvuođaguovddážis lea máhttu ja gelbbolašvuohta dan birra makkár dárbbut gávdnojit mánáidgárddiin ja skuvllain, gos gávdnojit sámi mánát ja nuorat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 221 siidu 453 siiddus</p>
<p>Statped, spesiálpedagogalaš doarjalusvuogádat suohkaniidda ja fylkkagieldaide, lea dál ođđasisorganisereme iežas. Plána lea ahte oktanuppelohkái spesiálpedagogalaš guovddáža oktiibiddjojit nu ahte šaddá okta Statped das. Sámediggái lea dehálaš ahte ođđasisorganiserema oktavuođas váldet vára hástalusain mat gullet sámi mánáide earenoamáš dárbbuiguin.</p>
<p>Stipeanda ohppiide geain lea sámegiella fágan joatkkaskuvllas</p>
<p>Stipeanda lea juolluduvvon ollesáiggeohppiide joatkkaskuvllain geain sámegiella lea fágan. Stipeanda juogaduvvo gorálaččat gaskal ohppiid geat váldet sámegiela vuosttašgiellan, sámegiela nubbingiellan ja sámegiela vierisgiellan. Oahppit geain lea sámegiella nubbingiellan ožžot 25% geahpádusa ohppiid ektui geat váldet sámegiela vuosttašgiellan. Oahppit geain lea sámegiella vierisgiellan ožžot 50% geahpádusa ohppiid ektui geat váldet sámegiela vuosttašgiellan. 2012 bušeahtas lei várrejuvvon 2.400 000,- ruvdno dasa.</p>
<p xml:lang="smj">Gielladássi</p>
<p>Galle ohcci</p>
<p>Máksojuvvon ru. juohke oahppái</p>
<p>Bušeahttagolaheapmi ruvnnui</p>
<p>Bušeahttaoassi %</p>
<p>Sámegiella 1. giellan 253 kr. 5 093 kr. 1 288 529 53,4</p>
<p>Sámegiella 2. giellan 166 kr 3 820 kr. 634 120 26,3</p>
<p>Sámegiella vierisgiellan 193 kr 2 547 kr. 491 571 20,4</p>
<p>Submi 612</p>
<p xml:lang="est">Kr. 2 414 220 100,0</p>
<p>Maŋemus jagiid leat oaidnán jámma lassáneami ohcamušain dán ortnegii, ja lea earenoamážit lassáneapmi ohcanlogus dain ohppiin geain lea sámegiella vierisgiellan.</p>
<p>Ohcanloguid ovdáneapmi 2009 rájes 2012 rádjái: Jahki</p>
<p xml:lang="smj">Sámegiella 1.giellan</p>
<p xml:lang="smj">Sámegiella 2.giellan</p>
<p>Sámegiella vierisgiellan</p>
<p xml:lang="nob">SUB-MI 2009 194 150 117 461 2010 193 134 104 431 2011 226 170 126 522 2012 253 166 193 612</p>
<p>Sámedikki oahpahuspolitihkalaš árvaluskonferánsa</p>
<p>Sámediggi mearridii 2012:s Sámedikki dieđáhusa oahpahusdieđáhusa. Dan oktavuođas lágidii Sámediggi árvaluskonferánssa. Mihttomearri konferánssain lei oažžut árvalusaid boahttevaš oahpahusdoaimmaide mat sihkkarastet sámi ohppiide buoremus oahppofálaldagaid. Ulbmiljoavkun ledje oahppit, váhnemat, oahpaheaddjit, rektorat, skuvlaeaiggádat, dutkit ja skuvlaeiseválddit. Deaddu biddjui sámegieloahpahussii ja gáiddusoahpahussii, ja mot váldit atnui árbevirolaš máhtu entreprenevravuođa bokte vuođđoskuvllas ja joatkkaoahpahusas. Lassi- ja joatkkaoahpahusa dáfus, de ohcaluvvui ahte iešguđetge allaskuvllain galggašii sámi kulturgelbbolašvuohta. Sámediggeráđđi áigu čuovvolit árvalusaid mat bohte ovdan konferánssas ja álgit ráhkadišgoahtit doaibmaplánaid árvalusaid vuođul mat ovdanbohte konferánssas. Dát galget leat vuođđun iešguđetge áŋgiruššansurggiide dieđáhusas, gos oaidná vuoruhemiid.</p>
<p>Seminára sámi skuvlahistorjjá birra</p>
<p>Sámediggi lea 2012:s lágidan seminára sámi skuvlahistorjjá birra Guovdageainnus. Ulbmiljoavkun ledje politihkkárat, skuvlaeaiggádat, oahpaheaddjit, dutkit ja eará berošteaddjit. Seminára lei rabas buohkaide. Ulbmil seminárain lei bajásčuvget manin lea dárbu dovdat sámi skuvlahistorjjá vai galgá</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 222 siidu 453 siiddus ipmirdit dálá skuvlastruktuvrra ja dárbu oažžut eambbo sámi sisdoalu skuvllaide. Logaldallin ledje nugo earret eará dutki Hadi Khosravi Lile.</p>
<p>Politihkalaš ovttasbargu</p>
<p>Máhttodepartemeantta stáhtačálli Elisabeth Dahle lea fitnan Sámedikkis 2012:s, su áigumuš lei oahpásnuvvat áššiide mat gullet iežaset ovddasvástádussurggiide mánáidgárddit ja vuođđooahpahus. Ovttas várrepresideanttain stáhtačálli finai Billávuona mearrasámi bajásšaddanguovddáža ja Kveana instituhta Porsáŋggu suohkanis, Kárášjoga vuođđoskuvlla ja Láhpoluobbala skuvlla Guovdageainnus. Stáhtačállái lágiduvvui oahpisteapmi sámediggevisttis Kárášjogas ja sus lei čoahkkin várrepresideanttain Laila Susanne Varsain. Guovdageainnus stáhtačálli oassálastii sámi skuvlahistorjáseminárii, man Sámediggi lágii.</p>
<p>Delegašuvnnas ledje maiddái oahpisteamit ja čoahkkimat Sámi allaskuvllas ja Sámi joatkkaskuvllas ja boazodoalloskuvllas. Álttás finai delegašuvdna sámi mánáidgárddis, Álttá siidda mánáidgárddis, Gorravári skuvlla sámi luohkás ja Finnmárkku allaskuvllas.</p>
<p>Politihkalaš čoahkkin lágiduvvui gos várrepresideanta Laila Susanne Vars ja stáhtačálli Elisabeth</p>
<p>Dahle čoahkkinasttiiga Sámi allaskuvlla ja Finnmárkku allaskuvlla jođihangottiiguin. Allaskuvllat muitaleigga iežaskka doaimmaid birra ja čađaheigga buori ságastallama stáhtačálliin. Čoahkkimis</p>
<p>Finnmárkku allaskuvllain beasai allaskuvla bidjat ovdan iežas dárbbuid go maiddái galgá sáhttit fállat sámi fáttáid iežaset oahpahusas ja earenoamážit mearrasámi kulturmáhttu namuhuvvui vásedin. Stáhtačálli muitalii dan birra ahte sutnje lei muitaluvvon ahte fálaldat <span type="quote">“mearrasámi kulturmáhttu”</span> ii boahtán fárrui našunála gelbbolašvuođaloktema strategiijii, muhto ahte áššis galgá dahkkot ođđa árvvoštallan. Sámedikkis leat 2012:s leamašan čoahkkimat Romssa suohkaniin, sátnejođiheddjiin Jens Johan Hjortain ja gávpotráđi Jonas Stein Eilertseniin sámegiela ja sámi kultuvrra ovddideami birra Romssas. Konklušuvdna čoahkkimiin šattai ahte Sámediggi ja Romssa suohkan galgaba ráhkadit sierra ovttasbargošiehtadusa. Oahpahusáššit galget leat oassin dakkár šiehtadusas. Ovttasbargošiehtadus galgá vuolláičállojuvvot 2013 vuosttaš jahkebealis. Sámedikkis leat 2012:s leamašan čoahkkimat Álttá suohkaniin sámi mánáidgárddi birra Álttás ja skuvlaáššiid birra. Konklušuvdna čoahkkimiin šattai ahte Sámediggi ja Álttá suohkan galgaba ráhkadit sierra ovttasbargošiehtadusa, mas oahpahusáššit galget leat oassin šiehtadusas. Ovtta čoahkkimis muitalii Sámediggi álgoálbmotkonferánssa birra mii galgá leat Álttás 2013:s. Sámediggi lea lágidan golbma politihkalaš čoahkkima Oslo suohkanin 2012:s. Konklušuvdna lea ahte vuos ii hálit Oslo suohkan sierra ovttasbargošiehtadusa Sámedikkiin, muhto sii geatnegahttet iežaset doallat guokte politihkalaš čoahkkima jahkásaččat Sámedikkiin. Čoahkkimiin galget leat fásta fáttát nugo: oahpahus ja skuvla, mánáidgárddit, vuorasolbmot gávpogis ja deaivvadanbáiki Oslo sápmelaččaide. Eará áigeguovdilis áššiid sáhttá dieđihit čoahkkimiidda. Áššit maid leat divastallan čoahkkimiin Oslo suohkaniin 2012:s leat leamašan sámi vuorasolbmuid dilli gávpogis, guorahallan bearráigeahččoraportta sámi oahpahusa birra Oslos ja Akershusas, almmuhuvvon 2012 geassemánus. Sierra sámi deaivvadanbáiki lea maiddái divaštallojuvvon. Oslo suohkan berošta hástalusas mii lea rekrutteret sámi oahpaheddjiid ja pedagogaid skuvlii ja sámi mánáidgárdái. Sámediggi lea ilus go Oslo suohkan 2012 čavčča virgádii ovddidanjođiheaddji gii galgá ovttastahttit ja čuovvolit buot oahpahusfálaldagaid sámi mánáide Oslos.</p>
<p>Ovttasbarggu geažil Oslo suohkaniin, máhtu ja oahpu gávpotráđejođiheddjiin, Torger Ødegaardain, bovdii Sámediggi Oslo suohkana doallat sáhkavuoru Sámedikki oahpahuspolitihkalaš árvaluskonferánssas Guovdageainnus 2012 čakčamánus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 223 siidu 453 siiddus</p>
<p>Sámi giliskuvllaid fierpmádatčoahkkin 2012:s lea dollon čoahkkin sámi/regionála giliskuvllaide. Čoahkkima mihttomearri lea ásahit ja nannet ovttasbarggu gaskal sámi ja regionála skuvllaid gos leat sámi oahppit. Čakčat 2013:s galgá fas dollot ođđa fierpmádatčoahkkin mii galgá addit vásáhuslonohallamiid ja jus fal vejolaš, galgá čađahuvvot sierra konferánsa 2013 čavčča. Sierra sámi giliid/ regionálaskuvllaid fierpmádatčoahkkimat galget maiddái nannet fierpmádatlihtuid. Sámedikkis lea leamaš čoahkkin Porsáŋggu suohkaniin giliskuvllaid heaittiheami oktavuođas, ja lea maid fitnan Billávuona mearrasámi bajásšaddanguovddážis/skuvllas, Bissojoga skuvllas ja kvena instituhtas Bissojogas. Mihttomearri lei ságaškuššát Porsáŋggu- ja Billávuona giliskuvllaid boahtteáiggi birra, go goappaš skuvllat leat áitojuvvon heaittihuvvot.</p>
<p>Verdde- prošeakta</p>
<p>Sámediggi lea 2012:s bušeahtas várren 250 000 ru verdde - prošektii. Prošeavtta mihttomearri lea leamaš ahte muhtun skuvllat Áltá ja Guovdageainnu suohkanis galget čađahit doaimmaid mat galget nannet ovttasbarggu, kulturlonohallama, hukset šaldi ja gulahallama gaskal mánáid/nuoraid geain lea sámi ja dáru/kvena duogáš. Prošeakta lea boahtán hilljánit johtui, muhto muhtun skuvllat áigot 2013 álggus lágidit ohppiiddeaivvadeami/guossástallama. Ohppiiddeaivvademiin galgá fokus biddjot báikkálaš aktivitehtaide mat čájehit báikkálaš árbevieruid Áltá ja Guovdageainnu suohkanis.</p>
<p>Sámedikkis lea leamaš čoahkkin Návvuona suohkaniin ja lea ságaškuššan Verdde- prošeavtta birra.</p>
<p>Sivva čoahkkimii lei go Návvuona suohkan háliidii ohcat doarjaga dakkár prošektii ja háliidii Sámedikkis evttohusaid makkár ruhtadanvejolašvuođat gávdnojit prošektii, ja háliidii ovdanbuktit Návvuona suohkana verddevuođa - prošeavtta. Sámediggi lea evttohan ahte Verdde-prošeakta 2013:s rahppojuvvo eará ohcciide maid go dušše Áltá ja Guovdageainnu suohkaniidda. Ortnet galgá evaluerejuvvot 2013:s.</p>
<p>Lohkan- ja čállinveahki vuoras sápmelaččaide</p>
<p>Sámediggi lea juolludan 450 000 ru Guovdageainnu suohkanii prošektii mii galgá addit lohkan- ja čállinveahki gili vuoras sápmelaččaide. Prošeakta álggahuvvui ođđajagimánus 2012:s ja galgá evaluerejuvvot 2013:s.</p>
<p>Lullisámegiela fierpmádat</p>
<p>Sámediggi lea oassálastán lullisámegiela fierpmádatčoahkkimis 2012:s. Lullisámegiela fierpmádatčoahkkin čohkke buohkaid hálddahuslaš dásis lullisámi guovllu ásahusain geat barget sámegiela giellaoahpahemiin. 2012:s dollojuvvui okta fierpmádatdeaivvadeapmi. Deaivvadeamis ságastallojuvvui máŋga áigeguovdilis áššečuolmma mat gullet lullisámegiela giellaoahpaheami bargui.</p>
<p>Dahkkui dakkár mearrádus ahte háliidit ásahit fágafierpmádaga lullisámegiela oahpaheddjiide buot dásiin skuvladoaimmahagas, Bajásšaddanprográmma olis. Davvi- Trøndelága fylkkagielda lea váldán badjelasas álggaheami dása. Sámediggi oassálastá observatevran fierpmádatčoahkkimiin, ja vai beassá muitalit iežas barggu birra ja oažžut evttohusaid viidáset bargui ja vuoruhansurggiide.</p>
<p>Sámi oahpponeavvoportála – Ovttas – Aktan - Aktesne</p>
<p>Sámediggi lea ovttas DGT oahpu guovddážiin (Senter for IKT i utdanningen) ovdánahttán oahpponeavvoportála sámi oahpponeavvuid várás interneahtas. Oahpponeavvoportála lea ožžon nama Ovttas – Aktan – Aktesne. 2012 bušeahtas lei oahpponeavvoportálii várrejuvvon 3 500 000 ru. 31.12.12 ledje registrerejuvvon 317 geavaheaddji dán siiddus. Ovttas.no bokte leat 92 iešguđetlágan geavaheaddji luoikkahan vuollelaš 300 resurssa.</p>
<p>Prošeakta registrere jámmat ja dássedis fitnamiid neahttasiiddus. Neahttasiidu oažžu dađistaga ođđa registrerejuvvon geavaheddjiid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 224 siidu 453 siiddus</p>
<p>Prošeavtta doaimmahus bargá geažoáigge almmuhit oahpaheaddjiresurssaid, ja dássážii lea bidjan sisa dieđuid 2700 resurssa birra portálii. Doaimmahusas leat čieža olbmo lassin prošeaktajođiheaddjái, ja sis lea davvi-, julev- ja lullisámegiela giellagelbbolašvuohta. Prošeavtta II muttus leat buvttadeame 3 oahpponeavvopilohta. Pilohtat ráhkaduvvojit fágaide luonddufága nuoraidskuvlii, servodatfága gaskkadássái, ja okta oahpponeavvu mánáidgárdái. Oahpponeavvopilohtaid buvttadeamis ovttasbargá prošeakta máŋggain oahpponeavvočálliin. III muddu; juohkoarena almmuhuvvui čakčamánu 11.b. Girkonjárggas. Juohkoarenas lea govvabáŋku gos leat su 500 gova.</p>
<p>Alit oahppu ja dutkan</p>
<p>Sámedikkis lea oassemihttomeriin okta ahte visot alit oahppu ja dutkan galgá áimmahuššat sámi oaidnoguovllu.</p>
<p>Sámi allaskuvla</p>
<p>Sámediggi lea čoahkkimiin Kulturdepartemeanttain ja Ođasmahttin-, hálddahuslaš- ja girkodepartemeanttain ságaškuššan Sámi allaskuvlla doaimmaid ekonomalaš rámmaid birra, mii maiddái siskkilda fágalaš analysajoavkku-, árbevirolaš gelbbolašvuođa- ja ofelašprošeavtta. Sámediggi oaidná makkár hástalusat Sámi allaskuvllas leat dasa mii guoská daid olgguldas álggahuvvon prošeavttaid fágalaš doibmii ja ovdáneapmái, daiguin ekonomalaš rámmaiguin mat sis leat dasa.</p>
<p>Maiddái doarjaga birra Sámi lohkanguovddážii lea ságastallojuvvon Máhttodepartemeanttain.</p>
<p>Sámedikkis lea dat ipmárdus ahte vuođđojuolludeapmi guovddážii lea beare unnán daid bargguid ektui mat vurdojuvvojit galgat čovdot guovddáža bokte. Lea lunddolaš ahte juolludeapmi Sámi lohkanguovddážii lea seamma stuoris go ruhtajuolludeapmi eará našunála guovddážiidda dán suorggis. Sámediggi lea maid ovttasbargan sámi allaskuvllain ja Nordlándda-, Romssa- ja Finnmárkku fylkkamánniiguin oažžut vuođđooahpahusas láhkaásahussii nannejuvvot earret eará dan ahte galgá dieđihuvvot vuoigatvuođa birra oažžut oahpahusa sámegielas ja sámegillii, Sámi allaskuvlla iešguđet lágan oahppofálaldat dárbbuid birra, ja hástalusaid dáfus gávdnat ja doalahit sámegielat gelbbolašvuođa.</p>
<p>Eará allaskuvllat ja universitehtat  Sámediggi lea buktán evttohusaid Finnmárkku allaskuvlla ja Romssa universitehta oktiibijan plánaide. Sámediggi deattuhii beliid mat min oainnu mielde leat mearrideaddjin dasa ahte ásahusaid oktiibijan galgá maiddái buktit positiivvalaš váikkuhusaid sámi dutkamii ja ohppui, ja álgoálbmotdutkamii ja ohppui:</p>
<p>Álgoálbmot- ja sámi perspektiiva integrerejuvvo buot fágaosiide sihke oahpahusas ja dutkamis. Heivehanmunát ja lávdaduvvon oahppofálaldagat. Sámi árbevirolaš máhttu vuođđun ođđa máhtu ovddideapmái. Studeantta rekrutteren – oažžut sámegielat studeanttaid (buot sámegielaid) logu lassánit. Oahppokvalitehta ja oahppobiras studeanttaide geain lea sámegiel- ja kulturduogáš.</p>
<p>Dutkangaskkusteapmi – máhcahit ruovttoluotta dieđuid dutkanbohtosiin olbmuide ja báikkálašservodagaide geat/mat daidda servet. Gulahallan ja rollajuohku sámi máhtolašvuođabirrasiiguin mat eai gula oktiibidjamii, muhto maidda dat liikká guoská, nugo Sámi allaskuvla, Nordlándda universitehta j.e.</p>
<p>Sámi oahpaheaddjioahpporegiovdna – SAK 7</p>
<p>Sámediggi lea observatevra Sámi oahpaheaddjioahpporegiovnna stivrenjoavkkus, SAK 7, mas leat mielde Sámi allaskuvla, Finnmárkku allaskuvla, Romssa universitehta, Nordlándda universitehta ja davvi- Trøndelága allaskuvla. Dasa lassin lea Sámediggi mielde golmma regionála bargojoavkkus, rekrutterenjoavkkus, teknologiija- ja heivehanmunát oahppofálaldatjoavkkus ja sámegielaid, sámi fágaid ja fáttáid oahppofálaldatjoavkkus.</p>
<p>Oahpahusdirektoráhtta juolludii Sámi oahpaheaddjeoahpporegiovdnii ruđaid 2012- 2025 áigodahkii joatkkaoahppofálaldagaide. Sámediggi lea duhtavaš go Sámi allaskuvllas lea nuppigielapedagogihkka</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 225 siidu 453 siiddus fálaldagain okta, ja maiddái lullisámegiela ja julevsámegiela giellafálaldagaiguin mat leat Davvi- Trøndelága allaskuvllas ja Nordlándda universitehtas.</p>
<p>Sámediggi lea mearkkašan ahte lea stuora máhttováili sámi kultuvrra birra oahpaheddjiid gaskkas. Direktoráhtta ii dohkkehan Finnmárkku allaskuvlla mearrasámi kulturmáhtu joatkkaoahppofálaldat plána. Finnmárkku allaskuvla válddii hilguma ovdan Máhttodepartemeanttain. Departemeantta buktá earret eará čuovvovaš cealkámuša jearaldahkii: <span type="quote">“ Máhttodepartemeantta ipmirda goitge ahte guovlu vuorjašuvvá oahpaheddjiid heajos máhttodásiin sámi dilálašvuođaid birra. Mii áigut dan geažil ášši dieđihit ságaškuššamii strategiijaoasálaččaiguin dainna mihttomerriin ahte gávdno čoavddus dasa”</span>.</p>
<p>Váilevaš máhttu oahpaheddjiid gaskkas sámi kultuvrra birra lea earret eará almmustahttojuvvon Hadi Lile doavttirdutkosis, ja váldui maiddái ovdan Butenschønlávdegotti raporttas <span type="quote">“Guhkes bálgáid mielde – sámi dutkama ja alit oahpahusa birra”</span>. Sámediggi oaivvilda dan leat nu vuđolažžan sámi fáttáid máhttoovddideapmái ahte mis leat leamaš máŋga ságastallama Máhttodepartemeanttain dán ášši birra.</p>
<p>Earret eará deaivvadeigga várrepresideanta Laila Susanne Vars ja stáhtačálli Elisabeth Dahle guovvamánus 2012:s Finnmárkku allaskuvllas, ságaškuššat dárbbu oahppofálaldagaide oppalaš sámi fáttain ja earenoamážit mearrasámi kulturmáhtus.</p>
<p>Sámi oahpaheaddjioahpporegiovnna bealis fievrrededje ášši viidáset go ohce dohkkehuvvot oažžut Sámi kulturmáhtu ovttain giellaosiin, nu ahte dat lea okta sin joatkkaoahppofálaldagain. Čakčadálvvi 2012:s čielggai ahte Oahpahusdirektoráhtta vuoruha sámi kulturmáhtu áŋgiruššansuorgin <span type="quote">“Gelbbolašvuohta kvalitehta váste – oahpaheddjiid joatkkaoahpu strategiijas 2012- 2015”</span>. Sámediggi lea hui duhtavaš mearrádusain ja leat vuordámušat dasa ahte dakkár oahppofálaldat boahtá johtui buot sámi guovlluin jođánepmosit.</p>
<p>Sámediggi várrii 2012:s 2 350 000 ru alit oahpu stipeanddaide. Doarjjaortnega mihttomearri lea rekrutteret sámegielat fágaolbmuid iešguđetge lágan fágasurggiide. Alit oahppu sámegielas lei vuoruhemiin okta. Ja dat movttiidahttá Sámedikki go 2012 čavčča álggahuvvui lullisámegiella 3 oahppu, mas leat 12 oahppi, ja ahte julevsámegiela bachelora álggahuvvui vuosttaš geardde 2012 čavčča mas ledje 21 oahppi.</p>
<p>Oahpaheaddjioahpuid našunála ráđđi</p>
<p>Sámedikkis lea observatevrastáhtus Oahpaheaddjeoahpuid našunála ráđis, OONR, ja čuovvu ráđi čoahkkimiid.</p>
<p>Norgga UNESCO- kommišuvdna</p>
<p>Máhttodepartemeantta lea nammadan Sámedikki várrepresideanta Laila Susanne Varsa miellahttun Norgga UNESCO-kommišuvdnii. Nammadeapmi gusto áigodahkii ođđajagimánu 1.b. 2013 rájes gitta juovlamánu 31.b. 2016 rádjái.</p>
<p>Regionála dutkanfoanddat</p>
<p>Sámediggi lea nammadan miellahtu várrelahtuin sihke Davvi- Norgga ja Gaska- Norgga foandastivrraide 2012 – 2015 áigodahkii.</p>
<p>Davviguovllupolitihkka</p>
<p>Sámedikki dievasčoahkkin meannudii ášši SP 28/12 <span type="quote">“ Máhttoviidodat davviguovllupolitihkas”</span>, 7.beaivvi geassemánus 2012.</p>
<p>Sámediggi čujuha áššis internašunála reaidduide mat eaktudit ahte álgoálbmogiin galgá leat guovddáš rolla iežaset servodagaid ovdánahttimis ja ieža galget bidjat eavttuid iežaset ovdáneapmái.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 226 siidu 453 siiddus</p>
<p>Sámediggi čujuha erenoamážit ON 2007 Álgoálbmotjulggaštussii, artihkal 3 ja 4, mii eaktuduvvo ahte álgoálbmogiin lea vuoigatvuohta iešmearrideapmái, ja ahte stáhtalaš eiseválddiin lea geatnegasvuohta sihkkarastet ahte dat vuoigatvuohta sisa fievrreduvvo našunála vuoigatvuhtii šiehtadallamiid ja konsultašuvnnaid bokte álgoálbmogiiguin maidda dat guoská. Internašunála standárddat lea maiddái dehálaččat Norgga máhttopolitihkkii ja olles sámi guvlui.</p>
<p>Sámediggi oaivvilda ahte lea hui dehálaš ahte sámi máhtobirrasiidda, sihke ásahuslaš ja ii- ásahuslaš birrasiidda, ferte sihkkarastit dárbbašlaš rámmaeavttuid vai sii sáhttet ovdánit iežaset eavttuid vuođul. Dain birrasiin lea vuđolaš gelbbolašvuohta servodateallimis, árbevirolaš ja ođđa ealáhusaid birra ja sosiála ja rievttálaš beliid birra mat lea dehálaččat davviguovlluáŋgiruššama viidáset barggus.</p>
<p>Álgoálbmogiid ja sámi máhttobirrasiid mihtilmasvuohta lea ahte dat leat unnit ja hearkkit ja jođánit sáhttet vuoittáhallat jus vuođđun biddjo gilvoprinsihppa gaskal našunála, davviriikkalaš ja internašunála máhtoásahusaid. Sámedikki vuolggasadji davviguovllupolitihkkii lea ahte álgoálbmogiin davvin leat leamaš ja leat ain davviguovllut ruoktu ja eallinvuođđu. Davviguovllut galget dan dihte hálddašuvvot buoremussan midjiide ja boahttevaš buolvvaide, ja álgoálbmotservodagain lea dárbu gielalaš, kultuvrralaš ja servodatlaš nannemii vuot.</p>
<p>Sámediggi lea oassálastán aktiivvalaččat ráđđehusa 2012 davviguovlludieđáhusa barggus, ja háliida čielggaduvvon ja guovddáš rolla viidáset davviguovlluáŋgiruššamis. Dieđáhusas boahtá ovdán ahte ráđđehus oaivvilda ahte positiivvalaš ovddideapmái davvin lea mearrideaddjin dat ahte álgoálbmogat geaidda dat guoská maiddái vásihit dan positiivvalažžan. Sámediggi oaidná dárbbu bidjat johtui positiiva máhtto-, ja kapasitehtahuksejeaddji doaibmabijuid sámi servodahkii ja eará álgoálbmotservodagaide áimmahuššan dihte álgoálbmotperspektiivva davviguovllupolitihkas. Ahte sámi servodat iežas álbmot válljejuvvon orgána Sámedikki bokte, galgá váldot fárrui davviguovllupolitihka máhtostrategiijaide áibbas buori vuogi mielde, lea eaktun dasa ahte sámi álbmot galgá dovdat eaiggátvuođa davviguovlluáŋgiruššamii. Sámediggi oaidná earret eará dárbbu oažžut eambbo máhtu ja čalmmusteami sosiála ja dearvvašvuođa beali váikkuhusain maid davviguovlluáŋgiruššan dagaha báikegottiide ja olbmuide. Lea stuora dárbu eambbo dutkanvuđot máhttui minerálaroggamiid váikkuhusaid birra davvin, erenoamážit vuoigatvuođaid áimmahuššama ja árbevirolaš ealáhusaid eksisteansavuođu oktavuođas. Sámediggi lea oassálastán čoahkkimis aitto álggahuvvon ovttastahttinforumis davviguovllupolitihka stuoradiggedieđáhusa čuovvoleami váste, mas leat mielde Ráđđehus, Sámedikki áirasat ja Nordlándda, Romssa ja Finnmárkku fylkkaráđđejođiheaddjit. Oahpahus ja gelbbolašvuođaovddideapmi lei okta dain váldofáttáin mat birra ságastallojuvvui vuosttaš čoahkkimis. Čuovvoleapmin dán čoahkkimii bovdii stádačálli Elisabeth Dale Sámedikki, Finnmárkku fylkkagieldda oahpahusa fylkkaráđi, Oahpahuslihttu ja SG davviguovlluid čuovvolančoahkkimii. Čoahkkima fáddán lei: <span type="quote">“ Mot oažžut eambbogiid čađahit joatkkaoahpahusa Finnmárkkus?”</span></p>
<p>Sámi perspektiiva stivrendokumeanttain</p>
<p>Ođđa rámmaplána sámi mánáidgárdeoahpaheaddjiohppui Sámediggi ja Máhttodepartemeantta čađaheigga konsultašuvnnaid sámi mánáidgárdeoahpaheaddjioahpu rámmaplána lávdegotti mandáhta birra. Mandáhta soahpan olahuvvui 2012 guovvamánus. Rámmaplánalávdegoddi geigii iežas sámi mánáidgárdeoahpaheaddjioahpu rámmaplána evttohusa departementii 2012 čakčamánus. Sámediggi lea bivdán konsultašuvnna oažžut Máhttodepartemeanttain ovdal láhkaásahus sáddejuvvo gulaskuddamii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 227 siidu 453 siiddus</p>
<p>Ođđa mánáidgárdeoahpaheaddjioahpu rámmaplána Konsultašuvdna Kulturdepartemeanttain ođđa Mánáidgárdeoahpaheaddjioahpu láhkaásahusa ja našunála njuolggadusaid birra loahpahuvvui 2012 miessemánus.</p>
<p>Láhkaásahusa 1.§:s ulbmil ja doaibmaviidodat, olahuvvui ovttaoaivilvuohta čuovvovaš ođđa oassái: <span type="quote">“ Oahppu galgá ovddidit ipmárdusa dasa ahte sámi kultuvra lea oassin našunálalaš kultuvrras, ja dat galgá deattuhit álgoálbmogiid stáhtusa ja vuoigatvuođaid, sihke našuvnnalaččat ja internašunálalaččat”</span>. 1.§ mearkkašumis čuožžu čuovvovaččat: “Čujuhus geassemánu 17.b. 2005 nr.64 láhkii (mánáidgárdeláhka) deattuha dehálašvuođa dovdat dán lága ja maiddái vuollásaš láhkaásahusaid mat gullet mánáidgárdeláhkii, ja internašunála konvenšuvnnaide, nugo ILO- konvenšuvnna nr. 169 álgoálbmogiid birra ja ON mánáidkonvenšuvnna.</p>
<p>Sámediggi lea duhtavaš go álgoálbmotperspektiiva ja máhttu sámi mánáid vuoigatvuođaid birra, historjá ja kultuvra leat bures váldon vuhtii láhkaásahusas, mearkkašumiin ja našunála njuolggadusain ollislaččat.</p>
<p>Ođđa oahpaheaddjeoahpu 8- 13 rámmaplánat Máhttodepartemeantta vuođđudii golbma ođđa rámmaplánalávdegotti 2011 njukčamánus. Sámedikkis leat áirasat buot rámmaplánalávdegottiin. Sámedikkis ja Máhttodepartemeanttas lei gulahallančoahkkin 2012 geassemánus ođđa oahpaheaddjioahpu 8- 13 ceahki láhkaásahusa ja našunála njuolggadusaid birra. Golbma ođđa láhkaásahusa galget dohkkehuvvot. Maŋŋel ságaškuššamiid čađahuvvui konsultašuvdna mii loahpahuvvui 2012 borgemánus e- boastta bokte mas sohpe láhkaásahusaid ovdal go dat sáddejuvvojedje gulaskuddamii. Láhkaásahusa 1.§ lea biddjon čuovvovaš sátnádeapmi: Praktihkalaš ja estehtalaš fágaid 3 –jagáš fágaoahpaheaddjioahpu rámmaplána láhkaásahusas: <span type="quote">“ Fágaoahpaheaddjioahput galget addit gelbbolašvuođa kandidáhtaide fuolahit oahpahusa sámi dilálašvuođaid birra, nugo dovdat stáhtusa mii álgoálbmogiin lea internašuvnnalaččat, dovdat vuoigatvuođaid mat sámi mánáin Norggas leat, ja máhttit geavahit osiid sámi kultuvrras iežaset fágasuorggi siskkobealde”</span>.</p>
<p>Lektoroahpu 8- 13 ceahki rámmaplána láhkaásahusas čuožžu: Oahpu maŋŋel galgá kandidáhtta sáhttit fuolahit oahpahusa sámi dilálašvuođaid birra ja sus galgá leat máhttu sámi nuoraid oahpahusvuoigatvuođaid birra mat oahpahuslága ja gustovaš 8 -13 ceahki oahppoplánadahkosa mielde leat. PPO 8 -13 ceahki rámmaplána láhkaásahusas čuožžu:</p>
<p>Oahppu galgá kandidáhta gealbudit oahpahusa fuolahit sámi dilálašvuođaid birra ja addit máhtu sámi nuoraid oahpahusvuoigatvuođaid birra mat oahpahuslága ja gustovaš 8-13 ceahki oahppoplánadahkosa mielde leat. Galgá dollot konsultašuvdna ovdal go láhkaásahus dohkkehuvvo.</p>
<p>Rávisolbmuidoahpahusprográmma 2012 bušeahtas lei várrejuvvon 800 000 ru Sámiálbmotfoandda badjel viđa jagáš rávisolbmuidoahpahusprográmmii Sámi allaskuvllas. Prográmma mihttomearri lea nannet ja ovddidit sámegiela.</p>
<p>Prográmma lea molson nama <span type="quote">“Gealbudan- ja rekrutterenprográmmii”</span>, go prográmma lea gealbudan- ja rekrutterenprográmma sámegiela alit ohppui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 228 siidu 453 siiddus</p>
<p>Prográmma, mii loahpahuvvo 2013:s, lea dássážii čađahuvvon nu go lei plánejuvvon ja sáhttá dadjat dat lea lihkostuvvan dássážii. Sámi allaskuvllas lea dál fágalaš ovddasvástádus ja ovttasbargá viidát sámi giella- ja kulturguovddážiiguin.</p>
<p>Dáruiduhttinpolitihka váikkuhusaid geažil lea dárbu dakkár gealbudan- ja rekrutterenprográmmii guhkes áigái ovddasguvlui. Sámediggi oaidná dan geažil dárbbu dasa ahte prográmmii bistevaš ortnegiin sihkkarastá joatkevašvuođa, mas rávisolbmot sáhttet álgit álgokurssaide ja joatkit lohkanbaji rádjái. Bistevaš ortnet berre huksejuvvot dan vuogádaga ala mii lea ásahuvvon, mas Sámi allaskuvllas lea fágalaš ovddasvástádus, mas leat mielde hálddahuslaš bealli nugo ekonomiija, organiseren, koordineren ja ahte lávdaduvvon ovttasbargooasálaččat sáhttet čađahit álgokurssaid.</p>
<p>Systemáhtalaš kárten árbevirolaš máhtus – njuolggodoarjja 2012 bušeahtas lei várrejuvvon 650 000 ru Sámiálbmotfoanddas Sámi allaskuvlii kárten dihte sámi árbevirolaš máhtu – árbediehtu.</p>
<p>Árbediehtu –prošeakta lea ođđajagimánu 1.b.2012 rájes rievdan pilohtaprošeavttas njealji jagáš váldoprošeaktan.</p>
<p>Okta vásáhus pilohtaprošeavttas lei ahte lea lassáneaddji dárbu konkretiseret árbevirolaš máhtu fátmmasteami hálddašeami ektui. Finnmárkkuopmodaga ja Stáhta luonddubearráigeahčču hálddašanorgánat leaba váldán oktavuođa prošeavttain ságaškuššat ovttasbarggu dutkamis ja kapasitehtaovddideamis. Váldoprošeavtta váldomihttomearri galgá láhčit dili dasa ahte: dokumentere samisk naturforståelse og tradisjonell kunnskap og legge til rette for at de fortsatt kan nyttiggjøres i lokal ressursforvaltning Sámi luondduipmárdus ja árbevirolaš máhttu dokumenterejuvvo ja láhčit dili vai dat ain sáhttet ávkkástallojuvvot báikkálaš resurssahálddašeamis Nannet vejolašvuođaid dasa ahte sámi árbevirolašmáhttu fievrreduvvo vuorasolbmuin nuorat olbmuide</p>
<p>Fátmmastit sámi árbevirolašmáhtu politihkalaš ja hálddahuslaš mearridanproseassain Leat mielde ovdánahttime bures doaibmi ja buvttalaš fierpmádaga gaskal sámi ásahusaid</p>
<p>Pilohtaprošeakta – sámi luonddugeavaheami gelbbolašvuođaguovddáš 2012 bušeahtas lei várrejuvvon 500 000 ru sámi luonddugeavaheami gelbbolašvuođaguovddáža pilohtaprošeavtta álggaheapmái. Pilohtaprošeavtta vuođđun lea Sámedikki čuovvoleapmi ja konkretiseren Árbedieđu - prošeavtta gaskaboddosaš bohtosiin. Lea plána ahte prošeakta galgá leat vuođđun Ráđđehusa davviguovllustrategiija doaibmabijuid čuovvoleapmái das ahte joatkit prošeavtta dakko bokte ahte institušonalisere, ovddida ja bisuha árbevirolaš máhtu, earenoamážit dan mii gullá sámi luonddugeavaheapmái. Prošeakta galgá evaluerejuvvot 3 jagi geahčen. Sámediggi lea rievdadan prošeavtta nama nammii Pilohtaprošeakta – Árbediehtoguovddáš / senter for samisk tradisjonskunnskap, proseassas mii lei dassážii go ovddasvástideaddji ásahus válljejuvvui prošektii. Nammarievdadeapmi čilgejuvvo dainna ahte pilohtaprošeavtta mihttomearri lea viiddiduvvon ásahit vuođu guovddážii mii láhčá dili dasa ahte sámi árbevirolaš máhttu – árbediehtu – geavahuvvo luondduresurssaid hálddašeamis ja lea máhttovuođđun rámmaplánaid, oahppoplánaid ja oahpaheaddjiresurssaid ja dutkama ovddideapmái. Guovddáža barggut leat earret eará systematiseret, kártet, čalmmustahttit ja gaskkustit árbevirolaš máhtolašvuođa. Sámi allaskuvla lea ožžon ovddasvástádusa prošektii ja lea hábmegoahtán dan dál. Aktivitehtaplánas lea earret eará mielde fierpmádathuksen ja relevánta ovttasbargooasálaččaid kárten, ja geavaheaddjiiskkadeami čađaheapmi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 229 siidu 453 siiddus</p>
<p>Stipeanda alit ohppui – ohcanvuđot doarjja 2012 Sámedikki bušeahtas lei várrejuvvon 2 350 000 ru stipeanddaide alit oahpuid várás. Doarjjaortnega mihttomearri lea rekrutteret sámegielat fágaolbmuid iešguđetge fágasurggiide.</p>
<p>Válddiimet vuostá 298 ohcama. Juolluduvvui stipeanda oktiibuot 2 990 200 ru ovddas 206 studentii.</p>
<p>Tabealla vuolábealde čájeha juohkimiid gaskal oahpposurggiid, galle ohcama juolluduvvon ja ruđaid juohkima:</p>
<p>Galle ohcama</p>
<p>Galle juolluduvvon</p>
<p xml:lang="rmf">Ruvnno</p>
<p>Oahpaheaddjioahppu ja ovdaskuvlaoahpaheaddjioahppu 31 15 300 000</p>
<p>Alit oahppu lulli-, julev- dahje davvisámegielas 216 168 2 290 200</p>
<p>Alit oahppu oahpponeavvopedagogihkas 22 15 300 000</p>
<p>Dulkaoahppu sámi dulkkaide ja jorgaleddjiide 2 2 20 000</p>
<p>Joatkkaoahppu sámi ovdaskuvlaoahpaheddjiide 2 2 40 000</p>
<p>Joatkkaoahppu boarrásiidfuolahusas, viidát go bachelorgráda 1 1 10 000</p>
<p>Joatkkaoahppu gárrendilifuolahusas, viidát go bachelorgráda 0 0 0</p>
<p>Joatkkaoahppu psyhkalaš dearvvašvuođabarggus, viidát go bahcelorgráda 1 1 10 000 1 stipeanda konserverenohppui Norggas, sihke bahcelor- ja masterdásis 2 2 20 000</p>
<p>Vuoruhemiid olggobealde 21 0 0</p>
<p>Submi 298 206 2 990 200</p>
<p>Sin gaskkas geat ohce stipeandda alit ohppui lulli-, julev- ja davvisámegielas lea juohkin ná:</p>
<p xml:lang="smj">Giellajoavku</p>
<p>Galle ohcama</p>
<p>Juohku proseanttaid mielde</p>
<p>Juohku ruđa mielde</p>
<p xml:lang="smj">Davvisámegiella 120 65,71 1 505 000</p>
<p xml:lang="smj">Julevsámegiella 6 6,12 140 200</p>
<p xml:lang="smj">Lullisámegiella 42 28,17 645 000</p>
<p>Submi 168 100% 2 290 200</p>
<p>Stipeanda rávisolbmuidoahpahussii - ohcanvuđot doarjja 2012 Sámedikki bušeahtas lei várrejuvvon 500 000 ru rávisolbmuidoahpahusa stipeanddaide. Doarjjaortnega mihttomearri lea ealáskahttit sámegiela ja movttiidahttit rávisolbmuid oahppat sámegiela, ja movttiidahttit eambbogiid gealbudit iežaset vai sáhttet váldit alit oahpu sámegielas. Vuostáiválddiimet 8 ohcama. Oktiibuot juolluduvvui stipeanda 67 500 ru ovddas 8 studentii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 230 siidu 453 siiddus</p>
<p>Tabealla vuolábealde čájeha juohkimiid gaskal oahpposurggiid, man galle stipeandda leat juolluduvvon ja ruđaid juohkima: Oahppu</p>
<p>Galle ohcama</p>
<p>Galle juolluduvvon</p>
<p>Submi</p>
<p>Davvisámegiella lohkanbadji 1 1 15 000</p>
<p>Sámegiella praktihkalaš oahppodilis – álgooahppu 7 7 52 000</p>
<p>Submi 8 8 67 500</p>
<p>Dearvvašvuohta ja sosiála Sámedikki dearvvašvuođa ja sosiálapolitihkkii lea vuođđun ovttadássásaš dearvvašvuođa- ja sosiálabálvalus sámi álbmogii, ovttadássásaččat álbmogiin muđui. Dearvvašvuođa- ja sosiálabálvalusat fertejit heivehuvvot sámi álbmoga vuoigatvuođaide ja dárbbuide ja man vuođđun galgá leat sámi giella ja kultuvra. Vuođđun sihkkarastit mihttomeari ahte galgá leat ovttaárvosaš bálvalus, lea ahte buot dásiin gálgá leat sámi giella- ja kulturmáhttu. Sámediggi bargá máŋgga láhkai olahan dihte dáid mihttomeriid. Gulahallama ja ovttasbarggu bokte guovddáš eiseválddiiguin ja eará relevánta aktevrraiguin bargá Sámediggi dan ala ahte sihkkarastit Sámedikki váikkuhanfámu dearvvašvuođa-, sosiála- ja fuolahusbálvalusaid hábmemii sámi álbmoga várás. Mii áimmahuššat earret eará sámi mánáid vuoigatvuođaid mánáidsuodjalusbálvalusain deaivvadeamis, ja sihkkarastit ahte sámi álbmoga hástalusat ja dárbbut vára váldojit našunála áŋgiruššamiin buori álbmotdearvvašvuođa váste. Dasa lassin addit mii doarjagiid iešguđet lágan dearvvašvuođa- ja sosiálaprošeavttaide. Sámediggi našunála álbmotválljejuvvon orgána, lea eanemus guovddáš eavttuid biddji eiseválddiid guovdu ovttaárvosaš dearvvašvuođa- ja sosiálafálaldagaid ovddideami oktavuođas sámi álbmogii, ja dat ferte danne gessojuvvot mielde proseassaide main lea njuolga mearkkašupmi sámi álbmogii. Sámediggi gulahallá guovddáš eiseválddiiguin, suohkaniiguin, fylkkagielddaiguin ja eará aktevrraiguin barggus dearvvašvuođa-, sosiála- ja mánáidsuodjalusfálaldaga sihkkarastimis sámi álbmoga várás. Mii čađahit earret eará konsultašuvnnaid eiseválddiiguin dan oktavuođas go gustovaš lágat ja dahje láhkaásahusat rievdaduvvojit dahje ođastuvvojit main lea njuolga mearkkašupmi dearvvašvuođa-, sosiála- ja mánáidsuodjalusfálaldahkii sámi álbmoga várás. Sámediggi addá maiddái čálalaš cealkámušaid dieđáhusbargguide ja čielggademiide. Lagat ovttasbargu fágaásahusaiguin ja earáiguin gelbbolašvuođa buorideami dihte, ja dasto leat maiddái oainnusmahttindárbu ja bálvalusaid ovddideapmi dehálaččat.</p>
<p>Bargodokumeanttat regionála dearvvašvuođaásahusaide</p>
<p>Guovddáš eiseválddiid bajitdási ovddasvástádussii gullá bargu ovddidit ovttaárvosaš dearvvašvuođa- ja sosiálabálvalusa sámi álbmoga váste ovttadássásaččat álbmogiin muđui, ja sii fertejit fuolahit ahte sámi perspektiiva váldojuvvo vuhtii ja ahte dat jerrojuvvo buot proseassain, ja váldojuvvo vuhtii guovddáš dearvvašvuođa- ja sosiálapolitihkalaš áŋgiruššamiin. Dainna vuođuin lea Sámediggi konsulteren dearvvašvuođa ja fuolahusdepartemeantta 2013 bargodokumeanttaid birra.</p>
<p>SÁNAG (Sámi našuvnnalaš gealboguovddáš – psyhkalaš dearvvašvuođasudjen</p>
<p>Sámediggi fuolastuvvá dainna bisuhuvvo ja ovddiduvvo go fálaldat mii Sámi našuvnnalaš gealboguovddáža (SÁNAG) psyhkalaš divššus lea huksejuvvon. Sámediggi lea 2012:s ožžon fuolastuvvondieđuid sámi pasieanttain, sámi fágaolbmuin ja suohkaniin mat leat olggobealde Davvi Dearvvašvuođa doaibmaguovllu dan birra ahte SÁNAG fálaldagat galget unniduvvot ja heaittihuvvot.</p>
<p>Sámediggi čujuha dasa ahte leat sámi pasieanttat geat orrot miehtá riikka ja geain lea vuoigatvuohta dearvvašvuođafálaldahkii man vuođđun lea sámegiella ja kultuvra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 231 siidu 453 siiddus</p>
<p>St.dieđáhus nr. 47:s (2008 – 2009), ovttasdoaibmanođastus, čujuhuvvo ahte SÁNAG lea oktasaš našunála gelbbolašvuođaguovddážin sámi psykiatriijii, ja ahte lassin, earret Oslos, gávdnojit fágaolbmot sihke julevsámi guovllus (Divttasvuotna) ja lullisámi guovllus (Snoasa). Bajábealde válddahallon olbmot leat oassin SÁNAG 3- jagáš prošeavttas, mii siskkilda našunála klinihkalaš bálvalusaid ovddideami Finnmárkku olggobealde. Prošeaktaáigodat lea dál loahpahuvvon, ja guovllut mat leat vuostáiváldán bálvalusfálaldaga, leat maŋŋel muitalan ahte lea stuora dárbu SÁNAG fálaldahkii. Ovttasdoaibmanođastus čujuha SÁNAG modellii, go čájehuvvo ahte lea leamaš hui positiiva, go das lea nanu bása mii sajáiduvvon sámi birrasii, lotnolagaid dainna ahte fágaolbmot leat leamašan iešguđet guovlluin gos lea sámi álbmot. Ovttaárvosaš bálvalus sámi pasieanttaide eaktuda bálvalusa man vuođđun lea sámegiella ja kultuvra. SÁNAGis lea dát gelbbolašvuohta. Sámediggi oaivvilda dárbbašlažžan láhčit dili vai SÁNAGa psyhkalaš dearvvašvuođa dikšunfálaldat sámi pasieanttaide olggobealde Finnmárkku joatkašuvvá. Sámediggi lea danin duhtavaš go 2013 bargodokumeanttain leat soahpan čuovvovaš mihttomeriid:</p>
<p>Davvi Dearvvašvuođa RDD lea ovttas Sámi našunála gelbbolašvuođaguovddáža – psyhkalaš dearvvašvuođasuddjemiin (SÁNAG) ja muđui eará regionála dearvvašvuođadoaimmahagaiguin árvvoštallan mot klinihkalaš bálvalusat sámi pasieanttaide galget viidáset fievrreduvvot ja organiserejuvvot. Dát berre gehččot oktavuođas SÁNAG:a vejolaš ohcamiin oažžut našunála gelbbolašvuođabálvalusa stáhtusa.</p>
<p>Sámedikki mielas lea dát viidáset fievrredeapmi čuovvovaš Davvi Dearvvašvuođa RDD 2012 bargodokumeanttaid mihttomeriin: Davvi Dearvvašvuohta lea láhčán dili Sámi našunála psyhkalaš dearvvašvuođasuddjema gealboguovddáža doibmii ja viidáset ovddideapmái. Fálaldat lea olámuttos sámi pasieanttaide buot sámi guovlluin. SÁNAGa doaibma psykiatriija spesialistaoahpu oahppobáikin lea viidásetovddiduvvon.</p>
<p>Fágaidrasttildeaddji spesialiserejuvvon dikšu sidjiide geat leat darvánan gárrenmirkkuide</p>
<p>SÁNAG lea máŋga jagi bargan sámegielat ja kulturoaidnoguvllot psyhkalaš dearvvašvuođasuddjemiin ja gárrenmirkováttisvuođaiguin. Stuoradiggedieđáhusas nr. 30:s – ollislaš gárrenmirkopolitihka, boahtá ovdán ahte fágaidrasttildeaddji spesialiserejuvvon divššu bálvalusstruktuvrra berre nu guhkás go vejolaš ovttastahttit psyhkalaš dearvvašvuođasuddjema ja eará spesialistadearvvašvuođabálvalusaid bálvalusstruktuvrraiguin. Gárrendili fuolahusa sámegiela ja kulturgelbbolašvuođa oktavuođas čujuhuvvo dasa ahte berre geavahit gelbbolašvuođa mii sámi pasieanttaid váste psyhkalaš dearvvašvuođasuddjemis lea huksejuvvon. SÁNAG lea iežas psyhkalaš dearvvašvuođa ja gárrenmirkováttisvuođa barggus ovdánahttán gelbbolašvuođa ja vásáhusaid mat leat mávssolaččat sámi pasieanttaid gárrenmirkodivššu dáfus. Sámedikki mielas lea lunddolaš ahte SÁNAG lea guovddážis našunála perspektiivvas huksemis sámi pasieanttaide gárrenmirkodivššu. Sámediggi háliida dan dihte ahte 2013 bargodokumeanttain galgá leat mihttomearrin ahte SÁNAGa fágaidrasttildeaddji spesialiserejuvvon dikšofálaldat gárrenmirkkuid boasttugeavaheddjiid ja eará dikšodárbbašeddjiid váste viidásetovddiduvvo. Dan birra eat dađibahábut soabadan, go departemeantta mielas lei beare árrat addit sidjiide dán barggu 2013:s. Dearvvašvuođa- ja fuolahusdepartemeanta ja Sámediggi soabadeigga dan geažil ahte ášši loktejuvvo ođđasit 2014 bargodokumeanttaid oktavuođas.</p>
<p xml:lang="sma">Dulkonprošeakta</p>
<p>Davvi Dearvvašvuohta oaččui bargun čađahit dulkonprošeavtta buoridan dihte dulkonbálvalusa sámi álbmogii, go Sámediggi konsulterii regionála dearvvašvuođadoaimmahagaid 2010 bargodokumeanttaid birra. Prošeavtta váldomihttomearri lea ásahit sámegielat dulkonbálvalusa mii lea olámuttos birrajándora. Davvi Dearvvašvuohta RDD – guovllus. Finnmárkku Dearvvašvuođas lea ovddasvástádus čađahit prošeavtta. Prošeakta álggahuvvui 2011.s ja loahpahuvvui 2012:s. Sámediggi lea leamaš mielde prošeaktamandáhta hábmemis ja lea miellahttu stivrenjoavkkus. Prošeaktaáigodagas</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 232 siidu 453 siiddus lea earret eará dulkon neahta bokte geahččaluvvon ja álggahuvvon e- oahppoprográmma dulkoma birra. Sámedikkis lea beroštupmi ahte doaimmat mat leat álggahuvvon dán dulkonprošeavtta bokte galget joatkkašuvvot maŋŋel prošeaktaáigodaga, dainna mihttomeriin ahte birrajándora dulkonbálvalus ásahuvvo. Dearvvašvuođa ja fuolahusdepartemeantta ja Sámediggi leaba ovttaoaivilis čuovvolit ášši maŋŋel prošeavtta loahpparaportta.</p>
<p>Viidásetovddideapmi sámi álbmoga dearvvašvuođabálvalusain</p>
<p>Sámi pasieanttaid vuoigatvuođaid ja dárbbu heivehuvvon dearvvašvuođafálaldagaide mieđiheapmi lea mielddisbuktán ahte leat ásahuvvon muhtun ásahusat. Dat ásahusat doibmet sierra resursaovttadahkan sámi pasieanttaid dearvvašvuođafálaldagaide, mas vuođđun lea sámegiella ja kultuvra. Eanemus ovddideapmi lea leamašan psyhkalaš dearvvašvuođasuddjema spesialistadearvvašvuođabálvalusas, Sámi našunála gelbbolašvuođaguovddáža psyhkalaš dearvvašvuođa (SÁNAG) ásaheami bokte. Somáhtalaš fálaldagaid siskkobealde ii leat leamaš seamma ovddideapmi. Earenoamážit dearvvašvuođabálvalusain mat eaktudit buori gulahallama gaskal fágaolbmuid ja pasieanttaid, nugo bistevaš dávddaid oahppamis ja birgehallamis, veajuidahttimis ja geriatriijas eai leat fálaldagat leamaš doarvái buorit.</p>
<p>Odne leat ásahusat main leat jurddašuvvon doaimmat sámi álbmogii iešguđet ládje organiserejuvvon. Sámediggi oaivvilda ahte dat hehtte buoremus ávkkástallama sámi fágaolbmuin. Lea dárbu ollislaš jurddašeapmái ja bajitdási organiseremii sámi álbmoga spesialisttadearvvašvuođabálvalusaid dáfus. Dat lea dárbbašlaš vai sáhttit fállat buoret ja eambbo ollislaš ja koordinerejuvvon bálvalusaid sámi pasieanttaide ja geavaheddjiide, mas giella ja kultuvra leat vuođđun. Sámi fágaresurssaid ovttastahttin lea dehálaš momeanta dán barggus. Dainna duogážiin lea Sámediggi, fárrolaga sámi fágaolbmuiguin, oassálastán <span type="quote">“jurddariđučoahkkimis”</span>, maid Davvi Dearvvašvuohta lágidii, gos fáddán lei sámi álbmoga dearvvašvuođabálvalusaid viidásetovddideapmi ja organiseren.</p>
<p>Kvalitehta ja pasieantasihkarvuohta</p>
<p>Našunála dearvvašvuođa- ja fuolahusplánas (2011 – 2015) daddjojuvvui ahte ráđđehus áigu 2012:s ovddidit stuoradiggedieđáhusa kvalitehta ja pasieantasihkarvuođa birra. Dieđáhusas galgá biddjojuvvot vuođđun viiddis kvalitehtadoaba ja movt dan sáhttá láhčit ávkin vai pasieanta/geavaheaddji ieš sáhtášii árjjalaččat searvat iežas dikšui/fuolahussii. Sámediggi lea buktán evttohusaid dieđáhussii. Sámedikki bealis lea deattuhuvvon earret eará sámi giella ja kultuvra kvalitehta ja pasieantasihkarvuođa beallin. Sámedikki oaivila mielde fuonida sámi giela ja kultuvrra gelbbolašvuođa váilun sámi pasieanttaid pasieantasihkarvuođa ja dearvvašvuođafálaldagaid kvalitehta. Kvalitehta ja pasieantasihkarvuođa eaktun lea ahte pasieanta ja divššárat áddehallet gaskaneaset. Dát bidjá vuođu diehtojuohkinlonuhallamii mii lea dárbbašlaš jus galgá sáhttit addit buoremus ja rievttes divššu. Sámediggi oaivvilda ahte sámi pasieanttaid kvalitehta ja sihkarvuohta sin divššus dávjá lea gitta sámi giela ja kultuvrra máhtolašvuođas. Danne lea dehálaš addit stuorát fuomášumi gulahallamii ja gillii kvalitehta ja pasieantasihkarvuođa mihtideamis.</p>
<p>Sámediggi lea duhtavaš go giella ja kommunikašuvdna leat leamaš dehálaš bealit dearvvašvuođa- ja fuolahusbálvalusa stuoradiggedieđáhusas kvalitehta ja pasieantasihkarvuođa birra. Sámediggi mielas lea dehálaš deattuhit Stuoradiggedieđáhusa čuovvoleamis ahte giella ja kommunikašuvdna leat dehálaš bealit kvalitehta ja pasieantasihkarvuođa hárrái, ja ahte dat dahkko systemáhtalaš barggu bokte. Sámediggi lea dan dihte 2011 regionála dearvvašvuođadoaimmahagaid barggahandokumeanttaid konsulterema oktavuođas bivdán ahte biddjo johtui ovddidanbargu giela ja gulahallan mihtidanindikáhtoriid guovdu. Sámediggi diehtá ahte Dearvvašvuođadirektoráhtta, gii oaččui dán barggu, ii leat boahtán johtui dáinna bargguin. Sámediggi šálloša dan, ja lea bivdán Dearvvašvuođa ja fuolahusdepartemeantta čuovvolit ášši.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 233 siidu 453 siiddus</p>
<p>Stuoradiggedieđáhus čálgobálvalusaid oahpu birra</p>
<p>Ráđđehus mearridii 2010:s ahte galgá ovdanbiddjojuvvot stuoradiggedieđáhus čálgobálvalusaid oahpu birra. Sámediggi lea dieđáhusa konsulteren Máhttodepartemeanttain.</p>
<p>Sámedikki mielas lea lunddolaš ahte boahtteáiggi čálgobálvalusa oahpus ja rekrutteremis biddjo eambbo deaddu máhtolašvuhtii sámiid birra álgoálbmogin, sámi servodatdilálašvuođaid, sámi giela ja kultuvrra birra. Sámediggi oaivvilda dan leat eaktun vai čálgobálvalusa sámi geavaheaddjit ožžot daid fálaldaga maid sis lea riekti oažžut. Dađibahábut lea dilli ain nu ahte lea soaittáhagas leago čálgobálvalusas dan mutto kulturgelbbolašvuohta ahte sáhttet addit doarvái buriid bálvalusaid, ja eanas háviid lea hui ovttaskasolbmo duohken. Berre bargojuvvot dan guvlui ahte dakkár vuođđu sisa fievrreduvvo dábálaš vuođđooahpahussii ja erenoamážit joatkkaoahpahussii. Dan dihte ferte biddjot gáibádus ahte visot vuođđooahpahusain alit dásis studeanttaide addo oahpahus sámiid birra álgoálbmogin, rievttálaš vuođu, ja sámi giela ja kulturipmárdusa birra.</p>
<p>Sámediggi lea duhtavaš go sin konsulteremat leat dagahan ahte dieđáhusas boahtá ovdán: “ Sámiin álgoálbmogin leat vuoigatvuođat mat leat regulerejuvvon norgga lágas ja internašunála konvenšuvnnain. Kandidáhtain ferte leat gelbbolašvuohta sámi giela ja kultuvrra birra ja sámi servodatdili birra, vai dilli láhččojuvvo nu ahte sámi geavaheaddjit ožžot dan fálaldaga maid sis lea riekti oažžut. Dat guoská joatkkaoahpahusa ja alit oahpu vuođđooahpahusaide. Nu mot Sámediggi oaidná dan, de šaddá hástalussan viidáset barggus implementeret gelbbolašvuođa álgoálbmogiid ja sámi giela ja kultuvrra birra daid iešguđet oahppoásahusaid fágaplánaide. Go dálá rámmaplánat ođastuvvojit oktasaš dearvvašvuođa- ja sosiálafágalaš oahpuid láhkaásahussan universitehta ja allaskuvladásis, de berre dasa bidjat stuora fuomášumi.</p>
<p xml:lang="isl">Gárrendilli</p>
<p>Čakčat 2012:s ovdanbuvttii ráđđehus stuoradiggedieđáhusa nr.30, <span type="quote">“Oainne mu! Ollislaš gárrenmirkopolitihkka”</span>. Sámediggi lea, ášši 012/12 dievasčoahkkinmearrádusa vuođul buktán ovdagihtii evttohusaid dán bargui. Evttohus deattuhii eastadeami, divššu ja maŋŋedivššu, golbma dehálaš fátta go ollislaš gárrendilipolitihkka galgá hábmejuvvot. Viidáset evttohus deattuhii ođđa máhttohuksen dutkama bokte lea dehálaš boahttevaš gárrendilidikšui, ja gárrendilifuolahusa sámegiela ja kulturgelbbolašvuođa huksemis berre leat vuođđun dálá gelbbolašvuohta mii dán suorggis lea. Sámedikki evttohus lea váldon mielde dieđáhusa nuppi oassái. Mii goitge šállošit go sámedikki sávaldat das ahte áimmahuššat sámi perspektiivva dieđáhusa eará osiin ii leat váldojuvvon vuhtii. Ovttasdoaibmanođastusa ásaheami rájes bohtet boahttevaš boasttugeavaheddjiid čuovvolan- ja bálvalusfálaldagat biddjon ollu eambbo suohkaniidda. Sámediggi aidduha ahte suohkaniin lea ovddasvástádus addit sámi pasieanttaide gielalaš ja kultuvrralaš heivehuvvon bálvalusa, beroškeahttá leatgo suohkanat mielde sámi giellahálddašanguovllus vai eai. Sámi geavaheaddjit leat addán ruovttoluottadieđuid ahte ipmárdus sin gielalaš ja kultuvrralaš duogážii lea dehálaš sihke dalle go lea divššus ja dalle go geavaheaddji galgá hukset gárrenmirkkohis eallima ruovttusuohkanis.</p>
<p>Láhkaásahus álbmotdearvvašvuođa bajilgova birra</p>
<p>Sámediggi lea konsulteren Dearvvašvuođa- ja fuolahusdepartemeanttain álbmotdearvvašvuođaláhkaásahusas birra. Sámediggái lei dehálaš ahte buot Norgga suohkaniin galgá leat árvvoštallangeatnegasvuohta das ahte leat go sin suohkanis sámi álbmoga ektui earenoamáš álbmotdearvvašvuođa hástalusat. Departemeanta háliidii álggos ráddjet dán árvvoštallangeatnegasvuođa suohkaniidda sámegiel hálddašanguovllu siskkobealde. Sámediggi deattuhii ahte sámegiela hálddašanguovlu lea ásahuvvon eará ulbmiliidda go álbmotdearvvašvuhtii ja dat ii leat heivvolaš ráddjehussan. Sámediggi čujuhii maiddái dasa ahte álbmotdearvvašvuođaláhka galgá gehččot oktavuođas plána- ja huksenlágain. Plána- ja huksenlágas leat suohkanat juo geatnegahtton plánabarggus váldit vára sámi beroštumiin. Sámediggi oaččui maiddái doarjaga iežas</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 234 siidu 453 siiddus oidnui, ja dát váldui fárrui láhkaásahussii álbmotdearvvašvuođa bajilgova birra § 3: ” Suohkanat galget lagat guorahallat dalle go lea vuođđu jáhkkit ahte sámi álbmoga ektui gávdnojit earenoamáš álbmotdearvvašvuođa hástalusat.” Láhkaásahus aiddostahttá ahte suohkanat, gos lea sámi álbmot, galget árvvoštallat dan lagat suohkaniin main lea vuođđu jáhkkit ahte gávdnojit earenoamáš álbmotdearvvašvuođa hástalusat dán álbmoga ektui, galget árvvoštallat dan lagat. Láhkaásahus aiddostahttá ahte suohkanat sámi álbmogiin, main lea vuođđu jáhkkit ahte gávdnojit earenoamáš álbmotdearvvašvuođa hástalusat dán álbmogii, galget dan lagat guorahallat.</p>
<p xml:lang="vep">Bioteknologiija</p>
<p>Našunála dearvvašvuođa- ja fuolahusplána (2011 -2015) rahpá vejolašvuođaid dahkat rievdadusaid njuolggadusčállosiin ja geavadagas dearvvašvuođaregistariid ja biobáŋkkuid ovddideami dáfus. Háliidit eanet olahahattima dieđuide mat leat našunála registariin ja bio-báŋkkuin. Dát bargu guoská juo eandalii juste sámi álbmogii. Bioteknologalaš ovddideapmi rahpá ođđa vejolašvuođaid máŋga dehálaš servodatsurggiin, ja olbmuid genaávdnasiid dutkan buktá ođđa vejolašvuođaid ollu surggiin. Váikkuhusaide maid sáhttit jurddašit gullet nugo buoret indiiviidaheivehuvvon medisiinnalaš dikšu ja vejolašvuođat gávdnat vástádusaid dássážii vástitkeahtes medisiinnalaš gažaldagaide.</p>
<p>Sámiide álgoálbmogin, lea dát dehálaš ovdáneapmi. Norgga láhkamearrádusat dán suorggis namuhit daid vuoigatvuođaid dušše indiviidadásis, muhto mii dasalassin beroštit iežamet kollektiivvalaš vuoigatvuođain álgoálbmogin. Sámi servodat lea unni, ja lea vejolaš identifiseret sámi álbmoga genaávdnasiid. Dat mearkkaša ahte min čearddalaš duogáš sáhttá šaddat faktoran genadutkamis.</p>
<p>Olgoriikkas mis leat ovdamearkkat eará álgoálbmogiin leat dahkan dakkár dutkamiid, ja mas dutkanbohtosiid leat geavahan earaládje go dan maid álgoálbmogat ieža leat háliidan. Sámedikki mihttomearri lea leahkit aktevra mii ovddida sámi beroštumiid bioteknologalaš ovddideamis. Sámi genehtalaš ávdnasiid eaiggáduššan ja hálddašeapmi, leat áigeguovdilis gažaldagat</p>
<p>Sámediggái. Sámediggi lea 2012:s lágidan seminára Sámedikki áirasiidda, gos Bioteknologiijalávdegotti miellahttu, Njål Høstmælingen, logaldalai álgoálbmotvuoigatvuođaid birra ja bioteknologalaš ovddideami birra. Sámedikki dievasčoahkkin dagai čuovvovaš mearrádusa áššis SD 17/12: Sámediggi dovddasta ahte bioteknologalaš ovddideapmi buktá sámi servodahkii ođđa hástalusaid.</p>
<p>Dát ovddideapmi rahpá ođđa vejolašvuođaid sihke buhcciid divššu, máhttoovddideami ja dutkama siskkobealde. Áŋggirdeapmis sáhttá addit dehálaš buktosiid boahtteáiggi dearvvašvuođabálvalussii, muhto lea mearrideaddjin ahte áŋggirdeapmi čađahuvvo juridihkalaš ja ehtalaš dohkálaš lági mielde. Sámiin álgoálbmogin, leat maiddái beroštumit maid dán barggus ferte áimmahuššat. Álgoálbmogiid genehtalaš ávdnasiid eaiggáduššan ja hálddašeapmi lea suorgi mii dárbbaša fuomášumi</p>
<p>Ráđđehusas ja Sámedikki bealis. Sámediggi čujuha ILO konvenšuvdnii nr. 169 álgoálbmogiid ja olmmoščearddaid birra, artihkal 2, ja ON julggaštussii álgoálbmot vuoigatvuođaid birra beaiváduvvon 12.9.2007, artihkal 31, mii lea álgoálbmogiid mieldeváikkuhanrievtti birra. Sámediggi čujuha maiddái sámeparlamentarihkarkonferánsii Girkonjárggas gos dákkár cealkámuš mearriduvvui:: Bioteknologalaš ovddideapmi buktá sámi álbmogii ođđa hástalusaid. Konferánsa deattuha ahte sámi álbmot ieš ferte hálddašit ja eaiggáduššat máhtu iežas árbeávdnasiid(DNA)birra, ja ahte sámi álbmot čađat gaskka ferte gulahallat stáhtalaš eiseválddiiguin ja dutkanbirrasiiguin čuovvun ja váikkuhan dihte dán ovddideami.</p>
<p>Dutkamat sámi olmmoščearddas dahket kollektiivvalaš eaiggátvuođa ja human biologalaš ávdnasiid hálddašeami gažaldaga áigeguovdilin. Dát šaddá leat fáddán konsultašuvnnain Ráđđehusain láhkamearrádusaid evalueremis ja suorggi boahtteáiggi plánaid ja proseassaid birra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 235 siidu 453 siiddus</p>
<p>Sámediggi áigu deattuhit ahte stáhta eiseválddit fertejit sihkkarastit ahte ILO konvenšuvdna nr. 169 devdojuvvo mieldeváikkuhanrievtti dáfus. Sámediggi oaivvilda ahte dán sáhttá dahkat aktiivvalaš oassálastima bokte ráđiin, lávdegottiin ja vejolaš eará orgánain mat leat ásahuvvon dahje mat galget ásahuvvot bioteknologiija ektui. Boahtá leat dehálaš ahte orgánain ja ásahusain mat barget dáiguin gažaldagaiguin, lea álgoálbmotvuoigatvuođain gelbbolašvuohta, ja earenoamážit kollektiivvalaš vuoigatvuođain gelbbolašvuohta.</p>
<p>Heahtedieđihanbálvalus</p>
<p>Sámediggái lea dehálaš ahte heahtedieđihanbálvalusas sámi geavaheddjiide galgá lea sámi giella- ja kulturgelbbolašvuohta. Dát lea dehálaš vai sihkkarastá dohkálaš ja buori bálvalusa sámi álbmogii. Sámegiela hálddašanguovllu siskkobealde suohkaniin lea maiddái rievttálaš geatnegasvuohta sihkkarastit sámegielfálaldaga iežas álbmogii. Sámediggi lea ovdal gaskkustan dáid oainnuin Ráđđehussii 2011 konsultašuvnnaid bokte.</p>
<p>Terrorfalleheapmi 2011:s lea mielddisbuktán ođđa guorahallama našunála gearggusvuođas ja heahtedieđihanbálvalusas. Sámediggi lea gearggus joatkit iežas bargguin sihkkarastit buori fálaldaga sámi álbmogii Norgga heahtedieđihanbálvalusa ovdalgihtii dieđihuvvon ođđasisorganiseremis.</p>
<p>Sámi mánáid vuoigatvuođat deaivvadeamis mánáidsuodjalusbálvalusain</p>
<p>Sámedikki mihttomearri lea ahte sámi mánát galget beassat deaivvadit mánáidsuodjalusain man vuolggasadjin lea sámi giella ja kultuvra. Mánáin go deaivvadit mánáidsuodjalusain eai leat ollu nanu jietnaguoddit geat ovddidit sin vuoigatvuođaid sámegiela ja sámi kultuvrra ektui. Danin Sámediggi dan oktavuođas oaidná lunddolažžan leat jietnaguoddin guovddáš eiseválddiid ektui.</p>
<p>Sámi mánáin leat vuoigatvuođat mat leat muddejuvvon norgga lágas ja riikkaidgaskasaš konvenšuvnnain, mat nannejit sin vuoigatvuođa geavahit iežaset kultuvrra, giela ja oskkoldaga. Dát vuoigatvuohta čuovvu maiddái sámi mánáid mánáidsuodjalusa fuolahusas, gč. Mánáidkonvenšuvnna art. 20 ja 30. Sámediggi oaivvilda ahte dát eaktuda ahte go dálá lágaid, láhkaásahusaid ja njuolggadusaid galgá rievdadit, de ferte oainnusmahttit sámi mánáid dárbbuid ja vuoigatvuođaid.</p>
<p>Láhkaásahus bearráigeahču birra mánáin geat leat biebmoruovttuin ja mánáidsuodjalusásahusain</p>
<p>Sámedikki barggu geažil, lea láhkaásahus bearráigeahču birra mánáin geat leat biebmoruovttuin ja mánáidsuodjalusásahusain rievdaduvvon 1.5.2012 rájes. Láhkaásahusa rievdadus mielddisbuktá ahte bearráigeahčuin biebmoruovttuin ja mánáidsuodjalusásahusain dál ferte aktiivvalaččat jearrat váldojit go vára máná kultuvrralaš ja gielalaš vuoigatvuođat. Sámediggi lea duhtavaš dainna ahte dát bargu lea buktán bohtosiid. Mánnái buoremus lea prinsihppa mii lea guovddážis buot mánáidsuodjalusfágalaš bargguin. Dát prinsihppa lea maiddái vuođđun doaibmabijuide maid mánáidsuodjalusa bealis árvvoštallet. Sámediggi oaivvilda ahte máná kultuvrralaš ja gielalaš identitehta ja máná iešheanalis vuoigatvuođaid áimmahuššan, leat oassin dan árvvoštallamis mii mánnái lea buoremus. Dát lea juo nannejuvvon riikkaidgaskasaš lágain ja konvenšuvnnain, muhto liikká lea dárbu dovddahit dan čielgasit láhkaásahusain bearráigeahču birra mánáin biebmoruovttuin ja mánáidsuodjalusásahusain.</p>
<p>Láhkaásahus máná ovddasteaddji birra.</p>
<p>Mánáid-, dásseárvo- ja searvadahttindepartemeanta pláne revideret láhkaásahusa máná ovddasteaddji birra áššiin mat galget meannuduvvot Fylkkalávdegottis gos leat mánáidsuodjalusa ja sosiála áššit. Sámediggi lea konsulteren departemeanttain gozihan dihte ahte láhkaásahus váldá vára sámi mánáid vuoigatvuođain. Sámediggi vásiha hástaleaddjin oažžut áddejumi sámi mánáid vuoigatvuođaide ja dárbbuide.</p>
<p>Konsultašuvnnain dan birra ahte mánás lea vuoigatvuohta ovddasteaddjái, vásihit mii ahte</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 236 siidu 453 siiddus departemeantta bealis háliidit ráddjet sámi mánáid vuoigatvuođa ovddasteaddjái, geas lea sámegiella ja kulturgelbbolašvuohta, dušše galgat gustot sámegielaid hálddašanguovllu siskkobealde. Eará suohkaniin ges galget geahččalit ollašuhttit ahte mánát ožžot dakkár fálaldaga. Nugo Sámediggi dan oaidná, de dakkár ráddjen rihkku Mánáidkonvešuvnna artihkkaliid 30,20 ja 2, mii addá álgoálbmotmánáide vuoigatvuođa iežaset giela ja kultuvrralaš iešlági suddjemii.</p>
<p>Sámegielaid hálddašanguovlu lea ásahuvvon dan váste ahte láhčit dilálašvuođaid sámegiela, sámi kultuvrra ja servodateallima ovddideapmái, ja dan ii sáhte geavahit dasa ahte ráddjet sámi mánáid iešheanalaš vuoigatvuođaid. Dan vuođul Sámediggi oaivvilda ahte sámi mánáid vuoigatvuohta ovddasteaddjái geas lea sámegiella ja sámi kulturgelbbolašvuohta, ii sáhte ráddjejuvvot sámegiela hálddašanguvlui. Sámediggi lea konsulteren ahte sámi mánáid ovddasteaddji nammadeamis ferte oidnosii boahtit ahte <span type="quote">”Sámi mánáin lea vuoigatvuohta ovddasteaddjái geas lea sámegiella ja kulturgelbbolašvuohta”</span> Sámediggi lea vuostáiváldán ruovttoluottadieđu ahte departemeantta ii sáhte láhkaásahussii mieđihit sámedikki ávžžuhusa. Earret eará oaivvilda departemeanta ahte sámedikki evttohus sáhttá hehttehussan ovttaskas máná individuálalaš dárbbuid áimmahuššamii. Departemeanta vállje liikká váldit mielde láhkaásahussii ahte sámegielaid hálddaššanguovllu siskkobealde, ovddasteaddji nammadeamis sámi mánáide, galgá mánnái fállojuvvot ovddasteaddji geas lea sámegiella ja kulturáddejupmi. Eará guovlluin galget ges geahččalit ollašuhttit ahte mánná oažžu dakkár fálaldaga.</p>
<p>Sámi mánáin, álgoálbmotmánnán, leat vuoigatvuođat mat leat muddejuvvon Mánáidkonvenšuvnnas ja Mánáidsuodjaluslágas. Sámediggi oaivvilda ahte Mánáid- ja dásseárvodepartemeanta láhkaásahus máná ovddasteaddji birra, ráddje sámi mánáid vuoigatvuođaid dušše gustot sámegielaid hálddašanguvlui. Dán šalloša Sámedikki sakka.</p>
<p>NÁČ 2012:5 Buorebut suddjen mánáid ovddideamis</p>
<p>Ráđđehus lea álggahan barggu rievdadit mánáidsuodjaluslága ja dan gullevaš láhkaásahusaid. Dan oktavuođas lea Sámediggi sádden gulaskuddanvástádusa Mánáid-, dásseárvo- ja searvadahttindepartementii, rievdadusbarggu ja NÁČ 2012:5 birra. Buorebut suddjen mánáid ovddideapmái. NÁČ 2012:5 Buorebut suddjen mánáid ovddideapmái sisttisdoallá Raundalen-lávdegotti árvalusa dan birra ahte mánáidsuodjalusas geavahit biologalaš prinsihpa. Lávdegoddi lea bidjan vuođđun ahte biologalaš prinsihppa lea juridihkalaš prinsihppa mii lea okta máŋgga prinsihpas masa mánáidsuodjalusláhka lea vuođđuduvvon. Sámediggi šalloša go áššedovdilávdegoddi ii leat sin guorahallamis divaštallan sámi mánáid vuoigatvuođaid iežaset gillii ja kultuvrii. Sámiin lea Norggas álgoálbmot stáhtusa, ja Norgga mánáidsuodjalusláhka siskkilda maiddái sámi mánáid. Dalle livččii galgan vuordimis ahte lávdegoddi oinnii hástalusaid mat mánáidsuodjalusas dál leat deaivvadeamis daiguin mánáiguin. Dán earenoamážit go jurddaša departemeantta nammaduvvon mánáidsuodjaluspanela ektui, mii lea bidjan vuđolaš fuomášumi sámi mánáid vuoigatvuođaide iežas raporttas. Sámediggi lea dovddahan ahte mieđiha biologalaš prinsihpa geavaheami guorahallamii, muhto lea gulaskuddanvástádusas cuiggodan ahte Mánáidkonvenšuvnna 30. artihkal gusto álgoálbmot mánáid dáfus. Dát mearkkaša ahte sámi mánáin lea iešheanalaš vuoigatvuohta dasa ahte siidjiide lea iežaset kultuvra ja iežaset giella olámuttos ja ahte sii dovdet iežaset giela ja kultuvrra. Vejolaš láhkarievdadus mánáidsuodjaluslágas das ahte rievdadit biologalaš prinsihpa geavaheami ii sáhte mielddisbuktit ahte sámi mánát eai oaččo ollašuhttojuvvot iežaset kultuvrralaš ja gielalaš vuoigatvuođaid.</p>
<p>Mánáidsuodjaluslága ja gullevaš láhkaásahusaid rievdadusbarggu áigumuš lea ea.ea. láhkii nannet ahte mánáidsuodjalusbálvalusas galgá gáibiduvvot gelbbolašvuohta. Rievttálaš standárdda sisafievrredemiin mii bidjá gáibádusaid dasa ahte bálvalusdoaimmas galgá gelbbolašvuohta, oaivvilda Sámediggi ahte sámi gillii ja kulturmáhttui ferte čáhkkehit stuorát saji sihke láhkateavsttain, láhkaásahusain ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 237 siidu 453 siiddus njuolggadusain. Dát mielddisbuktá ahte oktavuohta gaskal kontekstuála ja kultuvrralaš áddejumi šaddá čielgaseabbo bálvalusdoaimmas, ja bearráigeahččoláhkaásahusain čielgaseappot oidnosii bohtet gáibádusat dan birra ahte gozihit ahte sámi mánáid vuoigatvuohta gillii ja kultuvrii ohcaluvvo. Dette vil føre til at sammenhengen mellom kontekstuell og kulturell forståelse i tjenesteytingen vil bli klarere, og krav i tilsynsforskriftene om å påse at samiske barns rett til språk og kultur etterspørres vil tre tydeligere frem. Sámediggi lea álgovuorus válljen addit gulaskuddancealkámuša. Go bargu láhkaproposišuvnnain ja gullevaš láhkaásahusaiguin álggahuvvo, de ferte Sámedikkiin konsulterejuvvot vai sihkkarastá ahte sámi mánáid vuoigatvuođat váldojit váras.</p>
<p>Stáhta mánáidviessu</p>
<p>Sámediggi lea guhkit áigge árjjalaččaid bargan áimmahuššat sámi mánáid vuoigatvuođaid Stáhta mánáidviesu konseapttas. Sámediggi lea konsulteren Justiisa- ja gearggusvuođadepartemeanttain dán ášši birra. Mii leat earenomážit beroštan das ahte lea dehálaš nannet ja hukset Mánáidviesu konseapttas sámi giella ja kulturgelbbolašvuođa, ja ahte dilli ferte láhččojuvvot politiijas nannet sámi giella ja kulturgelbbolašvuođa. Dán vuođul lea Stáhta Mánáidviessu Romssas ožžon našunála ovddasvástádusa áimmahuššat sámi mánáid vuoigatvuođaid. Mánáidviessu Romssas lea ožžon ruđaid Justiisa- ja gearggusvuođadepartemeanttas maiguin galgá nannet gelbbolašvuođa sámi mánáid vuoigatvuođaid birra mánáidviesu konseapttas. Mánáidviessu lea almmuhan rabas ráđđeaddi/seniorráđđeaddi fágavirggi, ja dan olbmos galgá leat buorre sámegielgelbbolašvuohta. Mánáidviessu Romssas gokčá stuora geográfalaš guovllu, oktiibuot 88 suohkana. Našunála ovddasvástádus mielddisbuktá ea.ea. nevvodeami ja veahki mánáidviesuide muđui riikkas mat ožžot sisa sámegielat mánáid. Mánáidviesus lea čatnan oktavuođa sámegielat bargiin politiijas geas lea gelbbolašvuohta čađahit duopmárgažademiid. Sus lea davvisámegiella vuosttašgiellan. Nugo mii diehtit, de Norggas leat golbma almmolaš sámegiela. Leat muhtun muddui stuora gielalaš erohusat gaskal daid, ja dat sáhttet šaddet muhtun hástalusat duopmárgažademiin jus mánná hupmá lullisámegiela ja gažadeaddji hupmá davvisámegiela. Sámedikki mielas lea danin čielgasit dárbu nannet giella- ja kulturgelbbolašvuođa politiijaetáhtas ja Sametinget ser derfor et helt klart behov for å styrke språk- og kultur kompetansen i politietaten og ser frem til at Politidirektoratet iverksetter de lenge planlagte opplæringstiltakene i etaten. Nugo Sámediggi oaidná dan, de sámi giela ja kultuvrra nannen etáhtas boahtá nannet sámi mánáid riektesihkarvuođa. Sámediggeráđđi lea duhtavaš gulahallamiin mii mis lea Stáhta Mánáidviesuin Romssas. Mánáidviesu bargiin lea nanu fágalaš duogáš ja sii barget aktiivvalaččat dan ala ahte áimmahuššat sámi mánáid vuoigatvuođaid mánáidviesus.</p>
<p>Sámi fáŋggaid ja čohkkámii dubmejuvvon olbmuid čohkkándilálašvuođat</p>
<p>Sámi fáŋggat ja sii geat leat dubmejuvvon čohkkát fertejit oažžut ollašuhttojuvvot iežaset gielalaš ja kultuvrralaš vuoigatvuođaid. Dat ovdanboahtá raporttas bargojoavkkus man Justiisa- ja gearggusvuođadepartemeantta lea nammadan. Lea departemeanta ja Kriminálafuolahusa guovddáš hálddahus (KGH) main lea ovddasvástádus čuovvolit raportta. Kriminálafuolahusa guovddáš hálddahus (KGG) lágidii gulaskuddan- ja ovttasbargokonferánssa Kárášjogas miessemánu 7.-8.b.2012:s masa Sámediggi oassálastii. Konferánssas divaštalle makkár doaibmabijuid berre vuoruhit. Davvi regiovdna oaččui bargun ráhkadit doaibmaplána.</p>
<p>Kriminálafuolahusa davvi regiovdna lea ráhkadan doaibmaplána sámi fáŋggaide ja sidjiide geat leat dubmehallan. Doaibmaplánii lea vuođđun St. dieđ. 37 (2007-2008) <span type="quote">“Ráŋggaštus mii ávkkuha”</span> ja sámegielaid doaibmaplána. Plána láhčá buori vuođu oažžut sadjái konkrehte buoridemiid sámi fáŋggaid ja čohkkámii dubmejuvvon olbmuid ráŋggáštusčađaheapmái. Konsultašuvdnačoahkkimat</p>
<p xml:lang="nob">Kriminálafuolahusa davvi regiovnnain čađahuvvojedje 19.10.2012. Sámediggeráđđi lea Sametingsrådet har vært tett involvert gjennom konsultasjonsprosessen og har samarbeidet godt med region nord om innholdet i tiltaksplanen.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 238 siidu 453 siiddus</p>
<p>Doaibmaplána sisttisdoallá vihtta váldočuoggá: sihkkarastit ovdáneami čuovvolanbargui, sihkkarastit gielalaš vuoigatvuođaid, árgabeaivi giddagasas/friddjafuolahusas, eanet rekrutteren bargiin geain lea sámi kultur- ja giellagelbbolašvuohta ja riidočoavdinmeannudeami geavaheapmi ráŋggáštusčađaheamis. Oktiibuot leat evttohuvvon 17 doaibmabiju mat galget čađahuvvot guovtti jagi badjel, gitta 31.12.2014 rádjái. Vásáhusat vuosttaš muttus galget mielddisbuktit ođđa doaibmaplána nuppi muddui. Sámediggi lea bivdán oažžut konsulterema Justiisa- ja gearggusvuođadepartemeanttain doaibmaplána čuovvoleami ja regiovnnaid juolludusreivve birra.</p>
<p>Ohcanvuđot doarjja dearvvašvuođa-, sosiála- ja fuolahusprošeavttaide</p>
<p>Sámediggi hálddaša ohcanvuđot váikkuhangaskaomiid main addojuvvo doarjja dearvvašvuođa- ja sosiálaprošeavttaide maid mihttomearri lea bargat buoret dearvvašvuođa-, sosiála- ja fuolahusbálvalusaid láhčimiin sámi geavaheddjiid váste. Leat boahtán 30 doarjjaohcama dearvvašvuođa- ja sosiálaprošeavttaide. Dát lea 6,25% njiedjan 2011 ektui. Jagi 2012 bušeahtas lei várrejuvvon 2 850 000,- ru. dearvvašvuođa- ja sosiálaprošeavttaide. Ohcamiid submi oktiibuot lei 8 021 841,-ru. Dát lea 3,2 % njiedjan 2011 ektui. 17 prošektii juolluduvvui 3 079 500,- ru.</p>
<p>Dán jagáš juolludusas lea eanaš prošeavttaid mihttomearrin leamašan ovddidit máhtolašvuođa sámi gielas ja kultuvrras dálá dearvvašvuođa- ja sosiálafálaldagain. Dát dávista doarjjaortnega váldomihttomearrái, ja lea mielde sihkkarastime ovttaárvosaš dearvvašvuođa- ja sosiálabálvalusaid sámi álbmoga várás.</p>
<p>Dasa lassin leat mii válljen addit doarjaga ovdaprošeavttaide maid mihttomearrin lea leamašan ovddidit dutkanjurdagiid ja prošeaktaevttohusaid. Go dát prošeavttat gárvánit, de addet daid bohtosat Sámediggái ávkkálaš máhtu dearvvašvuođa- ja sosiálapolitiihka viidáseappot ovddideapmái sámi álbmoga guovdu.</p>
<p>Areálat ja biras Sámedikki biras- ja areálapolitihkka váldomihttomearri lea sihkkarastit guhkesáiggi, ceavzilis perspektiivva buot resurssaid ja areálaid hálddašeapmái. Ceavzilis ovddideapmi siskkilda sihke geavaheami ja bisuheami. Guovlluid ja resurssaid hálddašeapmái galget vuođđun leat gevaheapmi ja sámi vuoigatvuođat. 2012:s lea Sámediggi guovdilastán barggu vihtta guovddáš mihttosuorgái biras- ja areálapolitihkas: suodjalanguovllut, energiija- ja resursaávkkástallan, vuoigatvuođat areálaid geavaheamis ja bisuheamis, dálkkádatrievdamat ja boraspirehálddašeapmi. Sámedikki váikkuhangaskaomiin areálaide ja birrasii lei 2012:s bušeahttarámma mii lei 1 000 000 ru. Ruđat ledje várrejuvvon njuolgga doarjjan Vuođđudussii Protect.</p>
<p>Sámi vuoigatvuođalávdegotti čuovvoleapmi</p>
<p>Sámediggái geigejuvvui, jahkebeallásaš čoahkkimis gaskal sámi áššiid stáhtaráđi ja sámediggepresideantta geassemánu 25.b. 2012:s, vuođđodokumeanta čuovvolit Sámi vuoigatvuođalávdegotti evttohusa ođđa áššemeannudan- ja konsultašuvdnaláhkii. Vuođđudokumeanta Sámedikki árvvoštallama mielas láhčá dili konstruktiivvalaš konsultašuvnnaide, mas dálá geavadat ja ipmirduvvon konsultašuvdnageatnegasvuođat leat vuođđun. Sámediggi bidjá iežas čuovvoleamis vuođđun áššemearrádusa 08/09, ja áigu joatkit konsultašuvnnaiguin 2013:s.</p>
<p>Vuođđudus Protect</p>
<p>Vuođđudusa Protect ásaheigga Ruoŧa Sámiid Riikkasearvi (RSR) ja Norgga Boazosápmelaččaid Riikkasearvi (NBR). Protect lea iešválddálaš, eahpegávppálaš vuođđudus mii galgá veahkehit sámi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 239 siidu 453 siiddus vuoigatvuođalaččaid fuolahit iežaset areálaberoštumiid, eanan- ja resursavuoigatvuođaid ja ovdánanvejolašvuođaid. Sámediggi juolludii 2012:s 1 miljovnna ru. Vuođđudussii Protect.</p>
<p>Protectas galgá leat guovddáš norbmaaddi rolla eiseválddiid ja ealáhusdolliid barggus ja doaimmas sámi guovlluin. Protect áigu veahkehit ásaheame fitnolaš ovttasbarggu ja čorges šiehtadallamiid plánaid ja doaibmabijuid dáfus gaskal árbevirolaš sámi ealáhusaid/vuoigatvuođalaččaid ja ođđa dávjá areálagáibidahkes ealáhusdolliid. Vuođđudus Protect galgá viidáset addit gelbbolaš neavvagiid ja veahki, ja oassálastit šiehtadallamiidda sámi beroštumiid olis go plánejuvvojit ođđa doaimmat sámi guovlluin. Dat lea danne vai buohkaide lea álkit einnostit ja nanne vejolašvuođaid dasa ahte fuolahit buoremus čovdosiid eanet berošteddjiid várás. Sámediggi vásiha ahte boazoguohtunorohagat leat bures váldán vuostá álgaga.</p>
<p>Sámediggi rávve ahte boazoguohtunorohagat váldet oktavuođa Protectain oažžun dihte veahki šiehtadallamiin jus sii háliidit dahkat šiehtadusa iskanbargguide Sámedikki minerálabagadusa mielde.</p>
<p>Ovttasbargošiehtadus gaskal Sámedikki ja Statskog SF 2012:s lea dahkkojuvvon 3- jagáš ovttasbargošiehtadus gaskal Sámedikki ja Statskog SF.</p>
<p>Ovttasbargošiehtadusain lea ulbmil ásahit einnostahtti rámmaid oktavuhtii gaskal Statskog SF ja Sámedikki. Oktavuohta gaskal oasálaččaid galgá veahkehit ovddidit oktasaš ipmárdusa oasálaččaid bargosurggiide ja láhčit dili dasa ahte oažžut Sámedikki guorrasit Statskog SF eananhálddašemiide, ja ođastahtti resurssaid geavaheapmái ja ávkkásteapmái opmodagain. Oasálaččat leaba ovttaoaivilis árvvoštallan ortnegiid mat sáhttet addit lotnolas ávkki sihke sámi kultuvrii ja ealáhusdoibmii ja Stáhtavuovdái. Oasálaččain galgá unnimus leat okta gulahallančoahkkin jahkásaččat dán ovttasbargošiehtadusa oktavuođas.</p>
<p>Ovttasbargošiehtadusa čuovvoleapmi</p>
<p>Statskog SF:s ja Sámedikkis lea leamašan gulahallančoahkkin ovttasbargošiehtadusa mielde. Čoahkkimis muitalii Statskog E.on Vind bieggafápmoprošeavttaid plánema birra stáhtaeatnamiin Davvi-Trøndelágas. Lei ovttaoaivilvuohta ahte dilli galgá láhččojuvvot aktiiva searvamii boazoguohtunorohagaide maidda guoská, mii boahtte vuorus fas lea vuođđun vejolaš ovttaoaivilvuhtii gaskal Statskog ja Sámedikki. Sámediggi lea miessemánu-čakčamánu 2012 áigodagas lonohallan oainnuid dan birra mot ovttasbargošiehtadus gaskal Statskog, E.on Vind ja boazoguohtunorohaga sáhttá leat, nu ahte Sámediggi sáhttá dan ávžžuhit boazoguohtunorohagaide. Olles áiggi lea garrasit deattuhuvvon ahte dát oaidnolonohallan Sámedikki bealis ii leat dahkkojuvvon boazoguohtunorohagaid ovddas. Dakkár ovttasbargošiehtadusat dahkkojit vai oažžut goabbatbeallásaš geatnegahtti proseassaid nu ahte gulahalašeimmet mot olahit ovttaoaivilvuođa čielggademiid ja čielggadanásahusaid dáfus, ja mot/gos fidnešeimmet ruđa bargguide ja fágalaš neavvumiidda. Dat eai leat šiehtadusat main dadjá juo dahje ii bieggafápmorusttegiidda, muhto dat muddejit mot dán birra galgá šiehtadallat.</p>
<p>Sámediggi muitalii boazoguohtunorohahkii Skjækerfjell/Skæhkere ja boazoguohtunorohahkii Østre Namdalii miessemánus 2012 ahte mii leat bargame Statskog SF:in gávdnan dihte evttohusa ovttasbargošiehtadussii man Sámediggi sáhtii rávvet. Sámediggi lea viežžan vásáhusaid ja rávvagiid dakkár proseassaide Ruoŧa Sámiid Riikkasearvvis ruoŧa bealde. 2012 čakčamánus attii Sámediggi sihke njálmmálaš ja čálalaš ávžžuhusaid boazoguohtunorohagaide ovttasbargošiehtadusa birra. Seammás gaskkustuvvui oktavuohta Vuođđudussii Protectii. Protect sáhttá, jus boazoguohtunorohagat háliidit dan, veahkehit kapasitehtain, gelbbolašvuođain ja fágalaš neavvumiin. Sámediggeráđđi vásiha ahte Sámedikki álgaga leat bures váldán vuostá Skjækerfjell/Skæhkere ja Østre Namdal boazoguohtunorohagat. Čájehuvvui ahte čakčamánu álggus ahte E.on Vind buvttii dieđáhusa ahte áigot bieggafápmorusttegiid čielggademiin álgit ovdal go Sámedikki bealis lei vuođđu ávžžuhit ovttasbargošiehtadusa. Sámediggi lea, Statskog SF ja E.on Vind ektui, čielga lági mielde dovddahan duhtameahttunvuođa dákkár bargovugiin, go dat ii oro ásaheame dárbbašlaš luohttámuša</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 240 siidu 453 siiddus áššeoasálaččaid gaskkas. Sámediggi liikká doaivu ahte Statskog SF, E. On Vind ja boazoguohtunorohagat jođánit geahččalit gulahallagoahtit vai sáhttet hukset dárbbašlaš luohttámuša.</p>
<p>Sámedikki bargu plána- ja huksenlága guovdu</p>
<p>Ođđa plána- ja huksenláhka bođii fápmui 1/7-09:s. Lágas oaččui Sámediggi ođđa doaimma, sihke eanet válddi ja eanet nevvodanovddasvástádusa. Oainnusmahttin ja gaskkustan dihte rámmaid maid siskkobealde Sámediggi bargá plánaáššiin buori lági mielde, de Sámediggi almmuhii <span type="quote">“Sámedikki plánabagadusa”</span> 2010 geassemánus. Bagadus lea šaddan buorre reaidun midjiide sihke neavvuma ektui, ja go mii plánaáššiiguin muđui leat eará barggut.  Sámedikki plánabagadusa doaibmaguovllu siskkobealde leat 8 fylkkagieldda ja ollu eanet go 100 suohkana. Sis lei buohkain geatnegasvuohta mearridit iežaset plánastrategiijaid dán áigodahkii ovdal go jahki lea gollan vuođđudeami rájes. Dát lea dagahan ahte mii leat geavahan ollu resurssaid dasa ahte addit gulaskuddancealkámušaid plánastrategiijaide 2012:s, ja dalle ereanoamážit áigodagas suohkaniid áigemeari rádjái čavččabealde.  Plánastrategiijain ovdanboahtá ahte eanas suohkanat háliidit ođastit sihke Suohkanplána servodatoasi ja suohkanplána areálaoasi dán suohkanstivraáigodagas. Sámedikki oaidná dan positiivvalažžan ahte suohkanat ođastit bajitdási plánaid, nu ahte dat dávistit ođđa plána- ja huksenlágain. Dát sáhttá veahkkin sihkkarastime luondduvuođu sámi kultuvrii, ealáhusaide ja servodateallimii, eambbo go ovdal.  Mii leat dađibahábut merken ahte leat unnán suohkanat ja fylkkagielddat, mat earret hui obbalaš válddahallamiiguin boazodoalus ja sámi kulturmuittuin, váldet mielde sámi kultuvrra, ealáhusaid ja servodateallima beroštumiid iežaset bajitdási plánaide.  Sámediggi lea iežas gulaskuddancealkámušain muittuhan plánaeiseválddiide geatnegasvuođa mii sis lea sihkkarastit sámi kultuvrra, ealáhusdoaimmaheami ja servodateallima luondduvuođu, ja mii leat earret eará čujuhan min plánabagadussii, našunála vuordámušaide ja regionála plánaide mat siskkildit sámi beroštumiid. Árvalusat eai leat mielddisbuktán ahte gulaskuddanevttohusat leat nu bearehaga rievdaduvvon. Muhtun suohkanat gal aŋkke leat čeahpit positiiva guvlui, earret eará:  Álttá suohkan Finnmárkkus, mii iežas plánastrategiijas ja servodatoasis hukse viidáset vuđolaš dokumeantta <span type="quote">“sámi beroštumit”</span> ala; oasseguorahallan suohkanplána areálaoassái 2011:s.  Skánit suohkan Romssas, mii iežas plánastrategiijas lea mearridan:”... Sámi beroštumit áimmahuššojuvvojit barggus mii galgá dahkkot suohkanplána areálaoasi ođasteami ja servodatoasi ráhkadeami oktavuođas. Plána ja huksenlága § 3-1 sihkkarastá sámi kultuvrra, ealáhusovddideami ja servodateallima luondduvuođu. Suohkanplána servodatoassi šaddá buorre dan oktavuođas, mas Sámedikki plánabagadus geavahuvvo aktiivvalaččat. Boazodoalloealáhus áimmahuššojuvvo maiddái dán plánabarggus. ...”  Divttasvuona suohkan Nordlánddas, lea iežas servodatoasis mearridan višuvnna” guokte álbmoga, oktasaš buorre boahtteáigi” mii sihke searvada sámi ja dáčča álbmoga. Vuolleteavsttas dovddahuvvo ahte sii oidnet vejolašvuođa mii gávdno das go bargá oažžumis čáhkkilis ja máŋggakultuvrralaš servodaga. Dasa lassin lea suohkanis Sámegiella okta dain njealji guovddáš hástalusain, ja čuoggá Áimmahuššat ja ovddidit dáčča ja sámi servodaga mii lea ovddemusas</p>
<p>Dehálaš bargoeavttuid čuoggá vuolde.  Davvi-Trøndelága fylkkagielda, mii iežas plánastrategiijas lea váldán mielde lullisámi kultuvrra ja ealáhuseallima sierra čuoggán sihke strategiija 2.kapihttalii, Davvi-Trøndelága ovdánandovdomearkkat, ja 3.kapihttalii, Guovddáš hástalusat ja vejolašvuođat Davvi-Trøndelágas. Goappeš kapihttaliin leat addon bures vuođuštuvvon ja vuđolaš válddahallamat lullisámi kultuvrras ja ealáhuseallimis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 241 siidu 453 siiddus</p>
<p>Čoahkkimat rievdaduvvon areálageavaheami birra ovdal go plánat ovddiduvvojit plána- ja huksenlága mielde</p>
<p>Sámediggi lea muhtun stuorát áššiin válljen gulahallagoahtit huksejeddjiiguin ovdal formálalaš proseassaid Plána- ja huksenlága guovdu. Dát lea dahkkon daningo mii oaidnit ahte konstruktiivvvalaš gulahallan plánejuvvon doaibmabijuid árra muttus sáhttá buktit buorebut ja eambbo konstruktiivvalaš proseassaid ja geahpedit vejolašvuođa beroštumi riidduide. Muhtun ovdamearkkat dakkár áššiide:</p>
<p>Namdal Bruk AS/ Ola Mæle opmodagat Namdalenis. Dat lea áigeguovdil hukset bártagiláža Skorovatnis, ja dáin guovlluin ráhkadit čuoiganláhttofierpmádaga turismma váste. Lea maiddái ohccojuvvon lohpi dáin guovlluin geahččalit ohcat minerálaid. Huksenáššit Riehppovuonas, Fálesnuori suohkanis. Riehppovuonas, Fálesnuori suohkanis plánejuvvojit máŋga huksendoaibmabiju oalle ráddjejuvvon geográfalaš guovllu siskkobealde. Dát leat</p>
<p>Nussira ruvkeplánat, Fred Olsen Renewables ja Finnmark Kraft bieggamillofápmorusttet plánat, ja Statnett 420 kW linjá plánat. Dát leat stuora duohtadeamit ja gusket golmma boazoguohtunorohahkii.</p>
<p>Konseptaválljenčielggadeapmi (KVČ) E10/Rv 85 Evenášši-Suorttát. Stáhta geaidnodoaimmahat lea ráhkadan KVČ geaidnogaskii Evenášši ja Suorttát. KVČ:s leat golbma konseaptta árvvoštallon vuostálagaid. Stáhta geaidnodoaimmahat ávžžuha válljet 2. Konseaptta servodatekonomalaš árvvoštallamiid vuođul. Sámediggeráđđi ja guoskkahuvvon boazoguohtunorohagat leat konsultašuvnnas leamašan Johtalusdepartmeanttain konseaptta válljema birra.</p>
<p>Minerálaáššit</p>
<p>Minerálalágas lea nuppegežiid áigumuš go Sámedikki minerálabagadusas. Liikká lea mihttomearrin leamašan oažžut sadjái šiehtadusaid gaskal fitnodagaid ja sámi vuoigatvuođalaččaid. Sámi vuoigatvuođalaččat dán oktavuođas leat 2012:s eanasmuddui leamašan boazoguohtunorohagat maidda dat njuolga guoská. Eatnasiidda leat dahkkojuvvon iskan- ja áigumuššiehtadusat. Boazoguohtunorohat 34 Ábborášša leat dattetge cealkán earet áigumuššiehtadusa Biedjovákki oktavuođas, danin go sii vuosttildit ruvkedoaimma dán guovllus, beroškeahttá makkár doaibmahámis dat leažžá.</p>
<p>Muhtun minerálaprošeavttat leat main ruvkefitnodagat háliidit gulahallama Sámedikkiin ja sámi beroštumiiguin maidda dat njuolga guoská oaidnit leago vejolaš oažžut áigumušiehtadusaid ja/dahje šiehtadallamiid doaibmalobiid ja ruvkedoaimma birra, masa vuođđun lea Sámedikki plánabagadus. Sámediggi lea guoddalan eaŋkilmearrádusa mas Dálkkádat- ja nuoskkidandirektoráhtta (Klif) addá</p>
<p>Sydvaranger Gruve AS:i ain lobi luoitit polyDADMAC bázahusaid ja lasihit hivvodaga flokkulerenkemikálain mat luitojuvvojit Báhčaveaivutnii. Sámedikki mielas dat berre mielddisbuktit gáibádusa váikkuhusčielggadeami birra kárten dihte makkár váikkuhusaid nuoskkideapmi boahtá dagahit. Váldosivvan guoddaleapmái lea ahte Sámediggi oaivvilda ahte mearrádus sáhttá njuolga čuohcat sámi beroštumiide, ja ahte Klif danin livččii galgan konsulteret Sámedikkiin mearrádusa birra.</p>
<p>Konsultašuvnnat ráđđehusa minerálaealáhusa strategiijaid birra</p>
<p>Ráđđehus bargá minerálaealáhusa strategiijain mas minerálaealáhusa ja minerálapolitihka rámmaeavttut galget gehččojuvvot našunála perspektiivvas. Dat lea oaivvilduvvon leat oalle guovdilastojuvvon muhtun diliide mas leat konkrehta doaibmabijut mat galget geahpidit vejolašvuođa ruvkedoaimma realiseremii.</p>
<p>Sámediggi lea čoahkkimiin Ealáhus- ja gávpedepartemeanttain dovddahan ahte ođđa minerálalágas lea váilevaš álgoálbmogiid olmmošvuoigatvuođaid doahttaleapmi dagahan dan ahte Sámediggi ii leat sáhttán buktit iežas mieđiheami láhkii, ja ii leat maid sáhttán addit iežas cealkámuša mearrádusaide nu go lága mielde galggašii, ja strategiijaide ja doaimmaide mat nannejit minerálaealáhusa.</p>
<p>Departemeantta lea addán signálaid ahte sii, oassin Sámivuoigatvuođalávdegotti 2 čuovvoleamis, áigot konsulteret Sámedikkiin minerálalága birra. Dat dáhpáhuvvá 2013 giđa. Sámediggeráđi mielas lea dat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 242 siidu 453 siiddus positiivvalaš signála, muhto dovddahii vuordámušaid geatnegahtti sátnádemiide dakkár láhkarievdadanbarggu ovddideami dáfus. Sámediggeráđđi lea maid konsultašuvnnain dadjan ahte lea dárbu doaibmabijuide mat nannejit sámi vuoigatvuođalaččaid kapasitehta ja gelbbolašvuođa sáhttit ovttasbargat, gulahallat ja šiehtadallat minerálaealáhusain. Sámediggeráđi mielas eai leat vel geargan konsultašuvnnaiguin.</p>
<p>Intenšuvdnašiehtadus Biedjovákki ruvkedoaimma doaibmakonsešuvnna šiehtadallamiid birra, Guovdageainnu suohkan</p>
<p>Sámediggi, Arctic Gold AB, orohat 34, Ábborášša ja Oarjjabeale guovllustivra sohpe 2010 juovlamánus intenšuvdnašiehtadusa Biedjovákki ruvkedoaimma doaibmakonsešuvnnaid šiehtadallamiidda. Orohat 34, Ábborášša lea sádden reivve Arctic Gold AB:i, máŋgosa Sámediggái, dan birra ahte sin mielas sii eai leat geatnegahtton čuovvut šiehtadusa sisdoalu. Dan dihte go šiehtadallansoahpama oktavuođas čuožžiledje ollu eambbo spiehkasteamit go maid dábálaččat sáhttá vuordit go šiehtadussoahpamis. Šiehtadusoasálaččain lei čoahkkin iskanbargguid stáhtusa birra 2012 skábmamánus. Orohat 34 Ábborášša doalaha dan ahte sii eai hálit ahte Biedjovággái ásahuvvo ruvkedoaibma, muhto sii eai šiitán vejolašvuođa oktavuođa doalahit ja gulahallat boahtteáiggis.</p>
<p>Soabaheapmi Nussira regulerenplána birra, Fálesnuori suohkan</p>
<p>Sámedikkis lea leamaš soabahančoahkkin Finnmárkku Fylkkamánni luhtte Fálesnuori suohkaniin ja Oarje – Finnmárkku guovllustivrrain Nussira regulerenplánaid birra. Soabaheami boađus šattai ahte Sámediggi gesii ruovttoluotta vuosttaldeami kulturmuittuid geažil go plánamearrádusat sihkkarastet ahte dat ii čuoza kulturmuittuide. Sámediggi ja Oarje- Finnmárkku guovllustivra bisuheigga vuosttaldeami ahte regulerenplánas leat váikkuhusat boazodollui. Fálesnuori suohkan lea maŋŋel soabaheami dohkkehan regulerenplána. Plána boahtá, Fylkkamánni áššeárvvoštallamiin, sáddejuvvot</p>
<p>Birasgáhttendepartementii loahpalaš meannudeapmái.</p>
<p>Iskamat gávdnojit go lossametállat Mátta- Várjjaga, Návvuona ja Álttá suohkaniin</p>
<p>Sámedikkis lea leamaš čoahkkin 5A:in ja 5C:in Báhčeveaji/Pasvik orohagain Sydvaranger Gruve AS sávaldaga birra ahte oažžut sadjái šiehtadusaid, mat leat Sámedikki minerálabagadusa mielde iskanbargguid oktavuođas. Sii háliidit oažžut sadjái intenšuvdnašiehtadusa doaibmakonsešuvnna šiehtadallamiidda Guovžajávrri ruvkkiid viiddiduvvon buvttadeapmái Mátta- Várjjat suohkanis. Guovlluregulerema plánaprográmma evttohus oktan váikkuhusčielggademiin lea dál gulaskuddamis. Sámediggi lea doallan čoahkkima Nordic Mining ASA:in sin iskamiid birra gávdnojit go lossametállat Boazovuona gili nuorttabealde, Návvuona suohkanis. Sámedikkis lea maid leamaš álggahan čoahkkin orohat D-32:in Silvetnjárggain masa dát guoská. Fitnodat háliida dahkat šiehtadusa Sámedikki minerálabagadusa mielde geahččalanbohkamiid ektui. Sámediggi čuovvola dán ášši 2013:s. Sámedikkis lea leamaš čoahkkin Scandinavian Resources AB:in ságaškuššat vejolašvuođaid dahkat šiehtadusa Sámedikki minerálabagadusa mielde Oaggovári/Fiskarfjellet guovllu iskanbargguide mat leat Álttá suohkanis, ja Ditnuidrášša /Flintfjellet guovllus Návvuona suohkanis. Areálat gusket máŋgga orohahkii: orohat 26 Lákkonjárga, orohat 30 B guovdajohtolat, orohat 40 Orda ja orohat 33 Spalca. Sámediggi čuovvola dán ášši 2013:s.</p>
<p xml:lang="fit">Fápmohuksen</p>
<p>Buorit bieggaresurssat Sámis dahket bieggafámu ásahemiid miellagiddevažžan. Lea maiddái eanet ja eanet beroštupmi hukset smávvá fápmorusttegiid. Go earret eará ođđa fápmogáldut váldojuvvojit atnui, de ferte maiddái fápmofierpmádaga ođasmahttit ja viiddidit. Lea paradoksa ahte álgoálbmotguovllut davvin leat dat guovllut mat vuosttažettiin bohtet vásihit dálkkádatrievdademiid váikkuhusaid ja seammás leat dat guovllut maidda plánejuvvon dálkkádatdoaimmat bohtet eanemus čuohcat. Sámediggi lea dan dihte čujuhan dasa ahte berre árvvoštallat molssaevttolaš fápmogálduid bieggafámu sadjái, mas maiddái leat árvvoštallat dan birra man ollu CO2 dat luitet.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 243 siidu 453 siiddus</p>
<p>Sámediggeráđđi ovdanbuktá energiijastrategiijaid 2013:s.</p>
<p>Bieggafápmu</p>
<p>Davvi- Trøndelágas leat dássážii huksemat leamaš riddoguovlluin. Muhto dál lea proseassa álggahuvvon mas geahčadišgohtet siseatnan guovlluid. Dat dagaha váttisvuođaid boazodollui go bieggafápmohuksema realiseren siseatnamis sáhttá dagahit váttisvuođaid joatkit ceavzilis boazodoaluin. Čađaheapmi dakkár doaimmain sáhttá dagahit ahte johtingeainnut / boazobálgát giddejuvvojit/hehttejuvvojit, njuolga massima guohtoneatnamiin, ja ahte rusttetdoaibma ja ođđa infrastruktuvrra ásaheapmi guovllus muosehuhttá dán guovllu boazodoalu. Sámediggi oaivvilda maiddái ahte dán plána ferte geahččat eará bieggafápmohuksemiid oktavuođas mearragáttiin ja eará fápmohuksemiid oktavuođas dán guovllus. 2012:s leat leamaš máŋga konsultašuvnna Norgga čázádat- ja energiijadirektoráhtain, NČE:in, ođđa bieggafápmohuksemiid birra. Muhtun konsultašuvnnat leat čađahuvvon, eará konsultašuvnnat leat ain jođus.</p>
<p>Sámediggi lea bivdán ovddasvástideaddji stáhtalaš eiseválddiiguin konsultašuvnna muhtun bieggafápmorusttegiid birra ovdal konsešuvdnamearrádus lea dahkkon. Sámediggi lea maiddái vuosttaldan muhtun bieggafápmoáššiid.</p>
<p>Smávva čáhcefápmorusttegat</p>
<p>Vuollegis reantodássi ja ruoná duođaštusat dahket ahte lea leamaš stuora beroštupmi hukset smávvačáhcedoaimmahagaid 2012:s. Muhtun áššit maiguin mii leat bargan: Millojohka Álttá suohkanis, Jotind 1 ja 2 Dielddasullos Dielddanuori suohkanis, ja 11 smávvafápmorusttega Ráissa ja</p>
<p>Gáivuona suohkaniin, ja 7 smávvafápmorusttega Moskavuonas Romssa suohkanis. Vurdojuvvo ahte Nordlándda Fylkii bohtet muhtun ođđa smávva čáhcerusttegat 2012 loahpas. Váldohástalusat dáinna huksemiin leat boazodoalloealáhusa ja sámi kulturmuittuid beroštumit. Sihke rusttet- ja luoddahuksen, ja eambbo johtolat maid ođđa luottat mielddisbuktet eanas gerddiid ovddastit váttisvuođaid. Konsultašuvdnašiehtadus NČE:in ii gusto dán mállet rusttegiidda go buvttadeapmi lea vuollelis dan ráji mii lea biddjon ovdal go sáhttá gáibidit konsultašuvnna. Dát dagaha ahte Sámedikkis váilu dehálaš váikkuhangaskaoapmi dáid huksemiid váikkuheapmái mat oktiibuot sáhttet buktit stuora váikkuhusaid sihke boazodollui ja sámi kulturmuittuide. Sámediggi lea dattege vuosttildan ovtta huksema.</p>
<p>Fápmojohtasat 420 kV fápmolinjjá Storheia – Trollheimen/Orkdal Sámedikki hálddahus lea konsulteren NČE:in 420 kV fápmolinjjá huksema oktavuođas Storheias Åfjordas gitta Trollheimenii / Orkdala trafoi. Fápmolinjjá lea viidáset fievrredeapmi 420 kV fápmolinjjás mii lea gaskal Namsosa – Storheia. Konsultašuvdna guoskkai dan oassái fápmolinjjás mii lea Fosena orohaga lulimus joavkku guovllu siskkobealde. 420 kV – jođas Ofuohtas – Hámmárfestii Oljo- ja energiijadepartemeanta (OED) lea álgán meannudit váidagiid mat lea boahtán 420 kV- johtasii gaskal Ofuohta ja Hámmárfeastta. Sámedikkis lea leamaš álggahan čoahkkin OED:in konsultašuvnna proseassa birra. Čoahkkimis lei konklušuvnnain okta ahte proseassa láhččojuvvo nu ahte Sámedikki dievasčoahkkin beassá meannudit ášši. Váidagiidda boahtá loahpalaš mearrádus áramusat 2013 giđa. Guovtteoaivilvuohta konsultašuvdnaproseassaid birra gaskal NČE ja Sámedikki 2009:s vuolláičáliiga NČE ja Sámediggi sierra šiehtadusa energiijaáššiid konsultašuvnnaide. Maŋŋel lea čájehuvvon ahte lea guovtteoaivilvuohta gaskal NČE ja Sámedikki das maid konsultašuvnnat mielddisbuktet. Váldoerohus oainnuin lea ahte Sámediggi oaivvilda ahte lea iešalddis mearrádus man</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 244 siidu 453 siiddus birra galgá konsulterejuvvot ja ahte NČE ferte Sámedikkiin juogadit iežas gaskaboddosaš árvvoštallamiid ja mearrádusevttohusaid. Guovtteoaivilvuohta dagaha váikkuhusaid energiijaáššiid bohtosiidda ja Sámedikki bargui. Danin bargojuvvo dan ala ahte joksat ovttaoaivilvuođa áššis.</p>
<p>Dálkkádat</p>
<p>Dálkkádatrievdamat leat dehálaččat álgoálbmogiidda go álgoálbmogiin dávjá lea luonddulahka eallin ja leat sii geat ovddemus oidnet dálkkádatrievdadusaid čuozahusaid. Dát guoská erenoamážit sápmelaččaide, ja eará álgoálbmogiidda Árktisis gos dálkkádagat rivdet johtilepmosit. Bjerkenes dálkkádatdutkanguovddáža ođđa meroštallamat čájehit 4-6 lieggaceahki liegganeami Árktisis 2050:s jus CO2 luoitimat eai unniduvvo.</p>
<p>ON dálkkádatkonvenšuvdna</p>
<p>Dálkkádatkonvenšuvnna bajimus mihttomearri lea unnidit máilmmiviidosaš liegganeami dálkkádatgássaluoitimiid unnidemiin. Sámediggeráđđi oassálasttii Norgga delegašuvnna dálkkádatkonvenšuvnna alladási oasi 18. oasálaškonferánssas Dohas, Qataras juovlamánu 3.-7.b. 2012:s.</p>
<p>Dohas bođii ovdán ahte ON guhkitáiggi mihttomearri mii dahkkui dálkkádatčoahkkimis</p>
<p>Københámmanis 2009:s, ahte globála liegganeapmi ii galgga leat eambbo go 2 gráda, doalahuvvo.</p>
<p>Maiddái plána addit 100 miljárdda dollára jahkásaččat 2020 rájes dálkkádatdoaimmaid ruhtadeapmái, nannejuvvui ođđasit. Internašunála dálkkádatšiehtadallamiin Durbanis 2011:s soabadedje stáhtat ođđa vuođu mii mielddisbuktá ahte riikkat 2015 rádjái galget fas šiehtadit ođđa rievttálaš geatnegahtti dálkkádatšiehtadusa, mii doaibmagoahtá 2020 rájes.</p>
<p>Dohas soabadedje ođđa Kyoto2-šiehtadusa. Šiehtadus mearkkaša ahte Norgga, EO:s, Sveitsas ja Austrálias lea geatnegasvuohta unnidit dálkkádatgássaluoitimiid 2020 rádjái. Norga galgá 20 %:in unnidit dálkkádatgássaluoitimiid, dat seamma gusto maid EO:i. Muhto riikkat main leat geatnegasvuođat Kyoto2 ektui luitet dušše 14 % olles máilmmiluoitimiin. USA, India, Kina ja ollu eará riikkat galget maid unnidit iežaset luoitimiid 2020 rádjái, muhto juridihkalaš geatnegahtti šiehtadusa haga. Dálkkádatkonvenšuvnnas Dohas loahpahuvvui guhkesáiggi oktasaš árjabidjan (AWG- LCA) bargojoavku. Dálkkádatkonvenšuvnnas lei ollu álgoálbmotperspektiivvas sisdoalus biddjon dán bargojoavkku vuollái. Dás ledje maid guovddážis luoitinunnideamit, dálkkádatheiveheamit, teknologiijasirdimat, vuovdeluvvama unnideapmi (REDD+), ruhtadeapmi, ja dálkkádatgássaluoitimiid mihtideamit, raporteremat ja dárkkisteamit. 2020 rádjái galget čuovvoleamit ja ovddeš dálkkádatheiveheami doaimmaid dohkkeheamit ja luoitinunnideamit deattuhuvvot. Dat guoská maiddái ásaiduvvan ásahusaide nugo ruoná fondii mii ruhtada ovddidanriikkaid dálkkádatdoaimmaid, Bistevaš ruhtadanlávdegoddái, Heivehanlávdegoddái ja Teknologiijamekanismii.</p>
<p>Sámediggi bargá dan ala ahte álgoálbmotperspektiiva ON dálkkádatkonvenšuvnna mearrádusas, mii dahkkui Cancunis 2010:s, čuovvoluvvo ja implementerejuvvo. Dat guoská erenoamážit sihkkarastinmekanismmaide mat gullet álgoálbmotvuoigatvuođaide, árbevirolaš máhttui ja oassálastimii mearrádusaide mat galget unnidit vuovdeluvvama, ja ahte álgoálbmogiidda láhččojuvvo dilli nu ahte sii sáhttet ávkkástallat ruoná dálkkádatfoandda, ja ahte ferte konsulterejuvvot ON álgoálbmot vuoigatvuođaid julggaštusa mielde go dálkkádatdoaimmat ja dálkkádatheiveheamit plánejuvvojit álgoálbmot guovlluin.</p>
<p>ON biologalaš šláddjivuođakonvenšuvdna</p>
<p>Sámediggi lea oassálastán miellahttun norgga delegašuvnnas ON biologalaš šláddjivuođakonvenšuvnna 11:at oasálaččaid čoahkkimis. Sámediggi oassálasttii maiddái dán konvenšuvnna álgoálbmot ja báikkálašservodaga forumis. Fáddán 11:at čoahkkimis lei vuosttažettiin ovddeš dohkkehuvvon konvenšuvdnateavstta implementeren ja čuovvoleapmi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 245 siidu 453 siiddus</p>
<p>Sámediggi čuovui go meannudedje konvenšuvnna artihkkala 8j, artihkal 10(c), ja Nagoya-beavdegirjji čuovvoleami. Dat golbma suorggi leat álgoálbmogiid árbevirolaš máhtu birra. Earret eará dahkkui vuoruheapmi doaimmain maid stáhtat berrejit álggahit vai 10(c) artihkal implementerejuvvo. Dán háve vuoruhuvvon doaimmain evttohuvvui ovttastahttit ceavzilis árbevirolaš praksisa našunála strategiijaide ja plánaide, ovddidit báikkálaš álgagiid vai implementeren dihte artihkal 10(c), ja identifiseret buriid vugiid mot artihkal 10 (c) galgá implementerejuvvot.</p>
<p>Sámi ealáhusat ja sámi kulturárbi 2012:s lea Sámediggi deattuhan álbmotmehciid ja luonddumehciid konsultašuvnnaid. Ovdal lei álbmotmehciid ja luonddumehciid váste dušše suodjalanulbmil biddjon ulbmilparagráfa vuollái. Ođđa luonddušláddjivuođalága njuolggadusat siskkildit maiddái sámi luondduvuođu bisuheami. Rievdadusat leat maiddái mielddisbuktán ahte suodjalanguovllut leat ožžon sámi namaid, ja ahte dat árrat juo suodjalanproseassaide váldojit mielde.</p>
<p>Sámediggi konsultere stivraáirasiid birra suodjalanguovlluide. Sámedikki bargu álbmotmehciiguin ja luonddumehciiguin 2012:s lea dagahan ahte sámiáirasat leat lassánan daid suodjalanguovlluid stivrraide, ja erenoamážit lullisámi guovllus. Daidda guovlluide maid oktavuođas Sámediggi lea konsulteren 2012 čavčča, olaheimmet dan mutto ollu sámi áirasiid go leimmet háliidan, earret Møysalen álbmotmeahccái ja Svellingflaket luonddusuodjalanguvlui. Dát suodjalanguovllut oaččuiga dušše ovtta sámi áirasa goappáge stivrii.</p>
<p>Konsultašuvnnat LD:in bivdináigodagaid bivdináiggiid, monne - ja uvjačoaggima láhkaásahusa birra</p>
<p>Sámediggeráđđi lea čađahan konsultašuvnnaid Luondduhálddašandirektoráhtain bivdináigodagaid bivdináiggiid ja monne- ja uvjačoaggima láhkaásahusa birra mii gusto cuoŋománu 1.b. 2012 rájes gitta njukčamánu 31.b. rádjái 2017. Konsultašuvnnat dahkkojedje maŋŋel láhkaásahusa dohkkeheami, danin go direktoráhtta dohkkehii láhkaásahusa ovdal go Sámedikkiin konsulterejuvvui. Konsultašuvnnaid fáddán lei ja mearračuonjá bivdin ja hálddašeapmi Finnmárkkus ja báiskkimoniid čoaggima birra. Sámediggeráđđi lea miehtan ahte hálddašanplána bargu álggahuvvo mearračuotnjága váste válljejuvvon guovlluin Finnmárkkus dan sadjái go mearračuonjánáli dušše reguleret láhkaásahusa bokte. Direktoráhtta duođaštii ahte rahppojuvvo fas dasa ahte beassá čoaggit mearračuonjámoniid go máddodatdilli gártá nu ahte dan sáhttá dahkat.</p>
<p>Kulturmuitosuodjalus Sámedikki váldomihttu kulturmuitosuodjalus barggus lea suodjalit ja čalmmustahttit sámi kulturmuittuid ja kulturbirrasiid iešvuođaiguin ja variašuvnnaiguin. Dán danin go dat lea sihke oassin min kulturárbbis ja identitehtas ja oassin sámi biras- ja resurssahálddašeamis. Olahan dihte ulbmila, de Sámediggi deattuha dan ahte sámi kulturmuittut geavahuvvojit dokumentašuvdnan sámiid gávdnamii, ahte sámi kulturmuittut leat mielde nannemis kultuvrra ja identitehta, ahte sámi kulturmuittut ja kulturbirrasat váldojit vuhtii areálahálddašeamis ja ahte hálddašeamis deattuhuvvo ceavzilis ja guhkesáiggi perspektiiva. Lea maiddái oassemihttun ahte Sámediggi dađistaga galgá oažžut hálddašanortnega sámi kulturmuittuid váste, mas hálddašanváldi lea biddjon njuolga kulturmuitoláhkii, iige nu mot odne ahte hálddašaneiseváldi leat delegerejuvvon láhkaásahusa bokte.</p>
<p>Sámedikki hálddašanváldi sámi kulturmuittuid ja kulturbirrasiid oktavuođas mielddisbuktá ollu aktivitehta, čájeha kulturmuitosuodjalusa 2012 aktivitehta statistihkka: 6181 dokumeantta bohte sisa, 2442 sáddejuvvojedje olggos ja ledje 213 čađahuvvon báikediđoštallama. 1041 eaŋkilmuittu leat biddjon Riikaantikvára kulturmuitodihtorbásii Askeladdenii 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 246 siidu 453 siiddus</p>
<p>Kulturmuitosuodjalanbarggu bajit dásis oassálastá Sámediggi iešguđet lágan mállet registrerenbargguin, plánabargguin, olgguldas kursadoaimmain ja stivren- ja prošeaktajoavkkuin. Dát dagaha earret eará ahte sámi kultuvra ja identitehta nannejuvvo. Mii háliidit muitalit muhtun aktivitehtaid birra main Sámediggi lea oassálastán ja maid mii oaivvildit govvidit min barggu buori lági mielde.</p>
<p>Regionála plána Lulli- Trøndelága kulturmuittuid hálddašeapmái</p>
<p>Sámediggi lea aktiivvalaččat oassálastán Lulli- Trøndelága kulturmuittuid hálddašan regionála plána barggus. Plána váldoulbmil lea ovddidit soabaduvvon strategiijaid Lulli-Trøndelága kulturárbbi hálddašeapmái, gaskkusteapmái ja geavaheapmái. Barggu áigumuš lea ahte dat galgá ovddidit oktasaš árvoipmárdusa ja prinsihpaid mat sáhttet geavahuvvot sihke báikkálaš ja regionála kulturmuittuid hálddašeamis. Dakko bokte šaddá eambbo einnostahttivuohta buot oasálaččaide. Plána galgá maiddái veahkkin čielggadit iešguđetge aktevrraid ja berošteddjiid rolla ja ovddasvástádusa. Lulli- Trøndelága sámi kulturmuittut bohtet dáinna plánabargguin oidnosii biddjot ja meannuduvvot seamma ládje go eará kulturmuittut.</p>
<p>Hálddašanplána Skárffu -Lohkkalsullo luonddusuodjalanguvlui Návvuona suohkanis</p>
<p>Romssa Fylkkamánni Skárffu - Lohkkalsullo hálddašanplána barggu oktavuođas lea Sámediggi čađahan kulturmuittuid ja kulturbirrasiid registreremiid 2011:s ja 2012:s. 2011:s dahkkui registreren ovttas Romssa fylkkagielddain, 2012:s ges registreremiid dagai Sámediggi okto. Luonddusuodjalanguovllu báikediđoštallan lea mielddisbuktán ahte ollu ođđa sámi kulturmuittut leat gávdnon ja čájeha ahte riddolagas guovlluin lea stuora potensiála. Gávdnojedje ovdamearkka dihte darfegoahtesajit, viesso- ja návstosajit, dološ stáffut, njáskkahatgeađgegubát, ja geađgeáiggi viessosajit ja dološ hávddit. Maiddái ceakko dállovisttit ja girkogárddit registrerejuvvojedje. Fealtabargu buvttii maid ođđa máhtolašvuođa sámi diiddaid ja árbevirolaš muitalusaid birra luonddusuodjalanguovllus. Iskan lea addán ođđa ipmárdusa sámi kulturárbbi birra Skárffus ja erenoamážit Lohkkalsullos, muhto maiddái obbalaččat riddoguovlluin Davvi- Romssas, ja muitala ahte sámit leat guhkes áiggi geavahan dán guovllu. Bargu loahpahuvvui 2012 borgemánus, ja fealtabarggu boađus gávdno dál raportan fylkkamánni ruovttusiidduin. Fylkkamánni lea váldán raportta atnui iežas barggus, ja lea leamaš positiiva ruovttoluottadiehtu Sámedikki doaimmahuvvon bargui.</p>
<p>KING- prošeakta</p>
<p>Kulturarvet i Nordskandinaviska gammelskogar (KING) lea Interreg - prošeakta maid Nesna allaskuvla lea jođihan norggabeale ja ruoŧabeale fas Skogstyrelsen. Sámediggi lea prošeavtta stivrenjoavkku miellahttu, mii galgá joatkit 2013 juovlamánu lohppii. Prošeavtta ulbmil lea váldet vára, olámuddui dahkat ja ovddidit kulturmuittuid mat vuovddis leat. Dasa lassin lea mihttomearrin ráhkadit ja ovddidit regionálagaskasaš kulturmuitofierpmádaga gaskal Västerbottena ja Helgelándda ásahusaid, mii maiddái earret eará galgá mielddisbuktit vásáhus- ja gelbbolašvuođalonohallama sin gaskkas geat dás leat mielde. Lea ráhkaduvvon ruovttusiidu ruoŧagillii, dárogillii ja lullisámegillii. Stivrenjoavkku oassálastima bokte sáhttá Sámediggi maiddái bidjat fuomášumi sámi kulturmuittuide dán prošeavttas.</p>
<p>Kulturmuitoregistreremat ja kurssat</p>
<p>Sámediggi lea oassálastán sis-Namdala kulturmuitoregistrerenprošeavtta álggaheamis mii fátmmasta Røyrvika, Namskogana, Høylandet, Lierne ja Snoasa suohkaniid. Prošeavtta jođiha Davvi- Trøndelága fylkkagielda, ja Sámediggi boahtá oassálastit prošeaktajoavkkus, ja báikkálaš registrerejeddjiide ja registrerenbarggu birra addit oahpahusa.</p>
<p>Ovttas Árran Julevsáme guovddážiin – Lulesamisk senter lágidii Sámediggi kulturmuitoregistrerema</p>
<p>Báidáris 2012 geasi. Registrerenkurssa mihttomearri lei oahpahit báikki olbmuid, mat nuppe vuorus sáhttet searvat dan dehálaš bargui ahte registreret kulturmuittuid. Áin leat ollu sámi kulturmuittut mat eai leat registrerejuvvon, ja bihtánsámi guovlu ii leat dan dáfus moktege earálágan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 247 siidu 453 siiddus</p>
<p>Ovttas SLB (Stáhta luonddubearráigeahčču) ja Davvi- Trøndelága fylkkagieldda doalai Sámediggi kulturmuitoregistrerenkurssa Snoasas 2012 borgemánus. Oassálastit ledje SLB bargit, Luondduhálddašandirektoráhtta, Norges Fjellstyresamband ja iešguđet lágan Davvi-Trøndelága meahccestivraáirasat. Kurssa ulbmil lei addit luondduhálddašeddjiide buoret gelbbolašvuođa sámi kulturhistorjjá ja sámi kulturmuittuid birra, ja čatnat oktavuođaid eará etáhtaiguin main leat oktasaš beroštumit birasgoziheapmái. Kulturmuitoregistreremiid oassálastima bokte ja daid gullevaš kurssaid bokte, lea Sámediggi bidjame fuomášumi sámi kulturmuittuide ja nu maiddái eavttuid dehálaš kulturmuitosuodjalanbarggu oassái.</p>
<p>Kulturmuittuid geavaheapmi luondduguovlluin ja tuvraoktavuođain</p>
<p>Riikaantikvára ja Rana turisttasearvvis leat plánat ásahit tuvraláhtu Saltoduoddara/Čáhppesjieŋa- guvlui, mii galgá beassat oaidnit dán guovllu luonddu ja kultuvrra. Sámediggi lea oassálasttán prošeavtta álggahančoahkkimis. Dát lea pilohtaprošeaktan eará sullasaš áŋgiruššamiidda olles riikkas. Mii áigut čuovvolit dán barggu sámi obbalaš beroštumiid dihte ja erenoamážit sámi kulturmuittut dihte.</p>
<p>Sámi visttiid identifiseren ja registreren</p>
<p>Leat dollon álbmotčoahkkimat Girkonjárggas, Deanus, Árborddis ja Skániin Sámedikki prošeavtta oktavuođas sámi visttiid identifiseren ja registreren. Čoahkkimat ledje erenoamážit sámi visteeaiggádiid váste. Čoahkkimiin ožžo eaiggádat dieđuid prošeavtta birra obbalaččat, mot registreremat /báikediđoštallamat leat plánejuvvon, ja kulturmuitolága birra. Sullii 500 eaiggáda ožžo čálalaččat dieđu ovdal báikediđoštallamiid. Daid gaskkas plánejuvvui báikediđoštallan su. 400 visttis suohkaniin Mátta- Várjjat, Deatnu, Skánit, Grane ja Árborde 2012 fealtaáigodagas. Ledje sullii 330 visti gos čađahuvvui báikediđoštallan 2012 fealtaáigodagas. 200 dan 330 báikediđoštallojuvvon visttis, leat huksejuvvon ovdal 1912 ja dat leat automáhtalaččat ráfáidahttojuvvon kulturmuitolága mearrádusaid mielde. Oktiibuot lea sáhka su. 140 áitis, 100 viesus, 30 návehis, 15 mearranávsttus, gávcci eanangealláris ja golbma darfegoađis. 70 vistti dan 330 visttis dárbbašit divoduvvot ollu ja dakkaviđe doaimmaid vai dat eai billahuva. Leat juo mássan 80 vistti dan 500 visttis, dat dahká su. 6 %. Mis ii leat leamaš vejolaš báikediđoštallat golbmalogi vistti, ja sávvamis mii sáhttit dan dahkat 2013:s.</p>
<p>Lea leamaš buorre gulahallan eaiggádiiguin. Sii bohtet dárbbašit čuovvoleami seailluhit ja divodit daid visttiid maid birra lea sáhka, dat ii leat juoga mii lea prošeaktarámma siskkobealde. Stuora oassi Sámedikki kulturmuitosuodjalanbarggus lea áimmahuššat sámi kulturmuittuid ja kulturbirrasiid kulturmuitolága ja plána- ja huksenlága mearrádusaid mielde. Dát lea iešguđet mállet suohkanlaš plánaid, fápmohuksemiid ja eará plánejuvvon doaimmaid oktavuođas. Mii áigut dás namuhit daid stuorámus ja deháleamos áššiid maiguin Sámediggi lea bargan 2012:s.</p>
<p>E8 Loabátvákki čađa</p>
<p>Sámediggi lea 2012:s loahpahan meannudeamis E8 mii manná čađa Loabátvákki Romssa ja Báhccavuona suohkanis. Luoddagaskkas leat leamaš ollu lihkohisvuođat, ja dasa plánejuvvo biddjot earret eará luoddaáidi vuodjinjuoguid gasku. Báikediđoštallamat plánabarggu oktavuođas čađahuvvojedje 2011:s. Dalle registrerejuvvojedje 12 saji gos ledje oktiibuot 20 sámi kulturmuittu plánaguovllus ja dan lahka. Measta buot kulturmuittut leat relaterejuvvon boazodollui. Eanas dain leat automáhtalaččat ráfáidahttojuvvon (leat boarráset go 100 jagi). Lea eanas sáhka goahtesajiin ja gárddiin, muhto gávdno maiddái okta árbevirolaš sadji (Sara geađgi) ja visttit maid boazosápmelaččat geavahedje maŋŋel soađi. Geavaheapmi sáhttá vuhttot gitta 1700- lohkui čálalaš gálduid mielde, muhto roggamiid bokte dán ránnáguovlluin sáhttit mii meroštallat ahte geavahanáigodat lea leamašan mihá guhkit go dat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 248 siidu 453 siiddus</p>
<p>Luoddadivvumis šaddá konflikta máŋgga automáhtalaš ráfáidahttojuvvon sámi kulturmuittu dáfus. Sámediggi lea mearridan ahte ii vuosttil plánaevttohusa, muhto baicca meannudit ášši kulturmuitolága mearrádusaid mielde sierralobiáššin. Riikaantikvára lea, Sámedikki rávvema vuođul válljen addit sierralobi guoskevaš kulturmuittuide. Sámediggi deattuhii rávvemis ahte leat stuora servodatlaš beroštumit dás (sihkarvuođa beroštumit). Dasa lassin leat ovdalaččas juo dahkkon duohtadeamit dála E8:s mii manná gárderavddaid čađa. Lei Romssa Musea mii geasset 2012:s iskkai guoskkahuvvon kulturmuittuid. Lei botánalaš registreren (šattuid nálleregistreren) ja siepmananalysa. Ulbmil dainna lei kártet guohtonšattuid ja gávnnahit muhtun muddui olggos goas guovlu vuosttaš geardde geavahuvvui boazoguohtumii. Goahtesajit maiddái iskojuvvojedje. Buot bohtosat iskamiin leat vurdojuvvon ilbmat 2013 vuosttaš oasis.</p>
<p>Dasa mii guoská váldit vára eará kulturmuittuid plánas, de lea leamašan guhkes plánaproseassa ovttas geaidnodoaimmahagain. Dát mielddisbuvttii ođastuvvon plána, mas geaidnodoaimmahat leat váldán vuhtii buot mearkkašumiid maid Sámediggi dađistaga lea buktán. 420 kV – jođas Báhccavuotna – Hámmárfeasta</p>
<p>Plánejuvvon 420 kV- johtasa Báhccavuona - Hámmárfeasta huksema oktavuođas, mas Statnett lea doaibmaeaiggát, lea Sámedikkis leamaš prošeakta jođus gos leat registreren kulturmuittuid linjáspáittus 2010 fealtaáigodaga rájes. Stuorimus fealtabarggu čađahuvvui 2010: ja 2011:s. Oktiibuot lea dat hui sihkkarit okta dain stuorimus registrerenprošeavttain maid Sámediggi lea čađahan. 2010:s ja 2011:s registrerejuvvojedje badjel 900 kulturmuittu maid Sámediggi báikediđoštalai dán prošeavttas. 2012:s eai leat lahka ge leamašan nu ollu registrerenbarggut. Birrasiid 50 ođđa kulturmuittu dokumenterejuvvojedje. Nugo dat earáge registreremat gullet eanas dain boazosápmelaččaid geavaheapmái ja ássamii. Prošeaktabarggu bokte leat ožžon ođđa mávssolaš dokumentašuvdnaávdnasiid ollu iešguđet lágan kulturmuittuid dáfus iešguđet guovlluin gos ovdalaččas leat unnán registreren dákkáriid. Kulturmuitomállet leat leamašan nugo: dollasajit – mas eanas dain gullet goahtesajiide, muvrrat, báhčinčiegát/báhčinsajit, boazoáiddit geađggis ráhkaduvvon, hálit ja bieggasuojit, mielkevuorkkát roggojuvvon eatnamii, geađgeommanat, bivdorokkit, darfegoahtesajit, biikaráhkkanusat (vuollugis vuovdeguovlluin), sieiddit ja oaffarsajit. Máŋgga sajis leat registrerejuvvon geađgehuksehusat maid doaibma lea eahpečielggas. 2012:s lea báikediđoštallamat vuosttažettiin leamaš muhtun unnit, molssaevttolaš spáittuin Gáivuona ja Hámmárfeasta suohkaniin, ja duohtademiin mat gullet doaimma biras-, fievrredan- ja ráhkadusplánii. Viidáset leat čielggaduvvon ahte guovtti guvlui Gáivuona suohkanis bohtet plánejuvvon doaimmat čuohcat kulturmuittuide ja kulturbirrasii. Dasa lassin lea dán jagáš fealtabargui gullan geahččalanroggamiid čađahit muhtun kulturmuittuin, mat mannet spáittu mielde, mas galge oažžut gunaid 14 C- áigemeroštallamii. Áigemeroštallanbohtosat leat dehálaččat dan dáfus go galget árvvoštallat eaŋkilmuittuid suodjalanstáhtusa ja sáhttá go duohtademiide addit lobi eavttuid haga vai ii. Geassemánus 2012:s ozai Statnett Riikaantikváras sierralobi kulturmuitolága mearrádusain 4 guvlui gos plánejuvvon huksen boahtá čuohcat mávssolaš kulturbirrasiidda gos leat ollu registrerejuvvon kulturmuittut. Dat guoská guovlluide mat leat Ráissa, Návvuona, Álttá ja Fálesnuori suohkaniin.</p>
<p>Sámediggi lea iežas rávvemis ohcamii evttohan ahte eaktun lea ahte arkeologalaš iskamat čađahuvvojit buot dáin guovlluin. Olggosgoluid dakkár iskkademiide máksá doaibmaeaiggát. Sámedikki árvvoštallan lea ahte dakkár iskamat addet midjiide ođđa ja dehálaš máhtu sámi obbalaš kulturhistorjjá birra, ja erenoamážit dán guovllu birra mas lea sáhka.</p>
<p>Skrugard – gáddeterminála evttohus</p>
<p>Plánejuvvon oljobohkama oktavuođas Skrugard fealttas Barentsábis, lea doaibmaeaiggát Statoil ASA ráhkadan evttohusa plána- ja čielggadanprográmmii gáddeterminála evttohusa várás. Plánabarggu</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 249 siidu 453 siiddus álggaheamis ledje dieđihuvvon guokte vejolaš saji gáddeterminála ásaheapmái, Markoppneset Fálesnuori suohkanis ja Sáltesávju Nordkáhpa suohkanis.</p>
<p>Statoil lea 2012 čavčča mielde mearridan bargat viidáset dainna ahte Sáltesávju Nordkáhpa suohkanis šaddá vejolaš gáddái buktin báiki. Dát guovlu Sáltesávjjus man birra lea sáhka báikediđoštallui ja doppe čađahuvvojedje eambbo iskamat 2012 fealtaáigodagas. Báikediđoštallama oktavuođas registrerejuvvojedje golbma orrunsaji/darfegoahtesaji mat doaivumis bohtet leat vuostálasvuođas plánejuvvon huksemiin. Dattege lea daid sajiid ahki ja álgovuođđu eahpečielggas. Dan dihte galget dát orrunsajit eambbo iskojuvvot, earret eará 14C- áigemeroštallama vehkiin. Sámediggi háliida dan dihte boahtit ruovttoluotta loahpalaš cealkámušain daid orrunsajit dáfus go buot bohtosat leat gárvásat.</p>
<p>Dás ferte deattuhit ahte Sámediggi dássážii dušše lea váldán vuhtii konkrehta plánabarggu, iige leat árvvoštallan iešalddis plánejuvvon oljobohkama. Dán dahká doaibmaeaiggát vejolaš HDP (huksen ja doaibmaplána) oktavuođas.</p>
<p>Setermoen báhčinguovlu</p>
<p>Sámediggi lea máŋgga jagi barggu maŋŋel loahpalaččat meannudan Setermoen báhčinfealtta regulerenplána 2012:s. 2007 – 2012 áigodagas čađahuvvojedje kulturmuitoregistreremat (§ 9 – iskamat kulturmuitolága mielde) Setermoen báhčinfealttas, nugo Forsvarsbygg lei bivdán. Báhčinfealta lea</p>
<p>Beardu suohkanis Romssas ja gokčá areála mii lea 152 km2 stuoris. Guovlu geavahuvvo garrasit ja buot suodjalussuorggit geavahit dan, militeara soahteveahka geavaha dan eanemus. Setermoen lea okta moatti fealttas mii lea ovddiduvvon ovttasdoaibmanhárjehallamii oktan girdidoarjagiin (Áibmosuodjalusa vearjoduvván hárjehallamat).</p>
<p>Registrerenprošeavtta duogážin lea Forsvarsbygga guovlluregulerenplána evttohus, mii fátmmasta olles báhčinfealtta. Setermoen báhčinfealta lea áigá ásahuvvon. Doppe lea leamaš militeara doaibma 1898 rájes. Plána ulbmil lea reguleret dála doaimma, ja láhčit dili huksemii ja eambbo intensiiva atnui, earret eará eanet geavaheapmi lossa fievrruin.</p>
<p>Olles báhčinfealta lea gullan Sámedikki fealtabargui, earret go ulbmilguovllut. Leat registrerejuvvon 15 automáhtalaččat ráfáidahttojuvvon sámi gávdnosa. Eanas dain leat goahtebáikkit mat leat váldovággeráiggiin, Suivvevággi / Kobbryggdalen ja Garžavággi / Liveltskaret. Earret árrana de leat registrerejuvvon biebmovuorká ja sieidi Lifjellaksla báikkis johtingeaidnoráigge mii lea dan guovtti vákki gaskkas. Guovllut leat geavahuvvon guottetbáikin ja geasse- ja čakčaorohahkan. Mii diehtit geavaheami birra 18- ja 1900-logu čálalaš gálduid bokte. <span type="quote" xml:lang="nno">“Lifjellkjerringa”</span> sieidi ja biebmovuorká leat guovllus maid Suodjalus ii leat bálljo geavahan ja doppe leat unnán fysalaš duohtadeamit. Sieidi lea kulturmuitu mas lea erenoamáš alla ráfáiduhttinárvu. Sámedikki mearkkašumit leat dan geažil váldojuvvon vuhtii, ja plána lea reviderejuvvon nu ahte kulturmuittut suddjejuvvojit nu ahte dohko eai šatta huksejumit. Dat bohtet maid bissut iežaset álgoálgosaš eatnamis.</p>
<p>Lei Romssa Universitehtamusea mii doaimmahii Garžavákki goahtesajiid roggamiid 2011:s. Kulturmuittut ledje siskkobealde doaibmaguovllu ja ledje nu áitojuvvon ahte roggamat álggahuvvojedje njuolga maŋŋel báikediđoštallama. Gutnaáigemeroštallamat čájehit ahte goahtesajiid válde atnui 1400- 1600 – logus. Muhtun dollasajiin gávdnojedje maid guovžža dáktebázahusat.</p>
<p>Maiddai dat gávcci eará goahtesaji mat vel gávdnojit báhčinfealttas leat áitojuvvon. Dat leat báhčinfealta váldoguovllus: eanan ja áibmobáhčima doaibmaguovllus ja guovddáš guovlluin go galgá boahtit báhčin- ja hárjehallanguovlluide. Guovllut danin leat hui guovddážis plánaevttohusas. Sámediggi árvvoštallá ahte lea unnán munni heivehit geavaheami, ja eai makkárge doaimmat sáhte doarvái muddui suddjet kulturmuittuid suddjet bilistemiid vuostá. Mii árvvoštallat dan dihte ahte doaimma servodatlaš árvvu lea deháleabbo go kulturmuittuid ráfáiduhttinárvu. Lea sáhka báhčinfealttas mii juo lea ásahuvvon, ja huksemis masa vuođđun leat Suodjalusa boahttevaš operatiiva dárbbut.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 250 siidu 453 siiddus</p>
<p>Sámediggi lea dán vuođul buktán rávvema Riikaantikvárii, mas rávvejuvvo ahte dat eará sámi goahtesajiid Setermoen báhčinfealttas maid luvvejuvvojit. Luvvema eavttuin leat mii bivdán ahte čađahuvvojit arkeologalaš iskamat ja botánalaš iskamat. Botánalaš iskamat dan dihte vai lea vejolaš gávdnat dološ gárddiid ja vai oažžut áigemeroštallama guohtuneatnama geavaheamis. Riikaantikvára lea iežas dohkkeheamis mii lea beaiváduvvon 23.11.2012 ollislaččat váldán vuhtii Sámedikki rávvema.  Sámediggi bargá aktiivvalaččat dikšumiin, sihkkarastimiin ja gaskkustemiin, váldin dihte váras ceavzilis ja guhkesáiggi perspektiiva sámi kulturmuitobarggus. Lea maiddái dehálaš ahte Sámediggi lea aktiiva oasseváldi kulturmuitodigaštallamis ja lea mielde hábmeme kulturmuitopolitihka. Dat dáhpáhuvvá earret eará bajitdási prošeavttaid álgagiid ja oassálastima bokte.</p>
<p>Oktavuohta guovddáš kulturmuitoeiseválddiiguin 2012:s lea Sámedikkis leamaš jámma gulahallan vuosttažettiin Riikaantikvárain, gii lea ovddasvástideaddji direktoráhtta kulturmuitosuodjaleapmái, muhto maiddái Birasgáhttendepartemeanttain relevánta áššiid birra, nugo omd. sámi visttiid registreremiid guovdu.</p>
<p xml:lang="deu">BARK</p>
<p>Sámediggi lea 2012 čavčča álggahan iežas oasi Riikaantikvára seailluhanprográmmas válljejuvvon arkeologalaš kulturmuittuid váste 2010 -2020 (BARK). Sámediggi galgá ráhkadit bajilgova buot láhččojuvvon sámi kulturmuittuin, ja vuoruhuvvon evttohusain ođđa láhčimiidda. Buot suohkanat, museat ja earát sámi ássanguovlluin Norggas leat bovdejuvvon buktit midjiide evttohusaid. Plána mielde galgá listu ovdanbiddjot politihkalaš meannudeapmái 2013 geassemánus. Kulturmuittut fertejit leat dán listtus, ovdal mii sáhttit oažžut dikšunruđaid Riikaantikváras áigodagas 2020 rádjai. Sámi suodjalanveara /ráfáidahttojuvvon visttit ja báktedáidagat eai gula seailluhanprográmma vuollái, dain leat sierra ortnegat.</p>
<p>Máilmmiárbepolitihka ja máilmmiárbebáiki Várjjagis</p>
<p>Sámediggi lea 2012:s buktán cealkámuša Birasgáhttendepartemeantta ođđa ja ollislaš máilmmiárbepolitihka evttohussii. Sámedikki mielas lea bures bargojuvvon evttohusain. Mii leat duhtavaččat mearkkašan ahte evttohusaid gaskkas čuoggá vuolde <span type="quote">“Identifiseret máilmmiárbbi Norggas”</span>, lea biddjon čuokkis <span type="quote">“árvvoštallat boahttevaš vejolaš sámi máilmmiárbbi nammadeami”</span>. Čuoggá birra ii leat dattege eambbo namuhuvvon dahje konkretiserejuvvon eará sajiin teavsttas. Mii goitge jáhkkit ahte sátnádeami duogábealde, lea álgga oažžut sámi máilmmiárbebáikki Várjjagii. Sámediggi ja Unjárgga gielda leat máŋga jagi ovttasbargan oažžut Ceavccageađgi/Mortensnes árvvoštallojuvvot Norgga gaskaboddosaš listui. Luottat 12000 jagi ássama ja oskudoaimmaheami maŋis Ceavccageađggis/Mortensness, eai sáhte gehččot eretčuldojuvvon resursavuođus, ja earenoamážit ii daid earenoamáš goddebivdorusttegiin mat Várnjárggas gávdnojit. Danin vuođđuduvvui 2010:s bargojoavku masa oassálaste olgguldas áššedovdit. Bargojoavkku váldi lea earret eará leamašan árvvoštallat sáhttet go bivdorusttegat leat oassin máilmmiárbebarggus. Joavku čoahkkáigeassu lea <span type="quote" xml:lang="eng">”combined sites”</span>-nomination, gos bivdorusttegat Noidiidčearus/Kjøpmannskjølenis Báhcavuona gielddas (Várnjárgga álbmotmeahci siskkobealde) ja</p>
<p>Golleváris Deanu gielddas, ja dat mihtilmas geađgeáiggeguovlu Gropbakkengenis Unjárgga gielddas, leat guovllut mat čatnašuvvojit dasa. Buot guovllut leat Várjjat Siidda, várjjatsápmelaččaid boares geavahanguovllus. Gaskaboddosaš namma lea <span type="quote" xml:lang="eng">”Várjjat Siida: Hunters and fishers from Mesolithic to Modern times”</span>. Vurdojuvvo ahte dat lotnolas báikkit bohtet Norgga gaskaboddosaš listui lagamus boahtteáiggis.</p>
<p>Ášši lea maiddái ovdanbiddjojuvvon Boazoguohtunorohagaide 6 ja 7, ja mii leat vuostáiváldán positiivvalaš ruovttoluottadieđuid. 2012 borgemánus lea čađahuvvon bures lihkostuvvan lassikárten</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 251 siidu 453 siiddus</p>
<p>Noidiidčearu bivdorusttegis. Dát ovdanbuktojuvvui Várnjárgga álbmotmeahci stivrii čakčamánus. Duogášdieđut leat maiddái gárvvistuvvome, nu ahte Deanu ja Báhcavuona gielddat sáhttet dahkat formálalaš mearrádusaid das ahte sii doarjut prošeavtta, numot gielddaid politihkalaš jođihangottit leat háliidan.</p>
<p>Skoaltagávpot Njávdámis</p>
<p>Dikšunplána ja dábálaš rutiinna mielde lea 2012:s čađahuvvon dikšun Skoaltagávpogis Njávdámis.</p>
<p>Dáppe leat láddjen suinniid eanemus guovddáš guovlluin, rođut/soagit guovllus St.Georga kapealla birra leat váldon eret ja kapealla lea bihkkaduvvon. Dikšunplána rávvema mielde leat dál bargame ásahit rássegokčasa hávdeboldnái. Dat dahkkojuvov nugo suoinnit biđgejuvvojit šládjavalljugas guovlluin Skoaltagávpogis boldnái. Proseassa lea čilgejuvovn dikšunplánas, ja Nuortasámi museas lea ovddasvástádus dikšunbargui.</p>
<p>Dasa lassin lea Sámediggi gárvvistan bisánansaji Skoaltagávpogis, plánaid vuođul maid Rambøll, ráđđeaddi inšenevrrat, leat ráhkadan. Bisánansadji lei gárvvistuvvon ja lei šiehtadusa mielde gárvvistuvvon geavahanláhkái girkovahkkolohppii 2012 borgemánus. Sámediggi dan formálalaččat válddii badjelasas 2012 čakčamánus.</p>
<p>Sámi kulturmuittut Opplándda fylkkas</p>
<p>Sámediggeráđđi lea ovttas Opplándda fylkkagielddain álggahan plánet DjO-prošeavtta sámi kulturmuittuid birra Opplánddas, ja prošektii lea vuođđun dálá ovttasbargošiehtadus. Ovttasbargošiehtadus Opplándda fylkkagielddain gusto dušše kulturmuittuide ja lea goalmmát jahki dán gustovaš šiehtadusas (gustovaš 2009-2013). Strategalaš áŋgiruššansurggiide mat leat namuhuvvon ovttasbargošiehtadusas, gullet nugo eanet registreren/dokumentašuvdna, ja máhttolonohallama ja oktasaš Djo-prošeavttaid čađaheapmi. Prošeavttas galgá deattuhit systemáhtalaš kulturmuitoregistreremiid válljejuvvon guovlluin, mihttomearri lea dahkat ođđa gávdnosiid mat eahpitkeahttá sáhttá čatnat boarráset áiggi sámi ássamii, leahkimii ja luonddugeavaheapmái. Dasa lassin lea sávahahtti dán birra oažžut báikki olbmuid gaskkas báikkálaš barggaheami johtui. Láhččojuvvo nu ahte prošeavttas ja prošeavtta bohtosiin galgá leat báikkálaš gaskkusteapmi dan botta go prošeaktaáigodat lea. Prošeavtta čađaheapmi veaháš orustii 2012:s, muhto lea plánejuvvon čađahuvvot 2013:s. Lea sávahahtti ahte prošeakta maiddái šaddá vuođđun ovttasbargui mii joatká go dálá šiehtadus loahpahuvvo 2013:s.</p>
<p>Vuoiŋŋalaš kulturárbbi birra</p>
<p>Sámediggeráđđi lea 2012:s oassálastán seminárii UNESCO vuoiŋŋalaš kulturárbbi konvenšuvnna atnui váldima birra. Seminára lágidii Norgga kulturráđđi. Seminárii lei vuođđun čielggadeapmi maid ABM-utvikling lea ráhkadan dan birra ahte Norggas váldit atnui konvenšuvnna. Vuoiŋŋalaš kulturárbi gokčá viiddis suorggi ja boahtá leat relevánta kulturmuitohálddašeami siskkobealde. Seminára lei vuosttaš čoahkkin buohkaide geain vuoiŋŋalaš kulturárbi lea oassin sin bargosuorggis. Sámediggeráđđi áigu čuovvolit barggu atnuiváldimiin viidáset, ja sihkkarastit ahte vuoiŋŋalaš sámi kulturmuittut váldojit albmaládje váras.</p>
<p>Kulturmuitogáhttenbarggus leat diehttelasat maiddái ekonomalaš váikkuhangaskaoamit dehálaš oassin dan ollislaš govas. Jahkásaččat várrejuvvo ruhtahivvodat mii galgá addot ohcanvuđot kulturmuitosuodjalandoaimmaide.</p>
<p>Kulturmuitosuodjalus – ohcanvuđot doarjagat</p>
<p>Sámediggi lea 2012:s juolludan ruđaid 37 prošeavtta čađaheapmái mat siskkildit sámi kulturmuitosuodjaleami. Oktiibuot juogaduvvui 3 933 000 ru. Tabealla čájeha obbalaš juohkima gaskal</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 252 siidu 453 siiddus guovtti stuorámus poastta vistesuodjalusa ja eará kulturmuitosuodjalandoaimmat (registreremat, dokumentašuvdna ja dikšun). Sámedikki bušeahtas lei várrejuvvon 2 miljovnna ru. juogadeapmái. Dasa lassin jugii Sámediggi vel 2 miljovnna ru. stáhtabušeahta kap. 1429:s, Riikaantikvára láidestemiiguin. Dán jagaš ollislaš ohccojuvvon submi dagai sullii 8 150 000 ru.</p>
<p>Guovlu</p>
<p>Submi</p>
<p xml:lang="smj">Galle</p>
<p xml:lang="fin">Vistesuddjen Kulturmuitos.</p>
<p>Liige juolludeapmi*</p>
<p>Davvisámi 2028000 19 339000 623000 1066000</p>
<p>Julevsámi 1143000 11 259000 0 884000</p>
<p>Lullisámi 687000 6 60000 577000 50000</p>
<p>Eará 75000 1 0 75000 0</p>
<p>Submi 3933000 37 658 000 1275000 2000000 *Poasta liigejuolludeapmi čujuha stáhtabušeahta kap. 1429 poasta 72.2:i.</p>
<p>Sámediggi lea 2012:s ráhkadan standárdda divodanplánaid ráhkadeapmái, ja ohcanbagadusa ja bagadusa dasa gii lea vuostáiváldán doarjaga. 19 prošeavtta ovddeš jagiin leat čađahuvvon ja dán jagis leat raporttat dain boahtán. Ovtta prošeavttas lea Romssa universitehta registreren 250 ođđa bivdorokki goddebivddu váste oktilis vuogádagas</p>
<p>Finnmárkkoduoddaris. Dasa lassin leat registrerejuvvon vihtta čila mat leat geavahuvvon bivddu oktavuođas. Dát leat ráhkaduvvon geađggis ja eatnamis. Leat maiddái registrerejuvvon 23 árrana (árransaji/lávvosaji)maid njuolgut sáhttá čatnat oktii dainna ahte dán guovllus lea don doloža rájes juo leamašan sámi geavaheapmi. Roggamat ja radiologalaš beaivádeamit činain čájehit ahte árransajit/orrunsajit leat geavahuvvon áigodagas gaskal 1020-1770 m.kr. Prošeavtta bohtosat čájehit ahte dán guovllus lea leamašan oktilis sámi geavaheapmi guhkit áigge. Vel okta prošeakta mii raporterejuvvui jagi loahpas sáhtii čájehit viiddis sámi geavaheapmái</p>
<p>Sáltoduoddaris ja Lønsdalenis, doppe registrerejuvvojedje badjel 350 kulturmuittu, eanasoassi dain sisttisdoalai árrama ja stállosajiid. Registreremat galget lasihuvvot sullii vel 300 registreremii mat dahkkojedje 2010:s. Norsk Villreinsenter lea dán jagi álggahan prošeavtta mii gullá árbevieruide sámi geavaheami ja ássama oktavuođas Filefjellas Setesdalii. Dán barget earret eará ruđaiguin maid Sámedikkis leat ožžon. Dát prošeakta galgá čuovvoluvvot viidáset, ja sii fas maŋŋel máhccet ruovttoluotta bohtosiid válddahallamiin. Doaivumis dát addá buriid bohtosiid, ja ođđa dokumentašuvnna dasa ahte doložiid rájes leat sápmelaččat geavahan daid guovlluid.</p>
<p>Kåsmoslettas Skjerstadas, Bådåddjo suohkanis leat golbma sámi báikki fávdnádis automáhtalaš ráfáidahttojuvvon sámi viesuiguin. Dát leat viesut maid lea álki oaidnit Rg 812 buohta, ja dat leat oassin gaskkustandoaibmabijuin mat gullet Fotefar mot nord ja eará kulturgaskkustandoaimmaide. Kåsmovollen báikkis lea viessu gárvvistuvvon dán jagi, Kåsmos ges muorraviessu lea ožžon ruđa ja divodanbargu lea álggahuvvon 2012:s. Dáid visttiid divodeamit bohtet lassin dan guovtti návehii ovddeš divoduvvon báikkiin.</p>
<p>Ealáhusat Sámedikki váldomihttomearri ealáhusovddideami oktavuođas lea ahte mii dáhttut nana ja juohkelágan ealáhuseallima, man vuođđun lea sámi kultuvra, luondu ja biras ja mii vuhtii váldá sámi kultuvrra, luonddu ja birrasa ja mii dáhttut ealáhuseallima mii lea vuođđun ceavzilis báikegottiide gos olbmot háliidit orrut.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 253 siidu 453 siiddus</p>
<p>Joksan dihte váldomihttomeari váljii Sámediggi vuoruhit vihtta áŋgiruššansuorggi 2012.s. Dát leat Rámmaeavttut vuođđoealáhusain, geasuheaddji báikegottit, Kulturealáhusat, ja Innovašuvdna, dutkan ja árvoháhkan, ja Gelbbolašvuođalokten ja ođđahutkamat.</p>
<p>Sámedikki bušeahttarámma ealáhusovddideami váikkuhangaskaomiide 2012:s lei 37 626 00 ru.</p>
<p>Sámedikki árjjat ealáhusovddideapmái váldoáššálaččat guovdilastojuvvojit Doaibmasuorgái doarjagat ealáhusovddideapmái, maiddái gohčoduvvon STN-guovlun. Guovlu viiddididuvvui 5:in ođđa suohkaniin 2012:s ja dál leat das mielde 21 suohkana, gos olle suohkan lea fárus ja leat mielde 10 suohkana, gos oasit das leat fárus. Buot dáin suohkaniin sáhttet ealáhusdoallit ja fitnodagat</p>
<p>Sámedikkis ohcat doarjjaruđaid ealáhusulbmiliidda. Sámediggi háliida veahkehit oažžume ealáhusovddideame eanet sámi guovlluin dakko bokte go váldá mielde ođđa suohkaniid STN-guvlui, mii oktiivástida Sámedikki ealáhusovddideami politihkalaš váldomihttomeriin. Sámediggi čuovvu ealáhus- ja servodatovddideami sámi guovllus lahka jahkásaš analysaid bokte.</p>
<p>Telemarksforskning lea 2012:s doaimmahan barggu. Maŋemus logut čájehit ahte guovllus obbalaččat lea olmmošlohku lassánan. Váldoáššálaččat lea sisafárren mii dagaha ahte olmmošlohku lassána.</p>
<p>Bargosajiid lohku lassána, earenoamážit Finnmárkkus. Ealáhusstruktuvrra dáfus STN-guovllus, leat stuora erohusat suohkaniid gaskkas. Muhtun suohkanat leat hui nannosat, earát ges leat ollásit stuora, dehálaš fitnodagaid/doaimmaid hálddus. Fitnodagat mat dál gávdnojit sámi guovllus vásihit ovdánahttima ja gánnáhahttivuođa. Seammás lea ásaheaddjidávjodat vuollin ollu suohkaniin.</p>
<p>Vuođđoealáhusat</p>
<p>Mariidnaealáhusat</p>
<p>Sámediggi lea bargan diđolaččat gávdnat buoremus čovdosiid maiguin sihkkárastá álbmoga guolástanrievtti mearrasámi guovlluin. Dán lea dahkan go sihke lea bargan lbmildiđolaš politihkain ja ekonomalaš váikkuhangaskaomiid hálddašeamiin sihkkarastin dihte báikkálaš ássama, rekrutterema ja barggolašvuođa riddo- ja vuotnaguolásteamis. Earret eará ferte oažžut nannoset báikkálaš vuođu guolleresurssaid hálddašeapmái, ja váikkuhangaskaomiid bealis vuoruhit doarjaga guollefanasinvesteremiidda ja viidásetovddideapmái ja vuostáiváldinrusttegiid ođasmahttimiidda, ja veahkkin ovddideame ja viidásetnálástuhttime ođđa buktagiid mariidnadoaimmain. Konsultašuvnnaid ja oassálastimiid bokte ráđiin ja lávdegottiin lea Sámediggi ožžon guorraseami muhtun evttohusaide buoridan dihte rámmaeavttuid guolásteddjiide mearrásámi guovlluin. 2013 guolástanreguleremis Sámediggi oaččui bajiduvvot lassieari juohke fatnasii STN-guovllus dorskebivddus 6 tonnas 2012:s 12 tonnii 2013:s. Sámediggái guorrasedje maiddái dakko ahte ii ásahit ½ eari buohkaide geat leat registrerejuvvon guolástuslogu A bláđis guolásteddjiid ektui registrerejuvvon B bláđis, nugo Norgga Guolástussearvi garrasit háliidii. Sámedikkis lei maiddái mearrideaddji doaibma gažaldagas ahte bisuhit dál vuotnalinjjáid ja gildosa vuotnalinjjáid siskkobealde bivdit fatnasiiguin mat leat badjel 15 mehtera. Mearrenjiččehasaid 2013 reguleremis, oaččui Sámediggi konsultašuvnnas Guolástusdirektevrrain guorraseami dasa ahte galgá oažžut stuorát bivdobuhtadusa ránesnjuorjju bivddus go geargenjuorjju, nu ahte dakko bokte bivddáše sihke eanet geađgenjuorjjuid ja ránesnjuorjjuid.</p>
<p>Galgá leat unnimus 50 000 ru. jahkásaš brutto dienas jus galgá guolástuslohkui beassat sisa. Mearraluossabivddu dienas ii leat leamašan váldojuvvon mielde dienasvuđđui go guolástuslohkui galgá beassat. 2012:s Sámediggi oaččui guorraseami dasa ahte dáid dietnasiid sáhttá váldit fárrui. Sámediggi oaivvilda ahte dát lea veahkkin ođasmahttime árbevirolaš mearrasámi ealáhusheiveheami, mas guolástus lea lotnolagaid eará guolástusaiguin ja ealáhusaiguin.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 254 siidu 453 siiddus</p>
<p>Sámediggi mearkkaša ahte dál lea hui positiivvalaš vuoigŋa ollu vuotnaguovlluin, leat ođđarekrutteremat sihke nuorain ja boarraset olbmuin. Obbalaš ipmárdus lea ahte viidáneapmi lea daningo guolásteddjiid ja ássiid rámmaeavttut leat buorránan doaimmahit guolásteami mearrasámi guovlluin.</p>
<p>Buoridan dihte gánnáhahttima mariidnaealáhusain Sámediggi vuoruhii ruđaid ollu investerendoaimmaide 2012:s. Mariidnaealáhusaid bušeahttarámma lei 4 165 000 ru. Stuora optimisma ja nanu báikkálaš barggaheapmi lea mielddisbuktan ahte ollugat ohcet investerendoarjagiid, sihke fatnasiidda ja vuoistáiváldin- ja gádderusttegiid láhčimiidda. 2012:s juolluduvvui oktiibuot doarjja 7 785 000 ru. ovddas mii lea stuora badjelmeari geavaheapmi mearriduvvon bušeahttarámma ektui.</p>
<p>Buorre resursavalljodat dohkálaš eriiguin lea buktán nanu ođđarekrutterema guolásteddjiin geat háliidit bivdigoahtit iežaset fatnasiiguin. Doarjja lea eanasmuddui addojuvvon dábálaš riddo- ja vuotnafatnasiidda vuollel 11 mehtera mat doaibmaekonomalaččat bures nagodit doaibmat beare alla ruhtagoluid haga. Buorre resursadilli bajiduvvon eriiguin oktan buriid dienasvejolašvuođaiguin reabbábivddus lea addán doaibmavuođu mii movttiidahttá sihke ođasmahttit fatnasiid ja oastit ođđa fatnasiid.</p>
<p>Lassin fanasinvesteremiidda leat ollu báikegottit čájehan beroštumi ođasmahttit vuostáiváldin- ja hámmanrusttegiid lasihan dihte vejolašvuođa váldit vuostá vuođđoávdnasiid ja bálvalusfálaldagaid fatnasiid ektui. Sámediggi lea juolludan doarjaga máŋga doaibmabidjui: Deanu gielddas lea Sámediggi juolludan 1 000 000 ru. bálvalusvistái guolásteddjiid váste Gohppis ja kája ja govdunrukku divodeapmái seamma báikkis. Sámediggi juolludii maiddái ruđaid hukset govdunrukku ja bárroruohtu Šuoššjohká hámmanii. Ungárgga gielddas lea Sámediggi juolludan doarjaga, 500 0000 ru., buoridit Kája ja vuostáiváldinrusttega Kløvnes hámmanis Unjárgga gielddas. Porsáŋggu suohkanis, Smiervuonas, lea Sámediggi juolludan 500 000 ru. guhká ohcaluvvon govdunmoloi, buoridan dihte vuostáiváldinrusttegii hámmandilálašvuođaid. Smiervuotna guolástusbáikin, gos dušše lea okta vuostáiváldinrusttet, vissásit veahkeha nanneme vuođu mariidna ealáhusovddideapmái Porsaŋggu suohkanis. Sámedikkis lea barggus hámmanbuoridanprošeavttaiguin leamašan buorre gulahallan sihke suohkaniiguin ja Riddodoaimmahagain oažžun dihte sadjái ekonomalaš ovttasbarggu prošeavttaid realiserema váste. Dát doaibmabijut bohtet leat dehálažžan dáid suohkaniid báikkálaš guollefatnasiid gálvolágidemiide ja sin orusteapmái hámmaniin.</p>
<p>Láhka rievdadusaid birra oassálastinlágas, áhperesursalágas ja finnmárkkolágas Sámediggi lea álgaga dahkan lágidit ja lea čađahan politihkalaš álggahančoahkkima guolástusministariin. Mii leat dál bargagoahtán viidáset konsultašuvdnaproseassain láhkaásahusbarggu birra vuotnaguolástuslávdegotti oktavuođas, das gehččojit bealit nugo ásaheapmi, oktiibidjan, barggut ja vuotnalinjjáid mearrideapmi, ja makkár gaskaboddosaš doaibmabijuid lea vejolaš álggahit dan botta go konsultašuvnnat čađahuvvojit, nugo ovdamearkka dihte gildosa stuorát fatnasiidda bivdit vuonain. Ášši vuotnalinjjáid birra meannuduvvui Guolástusdirektoráhta regulerenčoahkkimis Bergenis 2012 juovlamánus. Ášši duogážiin lea ahte Stuoradiggi lea mearridan <span type="quote">“ lága rievdadusaid birra oassálastinlágas, áhperesursalágas ja finnmárkkolágas”</span>. Láhkarievdadussii lea vuođđun ráđđehusa láhkaproposišuvdna Finnmárkku riddoguolástuslávdegotti čuovvoleami birra (Prop.70L(2011-2012). Láhka lea fámus ođđajagimánu 1.b. 2013 rájes. Dán vuođul lea Guolástus- ja riddodepartemeanta sihtan Guolástusdirektoráhta čađahit gulaskuddama evttohusas ahte galgá leat gaskaboddosaš gielddus fatnasiidda badjel 15 mehtera bivdit vuotnalinjjáid siskkobealde.</p>
<p>Sámediggi ja Guolástus- ja riddodepartemeanta leaba ovdal regurelenčoahkkima olahan ovttaoaivilvuođa ahte joatkit dálá vuotnalinjjáiguin dassážii Vuotnalávdegoddi lea ásahuvvon ja lea árvvoštallan galget go gaskaboddosaš vuotnalinjját jotkojuvvot ja makkár hámis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 255 siidu 453 siiddus</p>
<p>Deanuláhka Deanulága evttohuvvon rievdadus váldojuvvui ovdan dan oktavuođas go Luossa- ja sáivaguolleláhka evttohuvvui rievdaduvvot. Stuoradikki Energiija- ja biraslávdegoddi lágidii rabas čoahkkima áššis 31.05.2012:s. Lága meannudeapmi mielddisbuvttii ahte ášši sáddejuvvui ruovttoluotta ráđđehussii.</p>
<p>Lávdegoddi háliidii sisdoalu dáfus seamma bohtosa, muhto ahte Deanuláhka galggai bissut sierra láhkan iige sierra kapihttalin finnmárkkulágas. Sámediggi vuordá Birasgáhttendepartemeanttain oažžut konsulterema ođđa láhkaevttohusa birra nu fargga go dat lea gárvvis.</p>
<p>Šiehtadallan Suomain guolásteami birra Deanujogas Šiehtadallamat Suomain ođđa šiehtadusa birra Deanučázádaga rádjegaskii leat álggahuvvon. Sámediggi lea nammadan ovtta olbmo norgga šiehtadallandelegašuvdnii. Leat lágiduvvon guokte šiehtadallančoahkkima 2012:s, ja dán rádjái leat šiehtadallan bajitdási mihttomeriid ja regulerennjuolggadusaid birra. Áigumuš lea ahte ođđa šiehtadus galgá leat fámus 2015 rájes.</p>
<p>Observatevrastáhtusa NASCO:s Sámediggái lea 2012:s addon observatevrastáhtusa NASCO:s - The North Atlantic Salmon</p>
<p xml:lang="eng">Conservation Organization.</p>
<p>Guollereguleremat jogain ja mearas 2012 ovddas Bargolávdegoddi Davvi-Romssa ja Finnmárkku guollereguleremiidda jogain ja mearas buvttii evttohusa guollereguleremiidda jogain ja mearas 2012 ovddas, ja guhkesáiggi strategiija reguleremiidda. Lávdegotti 2012 regulerenevttohus mielddisbuvttii viiddideami bivdináiggis gáidánuhtiin, earenoamážit Davvi-Romsii. Johkabivddu dáfus, bargolávdegoddi bijai vuođđun fylkkamánniid evttohusa ahte bisuhit eanas čázádagain bivdodási. Dasa lassin evttohii bargolávdegoddi ásahit bargojoavku čielggadit eambbo njuovžilis vuggiid guollebivdoreguleremii ja ahte álggahuvvo prošeakta mii galgá kártet ja systematiseret árbevirolaš máhtu mii galgá hálddašeamis adnojuvvot. Bargolávdegotti raporta, 2012 reguleremiid birra, lei vuođđun konsultašuvdnii Luondduhálddašandirektoráhtain. Luondduhálddašandirektoráhtta vuohččan konsulterii Sámedikkiin gulaskuddanevttohusa birra 2011 juovlamánus, dalle dokumeantalonohallamiid bokte. Regulerenevttohus mii lei seamma go bargolávdegotti evttohus sáddejuvvui gulaskuddamii, gulaskuddanáigemearri lei ođđajagimánu 20.b.2012:s. Konsultašuvnna maŋŋel gaskal Sámedikki ja Luondduhálddašandirektoráhta njukčamánus lea ovttaoaivilvuohta johkareguleremiid ja čuovvolanbarggu ja mearrareguleremiid birra 2012 ovddas</p>
<p>Davvi-Romssas, muhto ii mearrareguleremiidda Finnmárkkus. Direktoráhtta ii hálit fas viiddidit bivdináiggi gáidánuhtiin Finnmárkkus, muhto Sámediggi háliida čuovvut bargolávdegotti evttohusa ahte fas viiddit bivdináiggi ovttain guvttiin beivviin iešguhtetge regiovnnas. Dasto ii olahuvvon áibbas ovttaoaivilvuohta ja ášši bajiduvvui politihkalaš konsultašuvdnii Birasgáhttendepartemanttain.</p>
<p>Sámediggeráđđi ja Birasgáhttendepartemeanta leaba konsulteren 2012 reguleremiid birra, ja viidáset regulerenbarggu birra njealji čoahkkimis; konsultašuvdnačoahkkin njukčamánu 21.b.2012:s, čoahkkin cuoŋománu 13.b., konsultašuvdnačoahkkin cuoŋománu 26.b.2012:s ja loahppabeavdegirjjis miessemánu 7.b. Birasgáhttendepartemeanta čuovui direktoráhta árvalusa das ahte ii fas viiddidit bivdináiggi Finnmárkkus, ja čujuhii Luondduhálddašandirektoráhta árvalussii, bargolávdegotti rávvagiidda ja dasa ahte váldit vuhtii Ruošša, earret Porsáŋggu regiovdna mii fas oaččui viiddideami.</p>
<p>Sámediggeráđđi deattuhii hui ládje ovttaoaivilvuođa mii bargolávdegottis leat šiehtaduvvon. Sámediggi oavvilda ahte ovttaoavilvuohta galggašii gustot olles bargolávdegotti 2012 regulerenevttohussii ja čuovvolahtti bargui, ii dušše osiide dás nugo departemeanta dan válddahalai. Sámediggeráđđi háliidii ceavzilis, máhttovuđot luossahálddašeami mii láhčá dili báikkálaš johkahálddašeapmái, mii dohkkeha mearraluossabivddu ealáhusdoaibman ja mii bisuha mearrasámi kultuvrra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 256 siidu 453 siiddus</p>
<p>Sámedikki dievasčoahkkin meannudii ášši ja nannii mearraluossaguolásteddjiid rievtti bivdit luosaid mearas, ja gávnnahii ahte dálá luossareguleremat leat nu čavgadat ahte mearraluossabivddu birgenvuođđu lea áitojuvvon ja deattuhit garrasit ahte mearraluossabivdu dárbbaša dakkaviđe eareanoamáš doaibmabijuid. Sámediggi ii guorrasan dán jagáš reguleremiidda.</p>
<p>Eanandoallu  Sámediggi attii árvalusa 2012 eanandoallošiehtadallamiidda. Váldosisdoallu árvalusas lei ahte šibitdoallu ferte oažžut buoret gánnáhahttivuođa. Sámediggi maiddái deattuhii dan ahte sihkkarastit rekrutterema eanandollui earret eará nu ahte nuorat ožžot nuvttá mielkeeriid álggaheapmái ja ahte Sámediggi galggai oaččui stuorát rolla eanandoallopolitihkas.  Šiehtadusas mii šihttojuvvui, Sámediggi oaččui 2 000 000 ru. lassi ruhtajuolludeami árktalaš eanadoalu áŋgiruššama geažil. Sámediggi lea danin mielde bargojoavkkus mii bargá bidjame johtui stuorát ovddidanprográmma, mii guovdilastá árktalaš eanandoalu. Árktalaš buktagat áddejuvvojit leat buktagat mat ráhkaduvvojit Davvi-Norggas. Vuoruhemiin vuordimis oažžu buoret gánnáhahttivuođa eanandoalus, ja dat galgá biddjot johtui 2013:s.  Sámediggi lea bovdejuvvon searvat sihke Romssa ja Finnmárkku regionála giliovdánahttinprográmmaid hábmemii. Sámediggi namuhii sávaldaga dán guovtti fylkkas ovttastahttiiba fylkkagielda ja fylkkamánni plánabargguid. Boađus lea ahte goappeš plánabarggut gehččojuvvojit oktavuođas Romssas, mii jáhkkimis addá ealáhussii buoret ja eambbo einnostahtti rámmaeavttuid.</p>
<p>Sámedikki bušeahttarámma eanandoalloulbmiliidda lei 4 800 000 ru. 2012:s, mas juolluduvvui doarjja investerenulbmiliidda oktiibuot 2 380 400 ru. ovddas. Unnitgolaheapmi dán oktavuođas lea daningo leat stuora hástalusat rekrutteremiin ealáhussii ja unnán áŋgiruššan hukset ođđa doaibmavisttiid mat leat áiggi gáibádusaid mielde, mat gáibidit stuora kapitálarámma.</p>
<p>Boazodoallu</p>
<p>Ekologalaš, ekonomalaš ja kultuvrralaš ceavzilis boazodoallu lea buriid ekonomalaš rámmaeavttuid hálddus. Sámedikki árvalus 2013/2014 boazodoallošiehtadussii meannuduvvui 2012 skábmamánus. Sámediggi lea deattuhan ekonomalaš rámmaeavttuid mat fertejit buoriduvvot, muhto maiddái eará dilálašvuođaid nugo areáladili, boraspiiriid, boazologu heiveheami, dásseárvvu, rekrutterema, dearvvašvuođa ja márkanbarggu. 2012/13 boazodoallošiehtadusa šiehtadallamiid oktavuođas ásahuvvui bargojoavku guorahallat váikkuhusaid ja doaibmabijuid alimus boazologu mearrádusaid čuovvoleami oktavuođas. Sámediggi searvvai bargojovkui ovttas departemeanttaid ja Norgga Boazosápmelaččaid Riikkasearvvi (NBR)ovddasteddjiiguin.</p>
<p>Bargojoavkku váldi lei kártet man ollugat šaddet heaitit boazodoaluin, ja čálgogullevaš ja servodatlaš váikkuhusaid. Viidáset joavkkus lei váldin addit bajilgova vejolaš doaibmabijuin dálá váikkuhangaskaoapmeapparáhta siskkobealde ja árvvoštallat man muddui dálá ortnegat leat heivehuvvon ulbmiljovkui ja mihttomeriide mat boazodoallopolitihkkii leat biddjon. Bargojoavkku gearggain raporttain skábmamánu gaskamuttus.</p>
<p>Dát raporta lei earret eará fáddán go Sámedikki dievasčoahkkin meannudii ášši Finnmárkku boazologu heiveheami birra. Mearrádusas ovdanboahtá earret eará ahte Sámediggái lea dehálaš ahte boazologu geahpideami proseassat čađahuvvojit várrogeamos lági mielde boazodoalloealáhusa ektui. Sámediggi ipmirda bures vuorjašumiid maid boazologumearrádusaid čuovvuleapmi dagaha boazodolliide. Seammás lea Sámediggái dehálaš ahte boazodoallu Finnmárkkus boahtteáiggis galgá leat ceavzil ja oaidná dárbbašlažžan ahte boazolohku heivehuvvo ceavzilis dássái. Sámediggái lea</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 257 siidu 453 siiddus maiddái dehálaš ahte ovddiduvvojit buorit ja nanu álgagat eaktodáhtolaš ortnegiidda maiguin joksá boazologu geahpideami.</p>
<p>Konsultašuvnnat boazodoallohálddahusa rievdademiid birra Sámedikkis lea leamašan konsultašuvdnačoahkkin Eanandoallo- ja biebmodepartemeanttain ja</p>
<p>Norgga Boazosápmelaččaid Riikkaservviin boazodoallohálddahusa rievdademiid birra. Čoahkkin eambbo čielggadii áššeoasálaččaid ákkastallamiid ja áddejumiid iežaset beroštumiide, muhto liikká eai áššis gal vuos oro gávdnome čovdosat maid dáfus sáhttet olahit ovttaoaivilvuođa. Konsultašuvnnat eai válbmanan 2012:s. Sámediggi lea olles 2012:s bargan dainna áššiin ahte bissehit ahte bohccut vuojahallet togii Nordlándda ruovdemáđiijas. Sámediggi lea bivdán dakkavide doaibmabijuid, áiddiid, nu ahte lohku njiedjá nu vulos go vejolaš bohccuin mat vuojahallet togii, ja mihttomearri berre leat 0-višuvdna. Sámediggi lea bivdán Johtalusdepartemeantta čuovvolit Ruovdemáđiijadoaimmahaga go sis leat áideplánen. Sámediggi lea maiddái bivdán ahte várrejuvvojt ruđat stáhtabušeahtas áidehuksemiidda</p>
<p>Nordlándda ruovdemáđiija ráigge. Sámediggi čuovvola ášši 2013:s.</p>
<p>Boazodoallošiehtadusa 2012/2013 šiehtadallamiid oktavuođas šiehtadusoasálaččat sohpe heaittihit AHP-boazu, ja ásahit ođđa prográmma namain Boazoprográmma. Innovašuvdna Norga Finnmárku galgá hálddašit prográmma. Sámedikki áirras stivrenjoavkkus lea Mariann Wollmann Magga. Sámediggi áigu bargat dan ala ahte Boazoprográmma olaha iežas váldomihttomeari mii lea olahit eambbo árvoháhkama buvttadeamis, gávppálaš doaimmas ja bohccobierggu vuovdimis ja bohcco oalgebuktagiin. Sámediggái lea maiddái dehálaš ahte prográmma heivehuvvo eará váikkuhangaskaomiide ja eará áŋgiruššansurggiide boazodoalu siskkobealde, vai ealáhus oažžu buoremus ekonomalaš rámmaeavttuid.  Sámediggi oaivvilda ahte boazodoalu oalgeealáhusaid ovddideapmi boahtá lasihit gánnáhahttivuođa. Sámediggi vuostáiváldá jahkásaččat 2 000 000 boazodoallošiehtadusa bokte boazodoalu oalgeealáhusaide. Sámediggi várrii 2012:s 1 000 000 miljovnna ru. duodjeealáhusa ovddideami rámmii ja 1 000 000 eará oalgeealáhusaid ovddideapmái. 2012:s oaččui Sámediggi hui unnán ohcamiid oalgeealáhusaide earret go duojis, iige oktiige addojuvvon doarjja. Sivvan nu unnán ohcciide sáhttá leat ahte ortnet lei ođas 2012:s ja dasto unnánat dihte dan birra. Eará, ja jáhkkimis deháleappot sivva, lea ahte eará váikkuhangaskaoapmeaktevrrat, nugo AHP boazu (dál boazoprográmma), attii buoret ruhtadeami. Sámediggi áigu váldit dán vásahusa fárrui go joatká bargguin heiveheame váikkuhangaskaoapmeortnegiid boazodoalu ektui.</p>
<p>Konsultašuvdna ođđa eanamolsunlága birra Golbma konsultašuvdnačoahkkima leat čađahuvvon gaskal Eanandoallo-ja biebmodepartemeantta,</p>
<p>Sámedikki ja Norgga Boazosápmelaččaid riikkasearvvi ođđa eanamolsunlága birra. Sámedikkis lea leamašan buorre ovttasbargu Norgga boazosápmelaččaid riikkaservviin konsultašuvnnain. Ođđa eanamolsunlága váldomihttomearri lea addit ođđaáigásaš ja eambbo ipmirdahtti lága sidjiide geat dan galget geavahit. Evttohusat mielddisbuktet maiddái vissis rievdadusaid boazodoallolágas. Konsultašuvnnat leat guoskkahan golbma váldoáššečuolmma boazodollui. Dat leat:</p>
<p>Láhkamearrádusat addojit dan birra ahte eanamolsunriekti sáhttá mearridit geavahannjuolggadusaid, dat guoská nai boazolohkui. Sámediggái lea dehálaš ahte dakkár mearrádusat leat hábmejuvvon dakkár lági mielde ahte boazodollui lea seamma álkit olámuttos go earáide duođai geavahit eanamolsunrievtti. Láhkamearrádusat addojit boazodoalu siskkáldas riektečielggadeami birra, dat mearkkaša ahte eanamolsun riekti sáhttá geavahuvvot go galgá čielggadit vuoigatvuođaid guovlluid geavaheapmái gaskal siiddaid ja orohagaid. Eanamolsunduopmostuollu dahká mearrádusaid strukturerema/organiserema ja gelbbolašvuođabajidandoaimmaid birra, nu ahte sihkkarastá sámiid rievtti kultuvrii, mii suddje sámi virolašvuođaid ja árbevieruid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 258 siidu 453 siiddus</p>
<p>Sámediggi mielas lea áibbas mearrideaddji ahte dán golbma váldoáššečuolmma árvvoštalla ovttas ja obbalaččat. Dakkár árvvoštallama haga oaivvilda Sámediggi ahte lea stuora várra ahte boazodollui ii leat seamma olámuttos eanamolsunduopmostuollu go eananeaiggáddiidda ja eará vuoigatvuođalaččaide, mii ii boađe oktiivástit geatnegasvuođaiguin mat stáhtas leat ON konvenšuvnna siviila ja politihkalaš vuoigatvuođaid artihkaliid 14 (seamma olaheapmi duopmostuoluide), 26 (ii-vealaheapmi) ja 27 (riekti kultuvrii)mielde. Ášši ii leat vuos loahpahuvvon.</p>
<p>Rekrutteren ja buoret sohkabeali balánsa  Váikkuhan dihte ahte vuođđoealáhusat ožžot buoret rekrutterema ja buoret sohkabeali balánssa, lea Sámediggi ovddidan árvalusaid iešguđetlágan doaibmabijuide sihke eanandoallo- ja boazodoallošiehtadallamiidda. Sámediggi lea maiddái ásahan váikkuhangaskaomiid eriid oastimiidda sidjiide geat aiddo leat álgán eanandoaluin.</p>
<p xml:lang="fkv">Boraspirepolitihkka</p>
<p>Sámediggi lea lágidan seminára boraspiriid birra 2012 njukčamánus. Váldoulbmiljoavkun semináriii ledje Sámedikki namaduvvon olbmot regionála boraspirelávdegottiide, muhto dat oassálaste maiddái eará boraspireberoštusat. Seminárá áigumuš lei lasihit máhtu boraspirehálddašeami ja boraspirepolitihka birra sámi guovlluin. Oktiibuot oassálaste 44 oasseváldi. Guoskkahuvvon fáttát ledje earret eará boraspiresoabahus, čuozahusat maid dagaha boazodolliide go sii masset bohccuid boraspiriide, álgoálbmoriekti boraspirepolitihkas ja Sámedikki rolla boraspirehálddašeamis.  Sámediggi lea addán máŋga cealkámuša boraspiriid birra earret eará buhtadusortnegiid rievdadusaid birra mat gusket šibihiidda ja bohccuide. Sámedikkis lea leamašan konsulteren dan birra gos riikkas guovžžamáddodat galggai geahpeduvvot.  Boraspireprošeakta Eallit Luonddus (Leve i naturen) loahpahuvvui 2012:s. Sámediggi ruhtadii osiid golmma-jagáš prošeavttas, mii lei ráddjejuvvon Romsii ja Finnmárkui. Ulbmil lei earret eará dárkkistit boraspiriid lávddu, bivddu vahágahtti boraspiriin ja geahpedit vahágiid sávzzain ja bohccuin mat leat guohtumis. Loahpparaporttas boahtá ovdan ahte boazodoalloealáhusas Romssas ja Finmmárkkus lea lassánan buhtaduvvon bohccuid lohku 2009 rájes. Sávzadoalus</p>
<p>Finnmárkkus lei veaháš njiedjan buhtaduvvon sávccaid logus, muhto seamma áigodagas seammás eai luoitán nu ollu sávccaid guohtumiidda. Romssas lei áigodagas njiedjan buhtaduvvon sávccaid logus. Loahpparaporttas lea čoahkkáigesson nu ahte muhtun oassemihttomearit leat olahuvvon, muhto lea váttis árvvoštallat leago váldomihttomearri olahuvvon geahpeduvvon konfliktadási dáfus. Prošeakta čoahkkáigeassá maiddái dainna ahte dat lea nagodan reguleret borasspiremáddodagaid prošeaktaáigodagas.  Norgga, Ruoŧa ja Suoma Sámedikkit leat nammadan juohkehaš iežaset miellahtu lávdegoddái mii galgá hábmet oktasaš boraspirepolitihka ja evttohit hálddašeapmái njuolggadusaid. Lávdegoddi ii leat vuos vuođđudan iežas.</p>
<p>Geasuheaddji báikegottit</p>
<p>Joksan dihte buriid rámmaeavttuid máŋggalágan eálahuseallimii, de lea dehálaš ahte sámi guovllus ovttasbarget váikkuhangaskaoapmeaktevrrat. Stuoradiggedieđáhusas Innovašuvdna Norgga ja SIVA birra <span type="quote">“Reaiddut ovdáneapmái”</span> mii almmuhuvvui 2012 cuoŋománus, dadjá ráđđehus ahte ” Bures lihkostuvvon ealáhusásaheamit man vuođđun lea sámi kultuvra, giela ja árbevierut buktet nannejuvvon sámi servodateallima ja lasihit norgga ealáhuseallimis máŋggaláganvuođa”. Čujuhuvvo SIVA barggaheapmái sámi guovlluin, earenoamážit kultur- ja vásáhusealáhusas. Sámedikki ealáhusdieđáhus lea maiddái válddahallojuvvon. Ráđđehus bivddii dieđáhusas ahte Innovašuvdna</p>
<p>Norga dahká álgaga ođasmahttit ovttasbargošiehtadusa Sámedikkiin. Dán leaba Innovašudna Norga ja Sámediggi čuovvolan 2012:s. Ovttasbargošiehtadus galgá veahkehit oažžut eambbo ovttastahttima</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 259 siidu 453 siiddus váikkuhagaskaoapmehálddašeamis, nu ahte álggaheddjiide geat ja fitnodagat mat áigot viiddidit iežaset doaimma ožžot buori fálalaga.</p>
<p>Sámediggi juolludii 2012:s ruđaid fitnodagaide ja álggaheddjiide gullevaččat surggiide bálvalus, bálvaleapmi- ja smávvaindustriija. Sámediggi vuoruhii juolludit fitnodatguvllot ruđaid buvttaovddideapmái ja investeremiidda maiguin šattai oalle alla fitnodatovddideapmi. Bušeahttarámmas, mii dagai 6 447 000, golaheapmi lei 4 459 500 ru. Sámediggi oaivvilda dát ruđat leat veahkkin addime fitnodagaide ovddidanálgagiid, mii dasto mielddistbuktá ahte ealáhuseallin obbalaččat šaddá eambbo máŋggalágan ja nanus.</p>
<p>Kulturealáhusat  Barggus ahte joksat gánnáhahtti kulturealáhusfitnodagaid, mearridii Sámediggi 2012:s čađahit analysa kulturealáhusovddideamis sámi guovllus. Dat čájeha ahte sámi guovllus lea ovdáneapmi nannoseappot go eará guovlluin. Sámediggi háliida ovddidit politihka kulturealáhusaid ovddideami ektui, ja mearridii 2012:s álggahit prošeavtta iežas namas joksan dihte dán. Sámediggi vuordá ahte kulturealáhusaide biddjo johtui stuorát áŋggirdeapmi 2013:s.</p>
<p>Duodji</p>
<p>Sámediggi šiehtadallá jahkásaččat duodjeorganisašuvnnaiguin Duojariid Ealáhusservviin ja Sámiid</p>
<p>Dujiin duoji ealáhusšiehtadusa guovdu. Mihttomearri šiehtadusain lea ovddidit ealáhusguvllot duoji mas lea eanet gánnáhahttivuohta ja gálvojohtu iežas buvttaduvvon gálvvuin. Šiehtadallamat 2013 šiehtadussii loahpahuvvojedje 2012 čakčamánus. Duodjiorganisašuvnnaid gáibádus lei 14,6 miljovnna ruvnno. Ealáhus- ja kulturlávdegoddi bijai mearkkašumi sisa ahte jus fal doarjjaortnet rievdaduvvo, de berre guorahallat mot vuoruhit ortnegiid aitto álggaheddjiide 3-5 jagi áigodahkii. Lávdegoddi háliidii maiddái bajidit márkanfievrredan ja vuovdin gelbbolašvuođa ja nannet neavvuma duodjiealáhusas. 2012 njukčamánus čađahii Sámedikki dárkkisteami doarjjaortnegis. 21 duojára dárkkistuvvojedje, ja eatnasiin ledje váilevašvuođa dan ektui ahte eai lean čuvvon rehketdoallonjuolggadusaid.</p>
<p>Dárkkisteamis lei konklušuvdna ahte ovdanbohte roavva rihkkumat rehketdoallofievrredemiid dáfus ja dietnasiidda ja goluide ledje váilevaš dokumentašuvnnat. Viidáset ahte kvalitehta ruhtadoalus ja obbalaš áddejupmi gáibádusain mat leat rehketdoallofievrredeapmái lei hui moaitinveara. Ohcanvuorus golggotmánus lea Sámediggi registreren ahte dokumentašuvdna ja rehketdoallu lea veaháš buoret, muhto Sámedikkis leat ain hástalusat earret eará dainna ahte dárkkistit leat go iežas buvttaduvvon duojit mat vuvdojit, leat go náittosguoimmit geat goappešagat bargaba dujiin ja goappešagat oažžuba doaibmadoarjaga, ja vuovdimiid lagas fulkkiid gaskkas.  Maŋŋel dán dárkkisteami juolludii Sámediggi 2012:s doarja duodjeorganisašuvnnaide nu ahte sii sáhttet fállat rehketdoallokurssa duojáriidda. Ulbmil lea juohkit dieđuid duojáriidda dan birra makkár gáibádusaid vearroeiseválddit bidjet go iežas fitnodatdoaimma áigu jođihit ja makkár ekonomalaš geatnegasvuođaid dakkár doaibma mielddisbuktá.  Sámediggi lea ruhtadan gálvomearkaprošeavtta man mihttomearri lea ráhkadit guhkesáiggi plána dasa mot hukset nanu gálvomearkka duodjái ja mot dan galgá jođihit. Duojáriid ealáhussearvvis ja Sámiid Duojis lea ovddasvástádus dan čađahit.  Sámediggi lea maiddái ruhtadan gelbbolašvuođaloktenkurssa buvttadeamis, márkanfievrredeamis ja vuovdimis mii lea jurddašuvvon duojáriidda. Duojáriid ealáhussearvi ja Sámiid Duodji leaba bálkáhan Sámi allaskuvla čađahit prošeavtta.  Sámediggi lea ovdal ásahan fásta oahpahalliortnega duojis. Ortnega ulbmil lea sihkkarastit rekrutterema nuorain duodjeealáhussii. 2012:s ledje 12 oahpahalli oahpu oažžume earret eará hárjánan duojáriid luhtte.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 260 siidu 453 siiddus</p>
<p>Prošeakta Duoji ovddidit ealáhussan julevsámi guovllus lea ovtta-jagáš prošeakta maid Sámedikki ja Nordlandda fylkkagielda leaba ruhtadan. Prošeavtta stivrenjoavku lea ráhkdan bargoplana 2012 váste.</p>
<p>Plána čájeha ollu doaimmaid main muhtunat juo lea čađahuvvon. Lea bálkáhuvvon prošeaktajođiheaddji 40 % virggis, geas lea ovddasvástádus bidjat johtui doaibmabijuid mat bargoplánas leat.  Sámediggi attii 1 000 0000 ru. Duodjeinstituhttii vai sáhttet ásahuvvot guokte bealle bagadallanvirggi Gaska- ja Nuorta-Finnmárkui ovtta jahkái. Dát lei vejolaš daningo go duodjišiehtadusas lei golahuvvon unnit go dan mii rámman lei šihttojuvvon.</p>
<p>Vásáhusturisma 2012:s álggahuvvui prošeakta ja stuoraáŋggirdeapmi Sámi mátkeealáhus. Golmma jagáš prošeakta, man álggáheaddji lea Origo Nord, ja sii jođihit prošeavtta. Sámediggi, Innovašuvdna Norga ja golbma davvinorgga fylkkagieldda leat ruhtadan prošeavtta mas leat mielde badjel 20 fitnodaga. Sámediggi oaivvilda ahte dát prošeakta veahkeha ovddideames autenttalaš mátkeealáhusa, vuođđuduvvon sámi árbevieruid ja kultuvrra ala.</p>
<p>Innovašuvdna, dutkan ja árvoháhkan</p>
<p>Lotnolasealáhusaid árvoháhkanprográmma ja Sámi mátkeealáhusa bokte vuoruhii Sámediggi doarjut doaibmabijuid mat sáhttet addit viidásetreidema meahccebuktagiin ja eará biepmuin, ja gelbbolašvuođaloktema meahccebuktagiid ávkksteami, buvttadeami ja vuovdima birra. Sámediggi vásihii 2012:s ahte dađibahábut lei unnán doaibma meahcásteddjiid gaskkas, ja dasto ledje unnán ohcamat váikkuhangaskaoapmeortnegii. Oažžun dihte eanet ođđahutkama, ovdáneami ja ođasmahttima lea Sámediggi nannet ovttasbarggu VRI Finnmárkkuin 2012:s. VRI oanádus mearkkaša “váikkuhangaskaoamit regionála DjO ja innovašuvnna vástei, ja lea regionála prográmma maid leat ruhtadan Dutkanráđđi, Finnmárkku fylkkagielda ja Innovašuvdan Norga Finnmárku. VRI Finnmárku leat guovddážis máŋga miellagiddevaš proseassain Finnmárkkus. VRI Finnmárku láhčá dili Foresight Finnmarkui (einnostuvvon ovddideapmi) ja lea guovddážis láhčime dili buoret entreprenevravuhtii ja álggaheddjiid čuovvoleapmái, nugo ealáhusgárdeáŋggirdeapmi ja Inkubator Nord. Oasálaččain lea oktasaš mihttomearri dan birra ahte movttiidahttit eambbo ovdáneapmái Finnmárkkus, ja sii áigot ovttas guorahallat guđeládje ovddidanbirrasat sáhttet veahkehit dan oktavuođas.</p>
<p>Gelbbolašvuođalokten ja ođđa ásaheamit</p>
<p>Sámediggi lea vuoruhan čuovvolit ásahuvvon fitnodagaid 2012:s ja dan dihte almmuhan gilvvu ásahuvvon fitnodagaidčuovvoleami dahkat davvi- Romssas ja Finnmárkkus. Vuoruheapmi lea oassin lotnolasealáhusaid ja Sámi mátkeealáhusaid Árvoháhkanprográmmas. PriceWaterhouse Coopers oaččui bargun čađahit čuovvolanprográmma mii vurdojuvvo gárvánit 2013:s.</p>
<p>Sámediggi juolludii 2012:s álggahanstipeandda álggaheddjiide. Bušeahttarámmas mii lei 900 000 ru, manai 600 000 ru dan ulbmilii. Go dát gehččojuvvo sámi servodagaid vuollegis ásahandávjodaga oktavuođas, de álggahanstipeanda mii galgá movttiidahttit ođđa ásahemiide, lea praksisa mainna Sámediggi ain joatká.</p>
<p>Sámediggi juolludii 2012:s 100 000 ru Nuorra entreprenevravuhtii. Daid ruđaid juolludii Sámediggi dan dihte vai ohppiid ulbmiljoavkkus galgá hástaluvvot ásahit nuoraidfitnodagaid mas fitnodatideaide lea vuođđun sámi sisdoallu, ovdamearkka dihte ahte sámi kultuvra, giella ja árbevierut leat oassin fitnodatideas. Ohppiidfitnodagat fertejit ieža defineret sámi sisdoalu.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 261 siidu 453 siiddus</p>
<p>Kárta vuolábealde čájeha suohkaniid mielde juhkkojuvvon ohcanvuđot ealáhusdoarjagiid 2012:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 262 siidu 453 siiddus</p>
<p>Regionálaovddideapmi Sámediggi bargá dili láhčit vai sápmelaččat ieža, ja iežaset eavttuid vuođul galget oažžut vejolašvuođa ovddidit iežaset servodaga, giela ja kultuvrra buoremus lági mielde. Dát lea ovddasvástádus maid Sámediggi ii galgga, iige sáhte dahje hálit okto guoddit.</p>
<p>Sámedikki váldoulbmil regionálaovddidemiin lea aktiiva ja ulbmillaš ovttasbargu báikkálaš ja regionála eiseválddiiguin man ulbmil lea nannet ja ovddidit sámi kultuvrra, giela ja servodateallima. Sámedikkis váilot ain buorit reaiddut maiguin sáhttá ákkastallat čatnasemiid gaskal resursa- ja energiijaávkkástallama ja sámi servodateallima ja kultuvrra nannema. Bušeahta meannudettiin čuovvolit dievasčoahkkin dán ášši ja áigu geahččalit dustet hástalusaid 2013:s. 2012:s lea Sámediggi bargan aktiivvalaččat regionálaovddidemiin máŋgga arenas. Sámediggi ovdanbuvttii čielggadeami regiovdnaovddideami birra Sámedikki dievasčoahkkimii geassemánus.</p>
<p>Čielggadeamis čilgejuvvui áššečuolmmaid birra mat gullet sámi perspektiivii distrikta- ja regionálapolitihkas, ja mot Sámediggi sáhttá bargat vuđolaš vuoigatvuođaiguin ja dárbbuiguin nuorra sápmelaččaid guovdu geat fárrejit gávpogiidda, seammás go mii háliidit bargat árbevirolaš sámi guovlluid ovdánemiin ja ovddidemiin.</p>
<p>Ovttasbargošiehtadusat fylkkagielddaiguin leat dehálaš reaiddut maiguin nanne ja ovddida sámi kultuvrra, giela ja servodateallima. Sámedikkis leat ovttasbargošiehtadusat buot fylkkagielddaiguin Hedemárkku rájes davás guvlui. Ovttasbargošiehtadusaid bokte šiehtadussii nannejuvvo regionála eiseválddiid ovddasvástádus sámegiela, kultuvrra ja servodatovddideami dáfus. Leat boahtán ollu buorit bohtosat dán ovttasbarggus. Sámediggi goitge oaivvilda ahte ovttasbargu fylkkagielddaiguin berre leat eambbo ulbmilaš ja ahte oasálaččat berrejit bidjat eambbo fuomášumi politihkalaš ovttasbargui. Ovttas fylkkagielddaiguin háliida Sámediggi danin vuđolaččat guorahallat visot ovttasbargošiehtadusaid, ja maŋŋel dan dasto ođasmahttit šiehtadusteavsttaid. Dáinna bargguin álggii Sámediggi 2012:s go ođastii ovttasbargošiehtadusa Finnmárkku fylkkagielddain. Boađusin das lei ahte Finnmárkku fylkkagielda dohkkehii ođastuvvon šiehtadusa 2012:s. Sámediggi áigo dohkkehit šiehtadusa 2013 vuosttaš dievasčoahkkimis.</p>
<p>Bajitdási ulbmil šiehtadusain lea váikkuhit positiiva ovddideapmái Finnmárkkus, mas erenoamáš deaddu biddjo dasa ahte nannet ja čalmmustahttit sámi kultuvrra, giela, ealáhuseallima ja muđui sámi servodateallima fylkkas. Šiehtadusas boahtá ovdán ahte Sámediggi ja Finnmárkku fylkkagielda bohtet bargat čuovvovaš surggiiguin fárrolaga: Geasuheaddji báikegottit, Ealáhusovddideapmi, Oahppu ja oahpahus, Areálahálddašeapmi, Davviguovllupolitihka, Sámegiella, Kultuvra, Álbmotdearvvašvuohta ja Kulturmuitohálddašeapmi. Dat njealji jagáš ovttasbargošiehtadus galgá čuovvoluvvot jahkásaš doaibmaplánaiguin. Sámediggi vuoruha aktiiva váikkuhangaskaoapmegeavaheami láhččojuvvon doaimmaide mas fylkkagielddat ja eará dehálaš regionála aktevrrat leat mielde. 2012:s juolludii Sámediggi vuollelaš 5,6 mill ru regionála ovddidanprošeavttaide sihke giela, ealáhusa ja kultuvra siskkobealde.</p>
<p>Sámi ovttasbargu ja riikkaidgaskasaš bargu Sámediggi hálddaša prinsihpalaš oaiviliid ja beroštumiid mat ovddiduvvojit ja bealuštuvvojit riikkaidgaskasaš arenain. Lea dehálaš áimmahuššat álgoálbmotdimenšuvdna našunála ja riikkaidgaskasaš forain, ja ahte áššit mat leat dehálaččat álgoálbmogiidda ovddiduvvojit sihke riikasis ja riikkaidgaskasaččat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 263 siidu 453 siiddus</p>
<p>Sámediggi njulge iežas riikkaidgaskasaš bargguid našunála ja riikkaidgaskasaš forain ja arenain mat gusket ON:i, davviguovllupolitihkkii, Sámi Parlamentáralaš ráđđái, Barentsovttasbargui, davviriikkalaš ovttasbargui, Árktalaš ovttasbargui, Interregii ja EU:i olahan dihte dáid ulbmiliid.</p>
<p>Sámi ovttasbargu ja riikkaidgaskasaš bargu</p>
<p>Sámedikki ulbmil iežas riikkaidgaskasaš bargguin lea ahte álgoálbmogat galget oažžut vejolašvuođa mearridit iežaset ovdáneami badjel ja áimmahuššat iežaset beroštumiid riikkaidgaskasaččat. Mii háliidit viiddis ovttasbarggu sápmelaččaid gaskkas riikarájiid badjel. Seammás galgá Sámediggi leat iešheanalaš aktevra ovttas earáiguin riikkaidgaskasaš barggu dáfus. Sámediggi maiddái bargá dainna ahte buoridit álgoálbmogiid internašunála riekteovddideami. Sámediggi njulge iežas riikkaidgaskasaš bargguid našunála ja riikkaidgaskasaš forain ja arenain mat gusket ON:i, davviguovllupolitihkkii, Sámi Parlamentáralaš ráđđái, Barentsovttasbargui, davviriikkaid ovttasbargui, Árktalaš ovttasbargui, Interreg ja Davit dimenšuvdna (EU) olahan dihte dáid mihttomeriid.</p>
<p>Čoahkkimat guovddáš eiseválddiiguin</p>
<p>Sámedikkis leat guokte gulahallančoahkkima jagis Olgoriikadepartemeanttain. Čoahkkimiid sisdoallu lea leamaš Sámedikki riikkaidgaskasaš barggut ja oktiiheiveheapmi departemeanttaiguin dán oktavuođas. Áššit mat leat digaštallojuvvon leat vuosttažettiin leamaš áššit mat gusket davviriikkapolitihkkii, dása gullet ealáhusovdáneapmi ja minerálabohkan sámi guovlluin, Barentsovttasbargu, Árktalaš Ráđđi ja olmmošvuoigatvuođagažaldagat ja álgoálbmotáššit ON:s. Dollojuvvojit jámma ovttastahttinforumat gaskal olgoriikaministara, sámediggepresideantta ja dan 3 davvinorgga fylkkagieldda. Ovttastahttinforuma ulbmil lea nannet gulahallama ja diehtolonohallama davviguovllupolitihka birra gaskal Ráđđehusa ja regionála eiseválddiid.</p>
<p>Barentsovttasbargu</p>
<p>Sámediggi lea addán 250 000 ruvdnosaš doarjaga Barents álgoálbmotkantuvrii Lujávrris. Kontuvra lea 2012:s fárren Murmánskii. Kontuvra ásahuvvui 2003:s, ja Norgga Sámediggi ruhtada dan ja</p>
<p>Barentsčállingoddi hálddaša dan. Kontuvra galgá earret eará veahkehit Álgoálbmogiid bargojoavkku jođiheaddji, ja leat deaivvadanbáikin Barentsovttasbarggu ovttasbargi aktevrraide.</p>
<p>Sámi parlamentáralaš ráđđi (SPR)</p>
<p>Sámi parlamentáralaš ráđđi (SPR) lea Suoma, Norgga ja Ruoŧa sámedikkiid gaskasaš parlamentáralaš ovttasbargoorgána. Ruoššabeale sámit lea bistevaš oasseváldit ráđis. SPR galgá fuolahit sápmelaččaid beroštumiid riikkarájiid rastá ja lea sámi jietna riikkaidgaskasaččat.</p>
<p>Norgga beale Sámediggi lea 2012:s jođihan Sámi parlamentáralaš ráđi ja sin ovddasvástádussii lea gullan doaimmahit dan čállingotti. Sámi parlamentáralaš ráđi doaibmaplána bidjá láidestemiid stivrra bargui 2011- 2013 áigodahkii. Doaibmaplánas deattuhuvvojit gávcci doaibmasuorggi: sámegiella, oahpahus/oahppu, sámi nuorat – organiseren ja váikkuhanfápmu, sámi universitehta, dásseárvu, davviriikkalaš sámekonvenšuvdna, resursaávkkástallan ja biras ja Sámi parlamentáralaš ráđi riikkaidgaskasaš bargu. Dasa lassin lea ulbmil leamaš nannet SPR ovttasbarggu ja rámmaeavttuid, earret eará guorahallat sámedikkiid gaskasaš ovttasbargošiehtadusa SPR- ovttasbarggu dáfus. 2012:s leat dollojuvvon 5 stivračoahkkima.</p>
<p>Sámi parlamentáralaš ráđđi lea 2012:s oasálastán seminárain, konferánssain ja čoahkkimiin gos álgoálbmotpolitihkalaš gažaldagat leat leamaš fáddan. Dakkár deaivvadanbáikkit leat dehálaččat rádjerasttideaddji ovttasbarggu duohtandahkamii. Sámi parlamentáralaš ráđđi nammada miellahtuid riikkaidgaskasaš ovttasbargoorgánaide, earret eará áirasiid bistevaš árktalaš parlamentarihkarlávdegoddái, Barentsovttasbarggu Regiovdnaráđđái ja golbma miellahtu</p>
<p>Álgoálbmogiid Barentsovttasbarggu bargojovkui. Sámedikkiin lea observatevrastáhtus Davviriikalaš</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 264 siidu 453 siiddus</p>
<p>Ráđis. Sámediggepresideantta Egil olli lea 2012:s ovddastan Sámi parlamentáralaš ráđi dán barggus. SPR oassálastá observatevran WIPO:s, (máilmmi organisašuvdna vuoiŋŋalašvuoigatvuođaid váste) gaskkastáhtalaš lávdegottis vuoiŋŋalaš opmodagaid, genetihkalaš resurssaid, mihtilmas ja árbevirolaš kultuvrralaš ovdanbuktimiid váste.</p>
<p>EO olgešáirras olgoriikaáššiide ja sihkarvuođapolitihkkii ja Eurohpá-kommišuvnna várrepresideanta, Catherine Ashton, bovdii Sámi parlamentáralaš ráđi áirasiid ságastallamii Roavvenjárggas, iežas Suoma guossástallama oktavuođas. SPR oassálastti golmmain áirasiin. Čoahkkimis ságaškušše earret eará árktalaš gažaldagaid, boazodoalugažaldagaid ja giela, ja boahtte áigodaga Interreg- prográmma ja regionála ovddideami birra mii guoská sámi regiovdnii. SPR áirasat muitaledje ON álgoálbmotkonferánsa birra 2014:s ja ráhkkanahttin álgoálbmotkonferánsa birra mii dollojuvvo Álttás 2013 geassemánus. Sámi parlamentáralaš ráđi Sámedikki delegašuvdna oassálasttii Barents álgoálbmotkongreassas mii dollui Girkonjárggas. Barentsguovllus 70 nenetsa, sámi ja vepsára ovddasteaddji deaivvadedje doppe digaštallat álgoálbmotoassálastima Barentsovttasbarggus ja viidáset barggu vuoruhemiid birra.</p>
<p>Čoahkkimis dohkkehuvvui resolušuvdna ja ođđa doaibmaplána álgoálbmogiid váste</p>
<p>Barentsovttasbarggus. Ovdal čoahkkima dollui konferánsa mas fáddan lei: <span type="quote" xml:lang="eng">“Indigenous peoples, Business &amp; Enviroment 2012”</span>. Lei Álgoálbmogiid Barentsovttasbarggu bargojoavku mii lágidii čoahkkima ja konferánssa.</p>
<p>Sámeparlamentáralaš ráđi stivra lea nammadan ođđa miellahtuid Gollegiella – Davviriikkalaš Sámi giellabálkkašumi árvvoštallanlávdegoddái. Giellabálkkašupmi juhkkojuvvui viđat geardde 2012:s. Bálkkašumi ožžo Divvun ja Romssa universitehta Giellatekno, ja Aleksandra Andrejevna Antonova ja Nina Jeliseevna Afanasjeva, geat bargaba gielddasámegielain. SPR juohká Davviriikalaš sámi dássearvobálkkašumi juohke viđat jagi. 2012:s juhkkojuvvui bálkkašupmi nuppes. Bálkkašumi ulbmil lea eanet árjjaid bidjat bargui mainna olaha ovddida dásseárvvu ja ovttaárvosašvuođa gaskal nissoniid ja dievdduid riikarájiid rastá sámi servodagain. Bálkkašumi oaččui SámiNissonForum go sii measta 20 jagi leat bargan ovddideame sohkabealidásseárvvu ja nissoniid vuoigatvuođaid sámi servodagain.</p>
<p>SPR lea álggahan giellaovttasbarggu 2012:s, ja lea ásahan davviriikkalaš sámi giellafágalaš guovddáža. Guovddážis lea mearridanváldi áššiide mat gusket sámi giellaovttasbargui.</p>
<p>ON máilmmikonferánsa álgoálbmogiid birra 2014 (máilmmikonferánsa) 2011:s mearridii ON váldočoahkkin doallat alladási dievasčoahkkima namain <span type="quote">“ON máilmmikonferánsa álgoálbmogiid birra 2014:s”</span>. Álgoálbmogat háliidit oassálastit proseassain máilmmikonferánssa guvlui ja háliidit váikkuhit sihke proseassaide, sisdollui ja máilmmikonferánssa bohtosiidda. ON Álgoálbmotáššiid Bistevaš forumis 2011:s bovdii Sámediggi máilmmi álgoálbmogiid ráhkkaneaddji álgoálbmotkonferánsii mii dollojuvvo 2013 geassemánus Álttás (Áltá 2013). Sámediggi ovdanbuvttii dan evttohussan strategiijaide mot álgoálbmogat sáhttet ráhkkanit máilmmikonferánsii. Áltá 2013 lea dál ásahuvvon oassin ráhkkaneaddjiproseassas ON máilmmikonferánsii álgoálbmogiid birra 2014:s. Cuoŋománus 2012:s nammadii ON váldočoahkkima presideanta álgoálbmogiid oktiiordnejeaddji ja</p>
<p>Mexico ON- ambassadevrra, ON- presideantta ovddas, čađahit konsultašuvnnaid ON miellahttostáhtaiguin ja álgoálbmogiiguin ON álgoálbmogiid máilmmikonferánssa 2014 čađaheami birra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 265 siidu 453 siiddus</p>
<p>Københápman – resolušuvdna</p>
<p>Københápman – čoahkkin dollui ođđajagimánus 2012:s Københámmanis. Dása oassálastte álgoálbmogat buot 7 álgoálbmotguovllus, ja ON álgoálbmotáššiid bistevaš foruma miellahtut, ON álgoálbmotvuoigatvuođaid ekspeartamekanisma ja ON álgoálbmotvuoigatvuođaid spesiáladieđiheaddji. Čoahkkin mearridii resolušuvdnateavstta, dan dovddus Københápman- resolušuvnna.</p>
<p>Resolušuvdna mearridii nammadit SPR áirasa, John Bernhard Henriksena, álgoálbmogiid máilmmikonferánsaproseassa oktiiordnenjovkui. Resolušuvdna mearridii ásahit globála koordinerenjoavkku (GCC) mas lea oktiibuot ovcci miellahttu, buot ON čieža álgoálbmotguovllus ja okta álgoálbmotnissonáirras ja okta álgoálbmotnuoraidáirras. Resolušuvdna nanne (fas) prinsihppa dasa ahte álgoálbmotjulggaštusat fertejit olahit vuoiggalaš akkrediterema sihke máilmmikonferánsii ja buot relevánta ráhkkanančoahkkimiidda.</p>
<p>Viidáset deattuha resolušuvdna ahte álgoálbmogiid ráđđejeaddji ásahusat, ja našuvnnat, ráđit, parlameanttat ja ráđđehusat, ja árbevirolaš ráđđehusat, galget dohkkehuvvot ráđđehussan ja akkrediterejuvvot seamma dásis go stáhtat. Resolušuvdna nanne dan ahte gos álgoálbmogat háliidit čađahit báikkálaš, našunála, regionála dahje riikkaidgaskasaš ráhkkananproseassaid máilmmikonferánsa guvlui, de galget dát čoahkkimat almmolaččat dohkkehuvvot oassin máilmmikonferánsa ráhkkananproseassas. Resolušuvdna ávžžuha maiddái stáhtaid ja ON- orgánaid fuolahit ollislaš ruhtadeami ja effektiiva álgoálbmotoassálastimii máilmmikonferánssas, ja maiddái doarvái deastta čájehit ráhkkananproseassaide.</p>
<p>Ollessámi čoahkkin</p>
<p>Anár-julggaštus dohkkehuvvui ollessámi čoahkkimis Anáris, Suomas 2012 geassemánus. Das leat vuoruheamit maid sámi ásahusat ja organisašuvnnat galget ovddidit máilmmikonferánssa guvlui. Anár-julggaštus ávžžuha dasa ahte máilmmikonferánsa boađusin galget doaimmat mat ollislaččat ja beaktilit implementerejit álgoálbmotvuoigatvuođaid. Viidáset ovddida dat iešguđet lágan konstruktiivvalaš doaimmaid mat bohtet sihkkarastet álgoálbmogiid vuoigatvuođaid implementerema iešmearrideapmái, guovlluide, eatnamiidda, čázádagaide, resurssaide ja árbevirolaš eallinvugiide. Anárjulggaštus evttoha ahte ásahuvvo válljenláhkái beavdegirji ON álgoálbmotvuoigatvuođaid julggaštussii, ja vel eambbo eará čađahahtti doaimmat vai sihkkarastá ahte álgoálbmotvuoigatvuođat implementerejuvvojit. Eará dehálaš suorggit mat leat mielde julggaštusas, leat álgoálbmot mánáid ja nuoraid vuoigatvuođat, váldit vára álgoálbmotgielain ja dili láhčit akademalaš ásahusaide. Anárjulggaštus siskkilda maiddái álgoávnnasindustriija, árbevirolaš máhtu, árbevirolaš kultuvrralaš ovdanbuktinvugiid, genehtalaš resurssaid, dearvvašvuođa, rájiidrástá vuoigatvuođaid ja álgoálbmotvuoigatvuođaid geavaheami ON vuogádaga siskkobealde.</p>
<p>Árktalaš guovllu ráhkkanančoahkkin Nuukas</p>
<p>Árktalaš guovlu doalai ráhkkanančoahkkima ON álgoálbmot máilmmikonferánsii golggotmánus 2012:s. Sápmelaččaid bealis ledje Sámeráđi ja Sámi parlamentáralaš ráđi áirasat, ja inuihtain ledje Ruonáeatnama iešstivrejumi áirasat ja Inuit Circumpolar Council áirasat. Čoahkkima boađusin šattai Nuuk Árktalaš julggaštus ON álgoálbmogiid máilmmikonferánssa 2014 ektui. Julggaštusas váldojit ovdan fáttat nugo álgoálbmogiid iešmearridanvuoigatvuohta; vuoigatvuohta eatnamiidda, čáziide, resurssaide ja árbevirolaš eallinvugiide. Julggaštusas ovddiduvvo dakkár evttohus ahte ON álgoálbmotjulggaštussii boahtá lassibeavdegirji dainna áigumušain ahte nannet realiserema álgoálbmogiid iešmearrideami vuoigatvuođain ja vuoigatvuođain eatnamiidda ja luondduresurssaide; doaimmat maiguin galgá nannet álgoálbmotvuoigatvuođaid realiserema; kultuvra, giella, oahppu ja dearvvašvuohta; álgoálbmogiid rájiidrástá vuoigatvuođat, ja evttohus doaimmaide maiguin nanne ON barggu álgoálbmotvuoigatvuođaid ektui. Nuuk Árktalaš julggaštus lea muhtun muddui huksejuvvon</p>
<p>Anár-julggaštusa sisdoalu ala.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 266 siidu 453 siiddus</p>
<p>Árktalaš guovlu lei vuosttaš buot čieža ON- guovlluin mii doalai ráhkkanančoahkkima máilmmikonferánsa 2014 ektui.</p>
<p>Álgoálbmotvuoigatvuođaid ekspeartamekanisma (EMRIP) 2012:s oassálasttii Sámediggi EMRIPa 5.sešuvnnas. Mii muitaleimme máilmmikonferánsa fáttáid birra,</p>
<p>EMRIPa ovddeš dutkosiid čuovvoleami ja álgoálbmotjulggaštusa birra. Sámediggi lea maŋŋel sešuvnna bargan oažžut eambbo EMRIPSa rávvagiid Olmmošvuoigatvuođa resolušuvdnii olmmošvuoigatvuođaid ja álgoálbmotvuoigatvuođaid birra.</p>
<p>Olmmošvuoigatvuođaráđi 21.sešuvdna – álgoálbmotvuoigatvuođat</p>
<p>Sámediggi oassálasttii olmmošvuoigatvuođaráđi 21. sešuvnnas 2012 čakčamánus fáttáin mat guske álgoálbmotvuoigatvuođaide. Sámediggi ovddidii oainnuid šiehtadallamiin ja nu nagodii váikkuhit ONresolušuvnna sisdollui. Muhtun árvalusaide oaččui Sámedikki guorraseami, ja vuosttažettiin daidda mat gulle ON álgoálbmotvuoigatvuođaid ekspeartamekanismma raportta ávžžuhusaide. Sámediggi ii olahan doarjaga norgga delegašuvnnas dasa ahte rievdadit teakstasisdoalu ON-resolušuvnna evttohusas mii lei álgoálbmogiid vuoigatvuođa birra oažžut ráđđeaddi stáhtusa ON-vuogádaga siskkobealde. Lea sierra artihkal ON resolušuvnnas mii ávžžuha stáhtaid joatkit ovddideame álgoálbmogiid oassálastima máilmmikonferánssa ráhkkaneami guvlui, ja maiddái veahkehit doarjume álgoálbmogiid oassálastima teknihkalaš ja ruđalaš addosiid bokte.</p>
<p xml:lang="vep">Boazoguohtunkonvenšuvdna</p>
<p>Sámedikki ulbmil norgga- ruoŧa boazoguohtunkonvenšuvnna bargguin lea váikkuhit dasa ahte lea rádjerasttideaddji boazodoalu mii lea ekonomalaš, ekologalaš ja ceavzil boazodolliide geaidda dat guoská. Rádjerasttideaddji boazodoalus gaskal Norgga ja Ruoŧa leat guhkesáiggi historjjálaš árbevierut, ja ođđa konvenšuvnna bargu ferte árvvusatnit boares árbevieruid ja vuoigatvuođaid maid boazodoallu lea olahan. Norgga Sámediggi, lea ovttas Ruoŧa Sámedikkiin, Norgga Boazosápmelaččaid Riikkaservviin ja Ruoŧa sámiid riikkaservviin, ožžon bargun viidáset bargat vai šaddá soabadeapmi ođđa norgga- ruoŧa boazoguohtunkonvenšuvnna guovdu. Dat bargu galgá leat gárvvis 2013 čakčamánu rádjái. Norgga</p>
<p>Sámediggi jođiha proseassa. Norgga- ruoŧa boazoguohtunkonvenšuvnna barggus, lea leamaš dehálaš ahte lea buorre gulahallan guoskevaš orohagaiguin ja čearuiguin ja rabas ja searvadeaddji proseassa.</p>
<p>Davviriikkalaš sámekonvenšuvdna</p>
<p>Sámekonvenšuvnna ekspeartajoavkku evttohus almmuhuvvui golggotmánus 2005:s. Sámedikki dievasčoahkkin doarjjui evttohusa ja bijai vuođđun ahte čoavddus ferte váldit vuhtii unnimusstandárdda ekspeartajoavkku evttohusas. Dan rájes lea ON dohkkehan álgoálbmot vuoigatvuođaid julggaštusa (álgoálbmotjulggaštus), ja Norgga Ráđđehus lea, šiehtadan Sámedikkiin, meroštallan konsultašuvdnaprosedyraid mat leat gaskal stáhtalaš eiseválddiid ja Sámedikki. Sámedikkis leat áirasat Norgga šiehtadandelegašuvnnas, ja Norgga posišuvnnaid birra galgá dađistaga konsulterejuvvot. Riikkaidgaskasaš šiehtadallamat álge 2011:s ja lea oaivvilduvvon ahte dat galget bistit vihtta jagi. Riikkaidgaskasaš šiehtadallamis lea láhččojuvvon nu ahte guovtte geardde galgá visot čađa lohkkojuvvot ekspeartajoavkku sámekonvenšuvdnaevttohus. Vuosttaš čađalohkan konvenšuvdnateavsttas lea dahkkon 2012:s. Čađalohkamis leat identifiserejuvvon artihkkalat maid oasálaččain leat váttisvuohta dohkkehit. Nubbi ceahkki šiehtadallanproseassas lea lagat geahčadit konvenšunteavstta sisdoalu.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 267 siidu 453 siiddus</p>
<p>Dásseárvu Dásseárvu ja ovttaárvosašvuohta leat vuođđun Sámedikki doibmii. Sámediggi áigu dan dihte ovddidit dásseárvvu ja ovttadássásašvuođa beroškeahttá sohkabealis, etnisitehtas, gielas ja seksuálalaš sojus. Dásseárvu guoská buot surggiide servodagas ja galgá leat integrerejuvvon oassi Sámedikki doaimmain.</p>
<p>Vuođđun Sámedikki doaimmaide dásseárvvuin lea iežamet dásseárvodoaibmaplána 2009- 2013 áigodahkii.</p>
<p>Doaibmaplána doaibmanáigodat manná loahpa guvlui. Sámediggeráđđi ovdanbuvttii danin dásseárvosašpolitihkalaš čilgehusa 2012:s mii muitala mot stáhtusa lea dásseárvopolitihka dáfus ja nu ahte sáhttá plánegoahtit ovddasguvlui. Leat leamaš positiivvalaš vásáhusat doaibmaplánain. Mii leat danin mearridan ráhkadit ođđa doaibmaplána 2014- 2017 áigodahkii.</p>
<p>Nissonbeaivi</p>
<p>Čuovvoleapmin Sámedikki dásseárvvu doaibmaplánas lea čalmmustahttit riikkaidgaskasaš nissonbeaivvi njukčamánu 8.b. Dán jagi lei čalmmustahttin Unjárggas, lei buorre ovttasbargu báikkálaš njukčamánu 8.b. –lávdegottiin. Váldofáddá dan beaivái lei eretfárren smávva giliin obbalaččat ja erenoamážit sámi guovlluin. Lágiduvvui paneladigaštallan fáttáin <span type="quote">“Maid sáhttet gilit fállat nissoniidda?”</span>.</p>
<p>Sámegiella ja kulturgelbbolašvuohta DVÁ:s</p>
<p>Doaibmaplána mielde galgá maid sámegiella- ja kulturgelbbolašvuohta integrerejuvvot eará orgánaide main lea váldi dásseárvo- ja vealahansuorggis. Mii lea dan dihte bargan dan ala ahte sihkkarastime Dásseárvo- ja vealahanáittardeaddjái (DVÁ) dakkár gelbbolašvuođa. DVÁ lea čoahkkimiin Sámedikkiin gávnnahan ahte leat unnibut jearaldagat sápmelaččain go etnalaš norgalaččain. Sámediggi oaivvilda ahte dasa sáhttá sivvan leat gelbbolašvuohta mii DVÁ:s lea dán suorggis. Dásseárvo- ja vealahanáittardeaddji váidinásahus lea Dásseárvo- ja vealahanlávdegoddi. Oasálaš gii ii leat ovttaoaivilis áittardeaddji mearrádusain, sáhttá iežas ášši doalvut dán lávdegoddái, mii lea hui dehálaš dásseárvo- ja vealahansuorggi riekteovddideapmái. Sámediggi lea danin ilus go Ellen Katrine</p>
<p>Hætta nammaduvvui miellahttun lávdegoddái nu go Sámediggi lei evttohan. Álgoálbmogiid ovddasteami sihkkarastin dakkár fágalávdegottiide lea doaibmabidju mii lea mielde sihkkarastime ahte stáhta čuovvu riikkaidgaskasaš geatnegasvuođaid sápmelaččaid ektui álgoálbmogin.</p>
<p>Veahkaválddálašvuohta lagas relašuvnnain</p>
<p>Doaibmaplánas lea ulbmiliin okta ahte sihke nissoniin ja dievdduin lea riekti eallimii veahkaválddálašvuođa ja veahkaválddálašvuođa áitimiid haga, ja ahte mánáin lea riekti bajásšaddamii veahkaválddálašvuođa ja balu haga. Barggus mas bargat veahkaválddálašvuođa vuostá lagas relašuvnnain lea min váttisvuohta leamašan ahte mis lea heajos máhttovuođđu bidjat johtui konkrehta doaibmabijuid. Dát lea maiddái hearkkes fáddá ja fáddá man birra ii hubmojuvvo. Sámediggi lea dan dihte álggahan prošeavtta ovttas Justisdepartemeanttain, veahkaválddálašvuođaid birra lagas relašuvnnain sámi servodagas, mas ulbmil lea oažžut buoret máhttovuođu vai sáhttit leat mielde ovddideame buriid doaibmabijuid maiguin hehtte veahkaválddálašvuođaid lagas relašuvnnain. Dán prošeavtta bohtosat leat vurdojuvvon 2014 álggus.</p>
<p>Sámi dievdokonferánsa</p>
<p>Sámediggi lea maid leamaš okta álggaheddjiin sámi dievdokonferánsii <span type="quote">“Dievdduid eallin sámi konteavsttas”</span> mii lágiduvvui čakčat Romssas. Konferánssa ulbmil lei oažžut eambbo máhtolašvuođa sámi dievdduid birra joavkun ja bidjat guovddážii sámi dievdduid dásseárvoaktevran. Lei gelddolaš konferánsa mas ledje buorit ja jurdagiid bokti sátnevuorut. Sámediggi áigu viidáset bargat fáttain, ja mihttu lea ahte sámi dievdu boahtá eambbo oidnosii Sámedikki boahttevaš dásseárvopolitihkas. Konferánsa lei boađus konsulteremiin mat ledje gaskal Sámedikki ja Mánáid-, dásseárvvu- ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 268 siidu 453 siiddus searvadahttindepartemeantta Ráđđehusa dásseárvodoaibmaplána birra. Lei KUN máhtto- ja dásseárvoguovddáš mii organiserii ja čađahii konferánssa.</p>
<p>Davviriikkalaš sámi dásseárvobálkkašupmi</p>
<p>Sámi NissonForum oaččui Davviriikkalaš sámi dásseárvobálkkašumi 2012:s. sii ožžo bálkkašumi iežaset sohkabealidásseárvvu ja nissoniid vuoigatvuođaid barggu ovddas maid leat bargan lagabui 20 jagi. Bálkkašumi vuoitit leat earret eará ohcalan čalmmusteami ovdamanni nissoniin. Sii leat mielde leamaš čalmmustahttimis sámi nissoniid historjjálaččat. Sii leat váldán áššit bajás mat gusket hirbmat stuora rumašberoštupmái, seksuálalaš loavkideapmái ja veahkaválddálašvuhtii nissoniid guovdu. Sii leat duostan hupmat čieguslágan váttisvuođaid birra sámi servodagas ja nissoniid saji birra sámepolitihkas, áššit maid birra earát eai huma. Sámi NissonForum ii leat dan ge vajálduhttán ahte sámit orrot njealji riikkas, ja rádjerasttideaddji perspektiiva lea vuođđun visot sin bargui. Sii leat oidnosis viidát olggobealde Sámi ja sis lea stuora riikkaidgaskasaš fierpmádat. Lea Sámi parlamentáralaš ráđđi mii juohke viđat jagi juohká Davviriikkalaš sámi dásseárvobálkkašumi.</p>
<p>Bálkkašumi ulbmil lea movttiidahttit eambbo árjjaid bidjat dásseárvvu ja ovttaárvosašvuođabargui sámi servodagain gaskal dievdduid ja nissoniid riikkarájiid rastá.</p>
<p>Dásseárvu riikkaidgaskasaš arenas</p>
<p>Norgga sápmelaččat ellet máilmmi riggámus riikkas. Mis leat vuoigatvuođat ja olámuttos čálgofálaldagat maid birra eará álgoálbmogat sáhttet dušše niegadit. Dan dihte fertet mii maid dásseárvosuorggis bargat dan ala ahte eará álgoálbmogiin buorránit ovddidanvejolašvuođat ja riekteovddideapmi. Seammás lea oassálastin riikkaidgaskasaš arenain buorre vejolašvuohta oažžut sámi álbmoga guoskevaš gažaldagaid áššelistui. Dat sáhttá veahkehit bajideame dáid áššiid stáhtusa ja bidjame deattu našunála eiseválddiide. Sámediggi lea danin maŋemus jagi oassálasttán riikkaidgaskasaš arenain gos dásseárvu lea leamašan fáddán. Sámediggi lei mielde go Norga attii iežas 8.raportta ON nissonvealahankonvenšuvnna čuovvoleamis. Mis ledje evttohusat dán raportii, earret eará sámi nissoniid dearvvašvuođa birra. Ruovttoluottadieđus</p>
<p>Norgii lei ON beroštii das ahte Norggas ledje váilevaš dieđut sámi nissoniid ja sin dearvvašvuođadili birra, ja sis ohcaledje doaibmabijuid maiguin njulge dán čielga dearvvašvuođaerohusa. Sámediggi lei maiddái mielde ON nissonkommišuvnna sešuvnnas 2012:s. Váldofáddá lei nissonat giliin ja sin rolla ovddidangažaldagain ja mot bargat hehtteme geafivuođa ja nealggi. Dát lea áigeguovdilis fáddá sámi guovlluide gos mii vásihit ahte ollu nuorra nissonat eai hálit ásaiduvvat smávva sámi báikegottiide. Nissonkommišuvnna sešuvnnas lei Sámediggi mielde ráhkadeame resolušuvdnateavstta álgoálbmogiid dili birra. Lei vuohččan go ON nissonkommišuvnna siskkobealde lea ovdagihtii šiehtaduvvon sierra resolušuvdna álgoálbmogiid dili birra. Sámediggi oaivvildii ahte lea dárbu nannet álgoálbmogiid oassálastima ja váikkuhanfámu nissonkommišuvnnas. Loahpalaš resolušuvdnaevttohus ávžžuha earret eará stáhtaid álggahit sierra doaimmaid ovddidan dihte ja nannen dihte politihka ja prográmmaid mat sihkkarastet álgoálbmotnissoniid oassálastima almmolaš mearridanproseassaide. Maiddái ON ceavzilis ovdáneami konferánssas, Rio + 20, deattuhii Sámediggi nissonperspektiivva.</p>
<p>Leat eambbo nissonat go dievddut geat ellet geafivuođas, ja nissoniin lea dávjá ovddasvástádus háhkat biepmu ja čázi. Sámediggi lea danin ilus go nissoniid rolla ceavzilis ovdáneami barggus ovddiduvvo loahpadokumeanttas ja ahte dasa leat sátnáduvvon mihttomearit sohkabealibalánssa birra nissoniid guovdu njunuš posišuvnnain.</p>
<p>Eará čuovvoleamit min doaibmaplánas dásseárvvu birra bohtet ovdán fágakapihttaliin.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 269 siidu 453 siiddus</p>
<p>Vuorrasiidpolitihkka Sámedikki vuorrasiidráđđi lea ođđa orgána mii nammaduvvui Sámediggeráđi áššis 10/12 ráđđečoahkkimis ođđajagimánus 2012:s.</p>
<p>Vuorrasiidráđi mandáhtta lea čuovvovaččat: Vuorrasiidráđđi lea orgána mii galgá buktit cealkámušaid ja neavvagiid Sámediggái. Vuorrasiidráđis galgá leat ráđđeaddi rolla áššiin mat leat sámi vuorrasiid birra ja eará áššiin mas lea ulbmillaš ahte vuorrasat buktet iežaset oainnu. Vuorrasiidráđđi nammaduvvui formálalaččat 23.2.2012.</p>
<p>Sámedikki vuorrasiidráđđi áigodahkii ođđajagimánnu 2012 rájes – 31.12.2013 rádjái: Inga Karlsen, Divttasvuotna Nordlánda Ellen Anne Stabbursvik Guovdageaidnu Finnmárku</p>
<p>Anders P. Siri Guovdageaidnu Finnmárku Jonhild Jorma, Trones Davvi - Trøndelága</p>
<p>Magne Einerjord, Evenášši, Nordlánda 1.várrelahttu: Marit Ravna Elvevoll, Moskaluokta, Romssas, Romsa 2.várrelahttu: Kåre Eriksen, Čávkos Omasvuonas, Romsa 3.várrelahttu: Ellinor Isaksen, Áltá, Finnmárku</p>
<p>Sámedikki vuorrasiidráđi ásaheami ulbmil lea sihkkarastet ahte sámi vuorrásat besset váikkuhit Sámedikki vuorrasiidpolitihka hábmemii ja leat ráđđeaddi orgána Sámediggeráđđái buot lágan áššiide maiguin vuorrasiidráđđi háliida bargat. Vuorrasiidráđi ásaheami ulbmil lea maiddái ahte vuorrasiid resurssat galget boahtit ávkin sámi servodahkii vuorrasiid iežaset eavttuid vuođul. Sámedikki vuorrasiidráđđi ovddasta sámi vuorrasiid našuvnnalaččat. Sámedikki vuorrasiidráđđi lea 2012:s doallan 3 čoahkkima ja meannudan 15 ášši. Ráđđi lea evttohan muhtun áššiid mat galget vuoruhuvvot vuosttaš áigodagas. Áššit mat galget vuoruhuvvot leat earret eará ásahit gulahallama fylkkagielddaiguin ja suohkaniiguin goabbatbealat diehtolonohallama váste, hástalusaid ja áigeguovdilis áššit birra. Vuorrasiidráđi mielas lea dárbu oažžut eanet máhtu ja áddejumi sámi giela ja kultuvrra guovdu. Vuorrasiidráđi mielas lea dárbu ahte sámegiella- ja kulturipmárdus lea fágan buot skuvllain; mánáidgárddi rájes gitta Universitehtaid rádjái, ja ahte sámi fáttat leat mielde joatkkaskuvlla oahpahusa fágaplánain ja Allaskuvlla/Universitehtaid fágaplánain. Vuorrasiidráđđi maiddái háliida deattuhit man dehálaš sámegiella lea mánáidsuodjalusa ektui. Sámegiella lea rašši ollu báikkiin. Vuorrasiidráđđi háliida danin hástalit suohkaniid ráhkadit suohkaniid váras giellaoahpahus prošeavtta mii nanne sámegiela ja vai eambbogat besset oahppat giela.</p>
<p>Vuorrasiidráđi ulbmil lea doallat čoahkkimiid miehta riikka, gos ain lea lunddolaš. Čoahkkimiid oktavuođas deaivvada Sámedikki vuorrasiidráđđi báikkálaš vuorrasiidráđiiguin ja fitnet guossástallame muhtun ásahusa dan suohkanis gos čoahkkin lágiduvvo. 2012:s dollojuvvojedje čoahkkimat Kárášjogas, Romssas ja Álttás. Vuorrasiidráđis ledje čoahkkimat báikkálaš vuorrasiidráđiiguin sihke Romssas ja Álttás, ja fitne guossástallame vuorrasiidguovddážiid / aktivitehtaguovddážiid goappaš gávpogis. Vuorrasiidráđđi lea dákko bokte ožžon ollu dieđuid sámi vuorrasiid dili birra dain báikkiin, ja makkár áššiide dárbbašuvvo politihkalaš čuovvoleapmi boahtteáiggis. Evttohusat maid vuorrasiidráđđi oažžu dain báikkiin gos fitnet, leat maid váldon</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 270 siidu 453 siiddus evttohussan Sámedikki vuorrasiidráđi čilgehussii.Viidáset háliida Sámedikki vuorasiidráđđi čuovvolit daid áššiid maid vuorasolbmuid sávaldagaid vuođul</p>
<p>Sámedikki hálddahus Sámedikki hálddahusas leat váldoáššis golbma sierra rolla álbmotválljejuvvon olbmuide ja álbmogii:  Sámedikki parlameantahálddašeapmi  Sámediggeráđi politihkalaš čállingoddi  Hálddašanáššiid ráhkkaneapmi Sámedikki sierra politihkalaš mearridanorgánaide</p>
<p>Sámedikkis lea sihke parlameanta, politihkalaš jođiheapmi ja hálddašeapmi čohkkejuvvon ovtta organisašuvdnii.</p>
<p>Hálddahusas leat dál 7 fágaossodaga ja 2 stába:</p>
<p>Giellaossodat (GlE) Bajásšaddan- ja oahpahusossodat (BOA) Ealáhus-, kultur- ja dearvvašvuođaossodat (EKD)</p>
<p>Vuoigatvuođa- ja riikkaidgaskasašossodat (VUOR)</p>
<p>Kulturmuito-, areála- ja birasossodat (KAB) Hálddahusossodat (HÁL) Gulahallanossodat (GUL) Direktevrra bargoveahka (DIR) Dievasčoahkkinbargoveahka (DIS)</p>
<p>Ossodagat barget áššemeannudemiin ja fállet bálvalusaid sihke politihkalaš eiseválddiide ja álbmogii. Juohke ossodagas lea erenoamáš ovddasvástádus fágapolitihkalaš čállingoddin Sámediggeráđđái. Dievasčoahkkinbargoveagas lea ovddasvástádus lávdegodde- ja dievasčoahkkimiin ja áirasiidda láhčimis.</p>
<p>Dievasčoahkkinbargoveahka lea oassi Sámedikki hálddahusas, muhto politihkalaččat gullá dievasčoahkkinjođiheaddji vuollásažžan, iige sámediggeráđi. Dievasčoahkkinbargoveagas lea hálddahuslaš ovddasvástádus Sámedikki parlamentáralaš doaimmas, maiddái lávdegodde- ja dievasčoahkkimiid plánemis ja čađaheamis. Dievasčoahkkinbargoveagas leat golbma bargi ja dan dihte fertejit lávdegodde- ja dievasčoahkkimiid oktavuođas oažžut veahki eará ossodagain namuhuvvon čoahkkimiid čállinbálvalusaide, jorgalanbálvalusaide jna. Sámedikkis leat kanturbáikkit Snoasas, Ájluovttas, Evenáššis, Olmmáivákkis, Guovdageainnus, Kárášjogas ja Unjárggas. Leat beare unnán kontuvrasajit Sámedikki bargiide. Dan dihte lea bargu álggahuvvon oažžut viessoláigošiehtadusaid vai kontuvrakapasitehta lassána dáin kontuvrabáikkiin.</p>
<p>Eanet vuordámušat Sámediggái</p>
<p>Okta Sámedikki stuorimus hástalusain boahttevaš jagiin lea dustet ovdáneami áššehivvodaga dáfus maid Sámedikki bealis leat vásihan maŋemus jagiid. Dasa lassin go duohtavuođas lea dokumeantalohku lassánan, de leat maid ollu áššit, maid Sámediggi meannuda viidon ja váttásmuvvan sakka maŋimuš jagiid. 2008:s manne Sámedikki arkiivavuogádaga čađa 29 622 dokumeantta, 2012:s leat 36 069 dokumeantta registrerejuvvon. Dat lea lassáneapmi 6 447 dokumeanttain dahje 22 % :in dan maŋemus njealji jagis. Vástideaddji lohku 2011:s lassáneapmi 2 430 dokumeantta dahje 7,2 %.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 271 siidu 453 siiddus</p>
<p>Lea hástaleaddji doalahit otná bálvalusfálaldaga, jus seammás ii lasit kapasitehta mii nagoda dustet ovdáneami. Seammás dát lea ovdáneapmi maid mii háliidit, go Sámedikki doaibma lea namalassii huksejuvvon olbmuid ja geavaheaddjit beroštumi ala Sámedikki bálvalusaide. Dat vuordimis ain lassána go 2008 ráhkaduvvon prognosat orrot doallame deaivása.</p>
<p>Govvosat vuolábealde čájehit man ollu dokumeanttat, maid Sámediggi jahkásaččat meannudan Sámedikki journálavuogádaga (1999 – 2012) bokte leat lassánan, ja prognosa jagiide 2013- 2022. Sámedikki návccat nagodit gieđahallat jearaldagaid dađistaga boahtá iešguhtet áiggi leat dan duohken lea go kapasitehta dasa. 17959189332267319092 1969323830271902544326421296223375932638336393606938536407104300845435479995070853570565935978763161010000200003000040000500006000070000 31.12.2012 ledje Sámedikki hálddahusas 135 jahkedoaimma. Tabeallas vuolábealde oidno man ollu leat bargit ja movt dat juohkásit nissonolbmuid ja dievdoolbmuid gaskka. 31.12.2010 31.12.2011 31.12.2012</p>
<p xml:lang="smn">Jođih.</p>
<p>Jahkedoaimm a oktiibuot</p>
<p xml:lang="smn">Jođih.</p>
<p>Jahkedoaimm a oktiibuot</p>
<p xml:lang="smn">Jođih.</p>
<p>Jahkedoaimm a oktiibuot</p>
<p xml:lang="kal">Nissonat 5 79 5 87 5 87</p>
<p>Dievddut 7 50 4 50 4 48</p>
<p>Oktiibuot 12 129 9 137 9 135</p>
<p xml:lang="fra">Nissonproseanta 41,7 61,2 55,5 63,5 55,5 64,4</p>
<p xml:lang="ron">Dievdoproseanta 58,3 38,8 44,5 36,5 44,5 35,6</p>
<p>Bealit Sámedikkis, bargoaddi ja bargiidorganisašuvnnat, leat ovttasráđiid ásahan Sámedikki bargiid- ja bálkápolitihka, mii earret eará guoská oktavuhtii beliid gaskka. Báikkálaš bálkášiehtadallamiid bokte leat bealit buktán albmosii ja dássen bálkáerohusaid nissonolbmuid ja dievdoolbmuid gaskka, iešguđege virgejoavkkuid siskkobealde.</p>
<p>Sámediggi lea nu gohčoduvvon <span type="quote" xml:lang="kal">“IA-fitnodat”</span> ja čuovvu daid njuolggadusaid mat leat mearriduvvon šiehtadusas čáhkkilis bargoeallima birra. Bargit geain leat láhčindárbbut bargosaji ja bargguid ektui ožžot fálaldaga das. Dat lokálat maid Sámediggi geavaha galget hábmejuvvot nu ahte olbmot geain lea fuotnánan doaibmanávccat váldojuvvojit vuhtii. Bargiidpolitihkalaš mihttomearrin lea dássedettolaš</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 272 siidu 453 siiddus ahke- ja sohkabeallečoahkkádus, ja olbmuid rekrutteren geain lea minoritehta- ja álgoálbmotduogáš. Dát váldojuvvo vuhtii buot almmuhemiid ja bargiid rekrutterema oktavuođas.</p>
<p>Ášši meannudeapmi loahpahuvvui 28.02.13 dii. 15.30.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 273 siidu 453 siiddus</p>
<p xml:lang="smj">Vuđđogiella: Sámegiella/Dárogiella</p>
<p>Ášši/Sak EKL 001/13 Ášši/Sak DC 007/13</p>
<p>Sámediggedieđáhus sámegiela birra</p>
<p>Arkiivaáššenr. 10/5765</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 16.10.12</p>
<p>SR 147/12</p>
<p>Ealáhus- ja kulturlávdegoddi 25. – 26.02.13</p>
<p xml:lang="deu">EKL</p>
<p>Sámedikki dievasčoahkkin 27.02. – 01.03.13 DC 07/13 ášši meannudeapmi álggahuvvui 28.02.13 dii.08.30</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit Sámediggeráđi mearršdusárvalus:</p>
<p>Sámediggi lea digaštallan sámediggedieđáhusa sámegiela birra. Dieđahus lea mielde čoahkkingirjjis.</p>
<p>Álggahus</p>
<p>Dáinna dieđáhusain áigu Sámediggi ovddidit bajimus dási politihka sámegiela birra, mii galgá čujuhit ja čielggadit prinsihpalaš áššiid sámegiela geavaheami ja ovddideami olis. Sámedikki váldomihttu sámegiela ovddideami oktavuođas lea lasihit giellageavaheddjiid logu ja loktet sámegiela geavaheami. Jus dáid ulbmiliid galgá olahit, de lea dárbbašlaš čielggadit válddi ja ovddasvástádusjuogu Sámedikki ja ráđđehusa gaskka. Dákkár čielggadeapmi mielddisbuktá ahte lágat ja rámmaeavttut árvvoštallojuvvojit ja rievdaduvvojit. Dát lea dán dieđáhusa váldofokus. Sámediggedieđáhus sámegiela birra sisttisdoallá hástalusaid, ulbmiliid ja strategiijaid 4 áŋgiruššansuorggis; Ovddasvástádus sámegillii Sámegiela rámmaeavttut</p>
<p>Giellageavaheaddjit Sámegiela geavaheapmi Sápmelaččaid iešmearridanvuoigatvuohta iežamet giela, kultuvrra ja eallinvuogi hárrái lea nannejuvvon našuvnnalaš ja riikkaidgaskasaš lágain. Dát mielddisbuktá ahte sámi álbmogis lea vuoigatvuohta mearridit guđe guvlui boahttevaš giellapolitihkka galgá mannat. Mis lea maid vuoigatvuohta oahppat ja geavahit sámegiela. Vaikko gávdnojit našuvnnalaš ja riikkaidgaskasaš mearrádusat, de lea ain stuora lávki giellageavahanvuoigatvuođa ja dan duohta vejolašvuođa gaskka ahte geavahit ja ovddidit giela servodagas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 274 siidu 453 siiddus</p>
<p>Sámediggedieđáhus sámegiela birra čilge ja ságaškuššá makkár rolla ja politihkalaš váldi Sámedikkis galgá leat giellagažaldagain. Lea dárbu čielgaset ovddasvástádusjuhkui, buoret oktiiheiveheapmái doaibmabijuid dáfus ja buriid reaidduide boahttevaš giellavuoruheami dáfus.</p>
<p>Go Sámelága giellanjuolggadusat bohte fápmui 1992:s, nannejuvvui maiddái lágas guđet suohkanat galge leat mielde sámegiela hálddašanguovllus. Ráddjejuvvon mearri suohkanat leat váldojuvvon mielde dán guvlui, ja dát suohkanat leat geatnegahtton bálvalit iežas álbmoga sámegillii. Dat ahte sámelága giellanjuolggadusat dušše gusket hálddašanguovllu suohkaniidda, lea iešalddis stuora hástalus danne go dát ii atte sámegielat álbmogii Norggas ovttalágan vuoigatvuođaid geavahit ja oahppat sámegiela. Seammás čájehit iešguđetlágan evalueremat ja kártemat ahte suohkanat eai ollásit nagot doallat iežaset geatnegasvuođa fállat bálvalusaid guovtti gillii.</p>
<p>Ássanminstara rievdan ja ođđa suohkaniid fátmmasteapmi sámegiela hálddašanguvlui maŋemus jagiid čájeha ahte lea dárbu ođasmahttit sámelága giellanjuolggadusaid. Dieđáhus gieđahallá dán čuolmma ja nanne ahte almmolaš hálddašeapmi lea stáhta ovddasvástádus ja ahte sámegielat álbmogis lea vuoigatvuohta oažžut bálvalusaid sámegillii beroškeahttá gos orrot. Dát mielddisbuktá ahte sámelága giellanjuolggadusat galget gustot miehtá riikka. Sámediggedieđáhus luohpá dálá hálddašanmodeallas ja oaidná baicca daid suohkaniid mat leat mielde dálá hálddašanguovllus ovttasbargoguoibmin sámegiela nannen- ja ovddidanbarggus. Dát mearkkaša ahte leat guovttesuorat ovddasvástádusjuohku, gos</p>
<p>Stáhtas lea ovddasvástádus almmolaš bálvalusaide ja nu maiddái ekonomalaš ja hálddahuslaš ovddasvástádus das ahte suohkanat, fylkkasuohkanat ja almmolaš ásahusat bálvalit sámegielat álbmoga sámegillii. Sámedikkis lea ovddasvástádus ovddidit sámegiela, ja oaidná dárbbu nannet ovttasbarggu ja resurssaid sámegiela ovddidanbarggus iešguđetge dásiin servodagas. Dát rievdadus mielddisbuktá dárbbu lávdegoddái mas lea mandáhtta čielggadit ja evttohit rievdadusaid lágain, válddiin ja ovddasvástádussurggiin mat gusket sámegillii Váilevaš ekonomalaš, olmmošlaš ja hálddahuslaš resurssat leat stuora hástalussan sámegiela nannema barggus. Dát leat rámmaeavttut mat fertejit leat sajis vai sáhttit sihkkarastit sámegiela boahtteáiggi. Dieđáhus ságaškuššá dáid hástalusaid ja láhčá dili politihkkii mii galgá fuolahit ahte višuvnnat ja mihttomearit sámegiela nannema ja ovddideami dáfus álggahuvvojit. Sámedikki ja Sámedikki giellapolitihka váldoulbmil sámegiela ovddideami olis lea lasihit sámegiel geavaheddjiid logu. Lea áibbas dárbbašlaš sámegiela boahtteáigái ahte sámegielagiid lohku lassána. Dieđáhus váldá vuođu dain iešguđetge giellaguovlluin ja dain dárbbuin mat gielas leat vai dat seailu, nanosmuvvá ja ovddiduvvo dain guovlluin. Dasto lea dehálaš ahte gávdnojit duohta vejolašvuođat geavahit giellamet máŋgga servodatsuorggis. Sámegiela geavaheapmi iešguđetge dásiin servodagas ferte lasihuvvot, ja lea mearrideaddji ahte eanet ásahusat váldet ovddasvástádusa lasihit sámegiela geavaheami. Sámegiela dilli lea iešguđetlágan, ii dušše gielaid gaskkas, muhto maiddái siskkáldasat gielain. Dát dahká ahte fertejit leat iešguđetlágan strategiijaid sámegiela nannemii ja ovddideapmái. Jus galgá háhkat eambbo máhtu daid iešguđetge gielladiliid birra, ja nu maiddái deaivat buorebut strategiijaiguin, de lea dárbu jeavddalaččat kártet giela dili. Sámediggedieđáhus sámegiela birra lea boađus proseassas mii Sámedikkis lea. Bargu dáinna dieđáhusain álggii stuora giellakonferánssain maid Sámediggi lágidii Romssas miessemánus 2011. Konferánssas ledje logaldallit iešguđetge servodatsurggiin ja attii buori vuođu dieđáhusbargui. Miessemánu ja geassemánu 2012 mielde lea Sámediggeráđđi doallan máŋga rabas čoahkkima gos leat boahtán evttohusat dieđáhussii. Leat maiddái boahtán čálalaš evttohusat dieđáhussii ovttaskas olbmuin, ásahusain ja organisašuvnnain. Sámediggeráđis ja Sámedikki dievasčoahkkimis lea leamaš viiddis politihkalaš digaštallan. Sámediggeráđđi ovddidii čilgehusa sámegiela birra áššis 18/12 Sámedikki dievasčoahkkimii. Dát lea vuođđun Sámediggedieđáhussii sámegiela birra. Jahkásaš vuoruheamit ja doaibmabijut galget boahtit ovdan Sámedikki bušeahtas ja jahkedieđáhusa boađusolaheamis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 275 siidu 453 siiddus</p>
<p xml:lang="kal">Definišuvnnat</p>
<p>Oktasaš ipmárdusa dihte lea dehálaš čielggadit muhtun doahpagiid mat leat guovddážis dán dieđáhusas. Danne háliidit čielggadit movt mii ipmirdit dáid doahpagiid.</p>
<p>Eatnigiella: Dán dieđáhusas geavahuvvo doaba dan vuosttaš giela birra maid lea oahppan ruovttus. Sáhttet maiddái leat máŋga eatnigiela jus lea oahppan máŋga giela oktanis. Eará báikkiin máilmmis (ovdamearkka dihte nuorta-asiáhtalaš riikkain) geavahuvvo eatnigiella dan čearddalaš joavkku giela birra masa gullá, beroškeahttá giellamáhtus. Vuosttašgiella: Njálmmálaš, vejolaččat maiddái čálalaš, váldogiella. Oahpahusoktavuođas geavahuvvon dan giela birra maid vállje váldogiellan.</p>
<p>Nubbegiella: Giella mii ii leat olbmo vuosttašgiella, muhto maid oahppá dahje lea oahppan dakkár birrasis gos dábálaččat geavahuvvo beaivválaš giellan. Nubbegiella sáhttá maid mearkkašit buot gielaid mat eai leat vuosttašgielat, dát mearkkaša sihke nubbegiella ja amasgiella.</p>
<p>Giellaguoddit: Čeahpes giellageavaheaddjit mat geavahuvvojit resursaolmmožin giellaoahppama oktavuođas.</p>
<p>Giellaarenat: Giellasosiologalaš doaba mii geavahuvvo báikkiid dahje ásahusaid birra gos giella lea anus.</p>
<p>Giellaguovlu: Giellageográfalaš doaba mii čilge giela leavvama. Eanetloguguovlu: Guovlu gos eanetlohku álbmogis geavaha sámegiela beaivválaš giellan. Guovttegielat: Olmmoš gii lea šaddan bajás guvttiin vuosttašgielain ja gii hálddaša goappašat gielaid ovtta bures, dahje olmmoš gii iežas árgabeaivvis geavaha guokte giela ja identifisere iežas goappašat gielaiguin, vaikko giellamáhttu ii leat seamma buorre goappašat gielain. Máŋggagielalaš: Olmmoš gii lea šaddan bajás guvttiin dahje máŋggain gielain ja gii identifisere iežas dáiguin gielaiguin ja/dahje olmmoš gii identifisere iežas máŋggain gielain ja geavaha máŋga giela iežas árgabeaivvis, vaikko giellamáhttu ii leat seamma buorre buot gielain.</p>
<p>Sámegiela árvovuođđu Sámegiella lea vuođđoárvu sámi servodagas. Danne lea giela suddjen ja viidáset ovddideapmi dehálaš ii ge dárbbaš čilgejuvvot eará ládje. Čielga mearka giela stuora mearkkašumis lea ahte čanastat sámegillii lea mearrideaddji go galgá čálihit iežas Sámedikki jienastuslohkui. Sámegiella lea okta min kultuvrra vuođđogeđggiin vaikko buohkat eai máhte giela. Dát lea giella maid mis lea riekti nannet ja ovddidit sihke bealisteamet indiviidan ja servodagas. Dát riekti guoská beroškeahttá man bures guhtege mis odne máhttá giela. Riekti min iežamet gillii lea árvu mii lea vuođđun olles gielladieđáhussii. Buohkaide geat máhttet sámegiela, lea stuora árvu beassat sámástit nu olu oktavuođain go vejolaš maiddái bearraša ja lagasbirrasa olggobealde, nu go ovdamearkka dihte almmolaš kantuvrraiguin, dearvvašvuođabálvalusain, skuvllain, girkuin ja riektedoaimmahagain.</p>
<p>Lea iešalddis árvu go min giella čalmmustahttojuvvo servodagas. Go giella geavahuvvo máŋgga iešguđetge oktavuođas, de dasa addo oinnolaš árvu seamma ládje go eará gielaide. Dákkár oinnolaš dásseárvu gielaid gaskkas lea seammás mearkan ahte álbmogiid gaskkas lea dásseárvu. Vaikko mii dávjá hupmat sámegiela birra dego oktan giellan, de leat Norgga beale sápmelaččain árbečanastagat viđa iešguđetge sámegillii. Dát vihtta giela leat nuortalašgiella, davvisámegiella, julevsámegiella, bihtánsámegiella ja lullisámegiella. Čanastat ovtta dán viđa gillii sámi girjáivuođas ovddasta árvvu sápmelaččaide, ja dát árvu lea ge maid vuođđun gielladieđáhussii.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 276 siidu 453 siiddus</p>
<p>Rámmat Našuvnnalaš láhkamearrádusat</p>
<p>Sámegiella lea sámi kultuvrra vuođđogeađgi. Mii sápmelaččat leat eamiálbmot ja minoritehta Norggas, ja sámegiella ja sámi kultuvra dárbbašit ge erenoamáš suodjalusa vai ain sáhttá seailut ja ovdánit. Norgga stáhta leat geatnegahtton láhčit diliid nu ahte sápmelaččat sáhttet sihkkarastit ja ovddidit gielaset. Dát geatnegasvuođat, mat leat čállojuvvon lágaide ja konvenšuvnnaide, leat reaiddut maid</p>
<p>Sámediggi geavaha go deaivvada guovddáš eiseválddiiguin, suohkaniiguin, fylkkasuohkaniiguin ja eará beliiguin geaiguin mii ovttasbargat.</p>
<p>Vuođđolága § 110a geatnegahttá Norgga stáhta láhčit diliid nu ahte sámegiella sáhttá seailut ja ovdánit.</p>
<p>Láhka Sámedikki ja eará sámi vuoigatvuođaid birra (sámeláhka) bođii fápmui 1989:s ja dan ulbmil lea láhčit diliid nu ahte sámi álbmot Norggas sáhttá sihkkarastit ja ovddidit iežas giela, iežas kultuvrra ja servodateallima. Láhka konkretisere daid váldoprinsihpaid sisdoalu maid Vuođđolága § 110 nanne.</p>
<p>Sámelága giellanjuolggadusat bohte fápmui 1992:s ja leat čilgejuvvon 3. kapihttalis, sámegiela birra.</p>
<p>Go sámelága giellanjuolggadusat mearriduvvojedje, nannejuvvui maiddái lágas ahte Kárášjohka,</p>
<p>Guovdageaidnu, Unjárga, Porsáŋgu, Deatnu ja Gáivuotna galget sámegiela hálddašanguvlui mielde. Go Divttasvuona suohkan váldojuvvui mielde 2006:s, rievdaduvvui láhka nu ahte hálddašanguovlu dál lea mearriduvvon láhkamearrádusa bokte. Maŋŋel leat Snoasa ja Loabát suohkanat váldojuvvon mielde hálddašanguvlui, ja Røyrvik boahtá mielde 1.1.2013. Sámelága giellanjuolggadusat (1992) addet sámegiela hálddašanguovllu álbmogii vuoigatvuođa váldit oktavuođa almmolaš ásahusaiguin ja oažžut vástádusa sámegillii dahje dárogillii nu movt ieš háliida. Vuoigatvuohta guoská sihke njálmmálaš ja čálalaš gulahallamis. Vuoigatvuohta ii gusto dain oktavuođain go hálddašanorgána ieš váldá oktavuođa. Buot almmuheamit almmolaš orgánain hálddašanguovllus mat gusket olles álbmogii dahje oassái álbmogis, galget almmuhuvvot sihke dárogillii ja sámegillii. Sámelága § 3-5 addá viiddiduvvon vuoigatvuođa geavahit sámegiela go gulahallá dearvvašvuođa- ja sosiálabálvalusain. Dát mielddisbuktá ahte visot dearvvašvuođa- ja sosiálaásahusat mat váldet vuostá pasieanttaid sámegiela hálddašanguovllu suohkaniin, leat geatnegahtton bálvalit pasieanttaid sámegillii. Pasieantavuoigatvuođalága § 3-5 mii addá pasientii vuoigatvuođa oažžut dieđuid ovttaskas eavttuid vuođul, ja lága § 4-2 mieđihanhámi gáibádusa birra, leat maid áigeguovdilis mearrádusat. Sámi pasieanttaid vuoigatvuohta geavahit sámegiela hálddašanguovllus lea maid deattuhuvvon ođđa suohkanlaš dearvvašvuođa- ja fuolahuslágas: 3 – 10.4 lađas: <span type="quote">“Suohkanat sámegiela hálddašanguovllus galget fuolahit ahte sámi pasieanttaid dahje geavaheddjiid dárbu heivehuvvon bálvalusaide galgá deattuhuvvot bálvalusa hábmedettiin”</span>. Sámelága § 3-6 addá juohkehažžii vuoigatvuođa oažžut oktagaslaš girkolaš bálvalusaid sámegillii. Dát mearkkaša sielumorašteami, gástta, vihaheami ja rihpaid. Báhpat geat virgáduvvojit hálddašanguvlui, fertejit čađahit sámegiel giellaoahpahusa jus ovdalaččas eai máhte sámegiela. Girku galgá maiddái ovddidit sámegiela hálddašanguovllu olggobealde. Girkolága § 24 čuodjá ná: <span type="quote">“Girkočoahkkin galgá suddjet ja ovddidit sámi girkoeallima [..]”</span>.</p>
<p>Sámelága § 3-7 guoská báikkálaš dahje regionálalaš orgána bargiid vuoigatvuhtii oažžut oahppovirgelobi bálkkáin háhkat sámegiel máhtu, go orgánas lea dárbu dákkár máhttui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 277 siidu 453 siiddus</p>
<p>Oahpahusláhka (1998) nanne ovttaskas olbmo vuoigatvuođa oažžut oahpahusa sámegielas ja sámegillii. Sámegiela hálddašanguovllus (oahpahuslágas gohčoduvvo <span type="quote">“sámi guovlun”</span>) lea buot ohppiin vuoigatvuohta oahpahussii Máhttolokten Sámi mielde, ja sis lea vejolašvuohta válljet sámegiela oahpahusgiellan. Oahppit sáhttet maid válljet dárogiela oahpahusgiellan, ja ovttastahttit dán oahpahusain sámegielas. Suohkaniin mat leat olggobealde hálddašanguovllu, lea ohppiin dušše vuoigatvuohta oažžut oahpahusa sámegielas oktagaslaš vuođuin. Jus galgá oažžut oahpahusa sámegillii, de fertejit unnimusat 10 oahppi suohkanis gáibidit dan, ja dát vuoigatvuohta bistá nu guhká go leat unnimusat guhtta oahppi vel joavkkus. Oahppit leat dás, lága mielde, definerejuvvon sin mánnán geat sáhttet čálihit iežaset Sámedikki jienastuslohkui.</p>
<p>Láhka mánáidgárddiid birra (2006) deattuha ahte suohkanis lea ovddasvástádus das ahte mánáidgárdefálaldat mánáide sámi guovllus (sámegiela hálddašanguovllus) lea huksejuvvon sámi giela ja kultuvrra vuođul. Sámi sisdoallu mánáidgárddiin olggobealde hálddašanguovllu lea mihá heajubut fuolahuvvon. Dáppe galget suohkanat láhčit dili nu ahte sámi mánát sáhttet sihkkarastit ja ovddidit iežaset giela ja iežaset kultuvrra. Sámi mánát olggobealde hálddašanguovllu leat definišuvnna mielde sin mánát geain unnimusat nubbi váhnen sáhttá čálihit iežas Sámedikki jienastuslohkui.</p>
<p>Láhkaásahus bearráigeahččoláhkaásahusa ja biebmoruoktoláhkaásahusa rievdadeami birra mii bođii fápmui miessemánu 1. beaivvi 2012, deattuha dan vuoigatvuođa mii sámegielat mánáin geat orrot hálddašanguovllus lea doalahit iežaset giela fuolahussirdima oktavuođas. Láhkaásahusa rievdadeapmi mielddisbuktá ahte dál ferte aktiivvalaččat jearrat fuolahuvvojit go máná kultuvrralaš ja gielalaš vuoigatvuođat go biddjojuvvo biebmoruktui dahje mánáidsuodjalusásahussii. Ferte láhčit dili nu ahte mánná sáhtát ovddidit sihke iežas giela ja iežas kultuvrra. Báikenammaláhka (1990) galgá sihkkarastit ahte sámi báikenamat vuhtii váldojuvvojit našuvnnalaš láhkamearrádusaid ja riikkaidgaskasaš šiehtadusaid ja konvenšuvnnaid mielde. Báikenammalága láhkaásahus § 7 nanne ahte jus báikenamas lea máŋggagielat namma, de galget buot gielat mat geavahuvvojit guovllus geavahuvvot luoddagalbbas. Báikenammalága ulbmil lea váldit vára báikenamain kulturmuitun, addit daidda praktihkalaččat heivvolaš čállinvuogi ja veahkkin oahpásnuhttit namaide ja aktiivvalaččat geavahit namaid. Báikenammalága mielde sáhttet almmolaš orgánat, dálloeaiggádat, báikkálaš organisašuvnnat main lea čanastat guvlui ja nammakonsuleanttat álggahit nammaášši. Suohkaniin lea mearridanváldi earret eará almmolaš čujuhusaid, čoahkkebáikkiid, gáhtaid ja almmolaš visttiid namaid dáfus. Stáhta kártadoaimmahat mearrida luonddunamaid ja eará namaid mat eai boađe ovdan báikenammalágas dahje láhkaásahusain. Departemeanttas lea mearridanváldi suohkannamaid dáfus. Lágas čuožžu čielgasit ahte sámi namat maid olbmot geavahit geat orrot fásta dahje geain leat ealáhusčanastagat báikái, daid galget almmolaš eiseválddit dábálaččat geavahit kárttain, galbbain, registariin oktan vejolaš dárogiel namain. Galbbain dahje kárttain ja sullasaččain gos geavahuvvo eambbo go okta namma, mearrida mearridanorgána movt namat galget leat maŋŋálaga. Go mearrida movt namat galget leat maŋŋálaga, de galgá váldit vuhtii giellageavaheami báikkis. Sámegiela hálddašanguovllus galget namat leat maŋŋálaga nu ahte sámegiella lea álggos, ja de dárogiella ja kvenagiella. Sámediggi nammada sámi báikenamaid báikenammakonsuleanttaid.</p>
<p>Riikkaidgaskasaš konvenšuvnnat ja julggaštusat</p>
<p>Vuoigatvuohta eatnigillii lea vuođđo olmmošvuoigatvuohta. Juohke sápmelaččas lea vuoigatvuohta oahppat ja geavahit sámegiela. Našunálastáhta Norga lea geatnegahttán iežas sihke rievttalaččat ja politihkalaččat suddjet ja ovddidit min giela danin go mii leat eamiálbmot.</p>
<p>Mánáidkonvenšuvdna lea inkorporerejuvvon Norgga lágaide ja manná ovdalii go Norgga lágat.</p>
<p>Mánáidkonvenšuvnnas lea sierra artihkal eamiálbmotmánáid birra, artihkal 30; <span type="quote">“Mánáin, geat gullet minoritehtii dahje eamiálbmogii, lea vuoigatvuohta ovttas earáiguin iežas joavkkus atnit ávkki iežas kultuvrras, oskkus ja iežas gielas”</span>.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 278 siidu 453 siiddus</p>
<p>ON konvenšuvdna siviila ja politihkalaš vuoigatvuođaid birra lea váldon mielde Norgga láhkii olmmošvuoigatvuođalága bokte. Artihkal 27 cealká ahte: <span type="quote">“dain stáhtain gos gávdnojit čearddalaš, oskkolaš dahje gielalaš minoritehtat, eai galgga sii geat gullet daidda, manahit vuoigatvuođa ovttas earáiguin joavkkus gudnejahttit iežaset kultuvrra, dovddastit ja doaimmahit iežaset oskku, dahje geavahit iežas giela”</span>. Dát konvenšuvdna manná ovdalii jus šaddet vuostálasvuođat Norgga eará lágaid mearrádusaid hárrái. ILO-konvenšuvnnas nr. 169 eamiálbmogiid ja čearddalaš álbmogiid hárrái iešbirgejeaddji stáhtain leat artihkkalat mat sihke nannejit eamiálbmogiid vuoigatvuođa suddjet ja ovddidit iežaset giela ja ovttaskas olbmuid vuoigatvuođa oahppat ja geavahit iežaset giela. Artihkal 28 čuodjá: <span type="quote">“Galget ovddiduvvot doaibmabijut mat suddjejit ja ovddidit guoskevaš olbmuid álgovuolggalaš giela ovdáneami ja geavaheami”</span>. Eurohpálaš šiehtadus regiovdna- dahje minoritehtagielaid birra galgá suddjet minoritehtagielaid nu ahte Eurohpá kultuvrra girjáivuohta ceavzá. Artihkal 7 geatnegahttá našunálastáhtaid čađahit konkrehta doaibmabijuid suddjen dihte minoritehtagielaid nu ahte dat bohtet oidnosii sihke politihkas, lágain ja geavatlaččat.</p>
<p>ON Eamiálbmotjulggaštus artihkal 13 nanne dan vuoigatvuođa mii mis sápmelaččain lea eamiálbmogin ealáskahttit, geavahit, ovddidit ja sirdit iežamet giela boahtte bulvii. Dát artihkal nanne maiddái sápmelaččaid vuoigatvuođa eamiálbmogin geavahit dulkka go deaivvada almmolaš bálvalusaiguin. Norga lea vuolláičállán julggaštusa, ja Sámediggi oaidná dán julggaštusa rievttalaččat geatnegahttin Norgii. Davviriikkalaš sámekonvenšuvnna evttohus lea ráhkaduvvon álbmotrievttalaš geatnegasvuođaid vuođul mat Norgga, Ruoŧa ja Suoma stáhtain leat sápmelaččaid ektui eamiálbmogin.</p>
<p>Konvenšuvdnaevttohus dohkkeha min iešmearridanvuoigatvuođa ja ulbmil lea ahte ovttasbargu min gaskka oktan álbmogin galgá álkidahttojuvvot riikkarájiid rastá. Davviriikkalaš ekspeartajoavku maid Norgga, Ruoŧa ja Suoma stáhtat ja sámedikkit leat nammadan buvttii 2005:s ovttajienalaš evttohusa Davviriikkalaš sámekonvenšuvdnii. Kapihtal III lea sámi giela ja kultuvrra birra. Dás lea min vuoigatvuođa birra suddjet, ovddidit ja geavahit sámegiela. Dás lea maiddái dat vuoigatvuohta mii mis lea váldit vára iežamet árbevirolaš máhtus dutkamii ja ohppui. Konvenšuvdnašiehtadallamat leat dál álgán ja galget leat čađahuvvon viđa jagi sisa.</p>
<p>Sámedikki stivrendokumeanta giela dáfus</p>
<p>Sámediggeráđi politihkalaš vuođđu lea Sámediggeráđi doaimma duogážin válgaáigodagas. Sámediggeráđđi heiveha dán vuođu bušeahttaevttohussii. Sámedikki bušeahtta mearrida gaskaoapmegeavaheami giellaovddideami dáfus. Ekonomalaš váikkuhangaskaoamit gielas leat guovttegielatvuođadoarjagat suohkaniidda ja fylkkasuohkaniidda, njuolggo doarjagat sámi giellaguovddážiidda ja ohcanvuđot giellaprošeaktaruđat. Sámediggi várre maid ruđaid oanehit prošeavttaide maid Sámediggi ieš álggaha. Sámediggi hálddaša dasa lassin eará gaskaomiid mat maid ovddidit giela, nu go doarjaga oahpponeavvuide, sámi girjjálašvuhtii, oahppostipeanddaid jna.</p>
<p>Ovttasbargošiehtadusat guovttegielatvuođadoarjagiid geavaheami birra</p>
<p>Guovttegielatvuođadoarjagat leat stuorámus doarjjapoasta maid Sámediggi hálddaša, ja lea ge dat deháleamos gaskaoapmi mii Sámedikkis lea sámegiela ovddideapmái. 2008:s čađahuvvui Sámedikki gohččuma mielde evalueren guovttegielatvuođadoarjagiid hárrái. Evaluerema duogážin lei ahte Sámediggi háliida oažžut gova das movt suohkanat ja fylkkasuohkanat geavahit guovttegielatvuođadoarjaga. Evalueren galggai maiddái sáhttit geavahuvvot vuođđun guovttegielatvuođadoarjaga juolluduseavttuid rievdadanbarggus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 279 siidu 453 siiddus</p>
<p>Evalueren čájehii ahte olu suohkanat maiddái geavahedje ruđaid giellaovddideapmái, vaikko guovttegielatvuođadoarjja lea gaskaoapmi mii galgá suohkaniidda addit návccaid ollašuhttit sámelága giellanjuolggadusaid. Giellaovddidanbargu lea dattetge sihke dohkkehuvvon ja sávvojuvvon</p>
<p>Sámedikki bealis. Evalueren čájehii maid ahte suohkanat háliidit lagat ovttasbarggu Sámedikkiin doarjjageavaheami olis. Evalueren buvttii evttohusaid das movt sáhttá meroštallat guovttegielatvuođadoarjaga, muhto deattuhii seammás ahte Sámediggi dán barggus ferte doalahit lagas ovttasbarggu suohkaniiguin. Maŋŋel evaluerema álggahii Sámediggi barggu rievdadit juolluduseavttuid ja meroštallat guovttegielatvuođadoarjaga, ja ođđa njuolggadusat guovttegielatvuođadoarjagii mearriduvvojedje 2011:s. Dan oktavuođas ráhkaduvvui ovttasbargošiehtadus Sámedikki ja ovttaskas suohkana/fylkkasuohkana gaskka doarjjageavaheami birra. Ovttasbargošiehtadusat vuolláičállojuvvojedje guovvamánus 2012. Šiehtadus váldá vuođu dain geatnegasvuođain mat suohkaniin/fylkkasuohkaniid leat sámelága giellanjuolggadusaid mielde. Dasa lassin lea dat bargu maid suohkanat/fylkkasuohkanat dahket nannet ja ovddidit sámegiela, formaliserejuvvon dan bokte ahte šiehtadusas maid lea ovddidanoassi. Šiehtadus čuovvoluvvo jahkásaš čoahkkimiiguin sihke hálddahuslaččat ja politihkalaš dásis.</p>
<p>Ovttasbargošiehtadusat fylkkasuohkaniiguin</p>
<p>Sámediggi lea ráhkadan ovttasbargošiehtadusa fylkkasuohkaniiguin sámi guovllus. Šiehtadusaid bajimus ulbmil lea nannet ja čalmmustahttit sámi kultuvrra, giela ja servodateallima. Ovttasbargošiehtadus sisttisdoallá giellagažaldagaid ja geatnegahttá lotnolasvuhtii ja ovttasbargui ja konkrehta doaibmabijuide suddjen ja nannen dihte sámegiela fylkkain.</p>
<p>Ovttasbargošiehtadusa čuovvuleapmi ii leat doaibman nu bures go sáhttá. Danne lea Sámediggi álggahan barggu ođasmahttit ja álkidahttit ovttasbargošiehtadusaid. Vuosttažin lea ovttasbargošiehtadus Finnmárkku fylkkasuohkaniin mii vurdojuvvo gárvvistuvvot guovvamánu álggus 2013. Jus dát bargu lihkostuvvá, de háliida Sámediggi jođihit barggu viidáseappot eará fylkkasuohkaniidda.</p>
<p>Davviriikkalaš ovttasbargu – Sámi parlamentáralaš ráđđi</p>
<p>Sámi parlamentáralaš ráđđi (SPR) gieđahallá áššiid mat gusket sápmelaččaide riikkarájiid rastá. Davviriikkalaš ovttasbargu sámegiela hárrái lea 2012 rádjái čuovvoluvvon Sámi giellalávdegotti (SGL) bealis, mii lea SPR vuollásaš orgána. Sámi giellalávdegotti mandáhtta nogai 31.12.2011. Das lea leamaš mearridanváldi sámi normerengažaldagain ja lea bargan tearbmaovdánahttimiin. Lea dárbu nanu Davviriikkalaš ovttasbargui gos sáhttá ságaškuššat ja ovddidit giellapolitihkalaš ja giellafágalaš áššiid. Lea maid dehálaš sámi čállingiela normeremii ahte mis lea doaibmi Davviriikkalaš giellaorgána. Sámi parlamentáralaš ráđđi (SPR) lea guhká oaidnán dárbbu nannet giellaovttasbarggu vai tearbma- ja normerenbargu šattašii beaktileabbo. Geassemánus 2012 mearridii SPR nannet giellafágalaš ovttasbarggu dan bokte ahte bidjat johtui Interreg-ruhtaduvvon álggahanprošeavtta Sámi giellagáldu – Davviriikkalaš sámegiela resursaguovddáš. Sámi giellagáldu álggahanprošeavttas lea 1 1/2 jagi prošeaktaáigodat mii álgá 01.01.2013 ja loahpahuvvo 30.06.2014. Dán áigodagas galgá huksejuvvot buorre ovttasbargoforum iešguđetge sámegielaid dáfus, ja galgá bargojuvvot dan ala ahte guovddáš šaddá bistevaš ortnegin 01.07.2014 rájes. Sámi giellagáldu galgá vuosttažettiin bargat ovddidit sámegiela, tearpmaid, gielladikšuma ja diehtojuohkima álbmogii giellafágalaš áššiid birra.</p>
<p>Ovddasvástádusjuohku sámegiela dáfus</p>
<p>Olu almmolaš ásahusat leat mielde mearrideamen sámegiel áššiid. Suohkaniin, fylkkasuohkaniin, fylkkamánniin, direktoráhtain, departemeanttain, Sámedikkis, Ráđđehusas ja Stuoradikkis lea buohkain ovddasvástádus sámegillii guoski barggus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 280 siidu 453 siiddus</p>
<p>Sámediggi</p>
<p>Sámelága § 3-12 mielde galgá Sámediggi bargat suddjet ja viidáset ovddidit sámegiela Norggas. Sámediggi lea sápmelaččaid álbmotválljen orgána ja lea njunušáššedovdi sámegiela ovddideamis ja nannemis Norggas. Dát dahká Sámedikki lunddolaš ovttasbargoguoibmin eará aktevrraide geat maid barget sámegielain, sihke našuvnnalaččat ja davviriikkalaččat/riikkaidgaskasaččat. Ovttasbargu sáhttá leat sihke formálalaš ovttasbargošiehtadusaid hámis, dahje eahpeformálalaš dialogačoahkkimiid hámis j.e. Áššiin mat gusket sámi álbmogii, lea Sámediggi dat ásahus mainna guovddáš eiseválddit gulahallet. Sámediggi juolluda jahkásaččat guovttegielatvuođadoarjaga suohkaniidda ja fylkkasuohkaniidda mat leat mielde sámegiela hálddašanguovllus. Dát ruđat mannet vuosttažettiin gokčat lassigoluid mat suohkaniin ja fylkkasuohkaniin leat guovttegielat bálvalusfálaldagaid geažil. Dasa lassin juolluda</p>
<p>Sámediggi njuolggo doarjagiid sámi giellaguovddážiidda. Sámedikki bušeahta ráddjejuvvon ruhtadili geažil ii leat dássážii leamaš vejolaš juolludit eambbo go 5-600.000 ruvnno guđege giellaguovddážii. Danne mannet ruđat vuosttažettiin doaibmabargguide, ja giellaguovddážat leat buoremuddui prošeaktaruđaid duohken vai sáhttet bargat giellaovddidemiin.</p>
<p>Sámegiela geavaheami nannema ja lasiheami dihte lea Sámediggi máŋggaid jagiid almmuhan ruđaid giellaprošeavttaide. Doarjjaortnega ulbmiljoavku lea sámi álbmot. Ohcamat dáidda ruđaide leat lassánan olu, ja vurdojuvvo ain lassánit. Dát čájeha ahte dárbu gielladoaimmaide sámi servodagas lea stuoris. Lea buorre go dađistaga bohtet eambbo ohcat lullisámi guovllus, ja lea mearkkašanveara ahte Divttasvuona suohkan lea daid suohkaniid searvvis hálddašanguovllus mat proseanttaid mielde leat ožžon eanemus ohcamiid dohkkehuvvot áigodagas 2008-2010. Bohtet unnán ohcamat sámi eanetloguguovlluin Finnmárkkus. Sámediggi lea evalueregoahtán giellaprošeavttaid ohcanvuđot doarjjaortnega. Mii háliidit diehtit nannejit go prošeaktaruđat sámegiela, lasihit go sámegiela geavaheami ja olaha go doarjjaortnet sámi álbmoga. Mii vuordit maiddái oažžut gova das movt doarjjaoažžu geavaha doarjaga, ja movt ortnet hálddašuvvo. Evalueren guoská Sámedikki doarjagiid giellaprošeavttaide áigodagas 2007-2011, ja dat gárvvistuvvo 2013 álggus. Báikenammalága § 11 addá Sámediggái válddi nammadit sámi báikenammakonsuleanttaid. Nammakonsuleanttain leat fágalaš ovddasvástádus rávvet makkár čállinvugiid galgá evttohit geavahit almmolaš oktavuođas.</p>
<p>Sámi giellaguovddážat</p>
<p>Dál gávdnojit 11 sámi giellaguovddáža mat ožžot vuođđodoarjaga Sámedikkis; Sámi giella- ja kulturguovddáš Porsáŋggus Isak Saba guovddáš Unjárggas, Deanu giellagáddi Deanus, Álttá sámi giellaguovddáš Álttás, Sámi giellaguovddáš Gáivuonas, Gáisi giellaguovddáš Romssas, Ástavuona giellagoahtie Loabagis, Várdobáiki Evenáššis, Árran julevsáme guovdasj Divttasvuonas, Gïelem nastedh Snoasas ja Aajege giele- jih maahtoejarnge Rørosas. Sámediggeráđđi lea 2013 bušeahtas evttohan ahte Gïeleaernie Røyrviikas ja Omasvuona giellaguovddáš galget oažžut njuolggo doarjaga Sámedikkis 2013 rájes. Giellaguovddážat leat ásahuvvon báikegotti ávžžuhemiin ealáskahttin dihte sámegiela. Sámi giellaguovddážat leat hui mávssolaččat ja dehálaččat sámegielaid oahpahusas, čalmmustahttimis ja nannemis báikkálaččat.</p>
<p>Departemeanttat</p>
<p>Kulturdepartemeanttas lea bajimus ovddasvástádus hábmet, dulkot ja ovddidit giellapolitihkalaš ulbmiliid Norggas. Ođasmahttin-, hálddahus- ja girkodepartemeanttas (OHD) lea ovddasvástádus hálddašit sámelága giellanjuolggadusaid ja ovttastahttit ráđđehusa barggu Eurohpálaš soahpamušain regiovdna- dahje minoritehtagielaid birra. Sis lea sierra doarjjapoasta sámegiela doaibmabijuide. Buot departemeanttat galget dasa lassin váldit giellapolitihkalaš beliid vuhtii go hábmejit ja čađahit iežaset sektorpolitihka.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 281 siidu 453 siiddus</p>
<p>Bargo- ja searváidahttindepartemeanta ovddidii Sámegiela doaibmaplána 2009:s. Dat lea ráhkaduvvon ovttasbarggus Sámedikkiin ja eará guoskevaš departemeanttaiguin. Doaibmaplána bajimus ulbmil lea láhčit diliid oadjebas boahtteáigái sámegielaide Norggas. Doaibmaplána doaibmá 5 jagi ja dat nanne geas lea ovddasvástádus čađahit doaibmabijuid mat leat mearriduvvon plánas, ja maiddái movt doaibma galgá organiserejuvvot ja ruhtaduvvot. OHD:s lea koordinerenovddasvástádus plánii. Sámedikkis lea ovddasvástádus ja mielovddasvástádus olu doaibmabijuide. Plána ođasmahttojuvvo jahkásaččat.</p>
<p>Fylkkamánni</p>
<p>Jus muhtun orgána ii čuovo mearrádusaid mat leat sámelága giellanjuolggadusain, de sáhttá son geasa ášši čuohcá njuolga váidit dán. Fylkkamánni lea váiddaorgána váidagiid dáfus mat gusket suohkana dahje fylkkasuohkana orgánaide.</p>
<p>Suohkanat ja fylkkasuohkanat</p>
<p>Suohkaniin lea guovddáš rolla barggus nannet sámegiela buot guovlluin gos sápmelaččat orrot. Sámegiela ovddasvástádus lea goabbatlágan suohkaniidda mat leat siskkobealde dahje olggobealde sámegiela hálddašanguovllu.</p>
<p>Sámegiela hálddašanguovllus leat dál 9 suohkana: Kárášjohka, Guovdageaidnu, Deatnu, Porsáŋgu ja Unjárga Finnmárkkus, Gáivuotna ja Loabát Romssas, Divttasvuotna Nordlánddas ja Snoasa Davvi-Trøndelágas. Dasa lassin gullet Finnmárkku, Romssa, Nordlándda ja Davvi-Trøndelága fylkkasuohkanat hálddašanguvlui. 2013 rájes lea maiddái Røyrvik suohkan Davvi-Trøndelágas mielde hálddašanguovllus.</p>
<p>Sámegiela hálddašanguovllus galget sámegiella ja dárogiella leat dássálaga sámelága 3. kapihttala mielde. Dát mearkkaša ahte dáid suohkaniid ássiin lea viiddiduvvon vuoigatvuohta geavahit sámegiela go deaivvadat almmolaš orgánaiguin ja ahte suohkaniin lea erenoamáš ovddasvástádus fállat bálvalusaid ja dieđuid sámegillii.</p>
<p>Go suohkan váldojuvvo mielde hálddašanguvlui, de váldojuvvo maiddái fylkkasuohkan mielde. Fylkkasuohkaniin leat seamma geatnegasvuođat go hálddašanguovllu suohkaniin. Sápmelaččain olggobealde hálddašanguovllu eai leat seamma vuoigatvuođat geavahit sámegiela dahje oažžut bálvalusaid sámegillii go deaivvadit almmolašvuođain. Pasieanta- ja geavaheaddjivuoigatvuođaláhka nanne gal sámegielagiid vuoigatvuođa oažžut dieđuid sámegillii, muhto láhka iešalddis ii leat doarvái sihkkarastit ahte sámegielat pasieanttat besset geavahit sámegiela go galget gulahallat dearvvašvuođabálvalusain. Oahpahusláhka addá sámegielat mánáide ja nuoraide vuoigatvuođa oahppat sámegiela skuvllas, muhto ráddjejumit lágas ja praktihkalaš hástalusat hehttejit addimis dohkálaš buori fálaldaga buot mánáide. Buot suohkanat leat plána- ja huksenlága mielde geatnegahtton plánet iežaset doaimma nu ahte dat sihkkarastá sámi kultuvrra, ealáhusdoaimma ja servodateallima luondduvuođu, muhto ii dát láhka ge leat doarvái sihkkarastit sámegielagiid vuoigatvuođa oahppat dahje geavahit giela. Geahča maiddái 2. kapihttala, Našuvnnalaš lágat.</p>
<p>Máhttovuođđu Gávdnojit olu ođđaset dutkanbarggut, raporttat, čielggadeamit ja evalueremat sámegiela birra servodagas. Máhttu dáin bargguin váldojuvvo mielde viidáset giellaplánemis ja politihkkahábmemis. Sáhttá goitge leat veaháš soaittáhat mii lea iskojuvvon – ja mii ii leat iskojuvvon. Danne leat namuhuvvon barggut hui ávkkálaččat, muhto eai doarvái giellapolitihka máhttovuođđun. Danne váldá</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 282 siidu 453 siiddus dát dieđáhus maid vuođu eambbo eahpeformálalaš vásáhusain viidát surggiin vai sáhttá hábmet nu buori giellapolitihka go vejolaš.</p>
<p>Erenoamášraportevrra James Anaya raporta eamiálbmogiid olmmošvuoigatvuođaid ja vuođđofriddjavuođaid birra, mii bođii 2011:s, lea dehálaš oassi dán dieđáhusa máhttovuođus.</p>
<p>Erenoamášraportevrra raporta Norgga, Ruoŧa ja Suoma sápmelaččaid birra čujuha erenoamážit dan duođalaš dillái mas sámegielat leat. Erenoamážit julev- ja lullisámegiella namuhuvvojit áitojuvvon giellan. Mii eat dieđe juste man oallugat máhttet hupmat, čállit, lohkat dahje ipmirdit sámegiela odne. Áidna vuohki oažžut sihkkaris logu das, lea jearrat buohkain Norggas. Ovddeš áiggiid dahke ge juste dán álbmotlohkamiid olis. Dát leat heaitán lohkamis álbmoga skoviid deavdima bokte, danne ii leat ge vejolaš gávnnahit sámegielagiid logu dáinna vugiin. Dat statistihkalaš materiála mii mis lea dál, leat dieđut mánáidgárdemánáid ja skuvlamánáid birra geain lea sámegiel fálaldat. Raporta Sámi logut muitalit 5 almmuhuvvon 2012:s čájeha ovdáneami 2005 rájes 2011 rádjái. Logut čájehit ahte lohku mánáin geat ožžot sámegiel fálaldaga mánáidgárddis lea njiedjan 925 rájes 823 rádjái. Vuođđoskuvlaohppiid lohku geain lea sámegiella vuosttašgiellan lei 2011:s 940, mii lea birrasiid 6 % unnit go 2005/2006 skuvlajagi. Vuođđoskuvlaohppiid lohku geain lea sámegiella nubbegiellan lei lohku 1213, mii lea 41 % unnit go dalle go Máhttolokten álggahuvvui 2006:s. Joatkkaskuvllaid statistihkka čájeha ahte 267 oahppis lei sámegiella vuosttašgiellan 2011/2012 skuvlajagi fágasuorggis, mii lea 41 % eambbo go 2008/2009:s. Seammás lassánii maiddái ohppiidlohku geain lea sámegiella nubbegiellan, 152 rájes 206 rádjái. 2000 čađahii dalá Sámi giellaráđđi iskkadeami mii meroštalai galle olbmo máhttet sámegiela man nu dásis Norggas. Iskkadeami raporta čilgii maid sámegiela geavaheami iešguđetge servodatoktavuođain. Vihtta jagi maŋŋel čađahii Torkel Rasmussen iskkadeami davvisámegiela geavaheami birra Norggas ja</p>
<p>Suomas, ja son rehkenasttii galle giellageavaheaddji leat. Goappašat iskkadeamit konkluderejit dainna ahte sámegielagiid lohku Norggas lea birrasiid 25 000. Sii leat sámegielagat dan dásis ahte juobe ipmirdit ge dábálaš sámegiel ságastallama. Nordlandsforskning ja Norut Alta leat Sámedikki, Ođasmahttin-, hálddahus- ja girkodepartemeantta (OHD) ja Máhttodepartemeantta (MD) ovddas čađahan Sámi giellaiskkadeami 2012. Iskkadeami ulbmil lei gávnnahit man oallugat máhttet guđege sámegiela njálmmálaččat ja čálalaččat, ahkečoakkádusa, guđiin oktavuođain geavahit giela ja man muddui sámegiella geavahuvvo iešguđetge oktavuođain. Sámi giellaiskkadeapmi 2012 čájeha ahte leat hui stuora erohusat giellamáhtus, geavahanarenain ja giellaguottuin sihke gielaid gaskkas ja iešguđetge guovlluid gaskkas riikkas. Giella lea nanus hálddašanguovllus Finnmárkkus ja Divttasvuonas, ja lea arvat rašit Loabágis, Gáivuonas ja Snoasas. Njálmmálaš giella lea nannoseamos vuorraset buolvvas. Sii unnán seaguhit gielaid, muhto sis lea heajut čállin- ja lohkanmáhttu. Nuorat máhttet buorebut lohkat ja čállit sámegiela, muhto sis lea heajut njálmmálaš giella.</p>
<p>Sámegiella geavahuvvo eanemusat ruovttuin, vuođđoealáhusain ja oahpahussuorggis. Mánáidgárddiin ja skuvllain orro leame mihá stuorát rolla giellaovdáneamis go ovdal. Muhtun guovlluin lea skuvla áidna báiki gos sámegiella geavahuvvo. Iskkadeapmi čájehii maiddái ahte oallugat dovdet ahte sii máhttet veaháš sámegiela, muhto eai máhte nu olu ahte dustet geavahit giela. Boahtá maid ovdan ahte oallugat háliidit oahppat eambbo sámegiela. Dáid gaskkas lea stuora potensiála lasihit giellageavaheddjiid logu. Oadjebas rámmat nu ahte eanebut dustet geavahišgoahtit sámegiela ja buoret vejolašvuođat giellaoahppamii leat dehálaš čoavddasánit vai sii álggáše sámástit.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 283 siidu 453 siiddus</p>
<p>Giellaiskkadeami 2012 mielde lea váilevaš sámegiel oahppofálaldat dávjjimus sivva dasa go oahppit eai oačču sámegiel oahpahusa, vaikko leat ge vuoigatvuođat. Dat dieđut maid váhnemat ožžot sámegiel giellaoahpahusa vuoigatvuođa birra orrot leame hui iešguđetláganat. Mii diehtit ahte vuođđoskuvlaohppiid lohku geain lea sámegiella vuosttašgiellan lea oalle dásset, muhto ohppiidlohku geain lea sámegiella nubbegiellan njiedjá. Sámediggi váldá dán duođas, ja danne galgá ge</p>
<p>Sámediggedieđáhus oahpu ja oahpahusa birra ollislaččat guorahallat lágaid ja rámmaid mat regulerejit sámegiel oahpu. Raporta <span type="quote" xml:lang="nob">”Langs lange spor – om samisk forskning og høyere utdanning”</span> (Butenschøn-lávdegotti čielggadeapmi), nanne dehálašvuođa ovddidit sámegiela dutkangiellan, ja cealká ahte dutkanásahusat fertejit dovdat ovddasvástádusa ovddidit kursafálaldagaid sámegillii buot dásiin. Raporta čujuha viidáseappot ahte rekrutteren sámi alit oahpahussii ja dutkamii álgá árrat – mánáidgárddis, vuođđoskuvllas ja joatkkaskuvllas. Sámediggi doarju lávdegotti oainnu ahte sámegielat dutkan ferte leat vuođđun go galgá ovddidit sámegiela fágagiellan, ja ahte fágagiella lea oassin sámegiela huksemis ollislaš, ja nu maiddái servodatguoddi giellan.</p>
<p>Dearvvašvuođa- ja sosiálasuorggis lea váttis fidnet gelbbolaš sámegielat bargiid, vel sámegiela hálddašanguovllus nai. Fálaldat sáhttá maid vásihuvvot goabbat ládje; dearvvašvuođabálvalusa bealis dovdet ahte láhččojuvvo buorre sámegiel fálaldat, muhto geavaheaddjit eai dovdda dan seamma.</p>
<p>Sámegielagat leat unnit duhtavaččat dearvvašvuođabálvalusaiguin danne go vásihit váttisvuođaid gulahallamiin. Vaikko ii leat dokumentašuvdna das, de sáhttá jurddašit ahte eará suorggit nu go politiija, riektelágádus ja rihkolašvuođafuolahus maid sáhttet vásihit sullasaš diliid mat bohciidit váilevaš giella- ja kulturmáhtus. Lea stuora dárbu sámegiel álgooahpahussii rávisolbmuid várás. Giellaiskkadeapmi čájeha ahte olbmot háliidit oahppat iežaset báikkálaš birrasis ja ahte dán lassin berrejit ásahuvvot hupmanjoavkkut dahje sámástanarenat. Giellaguoddit leat stuora resursa mat geavahuvvojit unnán giellaoahpahusas sihke mánáid ja rávisolbmuid dáfus. Lea dárbu oažžut eambbo máhtu sámegiela gielladili birra danne go das sáhttá leat mearkkašupmi giellaplánemii. Jus galgá oažžut dákkár máhtu, de ferte áigges áigái kártet gielladili. Ovdamearkka dihte leat árbevirolaš ealáhusat leamaš dehálaš giellaarenat gos giella lea leamaš nanus. Muhto mis lea unnán dokumentašuvdna das movt gielladilli lea dál dáin ealáhusain. Almmolaš bálvalusfálaldat sámegielat álbmogii ii leat doarvái, ja dađistaga eanebut dieđihit ahte sii eai leat duhtavaččat. Giellaiskkadeapmi 2012 duođašta ahte lea ain stuora dárbu fágaolbmuide geain lea sámegiel máhttu. Norut Alta lea OHD ovddas 2012:s kárten sámi perspektiivva suohkansuorggis. Dát kárten čájeha maid ahte ii ovttage suohkanis oppalohkái leat sámi perspektiiva vuođđun suohkana doaimmas. Eai dat ge suohkanat gos sámegiella lea beaivválaš giellan, geavat sámegiela čálalaččat nu erenoamáš olu. Sámegiella ja dárogiella eai leat dássálaga hálddašangiellan, ja olu áššemeannudeamis ja plánabarggus čađahuvvo dušše dárogillii. Olu suohkanat vásihit maid ahte leat unnán olbmot geat váldet oktavuođa sámegillii, mii raportta mielde čájeha ahte sámegiella ii vuos vásihuvvo almmolaš giellan.</p>
<p>Sámi giellaiskkadeapmi 2012 čujuha ahte ovttasbargu suohkaniid, giellaguovddážiid, eará sámi ásahusaid dahje organisašuvnnaid gaskka lea dehálaš vai sámegiel bargu manašii jođáneappot. Hástalus lea ahte ii ovttasge leat bajimus ovddasvástádus álggahit ja oktiiheivehit dákkár ovttasbarggu.</p>
<p>Norut Alta lea Sámedikki ovddas 2012:s evalueren sámi giellaguovddážiid mat ožžot vuođđodoarjaga Sámedikkis. Sámi giellaguovddážat leat ásahuvvon iešguđetge áigodagaid, ja leat ovdánan iešguđetge ládje dain iešguđetge sámi birrasiin. Dát mearkkaša ahte hástalusat giellanannema dáfus rievddadit guovllus guvlui. Giellaguovddážiin leat iešguđetlágan hástalusat sihke organiserema dáfus, ekonomalaš resurssaid dáfus ja bargiid rekrutterema dáfus geain lea giella- ja kulturmáhttu.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 284 siidu 453 siiddus</p>
<p>Eanas giellaguovddážiin leat čállinkurssat mat leat deháleamos ceavzinvuođđun guovddážiidda, ja kurssat leat maŋemus jagiid nannejuvvon dainna ahte leat šaddan gealboovddideaddjin oktan oahppočuoggáiguin. Giellaguovddážiin leat maid olu kultuvrralaš ja identitehtaovddideaddji doaimmat, gos giella unnit dahje eanet lea dat mii guoddá buot. Eará vuoruheamit sáhttet rievddadit guovddážis guovddážii, nu go bargu mánáid ja nuoraid ektui mánáidgárddi ja skuvlla siskkobealde ja olggobealde, gáiddusoahpahus, árbevirolaš máhtu čohkken ja dokumenteren. Norut Alta evaluerenraporta evttoha olu doaibmabijuid movt buoridit giellaguovddážiid bargoeavttuid. Ovdamearkkat leat eambbo ruhtadeapmi doibmii ja ásahit fásta ruhtadeami giellakurssaide. Dát dagašii álkibun rekrutteret ja doalahit bargiid geain lea giellamáhttu. Lea maid dehálaš deattuhit čohkket árbevirolaš máhtu mii ain gávdno dain guovlluin gos giellaguovddážat doibmet. Giellaguovddážat berrejit maid geavahit resurssaid háhkat rutiinnaid mat mihtidit man duhtavaččat geavaheaddjit leat, ja berre leat aktiivvalaš ja dihtomielalaš rekrutteren goappaš sohkabeliid dáfus giellaguovddáža doaimmaide. Viidáseappot evttohuvvo ahte giellaguovddážat roahkka sáhtáše boahtit eambbo oidnosii maiddái sámi birrasiid olggobealde. Okta evttohus lea fállat sámi giella- ja kulturkurssaid eará ulbmiljoavkkuide guovllus. Raporta lea dehálaš vuođđu Sámedikki ovttasbargui giellaguovddážiiguin.</p>
<p>Máhttu iešguđetge gielladiliid birra</p>
<p>Sámegiella Norggas lea odne oalle iešguđetge lágan servodatlaš dilis. Dát dahká ahte sáhttá leat váttis gávdnat oktasaš strategiijaid. Danne ferte váldit vuođu dan guoskevaš giellaguovllu dilis, ja de hábmet strategiijaid dan vuođul. Dan vuođul maid diehtit sámegiela dili birra odne, sáhttá leat ávkkálaš bargat guđain iešguđetge diliin:</p>
<p>Davvisámi eanetloguguovlu</p>
<p>Davvisámi eanetloguguvlui gullet suohkanat Finnmárkkus mat leat mielde sámegiela hálddašanguovllus. Davvisámegiella lea dat sámegiella mas leat eanemus giellageavaheaddjit, ja oallugat sis orrot hálddašanguovllu siskkobealde. Sámegiella lea árbevirolaččat leamaš nanus dáin guovlluin, ja lea beaivválaš giella mii geavahuvvo sihke priváhta ja almmolaš oktavuođain. Dát giellaguovlu oidnojuvvo sámi giellaovddideami resursaguovlun. Giellaiskkadeapmi 2012 čájeha dattetge ahte nuorat muitalit ahte sii eai máhte njálmmálaš giela nu bures go vuorraseappot. Sii geavahit maid eambbo dárogiela go ovdal. Iskkadeapmi čájeha ahte mihá eambbo nuorat máhttet čállit sámegiela dál go ovdal, seammás geavahuvvo sámegiella unnán čálalaš hálddašangiellan. Vuorraset buolva muitala ahte sis lea buoremuddui buorre sátneriggodat ja máhttet árbevirolaš sámi terminologiija. Vaikko oallugat máhttet sámegiela dán guovllus, lea goitge dárbu eambbo vuoruhit gielladikšuma ja buoridit dihtomielalašvuođa sámegiela geavaheami birra.</p>
<p>Davvisámi unnitloguguovllut</p>
<p>Davvisámi unnitloguguovllut leat riddoguovllut Finnmárkkus, Romssas ja Nordlánddas gos árbevirolaččat leat hupman sámegiela. Dáin guovlluin leat olu hástalusat. Giella lea hearkkit go eanetloguguovllus, erenoamážit giliin gos dáruiduhttinpolitihkka lei garas. Giella geavahuvvo unnán beaivválaččat ja ruovttugiellan. Leat unnán dahje váilot arenat gos sámegiella geavahuvvo, ja leat ráddjejuvvon oahpahusvejolašvuođat. Sámegiella čalmmustahttojuvvo unnán ja das lea unnán stáhtus. Danne ferte sámegiella nannejuvvot dáin guovlluin dan bokte ahte addojuvvo sámegiel oahpahus, ahte ásahuvvojit sámástanarenat, ahte bohtet resursaolbmot ja ahte sámegiella čalmmustahttojuvvo eambbo. Muhtun suohkanat dáin guovlluin leat mielde sámegiela hálddašanguovllus. Dáid suohkaniid álbmogis lea stuorát vuoigatvuohta oažžut oahpahusa ja geavahit sámegiela go álbmogis olggobealde hálddašanguovllu. Hástalus lea dattetge ahte suohkaniin váilu gelbbolašvuohta ja resurssat ollašuhttit gáibádusaid. Suohkaniin olggobealde hálddašanguovllu leat ráddjejuvvon geatnegasvuođat sámegiel</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 285 siidu 453 siiddus fálaldagaid dáfus. Váldohástalus lea láhčit diliid nu ahte dat vuoigatvuođat mat álbmogis leat oahppat ja geavahit sámegiela, ollašuhttojuvvojit.</p>
<p>Julevsámi giellaguovlu</p>
<p>Julevsámi giellaguovlu manná Bállahis davvin Sáltoduoddarii lullin. Dát lea oalle unna geográfalaš guvlloš mii dahká vejolažžan ovttastahttit doaibmabijuid ja doalahit lagas ovttasbarggu iešguđetge beliid gaskka. Julevsámegielagat leat oalle čoahkis Divttasvuona ja Hápmira suohkaniin Nordlánddas.</p>
<p>Giellasirdima dáfus buolvvaid gaskkas lea ovdamunni go lea dákkár čoahkkádus. Giellaiskkadeapmi 2012 čájeha ahte oallugat dálá váhnemiin gaskal 30 ja 40 jagi eai máhte sámegiela. Dát dahká giellasirdima váhnemis mánnái váttisin. Mánát leat baicca ožžon vejolašvuođa oahppat julevsámegiela sámi mánáidgárddis, ja oallugat leat dál vuosttaš- dahje nubbegiellaoahppit vuođđo- ja joatkkaskuvllas. Giellaiskkadeapmi čájeha ahte julevsámegielas lea nanu doarjja mánáidgárddis ja Árran julevsámi guovddážis. Mánáidgárdi lea bargan garrasit rekrutteret ohppiid sámegielat luohkáide Ájluovtta vuođđoskuvllas ja viidáseappot sámegiel oahpahussii joatkkaskuvllas.</p>
<p>Leat mihá unnit olbmot geat hupmet julevsámegiela go davvisámegiela. Go leat nu unnán giellageavaheaddjit, de váikkuha dat julevsámegiela dillái. Go leat unnán giellageavaheaddjit julevsámi giellaguovllus, lea váilevašvuohta sámegielat resurssaid dáfus hui čielggas. Julevsámegiela nannenbarggus lea Divttasvuona suohkan hui dehálaš danne go dát lea áidna suohkan julevsámi guovllus mii lea mielde sámegiela hálddašanguovllus. Sámediggi oaidná dárbbašlažžan ahte julevsámi guovllu suohkaniin ja sámi ásahusain lea lagat ovttasbargu.</p>
<p>Lullisámi giellaguovlu</p>
<p>Lullisámi giellaguovlu lea geográfalaččat viiddis guovlu mii manná Sáltoduoddaris davvin gitta Elgåi lullin. Dán guovllus leat máŋga fylkkasuohkana ja máŋggat suohkanat. Dál ii gávdno makkárge stuorát báikkálaš servodat gos giella lea váldo beaivválašgiella. Dát sáhttá leat hehttehussan giellasirdimii. Giellageavaheaddjit gulahallet baicca stuora fierpmádagas mas leat fuolkkit ja ealáhus, ja gielas lea stuora mearkkašupmi identitehtaguoddin dán dilis.</p>
<p>Dat stuora geográfalaš guovlu dahká ahte lullisámegiella lea áibbas erenoamáš dilis gielladoaimmaid ovttastahttima, ovddasvástádusjuogu, oahpahusfálaldagaid ja resurssaid dáfus. Olu almmolaš ásahusat leat searvvis mearrádusaid dáfus mat gusket lullisámegillii, ja danne lea dárbu čielgaseappot juohkit ovddasvástádusa daid gaskka. Livččii dehálaš ahte muhtumis lea bajimus ovddasvástádus lullisámegillii ja ovddasvástádus ovttastahttit gielladoaibmabijuid. Stuora hástalus dán guovllus lea váilevaš gelbbolašvuohta sámi giela ja kultuvrra hárrái almmolaš hálddašeamis ja ahte leat olu iešguđetlágan ásahusat maiguin galgá gulahallat. Lullisámegiella lea leamaš ealáskahttinproseassas, ja dál leat dađistaga eambbo mánát geat ožžot lullisámegiel oahpahusa. Dattetge ii leat lullisámegiella beaivválašgiella olu báikkiin, ja leat ráddjejuvvon vejolašvuođat sámástit. Gávdnojit hui unnán arenat gos lullisámegiella geavahuvvo, ja váilot hui olu resursaolbmot.</p>
<p>Nuortalaš ja bihtánsámi giellaguovllut</p>
<p>Nuortalašgiela leat árbevirolaččat hupman dan guovllus mii dál lea Mátta-Várjjat gielda Norggas, ja guoskevaš guovlluin Ruoššas ja Suomas. Bihtánsámegiela leat árbevirolaččat hupman osiin</p>
<p>Nordlándda fylkkas ja guoskevaš guovlluin Ruoŧa bealde ráji. Nuortalašgiella ja bihtánsámegiella leat earaláganat go dat eará sámegielat vuosttažettiin danne go leat hirbmat unnán giellageavaheaddjit dain árbevirolaš guovlluin Norggas. Dáin gielain ii addojuvvo oahpahus guđege vuođđoskuvllas Norggas, eai ge gávdno mánáidgárddit gos dát gielat gaskkustuvvojit. Bihtánsámegielas ii leat makkárge standardiserejuvvon riektačállin, mii dahká váttisin geavahit giela čálalaččat. Nuortalašgielas gávdno dohkkehuvvon riektačállin, ja Suoma bealde ráji leat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 286 siidu 453 siiddus skuvllat mat oahpahit nuortalašgiela. Go goappašat gielain leat juogalágan giellabirrasat guoskevaš rádjeguovlluin, de lea ovttasbargu riikkarájiid rastá dehálaš ovddidan dihte dán guokte sámegiela Norggas.</p>
<p>Bihtánsámegiela ja nuortalašgiela nannemis lea vuosttažettiin dárbbašlaš dahkat veaháš vuođđobarggu, nu go dokumenteret ja kártet dálá dili gielaid dáfus. Dán sáhttá buoremusat dahkat ovttasbarggus báikkálaš birrasiiguin ja ásahusaiguin main lea gielladieđalaš gelbbolašvuohta. Giellabargu sáhttá lihkostuvvat dušše dalle go servodagat maidda guoská leat mielde doarjume barggu. Sámedikki deháleamos strategiija viidáset barggus bihtánsámegielain ja nuortalašgielain lea ge danne háhkat dieđuid das maid bihtánsápmelaččat ja nuortalaččat Norggas háliidit vuoruhuvvot giellabarggus.</p>
<p>Ovttasbargu Sámedikki, báikkálaš sámi servviid ja dan guovtti ásahusa gaskka, Duoddara ráffe ja</p>
<p>Nuortasámi musea, lea lunddolaš.</p>
<p>Sámegiella gávpogiin</p>
<p>Dađistaga eambbo sápmelaččaid fárrejit eret árbevirolaš sámi ássanguovlluin. Leat erenoamážit stuora gávpogat mat dustejit olu sápmelaččaid. Dát lea áibbas ođđa dilli sámegillii, dakkár dilli mii gáibida sierra strategiija.</p>
<p>Eretfárrejeaddjit árbevirolaš sámi guovlluin Norggas mannet dál gávpogiidda, ja sisafárrejeaddjit guovlluide fas bohtet eambbo ja eambbo olgoriikkas. Jus sámegiella boahtteáiggis galgá sirdojuvvot buolvvas bulvii, de lea dárbbašlaš ásahit ođđa ásahusaid ja ođđa vuogádaga gávpogiidda gosa (olu) sápmelaččat fárrejit. Mii diehtit ovdamearkka dihte Cymru/Wales guovllus ahte doppe váldet vuhtii dan eret- ja sisafárrema mii dáhpáhuvvá árbevirolaš kymrigielat guovlluin go čađahit giellaplánema.</p>
<p>Váldohástalus lea ahte gávpogiin šaddá sámegiella minoritehtagiella eai ge gávdno árbevirolaš arenat gos sáhttá sámástit. Danne lassána gávpogiin dárbu giellaarenaide ja oahpahusvejolašvuođaide. Lea ovttaskas suohkana ovddasvástádus láhčit diliid sámegiela oahpahussii ja ovddideapmái, ja nu sáhttá ge šaddat soaittáhat makkár fálaldagat addojuvvojit ovttaskas suohkanis. Sámediggi lea gulahallame gávpotsuohkaniiguin Álttáin, Romssain ja Osloin ovttasbargošiehtadusa birra nannet sámi giela ja kultuvrra. Dát lea buorre, muhto seammás eai atte dákkár šiehtadusat gávpoga sámi álbmogii seamma vuoigatvuođaid go mat sámegiela hálddašanguovllu álbmogis leat. Danne lea dehálaš nannet álbmoga vejolašvuođaid ja vuoigatvuođaid geavahit sámegiela gávpogiin.</p>
<p>Máhttu almmolaš sámi giellaplánema birra</p>
<p>Stuorámus bargu maid Norgga eiseválddit leat dahkan almmolaš sámi giellaplánema dáfus, lea mearridit sámelága giellanjuolggadusaid 1990:s ja ásahit sámegiela hálddašanguovllu 1992 rájes. Sámelága giellanjuolggadusat ja ortnet sierra hálddašanguovlluin leat dehálaš reaiddut giellanannema barggus. Dát reaiddut fertejit geavahuvvot. NIBR Álttás čađahii 2000:s geavaheaddjiiskkadeami guovttegielat bálvalusaid hárrái sámegiela hálddašanguovllus. Dát iskkadeapmi guoskkaha diliid nu go dat ledje duhátjagi molsumis. Sámi instituhtta evaluerii sámelága giellanjuolggadusaid 2006/07:s. Evaluerema lei Kultur- ja girkodepartemeanta diŋgon. Evalueren konkluderii ahte sámelága giellanjuolggadusat leat doaibman bures sámegiela stáhtusa hárrái, vaikko leat stuora rievddadeamit das movt láhka čuvvojuvvo. Sámegiela dilli olggobealde hálddašanguovllu gal ii leat buorre, ja evalueren konkludere dainna ahte hálddašanguovlu ferte viiddiduvvot. Evalueren evttohii maid ásahit <span type="quote">“ealáskahttinlávdegotti”</span> sámegielaid hárrái, danne go láhka ii akto nagot ealáskahttit sámegiela guovlluin gos odne lea áigojuvvon. Wencke Brenna girji Samene i rettssystemet 2005:s buktá ođđa dieđu sámegiela geavaheami birra Finnmárkku riektevuogádagas ja movt sápmelaččat vásihit diliid. Eará stuorát bargguid dáfus, mat leat dahkkojuvvon sámegiela ja giellaplánema birra maŋŋel 2000, namuhit mii Inger Marie Gaup Eira čielggadeami Sámegiella Davviriikkain – stáhtus- ja domenačielggadeapmi 2001:s ja Torunn Pettersena ja Johanne Gaup čielggadeami almmolaš sámi diehtojuohkinbálvalusa birra, dat maid 2001:s.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 287 siidu 453 siiddus</p>
<p>Sámediggi lea ovdal ráhkadan raporttaid sámegiela birra servodagas. Áiggis maŋŋel 2000 namuhit mii Sámedikki giellastivrra guovtti raportta, Sámegiela geavaheapmi 2004:s ja 2008:s ja Sámediggeráđi čilgehusa sámi giela birra, Sámegiella lea čaffat! Samisk er tøft! 2004:s.</p>
<p>Ruoŧa ráđđehus buvttii 2006:s almmolaš čielggadeami (RÁČ) mii guoskkahii erenoamážit lullisámegiela boahttevaš dili Ruoŧas. Oasi das mii digaštallojuvvo doppe lullisámegiela dili birra, sáhttá maid buohtastahttit Norgga beale diliiguin. Buot barggut mat bajábealde leat namuhuvvon, muitalit veaháš giellaplánenvásáhusaid birra sámi guovlluin maŋemus logi jagiid, ja dát girjjálašvuohta lea lunddolaš oassi Sámediggedieđáhusa máhttovuođus sámegiela birra.</p>
<p>Máhttu almmolaš giellaplánema birra Skandinávia olggobealde</p>
<p>Sámediggi áigu iežas giellapolitihkas maiddái váldit oahpa giellaplánemis mii dáhpáhuvvá eará máŋggagielat guovlluin. Leat vuosttažettiin eamiálbmogiid ja gielalaš minoritehtaid vásáhusat eará demokráhtalaš riikkain maid lea álkimus sirdit alcceseamet.</p>
<p>Māorigiela dilli, mii lea Aotearoa/Ođđa Selándda eamiálbmotgiella, ja kymrigiela dilli Cymrus/</p>
<p>Walesas Stuorabritánnias leat ovdamearkkat main sáhttá viežžat oahpa Sápmái. Dán oktavuođas čujuhit artihkkalii <span type="quote" xml:lang="smn">“Te Kōhanga Reo. Māori Language Revitalization”</span> 2001:s ja girjái Welsh in the Twenty-First Century 2010:s. Vuosttažis mii mearkkašit erenoamážit man dehálaččat mánáidgárddit leat leamaš buoremuddui lihkostuvvan māorigiela ealáskahttimis Aotearoas/Ođđa Selánddas. Dan maŋibus mearkkašit mii deattu mii biddjo eret- ja sisafárremii mii dál dáhpáhuvvá árbevirolaš kymrigielat guovlluin Cymrus/ Walesas. Dát lea maid dakkár ášši mii ferte digaštallojuvvot sámi oktavuođain.</p>
<p>Guovddáš hástalusat Giella lea čielgasit sihke priváhta ja almmolaš ášši. Sámegiela boahtteáigi lea dan duohken man olu guhtege mis geavaha sámegiela lunddolaš gulahallanreaidun nu olu oktavuođain go vejolaš, ja movt servodat láhčá diliid nu ahte dat galgá leat vejolaš. Sámegiela suddjemis, nannemis ja ovddideamis leat olu hástalusat maid ii sáhte dušše Sámedikkis čoavdit. Lea sáhka sihke servodatdiliin, giela ovddasvástádusjuogus ja válddis ja buriin rámmaeavttuin buot dásiin servodagas. Giellapolitihkka lea máŋgga dáfus guoskkahan ovttaskas olbmo vuoigatvuođa geavahit ja oahppat sámegiela. Viidáset barggus nannet ja ovddidit sámegiela ferte deattuhit makkár dárbbut gielas leat jus galgá nannejuvvot ja ovdánit. Jus galgá sihkkarastit giela boahtteáiggi, de lea mearrideaddji mearkkašupmi das ahte sámegiel geavaheddjiid lohku lassána. Barggus joksat Sámedikki mihtu ahte lasihit sámegiela geavaheddjiid, leat olu hástalusat maid lea dárbu čilget dárkileappot.</p>
<p>Sámegiela stuorámus hástalusat leat: Ovddasvástádusjuohku ja váldi giellaáššiin Sámegiela rámmaeavttut</p>
<p>Sámegiela geavaheaddjit Almmolaš hálddašeapmi</p>
<p>Iešguđetlágan gielladilit Duohta vejolašvuođat geavahit sámegiela</p>
<p>Ovddasvástádusjuohku ja váldi giellaáššiin</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 288 siidu 453 siiddus</p>
<p>Leat olu ja iešguđetlágan ovddasteaddjit mielde sámegillii guoski áššiin. Dát sáhttá dagahit unnán kontinuitehta, váilevaš ovttastahttima doaibmabijuid dáfus, eahpesihkkaris ovddasvástádusjuogu ja ipmárdusa ovttaskas giellageavaheaddjái. Dákkár dilli ii leat buorre sámegiela ovddideami dáfus, ja lea ge dárbu buorebut čielggadit ovddasvástádus- ja rollajuogu.</p>
<p>Sámegiella lea okta sámi servodaga vuođđoáššiin, ja Sámediggi berre sápmelaččaid álbmotválljen orgánan leat čielgaset ovddasteaddji giellapolitihkas, ja das berre leat olu stuorát váldi giellaáššiin go odne lea. Sámedikki duohta váikkuheapmi giellaáššiin lea dehálaš sámegiela boahtteáigái. Sámedikkis lea odne unnán váldi giellaovddidanbarggus servodagas, ja lea unnán váikkuheapmi almmolaš giellaplánemis. Sámedikkis lea gal ráđđádallansoahpamuša bokte vejolašvuohta ráđđádallat áššiin mat gusket sámi álbmogii, muhto dát ii leat doarvái sihkkarastit sámegiela boahtteáiggi. Sámegiela rámmaeavttut Váilevaš ekonomalaš, hálddahuslaš ja olmmošlaš resurssat leat stuora hástalussan sámegiela nannema barggus. Váilevaš giellagelbbolašvuohta buot servodatsurggiin lea stuorámus hehttehus sámegiela geavaheapmái, oahpaheapmái ja ovddideapmái. Dát sáhttá leat juogo njálmmálaš ja/dahje čálalaš giellagelbbolašvuohta, muhto maiddái fágagiellagelbbolašvuohta sámegielagiid gaskkas. Buriid rámmaeavttuid haga lea sámegiela nannema ja ovddideami višuvnnain ja buriin mihttomeriin unnán árvu.</p>
<p>Sámegiela geavaheaddjit Okta dain deháleamos eavttuin sámegiela boahtteáiggi sihkkarastimis lea ahte gávdnojit olbmot geat geavahit giela. Geavaheddjiid ahkečoahkkádus lea hui guovddáš ášši, ja lea dehálaš ahte mánáidlohku geat ožžot sámegiel oahpahusa lassána. Dát mielddisbuktá ahte giellasirdin buolvvaid gaskkas ferte nannejuvvot. Eanebut fertejit válljet sámegiela ruovttugiellan, váhnemat fertejit válljet sámegiela mánáid vuosttašgiellan skuvllas, ja dasto fertejit buohkat geat háliidit oažžut vejolašvuođa oahppat sámegiela. Dát mielddisbuktá ahte maiddái sii geat eai leat sápmelaččat ožžot vejolašvuođa oahppat sámegiela. Almmolaš hálddašeapmi Sámegiella mii lea almmolaš giella ferte geavahuvvot almmolaš hálddašeamis mihá eambbo, ja almmolaš dieđut fertejit maid addot sámegillii. Dát lea dehálaš sihke sihkkarastin dihte ovttaskas olbmuid giellavuoigatvuođaid, muhto maiddái čalmmustahttin ja árvvus atnin dihte sámegiela Norggas. Sámelága giellanjuolggadusat sihkkarastet ovttaskas olbmo vuoigatvuođa geavahit ja oahppat sámegiela dihto geográfalaš guovlluid siskkobealde. Dát mielddisbuktá ahte sámi álbmogis leat iešguđetlágan vuoigatvuođat geavahit sámegiela, dan duohken gos sii orrot. Dákkár vealaheapmi ii leat dohkálaš. Servodatovdáneapmi gos dađistaga eanebut fárrejit gávpogiidda dagaha ahte ain eanet sápmelaččat fárrejit olggobeallái sámegiela hálddašanguovllu. Danne lea dárbu guorahallat hálddašanmodealla sihkkarastin dihte ovttaskas olbmo vuoigatvuođa geavahit sámegiela go deaivvada almmolaš hálddahusain.</p>
<p>Iešguđetlágan gielladilli</p>
<p>Sámegiela dilli rievddada guovllus guvlui. Sámegiella juhkkojuvvo máŋgga gillii, ja dain leat hui iešguđetlágan hástalusat. Danne fertejit doaibmabijut heivehuvvot daid iešguđetge gielaid dárbbuide. Dákkár dilli gáibida máhtu ja dieđuid daid iešguđetge dárbbuid birra mat dain iešguđetge guovlluin leat. Dákkár máhtu ferte háhkat buriid kártemiid ja analysaid bokte. Dán rádjái eai leat čađahuvvon nie dárkilis guorahallamat eat ge leat lihkostuvvan háhkat doarvái buori dokumentašuvnna gielladiliid birra servodagas. Dát lea stuora hástalus sámegiela nannema viidáset barggus. Duohta vejolašvuođat geavahit sámegiela Lea stuora hástalus go váilot duohta vejolašvuođat geavahit ja oahppat sámegiela. Sámegiela almmolaš geavaheami lassin dárbbašit mii buriid giellaarenaid sámegiela várás. Sámegiela geavaheddjiidlogu</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 289 siidu 453 siiddus lassáneapmi lea dan duohken ahte lea vejolaš geavahit sámegiela buot servodatsurggiin ja buot oktavuođain. Lea maid stuora váilevašvuohta iešguđetlágan sámegielat fálaldagaid dáfus mánáide ja nuoraide.</p>
<p>Eanas sámegielagat leat doaibmi guovttegielagat, oallugat maiddái máŋggagielagat. Jus galgá suddjet ja viidáset ovddidit sámegiela servodagas mii lea buoremuddui ovttagielat, de gáibiduvvo máhttu ja dihtomielalašvuohta das movt buoremusat sáhttá láhčit diliid sámegiela geavaheapmái. Dušše giela aktiivvalaš geavahemiin sáhttá sámegiella seailut min deháleamos árbevirolaš kulturoassin ja seammás ovdánit nu ahte dainna sáhttá gulahallat buot daid ođđa áššiid birra mat áigges áigái bohciidahttet rievdamiid maiddái sámi servodagas.</p>
<p>Guovttegielat servodagas gos nubbi giella lea áitojuvvon minoritehtagiella lea erenoamáš hástalus maiddái majoritehtagielagiidda geat fertejit bargat maid sáhttet vai minoritehtagiella sáhttá geavahuvvot nu olu oktavuođain go vejolaš. Majoritehtagielat gii oahppá sámegiela, juobe nu ge bures ahte sáhttá čuovvut dábálaš ságastallama, dahká guovttegielagii álkibun válljet sámegiela.</p>
<p>Áŋgiruššansuorggit Sámedikki váldomihttu sámegiela ovddideamis lea lasihit geavaheddjiid logu ja lasihit sámegiela geavaheami. Jus galgá olahit dáid mihtuid, de lea dárbu čielggadit válddi ja ovddasvástádusjuogu</p>
<p>Sámedikki ja ráđđehusa gaskka. Gielladieđáhus čielggada njeallje vuođđo áŋgiruššansuorggi sámegiela nannemis ja ovddideamis. Dát leat ovddasvástádus sámegillii, sámegiela rámmaeavttut, giellageavaheaddjit ja sámegiela geavaheapmi.</p>
<p>Áŋgiruššansuorgi 1: Ovddasvástádus sámegillii</p>
<p>Sámediggi oaidná govttolažžan čielggadit Sámedikki ja ráđđehusa ovddasvástádusjuogu sámi giellapolitihka hábmemis. Sámediggi oaidná guovttesuorat juogu ovddasvástádusa ja geatnegasvuođaid gaskka. Stuoradikkis ja ráđđehusas lea láhkahábmenovddasvástádus mii sihkkarastá ovttaskas sámegielagii vuoigatvuođa geavahit sámegiela, ja Sámedikkis fas lea ovddasvástádus ovddidit sámegiela.</p>
<p>Sámedikkis lea ovddasvástádus ovddidit sámegiela</p>
<p>Oassin sápmelaččaid iešmearrideamis iežamet giela, iežamet kultuvrra ja servodateallima dáfus galgá Sámedikkis leat duohta váldi giellapolitihkas. Sámegiella lea juoga maid sápmelaččat ieža fertejit hálddašit. Sámedikkis galgá leat ovddasvástádus ovddidit sámegiela, mii mielddisbuktá ahte Sámedikkis lea ovddasvástádus hábmet sámi giellapolitihka Norggas. Dákkár váldi lea mearrideaddji jus galgá sihkkarastit sámegiela boahtteáiggi. St. dieđ. nr. 28:s (2007-2008) nannejuvvo ahte Sámediggi, sápmelaččaid ovddasteaddji álbmotválljen orgána, lea deháleamos eaktobiddji sámepolitihka dáfus. Sámedikkis ferte leat duohta váikkuhanváldi buot surggiin mat leat dehálaččat sámi servodahkii. Sámediggi oaidná sámegiela oktan min deháleamos árvvuin ja dat guoská olles sámi álbmogii. Lea dárbu ollislaš ja bajit dási giellapolitihkkii das movt nannet ja ovddidit sámegiela iešguđetge servodatsurggiin. Sámediggedieđáhus sámegiela birra bidjá eavttuid dan bargui.</p>
<p>Dát mielddisbuktá ahte ferte leat čielga juohku Sámedikki ja Ráđđehusa ovddasvástádusa ja válddi gaskka. Ráđđehus lea geatnegahtton sihkkarastit ovttaskas olbmo vuoigatvuođa geavahit sámegiela almmolaš hálddašeamis, dieđáhusaid buktit dárogillii ja sámegillii ja sihkkarastit ahte almmolaš dieđut ja skovit gávdnojit sihke dárogillii ja sámegillii. Nu lea Ráđđehusas bajimus ovddasvástádus das ahte stáhtalaš ja suohkanlaš ásahusat devdet iežaset geatnegasvuođaid ja addet ovttaskas giellageavaheaddjái almmolaš bálvalusaid ja fálaldagaid sámegillii. Sámedikkis galgá leat ovddasvástádus ovddidit sámegiela ja hábmet sámi giellapolitihka Norggas. Jus Sámedikkis galgá leat duohta bajimus ovddasvástádus sámegiela ovddideamis, de fertejit muhtun eavttut leat sajis. Lea dárbu sihke lasihit ekonomalaš rámmaid, sirdit válddi ja guorahallat lágaid. Sámedikkis galgá leat guovddáš rolla dán barggus, ja evttoha ahte ásahuvvo sámi almmolaš lávdegoddi (saOU/SáAL) mas</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 290 siidu 453 siiddus leat ráđđehusa ja Sámedikki ovddasteaddjit mielde. Dán lávdegottis ferte leat mandáhtta čielggadit ja ráhkadit evttohusaid movt rievdadit lágaid ja válddi das mii guoská sámegillii. Viidáseappot ferte lávdegoddi guorahallat rámmaeavttuid, ovddasvástádusdili ja sámi gielladoaimmaid oktiiheiveheami ja ovddidit rievdadusevttohusaid. Dát eaktuda ahte Sámediggi hábme lávdegotti mandáhta.</p>
<p>Mihttu: Sámedikkis lea ovddasvástádus ovddidit sámegiela ja hábmet Norgga sámi giellapolitihka Oassemihttu: Reviderejuvvon ekonomalaš rámmat, váldi ja lágat mat gusket sámegillii</p>
<p>Strategiija: Nammadit sámi almmolaš lávdegotti mii čielggada lágaid, válddi, rámmaeavttuid ja ovddasvástádusjuogu sámegiela dáfus.</p>
<p>Ovddasvástádusjuohku ja gielladoaibmabijuid oktiiheiveheapmi</p>
<p>Sámegiella lea okta sámi servodaga vuođđoelemeanttain ja Sámediggi sápmelaččaid álbmotválljen orgánan ferte leat čielga ovddasteaddji giellapolitihkas ja das ferte leat mihá stuorát váldi giellaáššiin go dál lea. Lea áibbas čielga dárbu ahte muhtumis lea bajimus ovddasvástádus sámi giellaovddideamis, ja doaibmabijuid oktiiheiveheamis. Dál leat olu iešguđetlágan ovttasteaddjit main leat iešguđetlágan doaimmat ja ovddasvástádus sámegiela hárrái, muhto ii ovttasge leat ovddasvástádus ovttastahttit daid iešguđetge gielladoaibmabijuid. Dát dagaha eahpečielga dili, ja lea hui vahát sámegiela ovdáneapmái. Sámediggi oaidná dárbbu dasa ahte ovddasvástádus oktiiheiveheami ja doaibmabijuid ovttastahttima dáfus dain iešguđetge giellaguovlluin formaliserejuvvo. Sámediggi vásiha ahte dat iešguđetge giellaguovllut ohcalit lagat ovttasbarggu Sámedikkiin. Dát dárbu lea erenoamáš čielggas lullisámi giellaguovllus. Lullisámi álbmot orru bieđgguid ja šaddá olu ovddasteddjiiguin gulahallat sámegiela birra. Sihke suohkanat, fylkkasuohkanat ja fylkkamánnit barget veahkkin ja dain leat iešguđetlágan rollat lullisámegiela nannema barggus. Dát sáhttá dagahit ahte lea unnán ovttastahttin ja unnán kontinuitehta barggus. Stuora hástalus dán suorggis lea maid dat go almmolaš hálddašeamis váilot olbmot geain lea gelbbolašvuohta lullisámi gielas ja kultuvrras. Lea lunddolaš ahte Sámedikkis lea bajimus ovddasvástádus gielladoaibmabijuid oktiiheiveheamis ja ovddasvástádusjuogus. Ráđđehusa sámegielaid doaibmaplána 2009-2013 áigodahkii sisttisdoallá olu buriid doaibmabijuid ja lea leamaš ávkkálaš reaidu barggus nannet ja ovddidit sámegiela. Sámediggi oaidná dattetge dárbbu eambbo ollislaš giellapolitihkkii mii fátmmasta olles servodaga. Doaibmaplána barggu olis lea Sámediggi ovttasbargan muhtun departemeanttaiguin. Dat iešguđetge departemeanttat fertejit háhkat stuorát gelbbolašvuođa sámi diliid ja sámegiela birra. Nu go dilli lea dál, de eai nagot guovddáš eiseválddit hábmet ollislaš giellapolitihka sámegiela hárrái. Lea dehálaš ahte dat iešguđetge departemeanttat álget guoddit eambbo ovddasvástádusa ja ožžot čielgaset rolla sámegiela barggu dáfus. Jus ráđđehusa sámegielaid doaibmaplána galgá čuovvoluvvot, de ferte Sámediggedieđáhus sámegielaid birra biddjot vuođđun. Gielladoaimmat buoret ovttastahttinbarggus lea sámi ásahusain guovddáš rolla. Jus galgá ráhkadit buriid ovdánanvejolašvuođaid dain iešguđetge giellaguovlluin, de dárbbaša Sámediggi ásahusaid main leat čielga ovddasvástádusdoaimmat. Ovddasvástádusa formálalaš juohkin ferte mielddisbuktit ahte ásahusat ožžot buriid rámmaeavttuid nu ahte dain lea vejolašvuohta hukset bajás iežaset kapasitehta ja gelbbolašvuođa váldit badjelasaset dán ovddasvástádusa. Ásahusain ferte leat dárbbašlaš váldi gozihit ahte giellabarggu organiseren guovllus addá nu buriid bohtosiid go sáhttá. Mihttu:</p>
<p>Sámedikkis lea bajimus ovddasvástádus sámegiela doaibmabijuid ovddasvástádusjuogus ja oktiiheivehanbarggus Oassemihttu:</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 291 siidu 453 siiddus</p>
<p>Lea čielga ovddasvástádusjuohku sámegiela barggus dain iešguđetge giellaguovlluin Strategiija:</p>
<p>Ovttasbargat suohkaniiguin, sámi ásahusaiguin ja organisašuvnnaiguin juohkit ovddasvástádusa das movt ovttastahttit ja oktiiheivehit gielladoaimmaid dain iešguđetge giellaguovlluin</p>
<p>Govva das movt sámegiela dilli lea</p>
<p>Buorre giellapolitihkka ferte váldit vuođu dain iešguđetge diliin main giella lea, ja dán ii sáhte dahkat almmá buriid duogášdieđuid ja kártemiid haga. Daid iešguđetge gielladiliid áigges áigái kárten sáhttá ge leat ávkkálaš reaidu. Gielladoaimmaid dáfus lea maid dehálaš ahte leat ortnegat mat addet gova áigges áigái das movt sámegiella geavahuvvo iešguđetge guovlluin. Dál gávdno dušše statistihkalaš govva das movt oahpahusgiella válljejuvvo skuvllain. Seammalágan registreren ovdamearkka dihte das galle sámegielaga leat bálvalusásahusain ja man muddui sámegiella geavahuvvo áššemeannudeamis, livččii maid ávkkálaš.</p>
<p>Lea maid dárbu dutkat eambbo dán suorggi. Dan oktavuođas leat Sámi allaskuvla ja Sámi statistihka analysajoavku guovddáš ovddasteaddjit dan lagasvuođa geažil mii sis lea sámi giellabirrasiidda.</p>
<p>Sámegielaid servodatdili fágalaš analysas Norggas sáhttá leat ávkkálaš geavahit UNESCO vuogi analyseret gielladiliid. Organisašuvdna lea ráhkadan reaiddu mainna sáhttá árvvoštallat man gievra dahje hearki dihto giella lea. Dáinna reaidduin sáhttá differensieret daid iešguđetge sámegielaid, ja sáhttá maid veahkkin árvvoštallat erohusaid das man nanus giella lea iešguđetge geográfalaš guovlluin. Mihttu:</p>
<p>Buorre giellaplánen mii váldá vuođu buriin, áigges áigái kártemiin ja fágalaš analysain Strategiija: Bargat dan ala ahte Sámi statistihka analysajoavku oažžu resurssaid jeavddalaččat kártet ja analyseret sámegiela dili ja ovdáneami Norggas</p>
<p>Sámegielaid bearráigeahččo- ja váiddaorgána</p>
<p>Sámelága giellanjuolggadusat galget sihkkarastit ahte ovttaskas olbmo lágas nannejuvvon vuoigatvuohta geavahit sámegiela go deaivvada almmolašvuođain, devdojuvvo. Vásáhusat čájehit ahte vaikko gávdnojit dát njuolggadusat, de ovttaskas olbmot vásihit njuolggadusrihkkumiid, ja ahte sin oktagaslaš vuoigatvuođat eai doahttaluvvo. Odne lea fylkkamánni váiddaorgána sámelága giellanjuolggadusaid dáfus jus váidda guoská suohkanlaš dahje fylkkasuohkanlaš orgánaide. Dát lea dakkár ámmát mii ii leat doaibman nu go lei jurddašuvvon. Fylkkamánni ii oaččo báljo ovttage váidaga, seammás go medias dávjá boahtá ovdan ahte ovttaskas olbmuid vuoigatvuođat eai leat devdojuvvon. Orro leame váttis ovttaskas olbmuide diehtit geainna galget váldit oktavuođa jus áigot váidit, ja fylkkamánniid bealis biddjojit beare unnán resurssat čuovvut dán váiddaortnega. Dasa lassin ii leat fylkkamánniin makkárge bearráigeahččodoaibma giellanjuolggadusaid hárrái. Sámelága giellanjuolggadusaid rihkkun ii mielddisbuvtte makkárge váikkuhusaid dasa gii rihkku njuolggadusaid.</p>
<p>Dát lea mielddisbuktán sávakeahtes dábiid mat dagahit ahte ovttaskas olbmuid vuoigatvuođat eai devdojuvvo. Dilli lea hui vahát giela sajádahkii servodagas, ja sáhttá áiggi vuollái dagahit ahte bohtosat mat leat olahuvvon lága bokte, njeidojuvvojit. Sámediggi dáhttu ahte ovttaskas olbmo vuoigatvuohta geavahit sámegiela galgá sihkkarastojuvvot ja oaidná dárbbu dárkkistit sihke váiddaortnega ja árvvoštallat dárbbu bearráigeahččoortnegii. Jus galgá sáhttit fuolahit ovttaskas olbmo vuoigatvuođa geavahit sámegiela, de lea dárbu oinnolaš váiddaorgánii, ja bearráigeahččoorgánii mii bearráigeahččá almmolaš etáhtaid. Sámediggi oaidná ahte seamma orgána sáhttá fuolahit goappašat rollaid, ja evttoha ahte ásahuvvo bearráigeahččo- ja váiddaorgána sámelága giellanjuolggadusaid ektui. Dákkár orgána mandáhta hábmedettiin galgá Sámedikkis leat guovddáš rolla ja galgá buktit evttohusaid movt váidda- ja bearráigeahččodoaibma galgá hálddašuvvot.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 292 siidu 453 siiddus</p>
<p>Bearráigeahččo- ja váiddaorgána ferte leat oidnosis nu ahte ovttaskas olmmoš diehtá geainna galgá váldit oktavuođa, ja ahte orgána bearráigeahččá almmolaš ásahusaid. Sámediggedieđáhusas oahpahusa ja oahpu birra digaštallojuvvo dárbu čielggadit Sámedikki rolla sámi mánáid ja nuoraid oahppovuoigatvuođa áittardeaddjin, ja Sámedikki rolla bearráigeahččoorgánan sámi oahpahusáššiid dáfus. Livččii lunddolaš geahčadit dán guokte proseassa oktilaččat.</p>
<p>Mihttu: Aktiivvalaš bearráigeahččo- ja váiddaorgána sámelága giellanjuolggadusaid dáfus Strategiija:</p>
<p>Ráhkadit mandáhta sámelága giellanjuolggadusaid bearráigeahččo- ja váiddaorgánii</p>
<p>Áŋgiruššansuorgi 2: Sámegiela rámmaeavttut</p>
<p>Jus galgá sihkkarastit sámegiela boahtteáiggi, de leat máŋggat rámmaeavttut mat fertejit leat sajis. Buriid mihttomeriid sámegiela hárrái ii sáhte olahit jus eai leat doarvái ekonomalaš ja olmmošlaš návccat. Eavttut nu go giellafágalaš ovdáneapmi, giellabarggu organiseren ja rámmat fertejit maid leat sajis jus galgá sihkkarastit buori giellaovdáneami.</p>
<p>Sámegiela nannema ja ovddideami barggus lea dehálaš earuhit ovttaskas olbmo vuoigatvuođa geavahit sámegiela, ja daid iešguđetge dárbbuid mat sámegielain leat jus galget ovdánit viidáseappot. Lea govttolaš geahčadit oktagaslaš giellavuoigatvuođaid almmolaš bálvalusfálu ektui, ja sámegiela ovdáneapmi ges ferte vuođđuduvvot daidda dárbbuide mat gielas leat dain iešguđetge giellaguovlluin.</p>
<p>Sámelága giellanjuolggadusat ja hálddašanmodeallat</p>
<p>Sámedikki vuolggasadji lea vuoigatvuohta mii buot sámegielagiin lea geavahit iežaset giela. Juohke sámegielagis galgá leat vuoigatvuohta geavahit sámegiela go deaivvada almmolašvuođain beroškeahttá gos orru. Odne lea dušše dan álbmogis mii orru suohkaniin mat leat mielde sámegiela hálddašanguovllus main lea dát vuoigatvuohta, danne go sámelága giellanjuolggadusat gustojit dušše dáidda suohkaniidda. Danne lea dárbu ođasmahttit sámelága giellanjuolggadusaid, nu ahte fátmmastit olles riikka. Almmolaš hálddašeapmi lea stáhtalaš ovddasvástádus mii lea nannejuvvon gustovaš lágain. Go sámeláhka cealká ahte sámegiella ja dárogiella leat dásseárvosaš gielat, de berrejit buot sámegielagiin leat seammalágan vuoigatvuođat geavahit sámegiela go dárogielagiin lea dárogiela dáfus. ILO-konvenšuvdna nr. 169 nanne ovttaskas olbmo vuoigatvuođa oahppat ja geavahit iežas giela. Norga lea ratifiseren dán konvenšuvnna, ja nappo lea ge geatnegahtton láhčit almmolaš bálvalusaid sámegillii suohkanlaš, fylkkasuohkanlaš ja eará almmolaš hálddašeamis. Dálá njuolggadusaid ođasmahttin mearkkašivččii ahte sámelága giellanjuolggadusat gustogohtet miehtá riikka, eai ge ráddjejuvvo ovttaskas guovlluide. Dákkár rievdadus mielddisbuvttášii maiddái váikkuhusaid dálá hálddašanguvlui.</p>
<p>Sámediggi diehtá ahte Ráđđehus dál lea bargame geahčadit sámelága giellanjuolggadusaid ja árvvoštallá boahttevaš hálddašanmodeallaid. Sámediggi oaidná ahte dákkár árvvoštallan lea dárbbalaš danne go gielladilli ja ássanminsttar leat rievdan, ja go ođđa suohkanat leat váldon mielde hálddašanguvlui. Boahttevaš hálddašanmodealla ferte váldit daid iešguđetlágan gielladiliid vuhtii jus galgá sáhttit seailluhit ja ovddidit giela daid dárbbuid mielde mat dain iešguđetge giellaguovlluin leat.</p>
<p>Okta váikkuhus das go sámelága giellanjuolggadusat rievdaduvvojit gustot miehtá riikka, lea ahte šaddá dárbu ráhkadit differensierejuvvon njuolggadusaid. Sámediggi oaidná ahte sáhttá šaddat hástaleaddjin muhtun suohkaniidda Norggas bálvalit iežas sámegielat álbmoga sámegillii. Danne lea dárbu ođđa hálddašanmodellii mii boahtá dálá sámegiela hálddašanguovllu sadjái. Go mii dán oktavuođas hupmat hálddašanmodealla birra, de guoská dát almmolaš bálvalusaide sámegillii maid Sámediggi oaidná almmolaš ovddasvástádussan. Sámediggi jurddaša guovttesuorat hálddašanmodealla. Lea govttolaš ahte dat suohkanat mat odne leat mielde sámegiela</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 293 siidu 453 siiddus hálddašanguovllus, galget čuovvut ovtta láhkamearrádusa. Dát suohkanat galget leat giellaresursasuohkanat gos sámegielat álbmogis lea viiddiduvvon vuoigatvuohta sámástit ja oažžut bálvalusaid sámegillii. Eará suohkanat galget maid čuovvut sámelága giellanjuolggadusaid, muhto daidda ii galgga leat seamma viiddis láhkamearrádus. Muhtun áibbas guovddáš giellavuoigatvuođat fertejit guoskat olles riikii. Dát leat ovdaskuvlamánáid giellavuoigatvuođat, vuoigatvuohta oažžut oahpahusa sámegielas ja sámegillii, vuoigatvuohta oažžut dearvvašvuođa- ja sosiálabálvalusaid sámegillii, vuoigatvuohta gozihit riektesihkarvuođa iežas gillii ja vuoigatvuohta oažžut girkolaš bálvalusaid sámegillii. Dákkár guovttesuorat modealla mielddisbuktá dárbbu lasi ekonomalaš resurssaide ja danne lea ge dárbbašlaš ahte sihke giellaresursasuohkanat ja eará suohkanat sihkkarastojuvvojit rámmajuolludusaid sámegielat bálvalusaide stáhtabušeahta bokte.</p>
<p>Sámediggi oaidná giellaresursasuohkaniid dehálaš ovttasbargoguoibmin barggus nannet sámegiela báikkálaččat. Sámediggi lea vuolláičállán ovttasbargošiehtadusaid buot suohkaniiguin mat leat mielde hálddašanguovllus, guovttegielatvuođadoarjagiid geavaheami birra. Sámediggi oaidná dárbbu ahte suohkanat barget aktiivvalaččat nannet ja ovddidit sámegiela suohkaniin. Guovttegielatvuođadoarjja maid Sámediggi hálddaša, galgá geavahuvvot ovddidandoarjjan giellaresursasuohkaniidda.</p>
<p>Ovttasbargošiehtadusaid bokte giellaresursasuohkaniiguin galgá Sámediggi ja ovttaskas suohkan oažžut vejolašvuođa álggahit doaibmabijuid dan gielladili vuođul mii ovttaskas suohkanis lea. Lea Sámedikki mihttu ahte eambbo suohkanat gos lea sámi álbmot šaddet giellaresursasuohkanin.</p>
<p>Mihttu:</p>
<p>Sámegielat álbmogis lea duohta vejolašvuohta geavahit sámegiela go deaivvada almmolaš hálddašemiin Oassemihtut: Sámelága giellanjuolggadusat galget gustot miehtá riikka Sámi giellaresursasuohkanat barget aktiivvalaččat ovddidit sámegiela</p>
<p>Strategiijat: Oassálastit aktiivvalaččat Sámi giellanjuolggadusaid ođasmahttinbarggus Sihkkarastit buriid rámmaeavttuid giellaresursasuohkaniidda</p>
<p>Ekonomalaš rámmat</p>
<p>Lea hástalus Sámediggái, suohkaniidda, giellaguovddážiidda, skuvllaide ja eará ásahusaide mat barget sámegielain go váilot doarvái ekonomalaš návccat. Sámediggi oaidni ahte sámegiella ferte dál vuoruhuvvot eambbo buot servodatsurggiin. Dát lea áibbas mearrideaddji jus gielas galget leat buorit ovdánanvejolašvuođat. Dálá rámmajuolludeamit eai leat doarvái buorit, ja Sámediggi oaidná dárbbu eambbo vuoruhit sámegielat fálaldagaid servodagas, sihke fágaolbmuid rekrutterema ja oahpaheami dáfus ja sámegielat fálaldagaid hábmema dáfus.</p>
<p>Jus sirdá válddi ja ovddasvástádusa ovddidit sámegiela Sámediggái, de bohciida dárbu eambbo rámmajuolludemiide Sámediggái. Sámediggi disponere 2012:s 65 miljovnna ruvnno sámegillii. Dáin leat 53 miljovnna njuolgga doarjagat suohkaniidda, fylkkasuohkaniidda ja sámi giellaguovddážiidda. Loahppa 12 miljovnna leat várrejuvvon iešguđetge prošeavttaide maid Sámediggi álggaha, ja ohccivuđot ortnegiidda. Sámediggi oažžu jahkásaččat ohcamiid sullii duppalit dán supmi ovddas. Bohtet ohcamat olu buriid prošeavttaide, muhto go leat olu ohccit, de ferte čavga vuoruhit. Sámediggi addá maid doarjagiid sámi čáppagirjjálašvuođa almmuheapmái, oahpponeavvobuvttadeapmái ja eará gillii guoski doaimmaide. Maiddái dáidda doarjjaortnegiidda bohtet hirbmat olu ohcamat, ja fertejit čavga vuoruhuvvot.</p>
<p>Suohkanat ja fylkkasuohkanat mat leat sámegiela hálddašanguovllus mielde leat jahkásaččat ožžon sullii 45 miljovnna ruvnno guovttegielatvuođadoarjaga. Dát leat ruđat mat juolluduvvojit suohkaniidda ja fylkkasuohkaniidda sihkkarastin dihte guovttegielat bálvalusaid. Dát leat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 294 siidu 453 siiddus rámmajuolludeamit maid Sámediggi jahkásaččat oažžu stáhtas. Guovttegielatvuođadoarjja ii leat lassánan oppalaš haddegoargŋuma mielde servodagas. Sámediggi oažžu jahkásaččat raporttaid ja bušeahttadárbbu suohkaniin ja fylkkasuohkaniin. Erenoamážit suohkanat dieđihit dárbbu lassi doarjagii. Sámedikki evttohus ahte sámelága giellanjuolggadusat galget gustot miehtá riikka, bohtet mielddisbuktit váikkuhusaid suohkaniidda mat leat mielde hálddašanguovllus, ja suohkaniid ja fylkkasuohkaniid guovttegielatvuođadoarjagii. Sámediggi oaivvilda ahte rámmajuolludeamit sámegielat bálvalusaide fertejit mannat njuolga stáhtas suohkaniidda ja fylkkasuohkaniidda. Duohta goluid kárten guovttegielat bálvalusfálu oktavuođas ferte leat vuođđun go mearrida rámmajuolludemiid. Sámediggi oaidná dárbbašlažžan ahte sámegiella nannejuvvo ja ovddiduvvo giellaresursasuohkaniin.</p>
<p>Sámediggi áigu nannet sámegiela dáin suohkaniin giellaovddidanruđaid bokte. Dát dahkkojuvvo guhkesáiggi ovttasbargošiehtadusaid bokte suohkaniiguin gos mihtut biddjojit giela dárbbuid mielde ovttaskas suohkanis. Fertejit álggahuvvot doaibmabijut suohkana álbmoga hárrái ja mat nannejit sámegiela geavaheami, mat lasihit giellageavaheddjiid logu ja čalmmustahttet sámegiela servodagas. Juolludeamit maid odne oažžut stáhtas dušše fal guovttegielat bálvalusfállui, galget mannat sámegiela ovddideapmái ja doaibmabijuide mat ovddidit giellaovdáneami giellaresursasuohkaniin.</p>
<p>Sámi giellaguovddážat barget buori barggu lagasbirrasiin ja mielddisbuktet olu doaimmaid giellakurssaid bokte ja sámegiela arenan. Sámi giellaguovddážat dieđihit jahkásaš raporttaid ja bušeahttadárbbuid bokte ahte lea stuora dárbu eambbo doaibmabijuide mat nannejit sámegiela. Giellaguovddážat čujuhit maiddái dasa ahte lea unnán ekonomalaš einnostus. Einnostahtti ekonomiija lea eaktun giellaguovddážiid doaimmas. Giellaguovddážiid ekonomalaš dilli ferte nannejuvvot dovdomassii jus galgá buoridit sin vejolašvuođa ráhkadit guhkesáiggi plánaid báikkálaš servodaga dárbbuid mielde. Dát čujuhuvvo maid sámi giellaguovddážiid evalueremis. Sámediggi lea gearggus geahčadit maid mii sáhttit dahkat buoridan dihte giellaguovddážiid ekonomalaš dili, muhto oaivvildit ahte maiddái earát, nu go suohkanat, fylkkasuohkanat ja guovddáš eiseválddit, fertejit váldit stuorát ovddasvástádusa sihkkarastit giellaguovddážiid ekonomiija.</p>
<p>Sámediggi dárbbaša buriid ja aktiivvalaš ovttasbargoguimmiid sámegiela nannema ja ovddideami barggus dain iešguđetge giellaguovlluin, nu go ovdamearkka dihte sámi giellaguovddážiid, mat dahket hui buori barggu lagasbirrasiin. Muhto eai buot guovlluin gos sápmelaččat orrot leat ásahuvvon giellaguovddážat. Sámediggi oaidná maid dehálažžan ovttasbargat eará sámi ásahusaiguin ja nannet daid nu ahte álggahuvvojit doaibmabijut mat nannejit sámegiela miehtá Sámi. Lea dehálaš ahte sámi ásahusaid giellagelbbolašvuohta nannejuvvo ja ahte šaddet nanu sámegielat fágabirrasat máŋgga guovllus. Dát bohciidahtášii lassi doaimmaid ja buoret čalmmustahttima sámegiela hárrái. Go vuordit ahte sámi ásahusat galget váldit stuorát ovddasvástádusa sámegiela ovddideamis, de ferte maid váldit vuhtii ahte sámegielas váilot sánit ja tearpmat olu ođđa servodatsurggiin. Gáibiduvvo ahte fágabargit fertejit oažžut resurssaid mat addet sidjiide vejolašvuođa bargat gielain. Lea dehálaš ahte sámi ásahusain leat rámmaeavttut mat dahket ahte sii sáhttet fuolahit dán ovddasvástádusa dohkálaš vugiin. Sámediggi lea gearggus váldit dán ovddasvástádusa, muhto gáibida maiddai ahte guovddáš eiseválddit váldet ovddasvástádusa dás.</p>
<p>Leat álggahuvvon olu buorit fálaldagat ja doaibmabijut iešguđetge ovddasteddjiid bealis mat dál barget prošeavttaid vuođul. Dát leat doaibmabijut mat leat buktán buriid bohtosiid ja maidda ferte sihkkarastit bistevaš ruhtadeami. Mii namuhit dás muhtun ovdamearkkaid. Rávisolbmuidoahpahusprográmma Sámi allaskuvllas lea addán olu rávisolbmuide vejolašvuođa oahppat giela. Dát prošeakta ferte jotkojuvvot fásta ruhtademiin nu ahte ain eanebut ožžot vejolašvuođa oahppat sámegiela. Lullisámi giellabeassi lea prošeakta maid Nordlándda fylkkamánni ja Sámeskuvlastivra Ruoŧas leat álggahan. Giellabeasit ja giellalávggut leat leamaš beaktilis doaibmabijut giellaoahpahusa nannemis. Sámediggedieđáhusas oahpahusa ja oahpu birra namuhuvvo maid dehálašvuohta oažžut fásta ruhtadeami giellalávgguide. Vásáhusat lullisámi guovllus čájehit ahte mánát ja nuorat ohppet sámegiela mihá jođáneappot go oassálastet dákkár giellabesiin. Leat olu vejolašvuođat, erenoamážit rádjeguovlluin, ávkkástallat oahpaheaddjiresurssaiguin Ruoŧas ja Suomas,</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 295 siidu 453 siiddus ja oktiiheivehit giellabeassečoagganemiid. Dát berre leat fásta fálaldat ja gáibida ekonomalaš resurssaid.</p>
<p>Ulbmil: Sámegielas leat buorit ekonomalaš rámmaeavttut</p>
<p>Oasseulbmilat: Lassi rámmajuolludeamit stáhtas sámegiela ovddideapmái Rámmajuolludeamit sámegielat bálvalusaide njuolga stáhtas suohkaniidda ja fylkkasuohkaniidda</p>
<p>Strategiijat:</p>
<p>Ásahit sámi almmolaš lávdegotti mii čielggada lágaid, válddi, rámmaeavttuid ja ovddasvástádusjuogu sámegiela dáfus Bearráigeahččat ahte suohkaniid ja fylkasuohkaniid golut guovttegielat bálvalusaide kártejuvvojit Láhčit dili dasa ahte lihkostuvvan gielladoaibmabijut bohtet fásta doibmii</p>
<p>Olmmošlaš návccat</p>
<p>Váilevaš giellagelbbolašvuohta lea stuora hástalus buot servodatsurggiin. Erenoamážit oahpahussuorggis, dearvvašvuođasuorggis, riektesuorggis ja girkus lea dát leamaš okta dain stuorámus hástalusain sámegiela ovddidanbarggus. Máŋga suohkana hálddašanguovllus leat rahčan deavdit iežaset geatnegasvuođaid sámelága giellanjuolggadusaid hárrái danne go váilot olmmošlaš návccat. Go sámelága giellanjuolggadusat ođasmahttojuvvojit, maid Sámediggi evttoha gustogoahtit miehtá riikka, de boahtá dovdot bures ahte váilot sámegielat fágaolbmot. Ollislaš vuoruheapmi rekrutteret sámegielat bargiid ja fállat sámegiel oahpahusa studeanttaide ja fágabargiide šaddá áibbas dárbbašlaš jus galgá nákcet gokčat boahttevaš dárbbuid servodagas. Okta sivva das go sámegiella ii geavahuvvo hálddašeamis, lea ahte sámegielat bargiin váilu sámi fágaterminologiija ja hárjáneapmi geavahit sámegiela iežaset barggus. Dát mearkkaša ahte oahpahusásahusat fertejit maid guoddit ovddasvástádusa das mii guoská sámegielat studeanttaid oahpaheapmái. Studeanttat fertejit oažžut vejolašvuođa oahppat sámegiel fágaterminologiija nu ahte sáhttet geavahišgoahtit sámegiela iežaset barggus maŋŋel go gerget oahpuin. Dárbu sámegielat gelbbolašvuhtii lea stuoris ii dušše almmolaš ja suohkanlaš bálvalusaid dáfus, muhto maiddái sosiála ja kultuvrralaš fálaldagaid dáfus mat leat servodagas. Media, girjjálašvuohta ja gulahallan leat suorggit gos gáibiduvvo sámegiel gelbbolašvuohta jus galgá sáhttit ovdánahttit sámegielat fálaldagaid. Lea erenoamáš dehálaš mánáid giellaovdáneapmái ahte gávdnojit sámegielat fálaldagat media, girjjálašvuođa ja kultuvrra dáfus. Lea dárbbašlaš ahte sámegielagat rekrutterejuvvojit iešguđetlágan virggiide, vai giellagelbbolašvuohta sihkkarastojuvvo daidda iešguđetge servodatsurggiide. Butenschøn-lávdegotti čielggadeapmi deattuha maid dehálašvuođa ovddidit sámegiela dutkangiellan, ja cealká ahte dutkanásahusat fertejit dovdat ovddasvástádusa ráhkadit sámegiel kursafálaldagaid buot dásiide. Sámediggi doarju maid lávdegotti oainnu ahte sámegielat dutkan ferte leat vuođus go galgá ovddidit sámegielat fágagiela, ja ahte fágagiella lea mielde sámegiela huksemis dievaslaš, ja nu maiddái servodatguoddi, giellan. Mihttu:</p>
<p>Sámegiel gelbbolašvuohta buot servodatsurggiin Strategiijat: Bargat buoridit sámegielat bargiid rekrutterema Bargat ovddidit sámegiela fágagiellan Bargat buoridit oahpahusa sámegielas ja sámegillii dutkama ja alit oahpahusa dáfus</p>
<p>Giellafágalaš ovdáneapmi</p>
<p>Ovddidit tearpmaid ja giellateknologalaš reaidduid leat dehálaš rámmaeavttut sámegillii. Giellafágalaš ovdáneapmi ferte čuovvut servodatovdáneami, ja lea dárbu ráhkadit dađistaga ođđa tearpmaid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 296 siidu 453 siiddus</p>
<p>Tearbmaráhkadeami buoremus vuođđu lea go ođđa sániid ráhkadeapmi vuolgá iešguđetge fágasurggiid dárbbuin ja sávaldagain, ovdamearkka dihte go mekanihkkafágalaš ja giellafágalaš máhttu časkojuvvo oktii tearbmaráhkadanbarggus. Lea áibbas dárbbašlaš ráhkadit tearpmaid buot servodatsurggiin jus giela galgá sáhttit geavahit dain iešguđetge fágasurggiin. Váilevaš tearpmat mielddisbuktet stuora hástalusaid odne. Dát lea erenoamáš duođalaš lulli- ja julevsámegielas. Lea dehálaš čohkket árbevirolaš sániid ja dadjanvugiid ja báikenamaid danne go dát sisttisdollet árbevirolaš máhtu mas ferte váldit vára. Giellateknologalaš čovdosat leat ávkkálaččat ja buorit veahkkeneavvut sihke giela geavaheapmái ja oahppamii. Buorit giellateknologalaš reaiddut leat dehálaččat sámegiela nannemis ja ovddideamis.</p>
<p>Mánát ja nuorat geavahit ođđa teknologiija hui aktiivvalaččat ja lea stuora viidodat sihke digitála reaidduid ja prográmmagálvvu dáfus. Dát váikkuha mánáid giellageavaheami, danne lea dehálaš ahte dát maid gávdnojit sámegillii. Dát guoská sihke prográmmaide, spealuide ja sullasaččaide, ja mátketelefovnnaide, dihtoriidda, muhto maiddái buriid digitála deaivvadanbáikkiide gos gulahallan sáhttá leat sámegillii. Buorit sosiála neahttabáikkit gos gulahallan sáhttá leat sámegillii, sáhttet leat dehálaš giellaarenat erenoamážit mánáide ja nuoraide geat orrot dakkár báikkiin gos muđui leat unnán arenat gos sáhttá sámástit.</p>
<p>Sámi bustávat iešguđetge diehtobásain bohciidahttet hástalusaid earret eará sámi báikenamaid registreremiin. Lea dárbu ovddidit teknologiija sihke diehtobásaid, GPS, applikašuvnnaid ja eará dakkáriid oktavuođas vai šaddá álkit geavahit sámegiel bustávaid doppe.</p>
<p>Ollislaš giellapolitihkka mielddisbuktá maiddái buori rádjerasttildeaddji ovttasbarggu. Oktasaš tearbmaráhkadeapmi ja normeren lea dehálaš go galgá sihkkarastit oktasaš vuođu sámegillii. Livččii hui vahát jus sámegielat rievddaše iešguđetge guvlui, dat sáhttá dagahit gulahallanváttisvuođaid riikkarájiid rastá. Sámediggi lea olu jagiid addán doarjagiid tearbmaprošeavttaide ja árbevirolaš sániid ja báikenamaid čohkkemii. Mii leat maiddái siskkáldasat bargan sámi tearbmaovddidemiin, ja mis lea olu jagiid leamaš sierra joavku mii bargá báikenamaiguin ja tearpmaiguin. Dát lea mielddisbuktán ahte mii leat ožžon oalle viiddis sámegiel terminologiija. Ovdal go dát sáhttet geavahuvvot ovdamearkka dihte oahppogirjjiin, de dat fertejit sihkkarastojuvvot kvalitehta dáfus. Sámediggi vuoruha Davviriikkalaš ovttasbarggu vai tearpmaid sáhttá geavahit riikkarájiid rastá. Mihttu lea ahte tearbmaráhkadeapmi, kvalitehtasihkkarastin ja normeren ferte dahkkojuvvon Davviriikkalaš ovttasbarggus mas lea sihke fága- ja giellagelbbolašvuohta. Mihtut: Buorit giellateknologalaš čovdosat sámegiela dáfus Sámegiel terminologiija buot servodatsurggiin</p>
<p>Sámi báikenamat registrerejuvvojit ja čalmmustahttojuvvojit Árbevirolaš sánit ja dadjanvuogit leat dokumenterejuvvon ja almmuhuvvon Oassemihtut: Teknologalaš čovdosat mat leat heivehuvvon sámegiel bustávaide</p>
<p>Strategiijat: Bargat dan ala ahte gávdno buorre sámegiel tearbma- ja sátnediehtobása, giellafágalaš ja giellateknologalaš birrasiid ovttasbarggu bokte Bargat dan ala ahte ođđa teknologiija ja digitála reaiddut leat heivehuvvon ja ráhkaduvvon maiddái sámegillii Nannet sámegiel tearbmaráhkadanbarggu Garraseappot bargat čohkket árbevirolaš máhtu ja sámi báikenamaid</p>
<p>Áŋgiruššansuorgi 3: Giellageavaheaddjit</p>
<p>Okta Sámedikki mihtuin lea lasihit sámegiel geavaheddjiid logu. Olu geavaheaddjit ii leat iešalddis mihkkege sihkarvuođaid das ahte giella ovdána ja ceavzá, muhto geavaheddjiid ahkečoahkkádus gal lea dehálaš. Jus leat valjit vuoras giellageavaheaddjit, de dat ii dárbbaš mearkkašit ahte sámegiel</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 297 siidu 453 siiddus geavaheddjiid lohku lassána. Barggus lasihit giellageavaheddjiid logu leat golbma ášši dehálaččat; sirdin buolvvaid gaskka, sámegielat mánáidgárddit ja buorre giellaoahpahus.</p>
<p>Giellasirdin ruovttus</p>
<p>Sámedikki ulbmil lea lasihit giellageavaheddjiid logu nannen ja ovddidan dihte giela.</p>
<p>Giellageavaheaddjit dat hábmejit servodaga dárbbuid. Dát boahtá leat dehálaš maiddái boahtteáiggis. Hástalus lea oažžut ovttaskas olbmo válljet sámegiela. Ii Sámediggi ii ge eará almmolaš ásahus sáhte stivret ovttaskas olbmo priváhta giellageavaheami. Nu galgá ge dieđusge leat. Vaikko almmolašvuohta ii sáhte stivret ovttaskas olbmo válljejumiid, de lea dehálaš láhčit diliid nu ahte priváhta giellaválljemat leat dakkár válljemat main leat duohta molssaeavttut. Ferte gávdnot dakkár vuogádat gos sámegiela sirdin mánáide vuosttašgiellan lea oadjebas válljejupmi. Sámegiella ferte leat dakkár giella maid servodat atná árvvus; sámegiel máhttu ferte adnojuvvot dehálaš gelbbolašvuohtan servodagas. Dát lea danne go dat giella maid vállje priváhta beaivválašgiellan ruovttus šaddá giela boahtteáiggi deháleamos fáktor. Giela eahpeformálalaš sirdin buolvvaid gaskkas lea deháleamos dáhkádus ealli sámegillii.</p>
<p>Seamma ládje go lea ovttaskas olbmo duohken válljet beaivválašgiela ruovttus, de lea ovttaskas olbmo ovddasvástádus geavahit sámegiela iešguđetge oktavuođain. Lea juohke ovtta ovddasvástádus seailluhit, ovddidit ja sirdit giela boahtte bulvii. Lea dehálaš ahte buohkat váldet ovddasvástádusa ja geavahit sámegiela buot oktavuođain. Lea maid dárbbašlaš ahte sii geat máhttet giela bures, mannet ovdagovvan ja leat dihtomielalaččat sámegiela geavaheami dáfus buot oktavuođain. Leat dákkár ovdagovat geat movttiidahttet ja hásttuhit geavahit giela, ja seammás buoridit oktasaš dihtomielalašvuođa giellageavaheami birra.</p>
<p>Mihttu: Sámegiella sirdojuvvo buolvvas bulvii ruovttuin Strategiijat: Movttiidahttit váhnemiid válljet sámegiela ruovttugiellan.</p>
<p>Bargat dan ala ahte sámegiela válljen ruovttugiellan vásihuvvo ávkkálaš ja árvvolaš válljejupmin.</p>
<p>Giellasirdin olggobealde ruovttu</p>
<p>Sámegielat mánáidgárddit ja buorre giellaoahpahus skuvllas leat dehálaš gaskaoamit go galgá doarjut sámegielat mánáid giellaovdáneami. Sámegiella mánáidgárddiin ja skuvllain gieđahallojuvvo guovtti eará sámediggedieđáhusas, ja danne eat áiggo dás čiekŋudit dáid servodatásahusaid rollii. Sámegiela dáfus mánáidgárddiin ja skuvllain áigut goitge deattuhit dehálašvuođa das ahte dat mánát geain lea sámegiella ruovttugiellan, besset ovdánahttit gielaset viidáset mánáidgárddi ja skuvlla bokte. Mánáidgárddit ja skuvllat fertejit gávnnahit metodaid mat sihkkarastet ahte dát duođai dahkkojuvvo. Dán sáhttá earret eará dahkat dan bokte ahte dihtomielalaččat válljet mánáidgárdemodeallaid ja oahpahusmodeallaid daidda iešguđetge sámegiel ohppiidjoavkkuide. Čujuhuvvo Sámediggedieđáhussii oahpahusa ja oahpu birra gos dát ášši maiddái digaštallojuvvo.</p>
<p>Olu sámi bearrašiin odne ii leat sámegiella ruovttugiellan eai ge dat sáhte oahpahit sámegiela beaivválašgiellan mánáidasaset. Stuora oassin sis sávvet goitge ahte sin mánát galget oažžut sámegiel oahpahusa. Diliin gos váhnemat ieža eai máhte sámegiela, šaddet mánáidgárddit ja skuvllat erenoamáš dehálaš giellagaskkusteaddjit. Mii diehtit vásáhusaid vuođul Aotearoas/Ođđa Selánddas ahte mánáidgárddit leat leamaš dehálaččat dan buoremuddui lihkostuvvan maorigiela ealáskahttimis. Norggas oaidnit maid ahte suohkaniin olggobealde sámegiela hálddašanguovllu leat sámi mánáidgárddit mat rekrutterejit ohppiid váldit oahpu sámegielas ja sámegillii. Danne lea dehálaš nannet sámi mánáidgárddiid nu ahte dat sáhttet leat buorit giellaoahppanarenat mánáide. Jus galgá lasihit sámegielagiid logu, de lea dehálaš ahte maiddái olbmot geat eai leat sápmelaččat sáhttet válljet sámegiel oahpahusa mánáidgárddis ja skuvllas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 298 siidu 453 siiddus</p>
<p>Dakkár dilis go váhnemat eai huma sámegiela, gáibida giellaoahpahus erenoamáš doarjaga lagasbirrasis, ja lea hui mearrideaddji fáktor ahte gávdnojit arenat gos mánát ožžot giellamovttiidahttima ja doarjaga giellaoahpahusas. Vásáhusat čájehit ahte sámegiel oahpahus nubbegiellan ii leat doarvái jus galgá joksat guovttegielatvuođa mihtu. Fertejit gávdnot giellaarenat olggobealde mánáidgárddi ja skuvlla sihkkarastin dihte doallevaš giellaoahpahusa.</p>
<p>Mihtut: Nanu oahpahusmodeallat sámegiel oahpahusas vuosttašgiellan Mánát geain lea sámegiella nubbegiellan leat doaibmi guovttegielagat Eambbosat geat eai leat sápmelaččat ožžot vejolašvuođa oahppat sámegiela</p>
<p>Strategiijat:</p>
<p>Ovddidit nanu oahpahusmodeallaid sámegiel oahpahussii vuosttaš- ja nubbegiellan Doarjut barggu oažžut eambbo ja ođđa giellaarenaid</p>
<p>Sámi álgooahpahus rávisolbmuide</p>
<p>Dáruiduhttinpolitihka geažil leat olu rávisolbmot geat eai leat oahppan sámegiela. Sámegiela álgooahpahus rávisolbmuide lea dárbbašlaš ja dehálaš sámegiela ovddideapmái. Vai rávisolbmot sáhttet váldit oasi sámegiela viidáset ovddideamis, de fertejit ieža máhttit giela. Sámi giellaiskkadeapmi 2012 čájeha ahte lea beroštupmi oahppat sámegiela. Beroštupmi lea stuorámus sin gaskkas geat lohket ahte sii juogo <span type="quote">“ipmirdit dušše”</span>, <span type="quote">“máhttet veaháš”</span> dahje <span type="quote" xml:lang="smj">“máhttet sámegiela”</span>. Sis muitala sullii bealli ahte sii háliidit oahppat eambbo sámegiela. Sin gaskkas geat eai máhte veahášge sámegiela, lea beroštupmi veaháš vuollelis, 40 % sis árvvoštallet oahppat sámegiela áiggi vuollái. Jus mii galgat joksat mihtu oažžut eambbo sámegiel geavaheddjiid ja buoret vejolašvuođa geavahit sámegiela, de fertejit maiddái olbmot geat eai leat sápmelaččat oahppat sámegiela. Rávisolbmuid álgooahpahus ferte heivehuvvot eará ládje go mánáid ja nuoraid oahpahus. Dávjá lea rávisolbmuin bearaš ja bargu. Sámi giellaiskkadeapmi 2012 čájeha ahte badjel 30 % lohket ahte oahpahus ruovttubáikkis lea eaktu jus galget nákcet čađahit sámegiel oahpahusa. Eará dehálaš eavttut mat fertejit leat sajis, lea vejolašvuohta váldit álgooahpahusa ja vuollegis gollodássi. Sámediggi ruhtada viđa jagi sámegiela rávisolbmuidoahpahusprográmma, man Sámi allaskuvla jođiha. Prošeakta čađahuvvo dainnalágiin ahte Sámi allaskuvla ovttasbargá giellaguovddážiiguin fállat sámegiel álgooahpahusa rávisolbmuide. Sámi allaskuvla lea ráhkadan oahppoplánaid maid kurssat čuvvot, ja lágida logaldalliid. Maŋŋel kurssa sáhttet studeanttat váldit eksámena Sámi allaskuvllas. Sámi allaskuvla lea maiddái fágalaččat bagadallan giellaguovddáža bargiid. Prošeakta lea bohciidahttán mávssolaš vásáhusa, ja sáhttá lohkat ahte dat lea lihkostuvvan. Romssa universitehtas lea maid sullasaš ovttasbargu muhtun giellaguovddážiiguin. Daid buriid bohtosiid duogáš orro leame dat go álbmot beassá váldit sámegiel kurssa ruovttubáikkis, seammás go sii leat studeanttat geat váldet eksámena allaskuvllas/universitehtas ja ožžot oahppočuoggáid dan ovddas. Go dán mállet rávisolbmuidoahpahus lea nu bures lihkostuvvan, de ferte dákkár ovttasbargguide sihkkarastit fásta ruhtadeami. Sámegiela suddjema ja ovddideami barggus lea dehálaš ahte gávdnojit fásta ja einnostahtti fálaldagat gos rávisolbmot ožžot vejolašvuođa oahppat sámegiela. Oahppolihtut leat dehálaš rávisolbmuidoahpahusarenat. Dat leat juo máŋggaid jagiid bargan giella- ja kulturoahpahusain. Sámediggi oaidná ahte dáin boahtá ain leat dehálaš rolla sámi giela ja kultuvrra ovddideamis. Sin rolla lea erenoamáš dehálaš go galgá ráhkadit arenaid gos sámegiella sáhttá geavahuvvot iešguđetge kursaoktavuođain. Sámediggi oaidná dárbbu nannet maiddái sin doaimma vai sáhttá bisuhit máŋggabealat kursafálaldagaid ja giellaarenaid.</p>
<p xml:lang="smn">Mihtut:</p>
<p>Heivehit sámegiel álgooahpahusa rávisolbmuide doppe gos olbmot orrot Eanebut geat eai leat sápmelaččat ožžot vejolašvuođa oahppat sámegiela</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 299 siidu 453 siiddus</p>
<p>Strategiijat: Bargat dan ala ahte oahppoásahusaid ja giellaguovddážiid ovttasbargui sihkkarastojuvvojit buorit rámmaeavttut.</p>
<p>Bargat dan ala ahte sámi oahppolihtuide sihkkarastojuvvojit buorit rámmaeavttut</p>
<p xml:lang="smj">Giellaguoddit</p>
<p>Giellaguddiin lea dehálaš rolla giellageavaheddjiid logu lasiheamis. Sámi giellaguddiin lea mávssolaš máhttu sámegiela birra, mainna lea dárbu ávkkástallat sámegiela ovdánahttinbarggus. Olu vuorrasat máhttet njálmmálaš sámegiela hui bures, sis lea stuora sátneriggodat ja leat doalahan sámi huksejumi gielas. Dat mii dábálaččat earuha giellaguoddi ja dakkára gii lea oahppan giela eambbo formálalaš vugiin skuvllas, lea ahte giellaguoddi gullá ja diehtá makkár sániid ja dadjanvugiid galgá geavahit dihto dilis. Jus galgá sihkkarastit giela boahtteáiggi, de lea dehálaš ahte nu oallugat go vejolaš ohppet giela sirdima bokte giellaguddiin. Giellaguoddit leat stuora resursa mii berre geavahuvvot mihá eambbo, sihke oahpahusas, dutkamis ja nuoraid ja vuorrasiid ovttastallamis.</p>
<p>Giellaguddiin árbevirolaš sámi ealáhusain nu go eanandoalus, boazodoalus, meahcásteamis ja guolásteamis lea dehálaš máhttu sámegiela, sámi árbevieruid ja árvvuid birra. Giella lea árbevirolaččat leamaš nanus vuođđoealáhusain, ja dat iešguđetge ealáhusat leat leamaš dehálaš sámegiela ja árbevirolaš máhttosirdima guoddit. Dán dáfus ii leat vuođđoealáhusaid giella dehálaš dušše sámi giellaovdáneapmái, muhto lea maiddái dehálaš árbevirolaš sámi árvvuid ja máhtu sirdimis. Dán oktavuođas lea hui mávssolaš ahte árbevirolaš sámi ealáhusaid rolla giellaoahppanarenan suddjejuvvojit ja ovddiduvvojit, nu ahte giella ja dehálaš árvvut seilot ja sáhttet dolvojuvvot viidáseappot boahtteáigái.</p>
<p>Mihttu: Giellaguoddit geavahuvvojit aktiivvalaččat sirdit giela sihke formálalaš ja eahpeformálalaš arenain. Strategiijat: Giellaguoddit geavahuvvojit aktiivvalaš resursan giellaoahpahusas ja iešguđetge giellaarenain</p>
<p>Bargat dan ala ahte skuvllat ja mánáidgárddit ovttasbargagohtet eambbo árbevirolaš ealáhusaiguin giellasirdinarenaid dáfus.</p>
<p>Áŋgiruššansuorgi 4: Sámegiela geavaheapmi</p>
<p>Duohta vejolašvuođat geavahit sámegiela almmolaš ja priváhta oktavuođain lea erenoamáš dehálaš barggus lasihit sámegiela geavaheami. Odne eai leat doarvái olu sámegielat fálaldagat servodagas, ja giellageavaheaddjit vásihit ahte sin vejolašvuohta geavahit sámegiela ráddjejuvvo. Dát lea dakkár dilli masa Sámediggi ii berre duhtat. Lea dehálaš giela boahtteáigái ahte sámegiela geavaheapmi lassána dovdomassii buot servodatsurggiin.</p>
<p>Dihtomielalaš jurddašeapmi sámegiela geavaheami birra</p>
<p>Eanas sámegielat rávisolbmot leat guovtte- dahje máŋggagielagat. Dakkár giellabirrasis gos majoritehtagiela geavaheapmi álkit vuoitá, lea dárbu nannet máhtu ja dihtomielalašvuođa giellaválljema birra. Lea mearrideaddji sámegiela boahtteáigái ahte guovttegielat vállje geavahit sámegiela nu olu diliin go vejolaš. Vai álkidahtášii giellaválljema, de lea maid hui mávssolaš ahte ovttagielat majoritehtagielagat čájehit ipmárdusa guovttegielaga giellaválljemii. Jus giellaválljen álo vuolgá das ahte buohkat geat guldalit galget sáhttit ipmirdit, de gal vejolašvuohta geavahit sámegiela unnu sakka.</p>
<p>Sihkkarastin dihte sámegiela boahtteáiggi, ferte giella válljejuvvot ja geavahuvvot ruovttugiellan ja sirdojuvvot buolvvas bulvii. Lea maid dárbbašlaš ahte giella geavahuvvo máŋgga arenas servodagas. Dát gáibida buori servodatplánema, ja eambbo barggu sihke almmolašvuođas ja priváhta ásahusain ja maiddái ovttaskas giellageavaheaddjis. Lea dárbu buoridit dihtomielalašvuođa das man dehálaš lea geavahit sámegiela máŋgga oktavuođas. Ovttaskas giellageavaheaddji, politihkkárat, ásahusat ja almmolaš hálddašeapmi fertejit válljet geavahit sámegiela.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 300 siidu 453 siiddus</p>
<p>Ovttaskas giellageavaheaddjis lea stuora ovddasvástádus, muhto Sámediggi áigu maid duvdit eambbo ovddasvástádusa ásahusaide ja politihkkáriidda. Sámi ásahusat ja politihkkárat leat ovdagovat sámi servodagas ja sis lea stuora váikkuhanváldi. Sii fertejit buorebut dovdat ja diehtit iežaset ovddasvástádusa ja geavahit giela mihá eambbo ja eambbo oktavuođain, seammás go sis ferte leat eambbo dihtomielalašvuohta gielladikšuma birra. Dát mearkkaša ahte maiddái Sámediggi ferte eambbo deattuhit sámegiela geavaheami iežas beaivválaš doaimmas. Medias lea erenoamáš dehálaš rolla gielladábiid álggaheamis. Eambbo dihtomielalašvuohta sámegiela geavaheami birra livččii mielde lokteme giela stáhtusa. Sámegiella ferte leat dakkár giella maid sihke ovttaskas olbmot ja ásahusat geavahit aktiivvalaččat. Dát sihke lasiha sámegiela geavaheami ja lokte giela stáhtusa ja árvvu.</p>
<p>Dán oktavuođas lea maid dehálaš deattuhit ahte sápmelaččat geat eai leat beassan oahppat sámegiela, fertejit ražastit váldit giela ruovttoluotta. Sámediggi háliida eambbo fokusa das man dehálaš lea oahppat giela rávisolmmožin. Sámediggi ii sáhte stivret ovttaskas olbmuid priváhta giellageavaheami, muhto Sámediggi bargá dan ala ahte gávdnojit buorit vejolašvuođat giellaoahppamii ja buorit giellaarenat.</p>
<p>Mihttu: Sámegiella geavahuvvo aktiivvalaččat buot servodatsurggiin</p>
<p xml:lang="smj">Oassemihttu:</p>
<p>Buorit guottut sámegiela geavaheapmái Strategiijat: Ovttasráđiid ásahusaiguin ja organisašuvnnaiguin ovddidit eambbo dihtomielalašvuođa das man dárbbašlaš lea geavahit sámegiela sihke njálmmálaččat ja čálalaččat. Bargat dan ala ahte ásahusat ja organisašuvnnat buoridit iežaset sámi giella- ja kulturmáhtu.</p>
<p>Sámi giellaguovddážat</p>
<p>Sámi giellaguovddážiin lea hui dehálaš rolla sámegiela ovdánahttimis. Dat leat erenoamáš dehálaččat lagasbirrasii ja ovddidit olu doaimmaid iežaset guovlluin. Giellaguovddážat leat Sámedikki deháleamos ovttasbargoguimmiid searvvis dain iešguđetge giellaguovlluin. Giellaguovddážiid hástalus lea ahte váilot einnostahtti rámmaeavttut. Giellaguovddážiid evalueren maid Norut Alta čađahii 2012 giđa, duođašta ahte lea dárbu lasi ekonomalaš ja olmmošlaš návccaide.</p>
<p>Sámediggi deattuha buoret ovddasvástádusjuogu ja oktiiheiveheami gielladoaibmabijuid dáfus, ja oaidná dan oktavuođas ahte giellaguovddážat leat lunddolaš ovttasbargoguoimmit. Sámi giellaguovddážiin lea stuora potensiála viidáset ovddidit sámegiela. Sámediggi lea ovdal čuvgen dárbbu lasihit čáppagirjjálašvuođa, oahpponeavvuid, giellateknologalaš reaidduid buvttadeami, ja oaidná lagas oktavuođa giellaguovddážiid huksemiin. Dát mielddisbuktá dárbbu lagat ovttasbargui giellaguovddážiid ja oahpahusásahusaid gaskka. Lea maid dárbu lagat ovttasbargui giellaguovddážiid ja árbevirolaš ealáhusaid gaskka vai sáhttá ovddidit ja nannet árbevirolaš máhtu ja tearbmageavaheami. Sámediggi oaidná giellaguovddážiid lunddolaš ovddasteaddjin barggus ahte ásahit ođđa ja ovddidit viidáseappot daid giellaarenaid mat juo gávdnojit sámegiela dáfus. Dat materiála maid giellaguovddážat ráhkadit giellaoahpahusa váste, lea mávssolaš ja berre mihá eambbo almmuhuvvot ja biddjojuvvot maiddái earáide olámuddui. Neahttaportála Ovttas.no lea lunddolaš báiki gosa sáhttá čohkket maiddái giellaguovddážiid materiálaid ja almmuhemiid.</p>
<p>Mihttu:</p>
<p>Aktiivvalaš ja ceavzilis sámi giellaguovddážat Strategiijat:</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 301 siidu 453 siiddus</p>
<p>Geahčadit ovttas giellaguovddážiiguin makkár rolla dain lea sámegiela viidáset ovddideamis Bargat dan ala ahte giellaguovddážiidda sihkkarastojuvvojit fásta, einnostahtti ruhtadanortnegat</p>
<p xml:lang="smj">Giellaarenat</p>
<p>Dehálaš eaktu jus sámegiella galgá seailut ja viidáset ovdánit, lea ahte gávdnojit giellaarenat gos gielat duođai geavahuvvojit. Sáhttá leat váttis joksat ulbmila ahte sámegiella galgá leat beaivválašgiella jus gielaid ii leat vejolaš geavahit árgabeaivvis, go deaivvada almmolaš hálddašemiin dahje go gulahallá máilmmiin. Olu báikkiin ii leat sámegiella lunddolaš oassi árgabeaivvis, ja gávdnojit unnán arenat gos giella geavahuvvo. Giellaarenat leat dehálaš reaiddut deaivvadanbáikkiid lágideamis gos sámegiella gullo ja oidno. Dát lea erenoamáš dehálaš guovlluin gos sámegiella ii leat majoritehtagiella. Ferte láhčit diliid duohta sámegiela geavaheapmái servodagas arenaid ja deaivvadanbáikkiid bokte mánáide, nuoraide ja rávisolbmuide. Giellabeasit leat čájehuvvon beaktilis doaibman giellaoahpahusa nannemis. Vásáhusat lullisámi guovllus čájehit ahte mánát ja nuorat ohppet sámegiela jođáneappot go oassálastet dákkár giellabesiin.</p>
<p>Mánáide ja nuoraide geat ožžot sámegiel oahpahusa skuvllas almmá makkárge erenoamáš gielalaš doarjaga haga lagasbirrasis, lea giellalávgun áibbas mearrideaddji buori giellaovdáneami dáfus. Dákkár fálaldagat leat odne prošeaktavuđot fálaldagat eai ge addojuvvo fásta fálaldahkan. Lea dárbu árvvoštallat berre go giellalávgun gođđojuvvot oassin dábálaš oahpahusfálaldagas ja váldojuvvot mielde gustovaš rámmaide. Dát guoskkahuvvo maiddái Sámediggedieđáhusas oahpahusa ja oahpu birra.</p>
<p>Mihttu: Máŋggabealat giellaarenat sámegiela dáfus Strategiijat: Bargat dan ala ahte ráhkaduvvojit buorit giellaarenat mat doibmet gielalaš doarjjan lagasbirrasis</p>
<p>Sámegiela čalmmustahttit almmolašvuođas</p>
<p>Sámegiela čalmmustahttin dáhpáhuvvá čálagiela bokte. Danne lea dehálaš láhčit diliid eambbo čállingiela geavaheapmái. Vaikko áramus sámi čállagat leat máŋga čuođi jagi boarrásat, de lea sámegiela čálagiela aktiivvalaš geavaheapmi sámegielat álbmoga gaskkas oalle ođđa fenomena mii leavvagođii vuos lohkangiellan maŋŋel oskkolaš teavsttaid almmuheami. 1970-jagiin lassánišgođii sámegielat girjjálašvuohta dovdomassii, muhto easka dalle go sámegiella šattai oahpahusgiellan vuođđoskuvllas, bođii buoret vuođđu aktiivvalaččat geavahit sámegiel čálagiela sihke lohkan- ja čállingiela. Go bohte sierra sámi oahppoplánat buot skuvlafágaide 1990-logu loahpageahčen, de oaččui sámegiel čálagiela ovdáneapmi ođđa vuoimmi mii attii ohppiide buori vuođu geavahit sámegiela čálalaččat. Sámegiela čalmmustahttima hástalusaid ferte árvvoštallat oalle oanehis čálagiellahistorjjá ektui skuvlaoktavuođas, ja maiddái stuora erohusaid ektui daid iešguđetge giellajoavkkuid gaskka.</p>
<p>Sámegiela čalmmustahttin lea sihke mihttu ja reaidu. Galbbaid, dáiddalaš cealkámušaid, dokumeanttaid, ruovttusiidduid ja tekstema bokte galgá giella boahtit oidnosii. Oinnolaš giella lea vuođđo veahkkeneavvu giellaoahpahusas, seammás go maiddái addá gillii eambbo stáhtusa.</p>
<p>Sámi báikenamaid geavaheapmi ja čalmmustahttin lea dehálaš giella- ja kulturovddideaddji doaibmabidju. Lea dehálaš systemáhtalaččat registreret ja čohkket sámi báikenamaid, erenoamážit guovlluin gos sámi báikenammamateriálat leat unnán čohkkejuvvon. Dán oktavuođas lea dehálaš hukset bajás sámi nammafágalaš arkiivva gos nammamateriálat leat álkit olámuttos. Media ja girjjálašvuohta váikkuhit giela, danne lea dehálaš ahte almmuhuvvo sámi girjjálašvuohta mas lea sihke buorre giella ja mii seammás lea heivehuvvon ahkejovkui ja mii movttiidahttá eambbo lohkamii. Medias lea dehálaš rolla servodagas, ja nu lea ge das stuora ovddasvástádus sihke čalmmustahttima dáfus, buori giellageavaheami dáfus, ja ahte addojuvvo fálaldat mii lea mielde</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 302 siidu 453 siiddus ovddideame ja nanneme giellageavaheami. Filmmat mánáide ja nuoraide leat dehálaš giellagaskkusteaddjit. Filmmat main geavahuvvo sámegiella ja filmmat main lea sámegiel teaksta leat ge danne dehálaččat mánáid giellaovdáneapmái. Sámediggi oaidná dárbbu ovttasbargat</p>
<p>Davviriikkalaččat Sámi parlamentáralaš ráđi ja Davviriikkalaš sámeministariid bokte vai sámegiella oažžu stuorát saji tv-kanálain, dvd-filmmain ja interneahttasiidduin mat leat ráhkaduvvon mánáid ja nuoraid váste. Mihttu: Sámegiella geavahuvvo ja lea oidnosis buot arenain servodagas Strategiijat:</p>
<p>Bargat eambbo čalmmustahttit sámi giela ja kultuvrra</p>
<p>Almmuhit eambbo girjjálašvuođa, aviissaid ja áigečállagiid sámegillii Geavahit eambbo čálalaš sámegiela digitála mediain</p>
<p>Ekonomalaš ja hálddahuslaš váikkuhusat Dát dieđáhus čuvge daid dárbbuid ja hástalusaid mat servodagas leat, ja evttoha čovdosiid mat sáhttet buoridit sámegiela dili. Dáinna dieđáhusain, ja buriin gulahallamiin guovddáš eiseválddiiguin, vuordá</p>
<p>Sámediggi ahte ekonomalaš rámmat sámegiela ovddideapmái Norggas lasihuvvo dovdomassii. Sámedikkis lea stuora jáhkku dasa ahte guovddáš eiseválddit dustejit daid mihtuid mat leat biddjon, nu ahte Sámediggi ja eará ovddasteaddjit ožžot daid ekonomalaš ja hálddahuslaš rámmaid mat dárbbašuvvojit jus galgá loktet sámegiela stáhtusa ja geavaheami. Sámediggi ipmirda ahte dát dieđáhus evttoha stuora rievdadusaid. Lágat fertejit rievdaduvvot, váldi ja ovddasvástádus ferte čielggaduvvot. Seammás fertejit ekonomalaš resurssat lasihuvvot, nu go juo lea namuhuvvon. Dat rievdadusat maid Sámediggi dás evttoha, mielddisbuktet ahte máŋga lága mat addet giellavuoigatvuođaid sámegielagiidda fertejit rievdaduvvot. Dát mearkkaša maiddái ahte sihke Sámedikki ja eará ovddasteddjiid váldi rievdaduvvo. Dát lea stuora bargu mii gáibida dárkilis guorahallama. Danne lea Sámediggi evttohan ahte nammaduvvo sámi almmolaš lávdegoddi (SaOU/SáAL) mas leat Ráđđehusa ja Sámedikki ovddasteaddjit. Dán lávdegottis ferte leat mandáhtta čielggadit ja evttohit rievdadusaid sámegillii guoski lágain ja válddis. Viidáseappot ferte lávdegoddi guorahallat rámmaeavttuid, ovddasvástádusdili ja sámegiel doaibmabijuid oktiiheiveheami ja evttohit rievdadusaid. Dát eaktuda ahte Sámediggi hábme lávdegotti mandáhta.</p>
<p>Dieđáhus čuovvoluvvo Sámedikki jahkásaš bušeahtaid bokte gos ovttaskas mihtuid doaibmabijut vuoruhuvvojit. Sámediggeráđđi áigu árvvoštallat ráhkadit doaibmaplánaid muhtun áŋgiruššansurggiide. Dieđáhusas lea guhkesáigásaš perspektiiva ja lea lunddolaš geahčadit dieđáhusa golmma-njealji jagi geahčen fas, gávnnahan dihte lea go Sámediggi joksan daid mihtuid mat leat biddjon dieđáhusas.</p>
<p xml:lang="nno">Litteraturlisttu Grunnloven. LOV 1814-05-17 nr 00: Kongeriget Norges Grundlov, given i Rigsforsamlingen paa Eidsvold den 17de Mai 1814 http://www.lovdata.no/all/hl- 18140517-000.html</p>
<p xml:lang="nno">Sameloven. LOV 1987-06-12 nr 56: Lov om Sametinget og andre samiske rettsforhold http://www.lovdata.no/all/hl-19870612-056.html Opplæringslova. Lov om grunnskolen og den vidareg åande opplæringa http://www.lovdata.no/cgiwift/wiftldles?doc=/app/gratis/www/docroot/all/nl-19980717-061.html&amp;emne=OPPL%C6RINGSLOV*&amp;</p>
<p xml:lang="nno">Barnehageloven. LOV 2005-06-17 nr 64: Lov om barnehager http://www.lovdata.no/all/hl-20050617-064.html</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 303 siidu 453 siiddus</p>
<p xml:lang="nno">Forskrift om endring i forskrift om fosterhjem http://lovdata.no/cgi-wift/wiftldles?doc=/app/gratis/www/docroot/ltavd1/filer/sf-20120315-0226.html&amp;emne=fosterhjem*&amp;</p>
<p xml:lang="nno">Forskrift om endring i forskrift om tilsyn med barn i barneverninstitusjoner for omsorg og behandling http://lovdata.no/cgi-wift/wiftldles?doc=/app/gratis/www/docroot/ltavd1/filer/sf-20120315-0227.html&amp;emne=barneverninstitusjon*&amp; Stadnamnlova. LOV 1990-05-18 nr 11: Lov om stadnamn http://www.lovdata.no/all/hl-19900518-011.html</p>
<p xml:lang="nob">FNs konvensjon om barnets rettigheter . (FNs barnekonvensjon) Vedtatt av De forente nasjoner 20. november 1989. Ratifisert av Norge 8. januar 1991. Revidert oversettelse mars 2003 med tilleggsprotokoller. http://www.regjeringen.no/upload/kilde/bfd/bro/2004/0004/ddd/pdfv/178931-fns_barnekonvensjon.pdf</p>
<p xml:lang="nob">FNs internasjonale konvensjon om sivile og politiske rettigheter. Vedtatt av De forente nasjoner 16. desember 1966. Ratifisert av Norge 13. september 1972. Trådte i kraft 23. mars 1976. http://www.regjeringen.no/nb/dep/ud/dok/veiledninger/2004/iccpr.html?id=88149 ILO-konvensjon nr. 169 om urfolk og stammefolk i selvstendige stater. Vedtatt av ILOs generalkonferanse 27. juni 1989. Ratifisert av Norge 20. juni 1990. Trådte i kraft 5. september 1991. http://www.regjeringen.no/nb/dep/fad/tema/samepolitikk/midtspalte/ilokonvensjon-nr-169-om-urbefolkninger-o.html?id=451312 Europeisk pakt for regions- eller minoritetsspråk. Vedtatt av Europarådet i 1992. Ratifisert av Norge i 1993. Trådte i kraft 1. mars 1998. http://conventions.coe.int/treaty/en/Treaties/Html/148.htm (Engelsk versjon) http://www.coe.int/t/dg4/education/minlang/textcharter/Charter/Charter_no.pdf (Norsk oversettelse - ikke offisiell)</p>
<p xml:lang="nob">FNs erklæring om urfolks rettigheter. Vedtatt av FNs generalforsamling 13. september 2007. http://www.regjeringen.no/nb/dep/fad/tema/samepolitikk/internasjonalt_urfolksarbeid/fnserklaring-om-urfolks-rettigheter1.html?id=629670 Nordisk samekonvensjon. Utkast fra finsk-norsk-svensk-samisk ekspertgruppe 26. oktober 2005. http://www.regjeringen.no/Upload/AID/temadokumenter/sami/sami_samekonvensjon_norsk.pdf</p>
<p xml:lang="nob">Sametingsrådets politiske tiltredelseserklæring. Politisk plattform for flertallsrådet i Sametinget for perioden 2009-2013. http://www.sametinget.no/Om-Sametinget/Organisasjonsstruktur/Sametingsraadet Sametinget (2012): Sametingets budsjett 2012. http://www.sametinget.no/Dokumenter</p>
<p xml:lang="nob">Sametinget (2011): Nye tildelingskriterier for tildeling av tospråklighetsmidlene (sak SP 11/11) http://innsyn.ekommune.no/innsyn_sametinget_norsk/wfdocument.aspx?journalpostid=2011003617&amp;dokid=3039 59&amp;versjon=7&amp;variant=A&amp; Samarbeidsavtale mellom Sametinget og kommuner og fylkeskommuner om bruken av tospråklighetsmidlene 2012 http://www.sametinget.no/Dokumenter</p>
<p xml:lang="nno">Samarbeidsavtale mellom Sametinget og fylkeskommuner http://www.sametinget.no/Dokumenter Fornyings-, administrasjons- og kirkedepartementet (2011): Handlingsplan for samiske språk (2009-2013). http://www.regjeringen.no/nb/dep/fad/tema/samepolitikk/samiske_sprak/handlingsplanfor-samiske-sprak-.html?id=563658</p>
<p xml:lang="nob">James Anaya FNs spesialrapportør om urfolks rettigheter (2011): Rapport om situasjonen for samer i Norge, Sverige og Finland (engelsk versjon) http://unsr.jamesanaya.org/country- reports/the-situation-of-the-sami-people-in-the-sapmi-region-of-norway-sweden-and-finland-2011 Sámi allaskuvla (2012): Samiske tall forteller 5. Raport1/2012. Guovdageaidnu: Sámi allaskuvla. http://www.sametinget.no/Dokumenter</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 304 siidu 453 siiddus</p>
<p xml:lang="nob">Samisk Nærings- og Utredningssenter (2000): Undersøkelse av bruken av samisk språk. Om bruken av samisk språk blant privatpersoner i samiske områder, offentlige institusjoner, samiske organisasjoner og samiske bedrifter. Rapport. Tana, SEG.</p>
<p>Rasmussen, Torkel (2005): Jávohuvvá ja ealáska. Davvisámegielagiid demografiija ja buolvvaidgaskasaš sirdaseapmi Norggas ja Suomas. Romsa: Romssa universitehtta</p>
<p xml:lang="nno">Solstad, Karl Jan (red.) (2012): Samisk språkundersøkelse 2012. NF-rapport nr. 9/2012. Bodø:Nordlandsforskning http://www.sametinget.no/Dokumenter</p>
<p xml:lang="nob">Butenschøn, Nils A. (2012): Langs lange spor - om samisk forskning og høyere utdanning. Oslo: Utvalg for samisk forskning og høyere utdanning. http://www.regjeringen.no/upload/KD/Vedlegg/Forskning/rapporter/Langs_lange_spor-.pdf</p>
<p xml:lang="nno">Angell, E, Varsi Balto, A. M., Josefsen, E, og Pedersen, P, og Nygaard, V (2012): Kartlegging av samisk perspektiv i kommunesektoren. Rapport 2012:5. Alta: Norut. http://www.norut.no/alta/Norut-Alta-Alta/Publikasjoner/Rapporter/Kartlegging-av-samiskperspektiv-i-kommunesektoren Nygaard, V, Varsi Balto, A. M, Solstad, M, Solstad, K. J (2012): Evaluering av samiske språksentre 2012. Raport 2012:6. Alta:Norut. http://www.sametinget.no/Dokumenter</p>
<p xml:lang="nob">Skålnes, Sigrid og Margrete Gaski (2000): Tospråklig tjenesteyting. Brukerundersøkelse i forvaltningsområdet for Samelovens språkregler. Prosjektrapport 2000:17. Oslo: NIBR. http://www.nibr.no/filer/2000-17.pd Andersen, Svanhild ja Strömgren, Johan (2007): Sámelága giellanjuollggadusaid evalueren.</p>
<p xml:lang="nob">Guovdageaidnu: Sámi instituhtta. http://www.regjeringen.no/upload/KKD/Kultur/Evaluering%20av%20samelovens%20spr%C3% A5kregler.pdf Brenna, Wenke (2005 ):Samene i rettssystemet. En undersøkelse om språklige og kulturelle barrierer i samhandlingen mellom samiske brukere og rettsystemet i Finnmark. Tana:ČálliidLágádus. Eira, Inger Marie Gaup (2001): Samisk språk i Norden - Status og domeneutredning. Utredning nr. 3 2001. Guovdageaidnu: Sámi Instituhtta/Nordisk Samisk Institutt Pettersen, Torunn og Johanne Gaup (2001): Kartlegging og utredning av offentlige samiske informasjonstjenester. Guovdageaidnu: Sámi Instituhtta/Nordisk Samisk Institutt. http://www.samit.no/Elekdok_Utred2001-01_Sami_Off_Info.pdf Sametingets språkstyre (2004). Bruken av samiske språk . Undersøkelse. Guovdageaidnu : Sametinget</p>
<p xml:lang="nob">Sametingets språkstyre (2008). Bruken av samiske språk . Undersøkelse. Guovdageaidnu : Sametinget. Samediggi (2004). Sámegiella lea čaffat! Sámediggeráđi dieđáhus sámegiela birra. Kárášjohka: Sámediggi. SOU 2006:19: Att återta mitt språk. Åtgärder för att stärka det samiska språket Slutbetänkande av Utredningen om finska och sydsamiska språken. Stockholm: Statens offentliga utredningar. http://www.jokkmokk.se/Filer/Utvecklingsenheten/Minoritetsspr%C3%A5k/Att_aterta_mitt_spra k_1.pdf' King, Jeanette. 2001. <span type="quote" xml:lang="smn">“Te Kōhanga Reo. Māori Language Revitalization”</span> I Hinton, Leanne og Ken Hale (red) The Green Book of Language Revitalization in Practice. San Diego: Academic Press. S. 119–128. Morris, Delyth (red.) (2010): Welsh in the Twenty-First Century. Cardiff: University of Wales Press.'</p>
<p xml:lang="nno">St. meld. nr. 28 (2007-2008) Samepolitikken. Arbeids- og inkluderingsdepartementet http://www.regjeringen.no/pages/2077889/PDFS/STM200720080028000DDDPDFS.pdf</p>
<p>Ealáhus- ja kulturlávdegotti árvalus</p>
<p>Álggahus</p>
<p>Sápmelaččaid iešmearridanvuoigatvuohta giela, kultuvrra ja eallinvuogi ektui lea nannejuvvon našuvnnalaš ja riikkaidgaskasaš lágain. Sámediggi bidjá ovdan dieđáhusa sámegiela birra.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 305 siidu 453 siiddus</p>
<p>Mearkkašumit</p>
<p><em type="italic">Lávdegotti unnitlohkuk, Norgga sámiid riikasearvvi (NSR) lahtut Geir Tommy Pedersen, Mathis Nilsen Eira ja Cecilie Grape, Norgga sámiid riikasearvvi /Sámeálbmotbellodaga (NSR/Sáb) lahttu Ellinor Guttorm Utsi, ja Johttisámiid listtu lahttu Per A. Bæhr, ovddidit čuovvovaš mearkkašumi: </em></p>
<p><em type="bold">Álggaheapmi </em></p>
<p>Lávdegotti unnitlohkui lea dehálaš ahte sámiin galgá leat alddis vuoigatvuohta váldit vára ja ovddidit iežaset eatnigiela. Sámekultuvrra boahtteáigi lea dan duohken ahte sámegiela sirdojuvvo sámi boahttevaš buolvvaide. Sámegielat leat daid deháleamos čavŋŋiid searvvis sámi servodagas. Giella guoddá sihke min sámekultuvrra, min máhtu ja min árvvuid.</p>
<p>Lávdegotti unnitlohku oaivvilda, ahte prinsihppa das ahte sámegiella ja dárogiella galget leat ovttaveardásaš gielat Norggas ferte dahkkot duohtan. Sámi álbmogii galget sihkkarastot sámi giellaárenat, sámegielbálvalusat ja vejolašvuohta geavahit iežaset giela. Buot sápmelaččain galgá leat vuoigatvuohta ohppui sámegielas ja sámegillii.</p>
<p>Sámiin lea vuoigatvuohta ipmirduvvot sihke gielalaččat ja kultuvrralaččat go sii váldet oktavuođa institušuvnnaide dearvvasvuohta- ja sosiálasuorggis. Almmolašvuođain deaivvadettiin kultuvrralaš bealli lea seamma dehálaš go gielalaš; Sámiin lea dávjá earálágan eallinipmárdus go váldoservodagas. Dát čuolbma guoská erenoamažit dearvvasvuohta- ja sosiálasuorgái. Danin sámegielat dearvvasvuohta- ja sosiálabargiid rekrutteren ja skuvlen lea sámegielat geavaheaddjiid dearvvasvuohtafálaladaga dáfus áibbas dárbbašlaš. Oahpahusvuogádat galgá váldit vuolgga saji sámegielat oahppi ja sámi servodaga dárbbuin. Sámiid árbevierut, giella, kultuvra ja dehálaš árvvut galget vuhttot olles oahpahusvuogádagas. Sámi skuvllain galgá leat alla dássi, gos sámi mánát ja nuorat ožžot buoremus lági mielde heivehuvvon sámi oahppofálaldaga. Sámi mánát ja nuorat galget beassat geavahit oahpponeavvuid nugo earát. Buot sámi mánáin ja nuorain galgá leat sierra vuoigatvuohta oahppofálaldahkii sámegillii ja sámegielas orrunsajis beroškeahttá.</p>
<p>Lávdegotti unnitlohku oaivvilda ahte Sámedikkis galgá leat duohta bajimus ovddasvástádus das, mo sámegiellabargu galgá organiserejuvvot ja ruhtaduvvot. Sihke sámi ja dáža eiseválddit galget láhčit diliid sámegiela seailluheami ja ovddideami várás. </p>
<p><em type="bold">Gielladieđáhusa gieđahallamis </em>Áššái guoski dokumeanttas leat stuorra váilevašvuođat sihke hámi, sisdoalu ja giela dáfus. Danin mii leat válljen lahkonit áššái nu, ahte mii vuos čoahkkáigeassit dokumeantta deháleamos čuoggáid. Dasto mii ovdanbuktit muhtun oppalaš cealkámušaid dokumeantta hámi ektui, man maŋŋá gieđahallat dokumeantta sisdoalu. Loahpas lea min árvalus ja mearkkašumit. </p>
<p><em type="bold">Čoahkkáigeassu </em>Sámediggeráđđi bijai ovdan Sámediggedieđáhusa giela birra Sámedikki dievasčoahkkimii skábmamánus 2012:s. Ráđđi duddjo dieđáhusa gustovaš lágaid ja njuolggadusaid, raporttaid ja iešguhtege guorahallamiid vuođul, dego Sámi giellaiskkadeapmi 2012, guovttegielalašvuođadoarjaga árvvoštallan ja giellaguovddážiid árvvoštallan. </p>
<p>Sámediggeráđđi geahččala dieđáhusain ovdanbuktit bajimus dási politihka sámegiela birra, mii galgá čujuhit ja čielggadit prinsihpalaš áššiid sámegiela geavaheami ja ovddideami ektui. Sámediggeráđi váldomihttun sámegiela ovddideami oktavuođas lea lasihit giellageavaheddjiid logu ja loktet sámegiela geavaheami. Sámediggeráđđi geahččala čilget Sámedikki ja Ráđđehusa gaskasaš mearridanválddi ja ovddasvástádusjuogu ja deattuha ahte dát sisttisdoallá lágaid ja rámmaeavttuid árvvoštallama.</p>
<p>Sámediggeráđđi lohká dán dieđáhusa váldofokusan. Viidásut ráđđi dadjá, ahte dieđáhus čilge ja ságaškuššá makkár rolla ja politihkalaš váldi Sámedikkis galgá leat giellagažaldagain. Dieđáhusa vuođđun galget leat maid iešguđetge giellaguovllut ja dat dárbbut, mat gielas leat vai dat seailu,</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 306 siidu 453 siiddus nanosmuvvá ja ovddiduvvo dain guovlluin. Ráđđi čuoččuha maid dieđáhusa ságaškuššat daid hástalusaid mat gusket váilevaš olmmošlaš, ekonomalaš ja hálddahuslaš resurssaide sámegiela nannenbarggus ja ahte dieđáhus láhčá politihkkii mii galgá fuolahit ahte višuvnnat ja mihttomearit sámegiela nannema ja ovddideami dáfus álggahuvvojit.</p>
<p>Sámediggeráđđi ovdanbuktá njeallje áŋgiruššansuorggi sámegiela nannema ja ovddideami várás, dát leat: 1. ovddasvástádus sámegillii; 2. sámegiela rámmaeavttut; 3. giellageavaheaddjit ja 4. sámegiela geavaheapmi. Ráđđi meroštallá viidásut sámegiela árvovuođu, mii lea dieđáhusa vuođđun, ovdalgo manná dasa, man lea meroštallan dieđáhus rámman. Dás leat vuođđun - našuvnnalaš láhkamearrádusat, - dego vuođđolága § 110a, Sámeláhka ja sámelága giellanjuolggadusat, oahpahusláhka, mánáidgárdeláhka, báikenammaláhka, ja láhkaásahus bearráigeahččoláhkaásahusa rievdadeami birra, - riikkaidgaskasaš konvenšuvnnat ja julggaštusat, Sámedikki stivrendokumeanta giela dáfus, Ovttasbargošiehtadusat suohkaniiguin ja fylkkasuohkaniiguin guovttegielalašvuođadoarjaga geavaheamis. Maiddái <span type="quote">"Ovddasvástádus juohku sámegiela dáfus"</span> lea biddjon oassin dieđáhusa rámman, mas Sámediggái, giellaguovddážiidda, departemeanttaide, fylkkamánniide, gielddaide ja fylkkamánniide meroštallo rolla.</p>
<p>Dieđáhusa máhttovuođu čilgehusa vuođđun leat dievva iešguđetlágan guorahallamat ja raporttat; earret eará Erenoamášraportevrra James Anaya raporta Norgga, Ruoŧa ja Suoma sápmelaččaid birra,</p>
<p>Sámi logut muitalit 5, Sámi giellaiskkadeapmi 2012, Raporta, “Langs lange spor- om samisk forskning og høyere utdanning", gielladillečilgehus dearvvasvuohtasuorggis - almmá makkárge gáldočujuhusaid haga, sámi perspektiivva kárten suohkansuorggis, man Norut Áltá (2012) lea čađahan Ođasmahttin-, Hálddahus- Girkodepartemeantta ovddas (OHD), ja sámi giellaguovddážiid árvvoštallan, man lea maid čađahan Norut Áltá seamma jagi. Čilgehus sierra sámegielaid dilálašvuođain lea maid addon sadji dan nu gohččoduvvon Máhttovuođus, mas čujuhuvvo maiddái moatti kártemii ja guorahallamii almmolaš giellaplánema birra.</p>
<p>Čuovvovaš oassi dokumeanttas man bajilčálan lea; <span type="quote">"Guovddáš hástalusat"</span> čujuha 6 bajit dási hástalussii; Ovddasvástádusjuohku ja váldi giellaáššiin. Sámegiela rámmaeavttut, sámegiela geavaheaddjit, almmolaš hálddašeapmi, iešguđetlágan gielladilit ja duohta vejolašvuođat geavahit sámegiela. Maŋimuš oassi dieđáhusas gieđahallá dan 4 ovddabealde namuhuvvon áŋgiruššansuorggi.</p>
<p>Mearkkašumit das mot dokumeanta lea huksejuvvon Dat mii lea eanemus čalbmáičuohcci dán dokumeanttas lea ahte ii leat ovttaoaivilvuohta das mii biddjo ovdan dego čuolbma, ja das maid dieđáhus duođai gieđahala. Das lea stuora váikkuhus dokumeantta sisdollui, ja dan dihte mii namuhit dan dás vuolábealde. Nubbi mii lea mearkkašanveara lea ahte ii leat ráddjejuvvon das maid čilge dain iešguđet gurgalusain/osiin dokumeanttas. Dát guoská olles dieđáhussii, muhto oidno erenoamážit 10. ja 11. siidduin. Oaidná gal vuolitbajilčállagiin ahte lea dáhttu čilget dokumeantta diehtovuođu, muhto dás čilgejuvvo Giellaiskkadeapmi 2102 miehtá teakstabihtá, ja gaskkohagaid čujuhuvvo eará dokumeanttaide. Viidáset, de boahtá čuolbmačilgen ja digaštallan áššis, mii lunddolaččat gulašii eará oassái dieđáhusas. </p>
<p>Dokumeantta struktuvra dahje váilevaš struktuvra dagaha ahte diehtu láivu ja šaddá eahpečielggas, ja lohkki šaddá dárkilit lohkat dokumeantta gávnnahan dihte struktuvrra ieš. Go guoská gillii, de gurgaluvvojit teakstaosiin ollu diehttelasáššit. Lea váttis gávdnat struktuvrra ákkastallamis. Doppe gos lea geahččaluvvon dan dahkat, de leat dat hárve huksejuvvon daid ieš-čilgejuvvon rámmaid nala. Eahpečielggas doabageavaheapmi dagaha maid sisdoalu váttisin ipmirdit dehe sáhttá máŋggaládje ipmirdit. Máŋgga sajis geavahuvvo doaba <span type="quote">“stáhta”</span> dego Sámediggi ii livčče maid oassi stáhtahálddahusas. Dát mielddisbuktá ahte dat vuosttažettiin ii leat duohta, ja nuppádassii dat seaguha dan ovddasvástádusa man birra galggašii čielggaduvvot.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 307 siidu 453 siiddus</p>
<p>Sisdoallobealis lea nugo namuhuvvon, stuorimus váttisvuohta ahte váldooassi ii guoskkat dan maid álggus buktá ovdan dego dieđáhusa váldosisdoallu. Dás čuoččuhuvvo álggus ahte dieđáhus galgá sisttisdoallat bajitdási politihkka sámi gielas, ja ahte dás galgá čielggaduvvot prinsihpalaš gažaldagat giela rámmaeavttuid ektui. Viidáseappot, de lea jurdda čielggadit dálá lágaid ja rámmaid. Dat lágat maid dás áigu čielggadit, eai namuhuvvo konkrehta dásis dieđáhusa váldooasis. Lávdegotti unnitlohku oaivvilda ahte sámedikki giellapolitihkalaš vuođđogeađgi ferte huksejuvvot dan nala ahte systemáhtalaččat guorahallá buot servodatosiid mat hálddašit min giela; mas maid konkretisere moht mii jurddašit dustet hástalusaid maid mii diehtit dat iešguđet suorggit ožžot, ja maid čielggadit makkár osiid berre čielggadit. Dát ferte dahkkot ságastallama vuođul sámi servodagain. Dás leat guovddážis buohkat gean otne lea guovddáš rolla sámi giela hálddašeamis. Dákkár vuođđogeađgi galggašii maid muhtui n muddui vuođđuduvvot <span type="quote">“dás-ja-dál-dilli”</span>, siskkobealde daid rámmaid maid Sámediggi otne ferte doahtalit, ja aktiivvalaččat geavahit daid vejolašvuođaid ja váikkuhangaskaomiid mat Sámedikkis leat otne, váikkuhan dihte giela saji servodagas.</p>
<p>Lávdegotti unnitlogus lea dat čielga oaidnu ahte Sámedikki rolla dego ovttasbargoguoibmi sihke guovddáš, guovlulaš ja suohkanlaš hálddahussii Norggas, maid addá Sámediggái legitimitehta váldit bajimus ovddasvástádusa koordineret gielladoaimmaid iešguđet ásahusaid gaska, sihke stáhta ja daid gaska mat eai gula stáhtii.</p>
<p>Sámedikkis lea maid dehálaš rolla sámi ásahusaide ja organisašuvnnaide sihke Norggas ja muđui sámis, juoga mii maid ii dušše atte legitimitehta dakkár rollii. Dat maid buktá ovddasvástádusa ásahussii váldit dakkár rolla, ja leat dihtomielalaš dan ovddasvástádusa. Lávdegotti unnitlohku sávvá buresboahtima ahte dakkár rolla šaddá formálalaš lága bokte. Lea dehálaš deattuhit politihkalaš strategiijaid ja daid konkrehta doaimmaid maid Sámediggi ovdal lea bidjan vuođđun iežas giellapolitihkkii nugo Gielladieđáhus 2004, Sámegiella lea čaffat! Sámediggeráđđi bidjá maid vuođđun daid demográfalaš rievdamiid mat leat sámi servodagas leamaš daid maŋemus logenar jagi, mii mielddisbuktá ahte eambbosat fárrejit eret dain árbevirolaš guovlluin ja fárrejit gávpogiidda. Sámediggeráđđi oaivvilda dán oktavuođas ahte giellahálddašeapmi ferte dustet dáid rievdamiid. Lávdegotti unnitlohku lea ovttaoaivilis ahte go nu oallu sápmelaččat orrot gávpogiin, de dat gáibida gielladoaimmaid, ja ahte giellasuodjalus lea doppe gos sámit orrot. Lihkká háliidit mii muittuhit ahte maŋemus logenar jagi guovddážii fárren lea leamaš dego hástalus daid guovddáš sámi guovlluide. Giellahálddašanguovlu lea dan dáfus leamaš dehálaš politihkalaš váikkuhangaskaoapmi vai ii leat nu ollu fárren gávpogiidda, ja lea goit addán unnit suohkaniidda vejolašvuođa giellamáhtu ja olmmošlaš resurssaid gilvvus. Lávdegotti unnitlohku lea dan dihte kritihkalaš dasa ahte reavadit Sámedikki giellapolitihka dan guvlui mii sáhttá doamahit dakkár guovddášfárrema, nu guhka go dakkár mearrádusas eai leat doarvái fáktadieđut vuođđun.</p>
<p>Dasto lea unnitlogus imaštallan dasa ahte Sámediggeráđđi, man Bargiidbellodat jođiha, vállje dan vuogi ahte ii deattut dan duohtavuođa ahte Ráđđehus, man maid Bargiidbellodat, Bargo – ja Searvadahttindepartemeanta juo 2009:s ovddidii Sámegielaid doaibmaplána. Sámediggeráđđi namaha gal doaibmaplána earret eará bajilčállaga <span type="quote">“rámmat”</span> vuolde, ja maid ovtta eaŋkildoaimma vuolde, muhto dás ii boađe konkrehta maid Ráđđi lea bargan daiguin 66 doaimmaiguin maid Ráđđehus ovddidii juo 2009:s ja mii stáhtusraporttas lea lassánan nu ahte dál leat 78 doaimma. Ovdamearkka dihte sáhttá čájehit mot okta ášši lea jaska leamaš, háliida lávdegotti unnitlohku geahččat mot NSR evttohus ásahit sierra gozihanorgána sámi giela váste lea meannuduvvon jagiid čađa.</p>
<p>Norgga Sámiid Riikkasearvi ovddidii 2008:s logi čuoggá sámegiela ovdánahttimii mas okta doaibma lei sierra bearráigeahčču. Dán čuovvoleimmet válgaprográmmas Sámediggeválgga oktavuođas 2009, mas mii evttohit ásahit sámegiela bearráigeahččanorgána, e.e. sihkkarastin dihte ahte sámelága giellanjuolggadusat čuvvojuvvojit. 2009:s váldá Ráđđehus dán doaimma Sámegielaid doaibmaplánas</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 308 siidu 453 siiddus ovdan, dat lea doaibma 27. Bearráigeahčču sámelága giellanjuolggadusaiguin” ja das namuhuvvo áigemearri 2009 ja 2010. Lávdegotti unnitlohku ohcala ášši min mearkkašumis áššis 18/12 Sámediggeráđi čielggadus sámegiela birra, vai ášši boađášii ovddasguvlui systemas.</p>
<p>Dán gielladieđáhusas viimmat sámediggeráđđi ovddida doaimma doaibmabiju 1 vuolde <span type="quote">“Bearráigeahččan – ja váidinorgána sámegielas”</span> . Strategiija mii válljejuvvo lea ráhkadit mandáhta bearráigeahččan – ja váidinorgánii. Dát dađibahábut muitala ahte Sámediggeráđi bealis lea unnán deaddu čađahit go maŋŋel dáid jagiid lea dušše dan dássái boahtán ahte oaidná dárbbu ráhkadit mandáhta. Ferte gal vel namuhit ahte lávdegotti unnitlohku dás vuolábealde boahtá doarjut ahte ásahuvvo bearráigeahččan – ja váidinorgána, ja mas maid árvvoštallojuvvo lea go áittardeaddji buoret. <em type="bold">Váilevaš doaibmabijut </em>Lávdegotti unnitlohku šálloša go Sámediggeráđđi dieđáhusas ii ovddit konkrehta doaimmaid meannudeapmái. Unnitlogu oaivil lea ahte livččii sávahahtti sámi giellageavaheddjiide, organisašuvnnaide, suohkaniidda ja ásahusaide oaidnit makkár vuoruhemiid Sámediggi áigu dahkat nannendihti sámegiela. Dan sadjái lohka Sámediggeráđđi <span type="quote">“jahkásaš vuoruheamit ja doaibmabijut bohtet ovdan Sámedikki bušeahtas ja bohtosat jahkedieđáhusas”</span>. Norgga Sámiid Riikasearvi oaivvilda ahte konkrehta doaibmabijut livčče sáhtán ovddiduvvot dieđáhusas, muhto váldá čuovvoleapmái Sámediggeráđi áigumuša ja áigu ovddidit doaibmapáhka nuppe háve. </p>
<p><em type="bold">Mearkkašumit doaibmabijuide </em>Áŋgiruššansuorgi 1: ovddasvástádus sámi giela ovddas Sámedikki ovddasvástádus ovdánahttit giela </p>
<p>Sámedikki gielladieđáhusas lohka Sámediggeráđđi ahte oassi sámi iešmearrideamis giela, kultuvrra ja servodateallima badjel lea ahte Sámedikkis galgá duohta váldi giellapolitihkas, ja ahte sapmálaččat ieža hálddašit giela. Ráđđi viidáseappot lohka ahte Sámedikkis galgá ovddasvástádus ovddidit giela , ja mii Sámediggeráđi oainnu mielde mielddisbuktá ahte Sámedikkis lea ovddasvástádus hábmet sámi giellapolitihka Norggas. Dát váldi lea mearrideaddji jus galgá sihkkarastit sámegiela. Viidáseappot čujuha Sámediggeráđđi ahte lea dárbu ollislaš ja bajitdási giellapolitihkkii das mot nannet ja ovdánahttit sámegiela iešguđet servodatsurgiin. Gielladieđáhusas galgá mearridanvuođđu dán bargui. Sámediggeráđi mielde dat mielddisbuktá ahte ferte čielga juohku ovddasvástádusas ja válddis gaskal Sámedikki ja Ráđđehusa. Ráđđehus lea geatnegahtton sihkkarastit ovttaskas olbmo individuella rievtti geavahit sámegiela almmolaš hálddahusas, ahte almmuhusat leat sihke dárogillii ja sámegillii, ja sihkkarastit ahte almmolaš dieđut leat goappašat gielaide. Sámediggeráđđi oaivvilda ahte Ráđđehusas lea bajimus ovddasvástádus stáhta ja suohkana ásahusat devdet iežaset geatnegasvuođa ja addet ovttaskas olbmui almmolaš bálvalusa ja fálaldaga sámegillii.</p>
<p>Sámedikkis fas galgá ovddasvástádus ovdánahttit sámegiela ja hábmet sámegielpolitihka Norggas. Čujuhuvvo maid ahte ollu eavttut fertejit leat sajis vai Sámedikkis sáhttá leat duohta ovddasvástádus, dás maid lassi ruhtadeapmi, válddi sirdin, ja geahččat lága čađa. Sámediggeráđi oaivila mielde galgá Sámedikkis leat guovddáš rolla dán barggus, ja evttoha ahte ásahuvvo almmolaš sámi lávdegoddi (SaOU) mas leat áirasat ráđđehusas ja Sámedikkis. Lávdegottis ferte Ráđi oaivil mielde leat láhkalávdegotti mandáhtta. Dasa lassin ferte lávdegoddi guorahallat rámmaeavttuid, ovddasvástádusa ja ovttastahttima sámegiela doaimmain ja maid ovddidit rievdadusevttohusaid. Sámediggeráđđi eaktuda ahte Sámediggi ráhkada mandáhta lávdegoddái. Lávdegotti unnitlohku čuovvola ahte oassi barggus oažžut iešmearrideami giela, kultuvrra ja servodateallima badjel, de galgá Sámedikkis leat duohta váldi giellapolitihkas ja ahte sámegiella lea</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 309 siidu 453 siiddus juoga maid sápmelaččat ieža fertejit hálddašit. Dát áirasat leat maid ovttaoaivilis ahte Sámedikkis galgá leat ovddasvástádus sámegiela ovdánahttimis. Go Sámediggeráđđi oaivvilda ahte ovddasvástádus ovdánahttit sámegiela lunddolaččat mielddisbuktá ahte sámedikkis maid lea ovddasvástádus sámegiela politihkkii Norggas, de dát áirasat háliidit lagabui čilgejuvvot ráđi áigumušas.</p>
<p>Unnitlohku čujuha Ráđđehusa Sámegielaid doaibmaplánii gos lea ná: <span type="quote">“Sámedikkis lea ja galgá ain leat erenoamáš guovdilis rolla sámegiela bargguin. Norgga eiseválddit eai dattetge sahte sirdit alddiineaset Sámediggái bajimuš ovddasvástádusa sámegielas. Álo lea stahtalaš ovddasvástádus bidjat dárbbašlaš rápmaeavttuid sámegiela gáhttejupmái ja ovddideapmái. Sámedikkis okto ii sahte lea ovddasvástádus sámegiela ovddideami lágideamis. Sámegiela joatkevaš ovdáneapmi sorjá máŋgga oasalačča áŋgiruššamis, ja das lea maiddai gielddain/suohkaniin ja fylkkagielddain/- suohkaniinge guovdilis doaibma”</span> (s.14). Sámediggeráđđi áigu čielga guovttijuogu ovddasvástádus- ja váldesuorggis gaskal Sámedikki ja</p>
<p>Ráđđehusa. Gielladieđáhusas lea ná: “Nu lea Ráđđehusas bajimus ovddasvástádus das ahte stáhtalaš ja suohkanlaš ásahusat devdet iežaset geatnegasvuođaid ja addet ovttaskas giellageavaheaddjái almmolaš bálvalusaid ja fálaldagaid sámegillii.</p>
<p>Sámedikkis galgá leat ovddasvástádus ovddidit sámegiela ja hábmet sámi giellapolitihka Norggas. Jus Sámedikkis galgá leat duohta bajimus ovddasvástádus sámegiela ovddideamis, de fertejit muhtun eavttut leat sajis. Lea dárbu sihke lasihit ekonomalaš rámmaid, sirdit válddi ja guorahallat lágaid”. Lávdegotti unnitlohku oaidná váttisin dan go Sámediggeráđđi dainna guovttejuohkimiin bidjá eret iežas ovddasvástádusa dasa ahte ovttaskas giellageavaheaddji oažžu almmolaš bálvalusa ja fálaldaga sámegillii. Dát áirasat áigot cuiggodit ahte orru dego Sámediggi ii leat mielas váldit ovddasvástádusa gielas ovttaskas sapmálačča ovddas dan suohkanis gos sii orrot. Dat guoská mánáide mánáidgárdái, ohppiide skuvllas dehe vuorasolbmuide buohcciviesus. Dán eai sáhte dát áirasat doarjut. Unnitlohku háliida viidáseappot ahte Sámediggeráđđi čilge mii lea dás: <span type="quote">“Sámedikkis galgá leat ovddasvástádus (...) hábmemis sámi giellapolitihka Norggas”</span> go geahččá Sámegielaid doaibmaplána ektui, gos daddjo <span type="quote">“Norgga eiseválddit eai dattetge sahte sirdit alddiineaset Sámediggái bajimuš ovddasvástádusa sámegielas”</span> <em type="bold">Ovddasvástádusa juohkin ja ovttasteapmi gielladoaimmain </em>Sámediggeráđđi čujuha ahte” Lea áibbas čielga dárbu ahte muhtumis lea bajimus ovddasvástádus sámi giellaovddideamis, ja doaibmabijuid oktiiheiveheamis”. </p>
<p>Sámediggeráđđi oaidná <span type="quote">“Sámediggi oaidná dárbbu dasa ahte ovddasvástádus oktiiheiveheami ja doaibmabijuid ovttastahttima dáfus dain iešguđetge giellaguovlluin formaliserejuvvo.”</span> Viidáseappot vásiha ráđđi <span type="quote">“Sámediggi vásiha ahte dat iešguđetge giellaguovllut ohcalit lagat ovttasbarggu Sámedikkiin”</span>. Ráđđi buktá ovdamearkka dan dilis mas lullisámi giellaguovlu lea ja čujuha dasa ahte <span type="quote">“Sihke suohkanat, fylkkasuohkanat ja fylkkamánnit barget veahkkin ja dain leat iešguđetlágan rollat lullisámegiela nannema barggus”</span>. Sámediggeráđđi konkludere ahte <span type="quote">“Lea lunddolaš ahte Sámedikkis lea bajimus ovddasvástádus gielladoaibmabijuid oktiiheiveheamis ja ovddasvástádusjuogus”</span>. Dasto Sámediggeráđđi lagabut geahčada Ráđđehusa Sámegielaid doaibmaplána 2009 – 2013. Ráđi ipmárdus lea ahte <span type="quote">“Dat iešguđetge departemeanttat fertejit háhkat stuorát gelbbolašvuođa sámi diliid ja sámegiela birra”</span> ja viidáseappot ahte <span type="quote">“Lea dehálaš ahte dat iešguđetge departemeanttat álget guoddit eambbo ovddasvástádusa ja ožžot čielgaset rolla sámegiela barggu dáfus”</span>. Lávdegotti unnitlohku oaidná dárbbu bajitdási ovddasvástádussii sámegiela ovdánahttimii ja ovttastahttimii doaimmain, formálalaččat čilgejuvvo Sámedikki rámmain. Lávdegotti áirasat oaivvildit ahte bajitdási ovddasvástádus lunddolaččat gullá Sámediggái.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 310 siidu 453 siiddus</p>
<p>Dát áirasat oidnet dárbbu čujuhit dan guovtteoaivilvuođa mii lea das ahte Sámediggeráđđi oaivvilda ahte Ráđđehusas nuppe bealis galgá leat <span type="quote">“bajimus ovddasvástádus stáhta ja suohkana ásahusat devdet iežaset geatnegasvuođa ja addet ovttaskas olbmui almmolaš bálvalusa ja fálaldaga sámegillii.”</span> (čuoggás</p>
<p>Sámedikkis galgá leat ovddasvástádus ovdánahttit sámegiela” dás bajábealde), ja nuppe dáfus fas oaivvilda ahte <span type="quote">“Lea lunddolaš ahte Sámedikkis lea bajimus ovddasvástádus gielladoaibmabijuid oktiiheiveheamis ja ovddasvástádusjuogus”</span>. Unnitlohku čujuha Sámediggeráđi ipmárdussii ahte dain iešguđet departemeanttain lea váilevaš gelbbolašvuohta ja dárbu sin ovddasvástádusa deattuhit ja maid čielggadit rollaid go guoská sámi dilálašvuhtii ja sámegillii. Dát áirasat eai sáhte dušše doarjut Sámediggeráđi moaitámuša dáin čuoggáin. Ráđđehus čujuha Sámegielaid doaibmaplánii 2009 – 2013 mas leat 66 čielga doaibmabiju, ja stáhtusraportii <span type="quote">“gielladilli jagi 2010 ja joatkevaš barggut jagi 2011”</span>, mas leat 78 čielga doaibmabiju, ja dáid áirasiid oainnu mielde lea das čielga ja plánejuvvon čuovvoleapmi giellapolitihkas. Ráđđehus deattuha ahte bargu doaibmaplánain ja jahkásaš stáhtusraporttaid ráhkadeamis lea leamaš gulahallan Sámedikkiin.</p>
<p><em type="bold">Bearráigeahččan – ja váidinorgána sámegillii </em></p>
<p>Lávdegotti unnitlohku doarju Sámediggeráđi evttohusa ásahit bearráigeahččan – ja váidinorgána sámegiela várás, dás maid ahte okta strategiijan doibmii ráhkaduvvo mandáhtta. Muhto mas maid geahčada livččii go áittardeaddji rolla buoret.</p>
<p>Áŋgiruššansuorgi 2: Sámegiela rámmaeavttut <em type="bold">Sámelága giellanjuolggadusat ja hálddašanmodealla </em>Sámediggedieđáhusas sámegiela birra evttoha Sámediggeráđđi heaittihit giellahálddašanguovllu. Sámediggeráđi vuolggasadji lea dat riekti mii buot sápmelaččain lea geavahit iežas giela ja ahte juohkehaččas galgá riekti geavahit sámegiela almmolaš ásahusain gos ihkinassii orru. Dás čujuhuvvo dasa ahte otne leat dušše sii geat orrot hálddašanguovllus geain lea dat riekti, ja dan dihte oaidnit ahte lea dárbbašlaš revideret sámelága giellanjuolggadusaid nu ahte dat gustojit olles riikii. Sámediggeráđđi čujuha maid dasa ahte Ráđđehus lea guorahallame sámelága giellanjuolggadusaid mas maid guorahallá boahtteáigge hálddašanmálliid. Ráđi oainnu mielde lea dárbbašlaš geahččat lága dan geažil go gielladilli lea rievdan, ássanmállet ja ahte ođđa suohkanat leat boahtán mielde hálddašanguvlui. </p>
<p>Sámediggeráđđi eaktuda ahte go sámelága giellanjuolggadusat galget rievdaduvvot vai gustojit olles riikii de lea dárbu sirret njuolggadusaid. Sámediggeráđđi oaidná ahte sáhttá leat hástalus muhtun suohkaniidda Norggas bálvalit sámi álbmoga sámegillii ja dan dihte lea dárbu ođđa hálddašanmállii mii boađášii otná hálddašanmálle sadjái.</p>
<p>Sámediggeráđđi oaidná dakkár málle mas hálddašeapmi lea juhkkon guovtti sadjái, ja mas lea heivvolaš ahte njuolggadusat gusket daidda suohkaniidda mat dál leat hálddašanguovllus. Dat suohkanat namuhuvvojit dego giellaresursasuohkanat gos sámi álbmogis fertejit leat viidát rievttit geavahit giela ja oažžut bálvalusaid sámegillii. Eará suohkaniidda galgá maid sámelága giellanjuolggadusat guoskat, muhto vehá unnit njuolggadusat muhto nu fal ahte muhtun guovddáš giellarievttit gustojit. Čujuhuvvo ahte dakkár guovtteoasát mállii lea dárbu lassi ekonomalaš resurssaid ja lea dárbu ahte suohkanat leat sihkkaraston ahte boahtá ruhta rámma mielde stáhtabušeahtas. Lávdegotti unnitlohku áigu álggus namuhit ahte sámegiela hálddašanguovlu álggahuvvui sámelága vuođul go sámeláhka oaččui ođđa goalmmát kapihttala giela birra 1990:s. Njuolggadusat bohte doibmii ođđajagimánu 1.b 1992. Duogáš go bođii láhkii ahte stáhtas lea ovddasvástádus láhččit dili vai sámi álbmot sáhttá <span type="quote">“sihkkarastit ja ovddidit iežas giela, iežas kultuvrra ja iežas servodateallima”</span>. (Norgga Sámiid Riikasearvi lea leamaš ja lea guovddáš premissaaddi dán barggus daiguin dehálaš milepælaiguin sámepolitihkalaš ovdáneames). Hálddašanguvlui gullet otne suohkanat Kárášjohka,</p>
<p>Guovdageaidnu, Unjárga, Porsáŋgu ja Deatnu Finnmárkkus, Gáivuotna ja Loabát Romssa fylkkas,</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 311 siidu 453 siiddus</p>
<p>Divttasvuotna Norlánddas, ja Snoasa ja Raavrevijhke Davvi – Trøndelagas. Dát áirasat čujuhit dasa ahte hálddašanguovllu suohkanat leat leamaš ja leat dehálaš reaiddut Sámediggái ja stáhta eiseválddiide barggus nannet sámegiela ja addit buori fálaldaga álbmogii.</p>
<p>Sámediggeráđđi bidjá dás vuođđun daid demográfalaš rievdamiid sámi servodagas daid maŋemus logenar jagi, go sápmelaččat fárrejit árbevirolaš guovlluin gávpogiidda. Sámediggeráđđi oaivvilda dán oktavuođas ahte giellahálddašeapmi ferte dustet dáid rievdamiid. Lávdegotti unnitlohku lea ovttaoaivilis das ahte dat oallu sápmelaččat mat orrot gávpogiin, gáibida ahte álggahuvvojit sierralágan gielladoaimmat ja giellasuodjalus doppe gos sámit orrot. Lihkká háliidit mii muittuhit ahte daid maŋemus logenar jagi guovddážii fárren lea čujuhuvvon dego hástalus guovddášsámi guovlluide.</p>
<p>Giellahálddašanguovlu lea nu leamaš dehálaš politihkalaš váikkuhangaskaoapmi buođđut fárrema gávpogiidda ja lea addán smávit suohkaniidda vejolašvuođa gilvvus giellagelbbolašvuođas ja olmmošlaš resurssaid gilvvus. Lávdegotti unnitlohku čujuha dasa ahte Ráđđehusa sámegielaid doaibmaplánas 2009 – 2013 čujuhuvvo árvvoštallamii man Sámi instituhtta čađahii 2007:s. Árvvoštallamis biddjo jearaldat váldet go sámelága giellanjuolggadusat doarvái bures vuhtii Europa guovlulaš – ja unnitálbmotgielaid soahpamušas. Deattuhuvvo ahte hálddašanguovlu ráddjemis lea mearrideaddji mearkkašupmi oažžu go rivttiid sámelága vuođul. Čujuhuvvo dasa ahte dat geográfalaš rádjen mii geavahuvvo unnitloguid giellasoahpamušas lea soddjileabbo go dat mii geavahuvvo sámelága giellanjuolggadusain ja dát árvvoštallanraportta mielde buktá soabathisvuođa daid prinsihpaid gaski ahte buohkat galget ovtta ládje meannuduvvot, ja dásseárvosaš ja ovttadássásašvuođa gaski. Árvvoštallanraporttas evttohuvvo ahte gažaldat eambbo soddjilis geográfalaš juohkin árvvoštallo sierra. Doaibmaplána doaibma 27 lea ná: <span type="quote">“Bargo- ja searvadahttindepartemeanta áigu danne álggahit barggu mas geahčadit sámelága giellanjuolggadusaid riikkaidgaskasaš geatnegasvuođaid ektui, ja mas árvvoštallet leago dárbu nuppástuhttit sámelága giellanjuolggadusaid. Árvvoštallama dat áigu čađahit ráđđádaladettiinis Sámedikkiin. “ Lávdegotti unnitlohku sávvá buresboahtin dakkár revideremii sámelága giellanjuolggadusain. Unnitlohku bivdá Sámediggeráđi ovdal namuhuvvon rievdadeame buktit vuđolaš čilgehusa ja čielggadit doahpagis “giellaresursasuohkanat”</span> ja makkár váikkuhusat rievdamis lea otná hálddašanguovllu ektui. Dát ferte dahkkot ovttasráđiid ja gulahallama bokte daiguin geaidda dát guoská. Unnitlohku addá doarjaga dasa ahte muhtun giellarievttit fertejit gustot buot sápmelaččaide gos sii ain orrot. Dan oktavuođas čujuha Sámediggeráđđi giellarivttiide ovdaskuvlamánáin, riekti oažžut oahpahusa sámegiela ja sámegillii, riekti oažžut dearvvašvuođa – ja fuolahusbálvalusaid sámegillii, riekti vuhtiiváldit riektesihkarvuođas iežas gillii ja riekti girkomeanuide sámegillii. Dát áirasat áigot dás čujuhit Ráđđehusa doaibmaplánii mas namuhuvvo árvvoštallan sámelága giellanjuolggadusain maid sámi instituhtta čađahii 2007:s árvvoštallanraporta čájeha ahte almmolaš ásahusat masa dát láhka guoská, eai deavdde lága gáibádusaid doarvái. Dasto ii leat sámi álbmogis siskkobealde lága hálddašanguovllus sihkkaraston riekti atnin sámegiela almmolaš ásahusain nu ollu go giellanjuolggadusaid ulbmil lea. Váldosivva dasa orru leama ahte váilu gelbbolašvuohta sámegielas almmolaš ásahusaid bargiid gaskkas. Lávdegotti unnitlohku bivdá Sámediggeráđi čalmmis atnit dan jus giellarievttit viiddiduvvojit dan suohkanii gos olbmot orrot, ahte geahččá dán daid čuolmmaid ektui maid raporta čujuha. Go giellarievttit viiddiduvvojit lea erenoamáš dehálaš ahte gelbbolašvuohta sámegielas almmolaš ásahusain nannejuvvo, nu ahte dat bohtosat maid dán rádjai leat olahan eai láivvoše. Unnitlohku áigu viidásiid čájehit Sámediggeráđi duohtavuođačilgehussii mas čujuhuvvo gielladili rievdadussii, ássanguovllumállii ja ahte ođđa suohkanat leat váldon mielde hálddašanguovlluide. Ráđđi oaivvilda ahte boahtteáiggi hálddašanmálle ferte váldit vuhtii daid iešguđetgelágan gielladiliid mat leat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 312 siidu 453 siiddus iešguđetge giellaguovlluin. Dát áirasat áigot čujuhit váilevaš strategiijaid daid suohkaniid ektui mat iešguđetgelágan ákkaiguin eai leat fuobmán heivvolažžan searvat sámegiela hálddašanguvlui. Sorjjasmeahttun das jus otnáš hálddašanguovlu bissu dahje jus rievdaduvvo <span type="quote">“resursasuohkanin”</span> leat dákkár strategiijat dárbbašlaččat. Dat leat otná dán beaivvi oallut suohkaniin main lea geatnegasvuohta addit sámegiela fálaldaga álbmogii eará lágaid bokte. Dát áirasat dihtet ahte Sámediggi lea soabadan ovttasbargošiehtadusa muhtun suohkaniiguin, muhto váillahit dan ovdanbuktima dieđáhusas nu ahte dat konkrehta váikkuhangeavahemiid maid sáhttet digaštallat.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui Sámediggeráđi mearrádusárvalusa.</p>
<p>Mearkkašupmi, Fremskrittspartiet, áirras Arthur Tørfoss</p>
<p>Sámedikki dieđáhus sámegiela birra.</p>
<p>Sámediggi atná dárogiela ja sámegiela ovttadássásaš giellan. Dattetge lea dan duohken ovtta našuvdnii ahte álbmogis lea oktasaš giella vuođđovuogádat. Sámediggi atná dasto lunddolažžan ja riektin ahte dárogiella ferte leat váldogiellan norgga skuvllas. Sámedikki fokus ferte leat ahte váikkuhit olbmuid mat sávvet oahppat sámegiela, galget oaččut áiggi dan dahkat. Muhto Sámediggi ii leat sihkar ahte leago sámegiela hálddašanguovlu rievttes váikkuhangaskaoapmi seailudit sámegiela geavaheami.</p>
<p>Giellahálddašeami otnáš vuogi mielde ii oro doaibmame. Sámegiela geavaheddjiid oassi orru njiedjame, mii lea Sámedikki áigumuša vuostá. Oassi mas lea sámegiella eatnigiellan ii gávdno otne ollislaš diehtu.</p>
<p>Dieđáhus čájeha ahte otne leat ollu ja iešguđetlágan oassádallit mat leat mielde go gusto sámegillii, ja čujuha ahte dat duddjo unnán joatkevašvuođa, doaimmaid oktiiheiveheapmi váilu, ovddasvástádusdilli eahpečielggas ja ii leat diehtu oktasaš giellageavaheaddjis. Sámedikkis lea dat oaidnu ahte ferte álggahit vuogi mas oaidná man oallugiin lea sámegiella eatnigiellan. Sámedikkis lea maid dat oaivil ahte Stuoradiggi ferte ođđasit geahčadit sámegiela ovddasvástádusdili, dáinna áigumušain bidjat dán ovttaskas suohkaniidda. Dieđáhus váldo muđui diehtun.</p>
<p>III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:  Ealáhus- ja kulturlávdegotti árvalus evttohusmearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Heidi Persdatter Greiner</p>
<p>Haaker, áššejođiheaddji 2 Hans J. Eriksen</p>
<p xml:lang="isl">Agnar Kvernmo</p>
<p xml:lang="nob">Anders Somby jr.</p>
<p>Heidi Persdatter Greiner Haaker, čoahkkinortnegii</p>
<p xml:lang="nob">Hans J. Eriksen</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 313 siidu 453 siiddus 3 Mariann Wollmann Magga 4 Cecilie Grape</p>
<p xml:lang="nob">Sten Erling Jønsson</p>
<p xml:lang="nno">Heidi Persdatter Greiner Haaker</p>
<p>Mariann Wollmann Magga</p>
<p>Cecilie Grape 5 Ida Marie Bransfjell</p>
<p xml:lang="nob">Miriam Paulsen</p>
<p xml:lang="nob">Trond Are Anti</p>
<p xml:lang="nob">Ann-Mari Thomassen</p>
<p xml:lang="nob">Ida Marie Bransfjell 6 Per Andersen Bæhr</p>
<p xml:lang="nob">Trond Are Anti</p>
<p xml:lang="ron">Cecilie Grape</p>
<p xml:lang="nno">Heidi Persdatter Greiner Haaker</p>
<p xml:lang="nob">Per Andersen Bæhr 7 Silje Karine Muotka</p>
<p xml:lang="isl">Agnar Kvernmo</p>
<p xml:lang="ron">Cecile Grape</p>
<p xml:lang="nob">Silje Karine Muotka 8 Sten Erling Jønsson</p>
<p xml:lang="nob">Silje Karine Muotka</p>
<p xml:lang="nob">Trond Are Anti</p>
<p xml:lang="nob">Marit Kirsten Anti Gaup</p>
<p xml:lang="nob">Sten Erling Jønsson 9 Heidi Persdatter Greiner</p>
<p xml:lang="nob">Haaker 10 Ellinor Marita Jåma 11 Inger Eline Eriksen 12 Trond Are Anti 13 Toril Bakken Kåven 14 Ann-Mari Thomassen 15 Mariann Wollmann Magga</p>
<p xml:lang="nno">Heidi Persdatter Greiner</p>
<p>Haaker, áššejođiheaddji</p>
<p>VI Sámedikki mearrádus Sámediggi lea digaštallan sámediggedieđáhusa sámegiela birra. Dieđahus lea mielde čoahkkingirjjis.</p>
<p>Sámediggedieđáhus sámegiela birra Álggahus</p>
<p>Dáinna dieđáhusain áigu Sámediggi ovddidit bajimus dási politihka sámegiela birra, mii galgá čujuhit ja čielggadit prinsihpalaš áššiid sámegiela geavaheami ja ovddideami olis. Sámedikki váldomihttu sámegiela ovddideami oktavuođas lea lasihit giellageavaheddjiid logu ja loktet sámegiela geavaheami. Jus dáid ulbmiliid galgá olahit, de lea dárbbašlaš čielggadit válddi ja ovddasvástádusjuogu Sámedikki ja ráđđehusa gaskka. Dákkár čielggadeapmi mielddisbuktá ahte lágat ja rámmaeavttut árvvoštallojuvvojit ja rievdaduvvojit. Dát lea dán dieđáhusa váldofokus. Sámediggedieđáhus sámegiela birra sisttisdoallá hástalusaid, ulbmiliid ja strategiijaid 4 áŋgiruššansuorggis; Ovddasvástádus sámegillii</p>
<p>Sámegiela rámmaeavttut Giellageavaheaddjit Sámegiela geavaheapmi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 314 siidu 453 siiddus</p>
<p>Sápmelaččaid iešmearridanvuoigatvuohta iežamet giela, kultuvrra ja eallinvuogi hárrái lea nannejuvvon našuvnnalaš ja riikkaidgaskasaš lágain. Dát mielddisbuktá ahte sámi álbmogis lea vuoigatvuohta mearridit guđe guvlui boahttevaš giellapolitihkka galgá mannat. Mis lea maid vuoigatvuohta oahppat ja geavahit sámegiela. Vaikko gávdnojit našuvnnalaš ja riikkaidgaskasaš mearrádusat, de lea ain stuora lávki giellageavahanvuoigatvuođa ja dan duohta vejolašvuođa gaskka ahte geavahit ja ovddidit giela servodagas. Sámediggedieđáhus sámegiela birra čilge ja ságaškuššá makkár rolla ja politihkalaš váldi Sámedikkis galgá leat giellagažaldagain. Lea dárbu čielgaset ovddasvástádusjuhkui, buoret oktiiheiveheapmái doaibmabijuid dáfus ja buriid reaidduide boahttevaš giellavuoruheami dáfus.</p>
<p>Go Sámelága giellanjuolggadusat bohte fápmui 1992:s, nannejuvvui maiddái lágas guđet suohkanat galge leat mielde sámegiela hálddašanguovllus. Ráddjejuvvon mearri suohkanat leat váldojuvvon mielde dán guvlui, ja dát suohkanat leat geatnegahtton bálvalit iežas álbmoga sámegillii. Dat ahte sámelága giellanjuolggadusat dušše gusket hálddašanguovllu suohkaniidda, lea iešalddis stuora hástalus danne go dát ii atte sámegielat álbmogii Norggas ovttalágan vuoigatvuođaid geavahit ja oahppat sámegiela. Seammás čájehit iešguđetlágan evalueremat ja kártemat ahte suohkanat eai ollásit nagot doallat iežaset geatnegasvuođa fállat bálvalusaid guovtti gillii.</p>
<p>Ássanminstara rievdan ja ođđa suohkaniid fátmmasteapmi sámegiela hálddašanguvlui maŋemus jagiid čájeha ahte lea dárbu ođasmahttit sámelága giellanjuolggadusaid. Dieđáhus gieđahallá dán čuolmma ja nanne ahte almmolaš hálddašeapmi lea stáhta ovddasvástádus ja ahte sámegielat álbmogis lea vuoigatvuohta oažžut bálvalusaid sámegillii beroškeahttá gos orrot. Dát mielddisbuktá ahte sámelága giellanjuolggadusat galget gustot miehtá riikka. Sámediggedieđáhus luohpá dálá hálddašanmodeallas ja oaidná baicca daid suohkaniid mat leat mielde dálá hálddašanguovllus ovttasbargoguoibmin sámegiela nannen- ja ovddidanbarggus. Dát mearkkaša ahte leat guovttesuorat ovddasvástádusjuohku, gos Stáhtas lea ovddasvástádus almmolaš bálvalusaide ja nu maiddái ekonomalaš ja hálddahuslaš ovddasvástádus das ahte suohkanat, fylkkasuohkanat ja almmolaš ásahusat bálvalit sámegielat álbmoga sámegillii. Sámedikkis lea ovddasvástádus ovddidit sámegiela, ja oaidná dárbbu nannet ovttasbarggu ja resurssaid sámegiela ovddidanbarggus iešguđetge dásiin servodagas. Dát rievdadus mielddisbuktá dárbbu lávdegoddái mas lea mandáhtta čielggadit ja evttohit rievdadusaid lágain, válddiin ja ovddasvástádussurggiin mat gusket sámegillii</p>
<p>Váilevaš ekonomalaš, olmmošlaš ja hálddahuslaš resurssat leat stuora hástalussan sámegiela nannema barggus. Dát leat rámmaeavttut mat fertejit leat sajis vai sáhttit sihkkarastit sámegiela boahtteáiggi. Dieđáhus ságaškuššá dáid hástalusaid ja láhčá dili politihkkii mii galgá fuolahit ahte višuvnnat ja mihttomearit sámegiela nannema ja ovddideami dáfus álggahuvvojit.</p>
<p>Sámedikki ja Sámedikki giellapolitihka váldoulbmil sámegiela ovddideami olis lea lasihit sámegiel geavaheddjiid logu. Lea áibbas dárbbašlaš sámegiela boahtteáigái ahte sámegielagiid lohku lassána. Dieđáhus váldá vuođu dain iešguđetge giellaguovlluin ja dain dárbbuin mat gielas leat vai dat seailu, nanosmuvvá ja ovddiduvvo dain guovlluin. Dasto lea dehálaš ahte gávdnojit duohta vejolašvuođat geavahit giellamet máŋgga servodatsuorggis. Sámegiela geavaheapmi iešguđetge dásiin servodagas ferte lasihuvvot, ja lea mearrideaddji ahte eanet ásahusat váldet ovddasvástádusa lasihit sámegiela geavaheami. Sámegiela dilli lea iešguđetlágan, ii dušše gielaid gaskkas, muhto maiddái siskkáldasat gielain. Dát dahká ahte fertejit leat iešguđetlágan strategiijaid sámegiela nannemii ja ovddideapmái. Jus galgá háhkat eambbo máhtu daid iešguđetge gielladiliid birra, ja nu maiddái deaivat buorebut strategiijaiguin, de lea dárbu jeavddalaččat kártet giela dili. Sámediggedieđáhus sámegiela birra lea boađus proseassas mii Sámedikkis lea. Bargu dáinna dieđáhusain álggii stuora giellakonferánssain maid Sámediggi lágidii Romssas miessemánus 2011.</p>
<p>Konferánssas ledje logaldallit iešguđetge servodatsurggiin ja attii buori vuođu dieđáhusbargui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 315 siidu 453 siiddus</p>
<p>Miessemánu ja geassemánu 2012 mielde lea Sámediggeráđđi doallan máŋga rabas čoahkkima gos leat boahtán evttohusat dieđáhussii. Leat maiddái boahtán čálalaš evttohusat dieđáhussii ovttaskas olbmuin, ásahusain ja organisašuvnnain. Sámediggeráđis ja Sámedikki dievasčoahkkimis lea leamaš viiddis politihkalaš digaštallan. Sámediggeráđđi ovddidii čilgehusa sámegiela birra áššis 18/12 Sámedikki dievasčoahkkimii. Dát lea vuođđun Sámediggedieđáhussii sámegiela birra. Jahkásaš vuoruheamit ja doaibmabijut galget boahtit ovdan Sámedikki bušeahtas ja jahkedieđáhusa boađusolaheamis.</p>
<p xml:lang="kal">Definišuvnnat</p>
<p>Oktasaš ipmárdusa dihte lea dehálaš čielggadit muhtun doahpagiid mat leat guovddážis dán dieđáhusas. Danne háliidit čielggadit movt mii ipmirdit dáid doahpagiid.</p>
<p>Eatnigiella: Dán dieđáhusas geavahuvvo doaba dan vuosttaš giela birra maid lea oahppan ruovttus. Sáhttet maiddái leat máŋga eatnigiela jus lea oahppan máŋga giela oktanis. Eará báikkiin máilmmis (ovdamearkka dihte nuorta-asiáhtalaš riikkain) geavahuvvo eatnigiella dan čearddalaš joavkku giela birra masa gullá, beroškeahttá giellamáhtus.</p>
<p>Vuosttašgiella: Njálmmálaš, vejolaččat maiddái čálalaš, váldogiella. Oahpahusoktavuođas geavahuvvon dan giela birra maid vállje váldogiellan.</p>
<p>Nubbegiella: Giella mii ii leat olbmo vuosttašgiella, muhto maid oahppá dahje lea oahppan dakkár birrasis gos dábálaččat geavahuvvo beaivválaš giellan. Nubbegiella sáhttá maid mearkkašit buot gielaid mat eai leat vuosttašgielat, dát mearkkaša sihke nubbegiella ja amasgiella.</p>
<p>Giellaguoddit: Čeahpes giellageavaheaddjit mat geavahuvvojit resursaolmmožin giellaoahppama oktavuođas. Giellaarenat: Giellasosiologalaš doaba mii geavahuvvo báikkiid dahje ásahusaid birra gos giella lea anus. Giellaguovlu: Giellageográfalaš doaba mii čilge giela leavvama. Eanetloguguovlu: Guovlu gos eanetlohku álbmogis geavaha sámegiela beaivválaš giellan.</p>
<p>Guovttegielat: Olmmoš gii lea šaddan bajás guvttiin vuosttašgielain ja gii hálddaša goappašat gielaid ovtta bures, dahje olmmoš gii iežas árgabeaivvis geavaha guokte giela ja identifisere iežas goappašat gielaiguin, vaikko giellamáhttu ii leat seamma buorre goappašat gielain. Máŋggagielalaš: Olmmoš gii lea šaddan bajás guvttiin dahje máŋggain gielain ja gii identifisere iežas dáiguin gielaiguin ja/dahje olmmoš gii identifisere iežas máŋggain gielain ja geavaha máŋga giela iežas árgabeaivvis, vaikko giellamáhttu ii leat seamma buorre buot gielain.</p>
<p>Sámegiela árvovuođđu Sámegiella lea vuođđoárvu sámi servodagas. Danne lea giela suddjen ja viidáset ovddideapmi dehálaš ii ge dárbbaš čilgejuvvot eará ládje. Čielga mearka giela stuora mearkkašumis lea ahte čanastat sámegillii lea mearrideaddji go galgá čálihit iežas Sámedikki jienastuslohkui.</p>
<p>Sámegiella lea okta min kultuvrra vuođđogeđggiin vaikko buohkat eai máhte giela. Dát lea giella maid mis lea riekti nannet ja ovddidit sihke bealisteamet indiviidan ja servodagas. Dát riekti guoská beroškeahttá man bures guhtege mis odne máhttá giela. Riekti min iežamet gillii lea árvu mii lea vuođđun olles gielladieđáhussii. Buohkaide geat máhttet sámegiela, lea stuora árvu beassat sámástit nu olu oktavuođain go vejolaš maiddái bearraša ja lagasbirrasa olggobealde, nu go ovdamearkka dihte almmolaš kantuvrraiguin, dearvvašvuođabálvalusain, skuvllain, girkuin ja riektedoaimmahagain.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 316 siidu 453 siiddus</p>
<p>Lea iešalddis árvu go min giella čalmmustahttojuvvo servodagas. Go giella geavahuvvo máŋgga iešguđetge oktavuođas, de dasa addo oinnolaš árvu seamma ládje go eará gielaide. Dákkár oinnolaš dásseárvu gielaid gaskkas lea seammás mearkan ahte álbmogiid gaskkas lea dásseárvu. Vaikko mii dávjá hupmat sámegiela birra dego oktan giellan, de leat Norgga beale sápmelaččain árbečanastagat viđa iešguđetge sámegillii. Dát vihtta giela leat nuortalašgiella, davvisámegiella, julevsámegiella, bihtánsámegiella ja lullisámegiella. Čanastat ovtta dán viđa gillii sámi girjáivuođas ovddasta árvvu sápmelaččaide, ja dát árvu lea ge maid vuođđun gielladieđáhussii.</p>
<p>Rámmat Našuvnnalaš láhkamearrádusat</p>
<p>Sámegiella lea sámi kultuvrra vuođđogeađgi. Mii sápmelaččat leat eamiálbmot ja minoritehta Norggas, ja sámegiella ja sámi kultuvra dárbbašit ge erenoamáš suodjalusa vai ain sáhttá seailut ja ovdánit. Norgga stáhta leat geatnegahtton láhčit diliid nu ahte sápmelaččat sáhttet sihkkarastit ja ovddidit gielaset. Dát geatnegasvuođat, mat leat čállojuvvon lágaide ja konvenšuvnnaide, leat reaiddut maid Sámediggi geavaha go deaivvada guovddáš eiseválddiiguin, suohkaniiguin, fylkkasuohkaniiguin ja eará beliiguin geaiguin mii ovttasbargat.</p>
<p>Vuođđolága § 110a geatnegahttá Norgga stáhta láhčit diliid nu ahte sámegiella sáhttá seailut ja ovdánit. Láhka Sámedikki ja eará sámi vuoigatvuođaid birra (sámeláhka) bođii fápmui 1989:s ja dan ulbmil lea láhčit diliid nu ahte sámi álbmot Norggas sáhttá sihkkarastit ja ovddidit iežas giela, iežas kultuvrra ja servodateallima. Láhka konkretisere daid váldoprinsihpaid sisdoalu maid Vuođđolága § 110 nanne. Sámelága giellanjuolggadusat bohte fápmui 1992:s ja leat čilgejuvvon 3. kapihttalis, sámegiela birra. Go sámelága giellanjuolggadusat mearriduvvojedje, nannejuvvui maiddái lágas ahte Kárášjohka,</p>
<p>Guovdageaidnu, Unjárga, Porsáŋgu, Deatnu ja Gáivuotna galget sámegiela hálddašanguvlui mielde. Go Divttasvuona suohkan váldojuvvui mielde 2006:s, rievdaduvvui láhka nu ahte hálddašanguovlu dál lea mearriduvvon láhkamearrádusa bokte. Maŋŋel leat Snoasa ja Loabát suohkanat váldojuvvon mielde hálddašanguvlui, ja Røyrvik boahtá mielde 1.1.2013.</p>
<p>Sámelága giellanjuolggadusat (1992) addet sámegiela hálddašanguovllu álbmogii vuoigatvuođa váldit oktavuođa almmolaš ásahusaiguin ja oažžut vástádusa sámegillii dahje dárogillii nu movt ieš háliida. Vuoigatvuohta guoská sihke njálmmálaš ja čálalaš gulahallamis. Vuoigatvuohta ii gusto dain oktavuođain go hálddašanorgána ieš váldá oktavuođa. Buot almmuheamit almmolaš orgánain hálddašanguovllus mat gusket olles álbmogii dahje oassái álbmogis, galget almmuhuvvot sihke dárogillii ja sámegillii.</p>
<p>Sámelága § 3-5 addá viiddiduvvon vuoigatvuođa geavahit sámegiela go gulahallá dearvvašvuođa- ja sosiálabálvalusain. Dát mielddisbuktá ahte visot dearvvašvuođa- ja sosiálaásahusat mat váldet vuostá pasieanttaid sámegiela hálddašanguovllu suohkaniin, leat geatnegahtton bálvalit pasieanttaid sámegillii. Pasieantavuoigatvuođalága § 3-5 mii addá pasientii vuoigatvuođa oažžut dieđuid ovttaskas eavttuid vuođul, ja lága § 4-2 mieđihanhámi gáibádusa birra, leat maid áigeguovdilis mearrádusat. Sámi pasieanttaid vuoigatvuohta geavahit sámegiela hálddašanguovllus lea maid deattuhuvvon ođđa suohkanlaš dearvvašvuođa- ja fuolahuslágas: 3 – 10.4 lađas: <span type="quote">“Suohkanat sámegiela hálddašanguovllus galget fuolahit ahte sámi pasieanttaid dahje geavaheddjiid dárbu heivehuvvon bálvalusaide galgá deattuhuvvot bálvalusa hábmedettiin”</span>.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 317 siidu 453 siiddus</p>
<p>Sámelága § 3-6 addá juohkehažžii vuoigatvuođa oažžut oktagaslaš girkolaš bálvalusaid sámegillii. Dát mearkkaša sielumorašteami, gástta, vihaheami ja rihpaid. Báhpat geat virgáduvvojit hálddašanguvlui, fertejit čađahit sámegiel giellaoahpahusa jus ovdalaččas eai máhte sámegiela. Girku galgá maiddái ovddidit sámegiela hálddašanguovllu olggobealde. Girkolága § 24 čuodjá ná: <span type="quote">“Girkočoahkkin galgá suddjet ja ovddidit sámi girkoeallima [..]”</span>.</p>
<p>Sámelága § 3-7 guoská báikkálaš dahje regionálalaš orgána bargiid vuoigatvuhtii oažžut oahppovirgelobi bálkkáin háhkat sámegiel máhtu, go orgánas lea dárbu dákkár máhttui. Oahpahusláhka (1998) nanne ovttaskas olbmo vuoigatvuođa oažžut oahpahusa sámegielas ja sámegillii. Sámegiela hálddašanguovllus (oahpahuslágas gohčoduvvo <span type="quote">“sámi guovlun”</span>) lea buot ohppiin vuoigatvuohta oahpahussii Máhttolokten Sámi mielde, ja sis lea vejolašvuohta válljet sámegiela oahpahusgiellan. Oahppit sáhttet maid válljet dárogiela oahpahusgiellan, ja ovttastahttit dán oahpahusain sámegielas. Suohkaniin mat leat olggobealde hálddašanguovllu, lea ohppiin dušše vuoigatvuohta oažžut oahpahusa sámegielas oktagaslaš vuođuin. Jus galgá oažžut oahpahusa sámegillii, de fertejit unnimusat 10 oahppi suohkanis gáibidit dan, ja dát vuoigatvuohta bistá nu guhká go leat unnimusat guhtta oahppi vel joavkkus. Oahppit leat dás, lága mielde, definerejuvvon sin mánnán geat sáhttet čálihit iežaset Sámedikki jienastuslohkui.</p>
<p>Láhka mánáidgárddiid birra (2006) deattuha ahte suohkanis lea ovddasvástádus das ahte mánáidgárdefálaldat mánáide sámi guovllus (sámegiela hálddašanguovllus) lea huksejuvvon sámi giela ja kultuvrra vuođul. Sámi sisdoallu mánáidgárddiin olggobealde hálddašanguovllu lea mihá heajubut fuolahuvvon. Dáppe galget suohkanat láhčit dili nu ahte sámi mánát sáhttet sihkkarastit ja ovddidit iežaset giela ja iežaset kultuvrra. Sámi mánát olggobealde hálddašanguovllu leat definišuvnna mielde sin mánát geain unnimusat nubbi váhnen sáhttá čálihit iežas Sámedikki jienastuslohkui. Láhkaásahus bearráigeahččoláhkaásahusa ja biebmoruoktoláhkaásahusa rievdadeami birra mii bođii fápmui miessemánu 1. beaivvi 2012, deattuha dan vuoigatvuođa mii sámegielat mánáin geat orrot hálddašanguovllus lea doalahit iežaset giela fuolahussirdima oktavuođas. Láhkaásahusa rievdadeapmi mielddisbuktá ahte dál ferte aktiivvalaččat jearrat fuolahuvvojit go máná kultuvrralaš ja gielalaš vuoigatvuođat go biddjojuvvo biebmoruktui dahje mánáidsuodjalusásahussii. Ferte láhčit dili nu ahte mánná sáhtát ovddidit sihke iežas giela ja iežas kultuvrra.</p>
<p>Báikenammaláhka (1990) galgá sihkkarastit ahte sámi báikenamat vuhtii váldojuvvojit našuvnnalaš láhkamearrádusaid ja riikkaidgaskasaš šiehtadusaid ja konvenšuvnnaid mielde. Báikenammalága láhkaásahus § 7 nanne ahte jus báikenamas lea máŋggagielat namma, de galget buot gielat mat geavahuvvojit guovllus geavahuvvot luoddagalbbas. Báikenammalága ulbmil lea váldit vára báikenamain kulturmuitun, addit daidda praktihkalaččat heivvolaš čállinvuogi ja veahkkin oahpásnuhttit namaide ja aktiivvalaččat geavahit namaid. Báikenammalága mielde sáhttet almmolaš orgánat, dálloeaiggádat, báikkálaš organisašuvnnat main lea čanastat guvlui ja nammakonsuleanttat álggahit nammaášši. Suohkaniin lea mearridanváldi earret eará almmolaš čujuhusaid, čoahkkebáikkiid, gáhtaid ja almmolaš visttiid namaid dáfus. Stáhta kártadoaimmahat mearrida luonddunamaid ja eará namaid mat eai boađe ovdan báikenammalágas dahje láhkaásahusain. Departemeanttas lea mearridanváldi suohkannamaid dáfus. Lágas čuožžu čielgasit ahte sámi namat maid olbmot geavahit geat orrot fásta dahje geain leat ealáhusčanastagat báikái, daid galget almmolaš eiseválddit dábálaččat geavahit kárttain, galbbain, registariin oktan vejolaš dárogiel namain. Galbbain dahje kárttain ja sullasaččain gos geavahuvvo eambbo go okta namma, mearrida mearridanorgána movt namat galget leat maŋŋálaga. Go mearrida movt namat galget leat maŋŋálaga, de galgá váldit vuhtii giellageavaheami báikkis. Sámegiela hálddašanguovllus galget namat leat maŋŋálaga nu ahte sámegiella lea álggos, ja de dárogiella ja kvenagiella. Sámediggi nammada sámi báikenamaid báikenammakonsuleanttaid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 318 siidu 453 siiddus</p>
<p>Riikkaidgaskasaš konvenšuvnnat ja julggaštusat</p>
<p>Vuoigatvuohta eatnigillii lea vuođđo olmmošvuoigatvuohta. Juohke sápmelaččas lea vuoigatvuohta oahppat ja geavahit sámegiela. Našunálastáhta Norga lea geatnegahttán iežas sihke rievttalaččat ja politihkalaččat suddjet ja ovddidit min giela danin go mii leat eamiálbmot.</p>
<p>Mánáidkonvenšuvdna lea inkorporerejuvvon Norgga lágaide ja manná ovdalii go Norgga lágat.</p>
<p>Mánáidkonvenšuvnnas lea sierra artihkal eamiálbmotmánáid birra, artihkal 30; <span type="quote">“Mánáin, geat gullet minoritehtii dahje eamiálbmogii, lea vuoigatvuohta ovttas earáiguin iežas joavkkus atnit ávkki iežas kultuvrras, oskkus ja iežas gielas”</span>. ON konvenšuvdna siviila ja politihkalaš vuoigatvuođaid birra lea váldon mielde Norgga láhkii olmmošvuoigatvuođalága bokte. Artihkal 27 cealká ahte: <span type="quote">“dain stáhtain gos gávdnojit čearddalaš, oskkolaš dahje gielalaš minoritehtat, eai galgga sii geat gullet daidda, manahit vuoigatvuođa ovttas earáiguin joavkkus gudnejahttit iežaset kultuvrra, dovddastit ja doaimmahit iežaset oskku, dahje geavahit iežas giela”</span>. Dát konvenšuvdna manná ovdalii jus šaddet vuostálasvuođat Norgga eará lágaid mearrádusaid hárrái.</p>
<p>ILO-konvenšuvnnas nr. 169 eamiálbmogiid ja čearddalaš álbmogiid hárrái iešbirgejeaddji stáhtain leat artihkkalat mat sihke nannejit eamiálbmogiid vuoigatvuođa suddjet ja ovddidit iežaset giela ja ovttaskas olbmuid vuoigatvuođa oahppat ja geavahit iežaset giela. Artihkal 28 čuodjá: <span type="quote">“Galget ovddiduvvot doaibmabijut mat suddjejit ja ovddidit guoskevaš olbmuid álgovuolggalaš giela ovdáneami ja geavaheami”</span>.</p>
<p>Eurohpálaš šiehtadus regiovdna- dahje minoritehtagielaid birra galgá suddjet minoritehtagielaid nu ahte Eurohpá kultuvrra girjáivuohta ceavzá. Artihkal 7 geatnegahttá našunálastáhtaid čađahit konkrehta doaibmabijuid suddjen dihte minoritehtagielaid nu ahte dat bohtet oidnosii sihke politihkas, lágain ja geavatlaččat.</p>
<p>ON Eamiálbmotjulggaštus artihkal 13 nanne dan vuoigatvuođa mii mis sápmelaččain lea eamiálbmogin ealáskahttit, geavahit, ovddidit ja sirdit iežamet giela boahtte bulvii. Dát artihkal nanne maiddái sápmelaččaid vuoigatvuođa eamiálbmogin geavahit dulkka go deaivvada almmolaš bálvalusaiguin. Norga lea vuolláičállán julggaštusa, ja Sámediggi oaidná dán julggaštusa rievttalaččat geatnegahttin Norgii. Davviriikkalaš sámekonvenšuvnna evttohus lea ráhkaduvvon álbmotrievttalaš geatnegasvuođaid vuođul mat Norgga, Ruoŧa ja Suoma stáhtain leat sápmelaččaid ektui eamiálbmogin. Konvenšuvdnaevttohus dohkkeha min iešmearridanvuoigatvuođa ja ulbmil lea ahte ovttasbargu min gaskka oktan álbmogin galgá álkidahttojuvvot riikkarájiid rastá.</p>
<p>Davviriikkalaš ekspeartajoavku maid Norgga, Ruoŧa ja Suoma stáhtat ja sámedikkit leat nammadan buvttii 2005:s ovttajienalaš evttohusa Davviriikkalaš sámekonvenšuvdnii. Kapihtal III lea sámi giela ja kultuvrra birra. Dás lea min vuoigatvuođa birra suddjet, ovddidit ja geavahit sámegiela. Dás lea maiddái dat vuoigatvuohta mii mis lea váldit vára iežamet árbevirolaš máhtus dutkamii ja ohppui.</p>
<p>Konvenšuvdnašiehtadallamat leat dál álgán ja galget leat čađahuvvon viđa jagi sisa.</p>
<p>Sámedikki stivrendokumeanta giela dáfus</p>
<p>Sámediggeráđi politihkalaš vuođđu lea Sámediggeráđi doaimma duogážin válgaáigodagas. Sámediggeráđđi heiveha dán vuođu bušeahttaevttohussii. Sámedikki bušeahtta mearrida gaskaoapmegeavaheami giellaovddideami dáfus. Ekonomalaš váikkuhangaskaoamit gielas leat guovttegielatvuođadoarjagat suohkaniidda ja fylkkasuohkaniidda, njuolggo doarjagat sámi giellaguovddážiidda ja ohcanvuđot giellaprošeaktaruđat. Sámediggi várre maid ruđaid oanehit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 319 siidu 453 siiddus prošeavttaide maid Sámediggi ieš álggaha. Sámediggi hálddaša dasa lassin eará gaskaomiid mat maid ovddidit giela, nu go doarjaga oahpponeavvuide, sámi girjjálašvuhtii, oahppostipeanddaid jna.</p>
<p>Ovttasbargošiehtadusat guovttegielatvuođadoarjagiid geavaheami birra</p>
<p>Guovttegielatvuođadoarjagat leat stuorámus doarjjapoasta maid Sámediggi hálddaša, ja lea ge dat deháleamos gaskaoapmi mii Sámedikkis lea sámegiela ovddideapmái. 2008:s čađahuvvui Sámedikki gohččuma mielde evalueren guovttegielatvuođadoarjagiid hárrái. Evaluerema duogážin lei ahte</p>
<p>Sámediggi háliida oažžut gova das movt suohkanat ja fylkkasuohkanat geavahit guovttegielatvuođadoarjaga. Evalueren galggai maiddái sáhttit geavahuvvot vuođđun guovttegielatvuođadoarjaga juolluduseavttuid rievdadanbarggus. Evalueren čájehii ahte olu suohkanat maiddái geavahedje ruđaid giellaovddideapmái, vaikko guovttegielatvuođadoarjja lea gaskaoapmi mii galgá suohkaniidda addit návccaid ollašuhttit sámelága giellanjuolggadusaid. Giellaovddidanbargu lea dattetge sihke dohkkehuvvon ja sávvojuvvon Sámedikki bealis. Evalueren čájehii maid ahte suohkanat háliidit lagat ovttasbarggu Sámedikkiin doarjjageavaheami olis. Evalueren buvttii evttohusaid das movt sáhttá meroštallat guovttegielatvuođadoarjaga, muhto deattuhii seammás ahte Sámediggi dán barggus ferte doalahit lagas ovttasbarggu suohkaniiguin.</p>
<p>Maŋŋel evaluerema álggahii Sámediggi barggu rievdadit juolluduseavttuid ja meroštallat guovttegielatvuođadoarjaga, ja ođđa njuolggadusat guovttegielatvuođadoarjagii mearriduvvojedje 2011:s. Dan oktavuođas ráhkaduvvui ovttasbargošiehtadus Sámedikki ja ovttaskas suohkana/fylkkasuohkana gaskka doarjjageavaheami birra. Ovttasbargošiehtadusat vuolláičállojuvvojedje guovvamánus 2012. Šiehtadus váldá vuođu dain geatnegasvuođain mat suohkaniin/fylkkasuohkaniid leat sámelága giellanjuolggadusaid mielde. Dasa lassin lea dat bargu maid suohkanat/fylkkasuohkanat dahket nannet ja ovddidit sámegiela, formaliserejuvvon dan bokte ahte šiehtadusas maid lea ovddidanoassi. Šiehtadus čuovvoluvvo jahkásaš čoahkkimiiguin sihke hálddahuslaččat ja politihkalaš dásis.</p>
<p>Ovttasbargošiehtadusat fylkkasuohkaniiguin</p>
<p>Sámediggi lea ráhkadan ovttasbargošiehtadusa fylkkasuohkaniiguin sámi guovllus. Šiehtadusaid bajimus ulbmil lea nannet ja čalmmustahttit sámi kultuvrra, giela ja servodateallima. Ovttasbargošiehtadus sisttisdoallá giellagažaldagaid ja geatnegahttá lotnolasvuhtii ja ovttasbargui ja konkrehta doaibmabijuide suddjen ja nannen dihte sámegiela fylkkain.</p>
<p>Ovttasbargošiehtadusa čuovvuleapmi ii leat doaibman nu bures go sáhttá. Danne lea Sámediggi álggahan barggu ođasmahttit ja álkidahttit ovttasbargošiehtadusaid. Vuosttažin lea ovttasbargošiehtadus Finnmárkku fylkkasuohkaniin mii vurdojuvvo gárvvistuvvot guovvamánu álggus 2013. Jus dát bargu lihkostuvvá, de háliida Sámediggi jođihit barggu viidáseappot eará fylkkasuohkaniidda.</p>
<p>Davviriikkalaš ovttasbargu – Sámi parlamentáralaš ráđđi</p>
<p>Sámi parlamentáralaš ráđđi (SPR) gieđahallá áššiid mat gusket sápmelaččaide riikkarájiid rastá. Davviriikkalaš ovttasbargu sámegiela hárrái lea 2012 rádjái čuovvoluvvon Sámi giellalávdegotti (SGL) bealis, mii lea SPR vuollásaš orgána. Sámi giellalávdegotti mandáhtta nogai 31.12.2011. Das lea leamaš mearridanváldi sámi normerengažaldagain ja lea bargan tearbmaovdánahttimiin. Lea dárbu nanu</p>
<p>Davviriikkalaš ovttasbargui gos sáhttá ságaškuššat ja ovddidit giellapolitihkalaš ja giellafágalaš áššiid. Lea maid dehálaš sámi čállingiela normeremii ahte mis lea doaibmi Davviriikkalaš giellaorgána. Sámi parlamentáralaš ráđđi (SPR) lea guhká oaidnán dárbbu nannet giellaovttasbarggu vai tearbma- ja normerenbargu šattašii beaktileabbo. Geassemánus 2012 mearridii SPR nannet giellafágalaš ovttasbarggu dan bokte ahte bidjat johtui Interreg-ruhtaduvvon álggahanprošeavtta Sámi giellagáldu – Davviriikkalaš sámegiela resursaguovddáš. Sámi giellagáldu álggahanprošeavttas lea 1 1/2 jagi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 320 siidu 453 siiddus prošeaktaáigodat mii álgá 01.01.2013 ja loahpahuvvo 30.06.2014. Dán áigodagas galgá huksejuvvot buorre ovttasbargoforum iešguđetge sámegielaid dáfus, ja galgá bargojuvvot dan ala ahte guovddáš šaddá bistevaš ortnegin 01.07.2014 rájes. Sámi giellagáldu galgá vuosttažettiin bargat ovddidit sámegiela, tearpmaid, gielladikšuma ja diehtojuohkima álbmogii giellafágalaš áššiid birra.</p>
<p>Ovddasvástádusjuohku sámegiela dáfus</p>
<p>Olu almmolaš ásahusat leat mielde mearrideamen sámegiel áššiid. Suohkaniin, fylkkasuohkaniin, fylkkamánniin, direktoráhtain, departemeanttain, Sámedikkis, Ráđđehusas ja Stuoradikkis lea buohkain ovddasvástádus sámegillii guoski barggus.</p>
<p>Sámediggi</p>
<p>Sámelága § 3-12 mielde galgá Sámediggi bargat suddjet ja viidáset ovddidit sámegiela Norggas. Sámediggi lea sápmelaččaid álbmotválljen orgána ja lea njunušáššedovdi sámegiela ovddideamis ja nannemis Norggas. Dát dahká Sámedikki lunddolaš ovttasbargoguoibmin eará aktevrraide geat maid barget sámegielain, sihke našuvnnalaččat ja davviriikkalaččat/riikkaidgaskasaččat. Ovttasbargu sáhttá leat sihke formálalaš ovttasbargošiehtadusaid hámis, dahje eahpeformálalaš dialogačoahkkimiid hámis j.e. Áššiin mat gusket sámi álbmogii, lea Sámediggi dat ásahus mainna guovddáš eiseválddit gulahallet.</p>
<p>Sámediggi juolluda jahkásaččat guovttegielatvuođadoarjaga suohkaniidda ja fylkkasuohkaniidda mat leat mielde sámegiela hálddašanguovllus. Dát ruđat mannet vuosttažettiin gokčat lassigoluid mat suohkaniin ja fylkkasuohkaniin leat guovttegielat bálvalusfálaldagaid geažil. Dasa lassin juolluda Sámediggi njuolggo doarjagiid sámi giellaguovddážiidda. Sámedikki bušeahta ráddjejuvvon ruhtadili geažil ii leat dássážii leamaš vejolaš juolludit eambbo go 5-600.000 ruvnno guđege giellaguovddážii. Danne mannet ruđat vuosttažettiin doaibmabargguide, ja giellaguovddážat leat buoremuddui prošeaktaruđaid duohken vai sáhttet bargat giellaovddidemiin. Sámegiela geavaheami nannema ja lasiheami dihte lea Sámediggi máŋggaid jagiid almmuhan ruđaid giellaprošeavttaide. Doarjjaortnega ulbmiljoavku lea sámi álbmot. Ohcamat dáidda ruđaide leat lassánan olu, ja vurdojuvvo ain lassánit. Dát čájeha ahte dárbu gielladoaimmaide sámi servodagas lea stuoris. Lea buorre go dađistaga bohtet eambbo ohcat lullisámi guovllus, ja lea mearkkašanveara ahte Divttasvuona suohkan lea daid suohkaniid searvvis hálddašanguovllus mat proseanttaid mielde leat ožžon eanemus ohcamiid dohkkehuvvot áigodagas 2008-2010. Bohtet unnán ohcamat sámi eanetloguguovlluin Finnmárkkus.</p>
<p>Sámediggi lea evalueregoahtán giellaprošeavttaid ohcanvuđot doarjjaortnega. Mii háliidit diehtit nannejit go prošeaktaruđat sámegiela, lasihit go sámegiela geavaheami ja olaha go doarjjaortnet sámi álbmoga. Mii vuordit maiddái oažžut gova das movt doarjjaoažžu geavaha doarjaga, ja movt ortnet hálddašuvvo. Evalueren guoská Sámedikki doarjagiid giellaprošeavttaide áigodagas 2007-2011, ja dat gárvvistuvvo 2013 álggus.</p>
<p>Báikenammalága § 11 addá Sámediggái válddi nammadit sámi báikenammakonsuleanttaid. Nammakonsuleanttain leat fágalaš ovddasvástádus rávvet makkár čállinvugiid galgá evttohit geavahit almmolaš oktavuođas.</p>
<p>Sámi giellaguovddážat</p>
<p>Dál gávdnojit 11 sámi giellaguovddáža mat ožžot vuođđodoarjaga Sámedikkis; Sámi giella- ja kulturguovddáš Porsáŋggus Isak Saba guovddáš Unjárggas, Deanu giellagáddi Deanus, Álttá sámi giellaguovddáš Álttás, Sámi giellaguovddáš Gáivuonas, Gáisi giellaguovddáš Romssas, Ástavuona giellagoahtie Loabagis, Várdobáiki Evenáššis, Árran julevsáme guovdasj Divttasvuonas, Gïelem nastedh Snoasas ja Aajege giele- jih maahtoejarnge Rørosas. Sámediggeráđđi lea 2013 bušeahtas evttohan ahte Gïeleaernie Røyrviikas ja Omasvuona giellaguovddáš galget oažžut njuolggo doarjaga</p>
<p>Sámedikkis 2013 rájes. Giellaguovddážat leat ásahuvvon báikegotti ávžžuhemiin ealáskahttin dihte</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 321 siidu 453 siiddus sámegiela. Sámi giellaguovddážat leat hui mávssolaččat ja dehálaččat sámegielaid oahpahusas, čalmmustahttimis ja nannemis báikkálaččat.</p>
<p>Departemeanttat</p>
<p>Kulturdepartemeanttas lea bajimus ovddasvástádus hábmet, dulkot ja ovddidit giellapolitihkalaš ulbmiliid Norggas. Ođasmahttin-, hálddahus- ja girkodepartemeanttas (OHD) lea ovddasvástádus hálddašit sámelága giellanjuolggadusaid ja ovttastahttit ráđđehusa barggu Eurohpálaš soahpamušain regiovdna- dahje minoritehtagielaid birra. Sis lea sierra doarjjapoasta sámegiela doaibmabijuide. Buot departemeanttat galget dasa lassin váldit giellapolitihkalaš beliid vuhtii go hábmejit ja čađahit iežaset sektorpolitihka. Bargo- ja searváidahttindepartemeanta ovddidii Sámegiela doaibmaplána 2009:s. Dat lea ráhkaduvvon ovttasbarggus Sámedikkiin ja eará guoskevaš departemeanttaiguin. Doaibmaplána bajimus ulbmil lea láhčit diliid oadjebas boahtteáigái sámegielaide Norggas. Doaibmaplána doaibmá 5 jagi ja dat nanne geas lea ovddasvástádus čađahit doaibmabijuid mat leat mearriduvvon plánas, ja maiddái movt doaibma galgá organiserejuvvot ja ruhtaduvvot. OHD:s lea koordinerenovddasvástádus plánii. Sámedikkis lea ovddasvástádus ja mielovddasvástádus olu doaibmabijuide. Plána ođasmahttojuvvo jahkásaččat.</p>
<p>Fylkkamánni</p>
<p>Jus muhtun orgána ii čuovo mearrádusaid mat leat sámelága giellanjuolggadusain, de sáhttá son geasa ášši čuohcá njuolga váidit dán. Fylkkamánni lea váiddaorgána váidagiid dáfus mat gusket suohkana dahje fylkkasuohkana orgánaide.</p>
<p>Suohkanat ja fylkkasuohkanat</p>
<p>Suohkaniin lea guovddáš rolla barggus nannet sámegiela buot guovlluin gos sápmelaččat orrot. Sámegiela ovddasvástádus lea goabbatlágan suohkaniidda mat leat siskkobealde dahje olggobealde sámegiela hálddašanguovllu. Sámegiela hálddašanguovllus leat dál 9 suohkana: Kárášjohka, Guovdageaidnu, Deatnu, Porsáŋgu ja</p>
<p>Unjárga Finnmárkkus, Gáivuotna ja Loabát Romssas, Divttasvuotna Nordlánddas ja Snoasa Davvi-Trøndelágas. Dasa lassin gullet Finnmárkku, Romssa, Nordlándda ja Davvi-Trøndelága fylkkasuohkanat hálddašanguvlui. 2013 rájes lea maiddái Røyrvik suohkan Davvi-Trøndelágas mielde hálddašanguovllus.</p>
<p>Sámegiela hálddašanguovllus galget sámegiella ja dárogiella leat dássálaga sámelága 3. kapihttala mielde. Dát mearkkaša ahte dáid suohkaniid ássiin lea viiddiduvvon vuoigatvuohta geavahit sámegiela go deaivvadat almmolaš orgánaiguin ja ahte suohkaniin lea erenoamáš ovddasvástádus fállat bálvalusaid ja dieđuid sámegillii. Go suohkan váldojuvvo mielde hálddašanguvlui, de váldojuvvo maiddái fylkkasuohkan mielde.</p>
<p>Fylkkasuohkaniin leat seamma geatnegasvuođat go hálddašanguovllu suohkaniin. Sápmelaččain olggobealde hálddašanguovllu eai leat seamma vuoigatvuođat geavahit sámegiela dahje oažžut bálvalusaid sámegillii go deaivvadit almmolašvuođain. Pasieanta- ja geavaheaddjivuoigatvuođaláhka nanne gal sámegielagiid vuoigatvuođa oažžut dieđuid sámegillii, muhto láhka iešalddis ii leat doarvái sihkkarastit ahte sámegielat pasieanttat besset geavahit sámegiela go galget gulahallat dearvvašvuođabálvalusain. Oahpahusláhka addá sámegielat mánáide ja nuoraide vuoigatvuođa oahppat sámegiela skuvllas, muhto ráddjejumit lágas ja praktihkalaš hástalusat hehttejit addimis dohkálaš buori fálaldaga buot mánáide.</p>
<p>Buot suohkanat leat plána- ja huksenlága mielde geatnegahtton plánet iežaset doaimma nu ahte dat sihkkarastá sámi kultuvrra, ealáhusdoaimma ja servodateallima luondduvuođu, muhto ii dát láhka ge</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 322 siidu 453 siiddus leat doarvái sihkkarastit sámegielagiid vuoigatvuođa oahppat dahje geavahit giela. Geahča maiddái 2. kapihttala, Našuvnnalaš lágat.</p>
<p>Máhttovuođđu Gávdnojit olu ođđaset dutkanbarggut, raporttat, čielggadeamit ja evalueremat sámegiela birra servodagas. Máhttu dáin bargguin váldojuvvo mielde viidáset giellaplánemis ja politihkkahábmemis. Sáhttá goitge leat veaháš soaittáhat mii lea iskojuvvon – ja mii ii leat iskojuvvon. Danne leat namuhuvvon barggut hui ávkkálaččat, muhto eai doarvái giellapolitihka máhttovuođđun. Danne váldá dát dieđáhus maid vuođu eambbo eahpeformálalaš vásáhusain viidát surggiin vai sáhttá hábmet nu buori giellapolitihka go vejolaš. Erenoamášraportevrra James Anaya raporta eamiálbmogiid olmmošvuoigatvuođaid ja vuođđofriddjavuođaid birra, mii bođii 2011:s, lea dehálaš oassi dán dieđáhusa máhttovuođus. Erenoamášraportevrra raporta Norgga, Ruoŧa ja Suoma sápmelaččaid birra čujuha erenoamážit dan duođalaš dillái mas sámegielat leat. Erenoamážit julev- ja lullisámegiella namuhuvvojit áitojuvvon giellan.</p>
<p>Mii eat dieđe juste man oallugat máhttet hupmat, čállit, lohkat dahje ipmirdit sámegiela odne. Áidna vuohki oažžut sihkkaris logu das, lea jearrat buohkain Norggas. Ovddeš áiggiid dahke ge juste dán álbmotlohkamiid olis. Dát leat heaitán lohkamis álbmoga skoviid deavdima bokte, danne ii leat ge vejolaš gávnnahit sámegielagiid logu dáinna vugiin. Dat statistihkalaš materiála mii mis lea dál, leat dieđut mánáidgárdemánáid ja skuvlamánáid birra geain lea sámegiel fálaldat. Raporta Sámi logut muitalit 5 almmuhuvvon 2012:s čájeha ovdáneami 2005 rájes 2011 rádjái. Logut čájehit ahte lohku mánáin geat ožžot sámegiel fálaldaga mánáidgárddis lea njiedjan 925 rájes 823 rádjái. Vuođđoskuvlaohppiid lohku geain lea sámegiella vuosttašgiellan lei 2011:s 940, mii lea birrasiid 6 % unnit go 2005/2006 skuvlajagi. Vuođđoskuvlaohppiid lohku geain lea sámegiella nubbegiellan lei lohku 1213, mii lea 41 % unnit go dalle go Máhttolokten álggahuvvui 2006:s.</p>
<p>Joatkkaskuvllaid statistihkka čájeha ahte 267 oahppis lei sámegiella vuosttašgiellan 2011/2012 skuvlajagi fágasuorggis, mii lea 41 % eambbo go 2008/2009:s. Seammás lassánii maiddái ohppiidlohku geain lea sámegiella nubbegiellan, 152 rájes 206 rádjái. 2000 čađahii dalá Sámi giellaráđđi iskkadeami mii meroštalai galle olbmo máhttet sámegiela man nu dásis Norggas. Iskkadeami raporta čilgii maid sámegiela geavaheami iešguđetge servodatoktavuođain. Vihtta jagi maŋŋel čađahii Torkel Rasmussen iskkadeami davvisámegiela geavaheami birra Norggas ja Suomas, ja son rehkenasttii galle giellageavaheaddji leat. Goappašat iskkadeamit konkluderejit dainna ahte sámegielagiid lohku Norggas lea birrasiid 25 000. Sii leat sámegielagat dan dásis ahte juobe ipmirdit ge dábálaš sámegiel ságastallama. Nordlandsforskning ja Norut Alta leat Sámedikki, Ođasmahttin-, hálddahus- ja girkodepartemeantta (OHD) ja Máhttodepartemeantta (MD) ovddas čađahan Sámi giellaiskkadeami 2012. Iskkadeami ulbmil lei gávnnahit man oallugat máhttet guđege sámegiela njálmmálaččat ja čálalaččat, ahkečoakkádusa, guđiin oktavuođain geavahit giela ja man muddui sámegiella geavahuvvo iešguđetge oktavuođain.</p>
<p>Sámi giellaiskkadeapmi 2012 čájeha ahte leat hui stuora erohusat giellamáhtus, geavahanarenain ja giellaguottuin sihke gielaid gaskkas ja iešguđetge guovlluid gaskkas riikkas. Giella lea nanus hálddašanguovllus Finnmárkkus ja Divttasvuonas, ja lea arvat rašit Loabágis, Gáivuonas ja Snoasas. Njálmmálaš giella lea nannoseamos vuorraset buolvvas. Sii unnán seaguhit gielaid, muhto sis lea heajut čállin- ja lohkanmáhttu. Nuorat máhttet buorebut lohkat ja čállit sámegiela, muhto sis lea heajut njálmmálaš giella.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 323 siidu 453 siiddus</p>
<p>Sámegiella geavahuvvo eanemusat ruovttuin, vuođđoealáhusain ja oahpahussuorggis. Mánáidgárddiin ja skuvllain orro leame mihá stuorát rolla giellaovdáneamis go ovdal. Muhtun guovlluin lea skuvla áidna báiki gos sámegiella geavahuvvo.</p>
<p>Iskkadeapmi čájehii maiddái ahte oallugat dovdet ahte sii máhttet veaháš sámegiela, muhto eai máhte nu olu ahte dustet geavahit giela. Boahtá maid ovdan ahte oallugat háliidit oahppat eambbo sámegiela.</p>
<p>Dáid gaskkas lea stuora potensiála lasihit giellageavaheddjiid logu. Oadjebas rámmat nu ahte eanebut dustet geavahišgoahtit sámegiela ja buoret vejolašvuođat giellaoahppamii leat dehálaš čoavddasánit vai sii álggáše sámástit. Giellaiskkadeami 2012 mielde lea váilevaš sámegiel oahppofálaldat dávjjimus sivva dasa go oahppit eai oačču sámegiel oahpahusa, vaikko leat ge vuoigatvuođat. Dat dieđut maid váhnemat ožžot sámegiel giellaoahpahusa vuoigatvuođa birra orrot leame hui iešguđetláganat. Mii diehtit ahte vuođđoskuvlaohppiid lohku geain lea sámegiella vuosttašgiellan lea oalle dásset, muhto ohppiidlohku geain lea sámegiella nubbegiellan njiedjá. Sámediggi váldá dán duođas, ja danne galgá ge Sámediggedieđáhus oahpu ja oahpahusa birra ollislaččat guorahallat lágaid ja rámmaid mat regulerejit sámegiel oahpu.</p>
<p>Raporta <span type="quote" xml:lang="nob">”Langs lange spor – om samisk forskning og høyere utdanning”</span> (Butenschøn-lávdegotti čielggadeapmi), nanne dehálašvuođa ovddidit sámegiela dutkangiellan, ja cealká ahte dutkanásahusat fertejit dovdat ovddasvástádusa ovddidit kursafálaldagaid sámegillii buot dásiin. Raporta čujuha viidáseappot ahte rekrutteren sámi alit oahpahussii ja dutkamii álgá árrat – mánáidgárddis, vuođđoskuvllas ja joatkkaskuvllas. Sámediggi doarju lávdegotti oainnu ahte sámegielat dutkan ferte leat vuođđun go galgá ovddidit sámegiela fágagiellan, ja ahte fágagiella lea oassin sámegiela huksemis ollislaš, ja nu maiddái servodatguoddi giellan. Dearvvašvuođa- ja sosiálasuorggis lea váttis fidnet gelbbolaš sámegielat bargiid, vel sámegiela hálddašanguovllus nai. Fálaldat sáhttá maid vásihuvvot goabbat ládje; dearvvašvuođabálvalusa bealis dovdet ahte láhččojuvvo buorre sámegiel fálaldat, muhto geavaheaddjit eai dovdda dan seamma. Sámegielagat leat unnit duhtavaččat dearvvašvuođabálvalusaiguin danne go vásihit váttisvuođaid gulahallamiin. Vaikko ii leat dokumentašuvdna das, de sáhttá jurddašit ahte eará suorggit nu go politiija, riektelágádus ja rihkolašvuođafuolahus maid sáhttet vásihit sullasaš diliid mat bohciidit váilevaš giella- ja kulturmáhtus.</p>
<p>Lea stuora dárbu sámegiel álgooahpahussii rávisolbmuid várás. Giellaiskkadeapmi čájeha ahte olbmot háliidit oahppat iežaset báikkálaš birrasis ja ahte dán lassin berrejit ásahuvvot hupmanjoavkkut dahje sámástanarenat. Giellaguoddit leat stuora resursa mat geavahuvvojit unnán giellaoahpahusas sihke mánáid ja rávisolbmuid dáfus.</p>
<p>Lea dárbu oažžut eambbo máhtu sámegiela gielladili birra danne go das sáhttá leat mearkkašupmi giellaplánemii. Jus galgá oažžut dákkár máhtu, de ferte áigges áigái kártet gielladili. Ovdamearkka dihte leat árbevirolaš ealáhusat leamaš dehálaš giellaarenat gos giella lea leamaš nanus. Muhto mis lea unnán dokumentašuvdna das movt gielladilli lea dál dáin ealáhusain.</p>
<p>Almmolaš bálvalusfálaldat sámegielat álbmogii ii leat doarvái, ja dađistaga eanebut dieđihit ahte sii eai leat duhtavaččat. Giellaiskkadeapmi 2012 duođašta ahte lea ain stuora dárbu fágaolbmuide geain lea sámegiel máhttu. Norut Alta lea OHD ovddas 2012:s kárten sámi perspektiivva suohkansuorggis. Dát kárten čájeha maid ahte ii ovttage suohkanis oppalohkái leat sámi perspektiiva vuođđun suohkana doaimmas. Eai dat ge suohkanat gos sámegiella lea beaivválaš giellan, geavat sámegiela čálalaččat nu erenoamáš olu. Sámegiella ja dárogiella eai leat dássálaga hálddašangiellan, ja olu áššemeannudeamis ja plánabarggus čađahuvvo dušše dárogillii. Olu suohkanat vásihit maid ahte leat unnán olbmot geat váldet oktavuođa sámegillii, mii raportta mielde čájeha ahte sámegiella ii vuos vásihuvvo almmolaš giellan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 324 siidu 453 siiddus</p>
<p>Sámi giellaiskkadeapmi 2012 čujuha ahte ovttasbargu suohkaniid, giellaguovddážiid, eará sámi ásahusaid dahje organisašuvnnaid gaskka lea dehálaš vai sámegiel bargu manašii jođáneappot. Hástalus lea ahte ii ovttasge leat bajimus ovddasvástádus álggahit ja oktiiheivehit dákkár ovttasbarggu.</p>
<p>Norut Alta lea Sámedikki ovddas 2012:s evalueren sámi giellaguovddážiid mat ožžot vuođđodoarjaga</p>
<p>Sámedikkis. Sámi giellaguovddážat leat ásahuvvon iešguđetge áigodagaid, ja leat ovdánan iešguđetge ládje dain iešguđetge sámi birrasiin. Dát mearkkaša ahte hástalusat giellanannema dáfus rievddadit guovllus guvlui. Giellaguovddážiin leat iešguđetlágan hástalusat sihke organiserema dáfus, ekonomalaš resurssaid dáfus ja bargiid rekrutterema dáfus geain lea giella- ja kulturmáhttu.</p>
<p>Eanas giellaguovddážiin leat čállinkurssat mat leat deháleamos ceavzinvuođđun guovddážiidda, ja kurssat leat maŋemus jagiid nannejuvvon dainna ahte leat šaddan gealboovddideaddjin oktan oahppočuoggáiguin. Giellaguovddážiin leat maid olu kultuvrralaš ja identitehtaovddideaddji doaimmat, gos giella unnit dahje eanet lea dat mii guoddá buot. Eará vuoruheamit sáhttet rievddadit guovddážis guovddážii, nu go bargu mánáid ja nuoraid ektui mánáidgárddi ja skuvlla siskkobealde ja olggobealde, gáiddusoahpahus, árbevirolaš máhtu čohkken ja dokumenteren.</p>
<p>Norut Alta evaluerenraporta evttoha olu doaibmabijuid movt buoridit giellaguovddážiid bargoeavttuid. Ovdamearkkat leat eambbo ruhtadeapmi doibmii ja ásahit fásta ruhtadeami giellakurssaide. Dát dagašii álkibun rekrutteret ja doalahit bargiid geain lea giellamáhttu. Lea maid dehálaš deattuhit čohkket árbevirolaš máhtu mii ain gávdno dain guovlluin gos giellaguovddážat doibmet. Giellaguovddážat berrejit maid geavahit resurssaid háhkat rutiinnaid mat mihtidit man duhtavaččat geavaheaddjit leat, ja berre leat aktiivvalaš ja dihtomielalaš rekrutteren goappaš sohkabeliid dáfus giellaguovddáža doaimmaide. Viidáseappot evttohuvvo ahte giellaguovddážat roahkka sáhtáše boahtit eambbo oidnosii maiddái sámi birrasiid olggobealde. Okta evttohus lea fállat sámi giella- ja kulturkurssaid eará ulbmiljoavkkuide guovllus. Raporta lea dehálaš vuođđu Sámedikki ovttasbargui giellaguovddážiiguin.</p>
<p>Máhttu iešguđetge gielladiliid birra</p>
<p>Sámegiella Norggas lea odne oalle iešguđetge lágan servodatlaš dilis. Dát dahká ahte sáhttá leat váttis gávdnat oktasaš strategiijaid. Danne ferte váldit vuođu dan guoskevaš giellaguovllu dilis, ja de hábmet strategiijaid dan vuođul. Dan vuođul maid diehtit sámegiela dili birra odne, sáhttá leat ávkkálaš bargat guđain iešguđetge diliin:</p>
<p>Davvisámi eanetloguguovlu</p>
<p>Davvisámi eanetloguguvlui gullet suohkanat Finnmárkkus mat leat mielde sámegiela hálddašanguovllus. Davvisámegiella lea dat sámegiella mas leat eanemus giellageavaheaddjit, ja oallugat sis orrot hálddašanguovllu siskkobealde. Sámegiella lea árbevirolaččat leamaš nanus dáin guovlluin, ja lea beaivválaš giella mii geavahuvvo sihke priváhta ja almmolaš oktavuođain. Dát giellaguovlu oidnojuvvo sámi giellaovddideami resursaguovlun.</p>
<p>Giellaiskkadeapmi 2012 čájeha dattetge ahte nuorat muitalit ahte sii eai máhte njálmmálaš giela nu bures go vuorraseappot. Sii geavahit maid eambbo dárogiela go ovdal. Iskkadeapmi čájeha ahte mihá eambbo nuorat máhttet čállit sámegiela dál go ovdal, seammás geavahuvvo sámegiella unnán čálalaš hálddašangiellan. Vuorraset buolva muitala ahte sis lea buoremuddui buorre sátneriggodat ja máhttet árbevirolaš sámi terminologiija. Vaikko oallugat máhttet sámegiela dán guovllus, lea goitge dárbu eambbo vuoruhit gielladikšuma ja buoridit dihtomielalašvuođa sámegiela geavaheami birra.</p>
<p>Davvisámi unnitloguguovllut</p>
<p>Davvisámi unnitloguguovllut leat riddoguovllut Finnmárkkus, Romssas ja Nordlánddas gos árbevirolaččat leat hupman sámegiela. Dáin guovlluin leat olu hástalusat. Giella lea hearkkit go eanetloguguovllus, erenoamážit giliin gos dáruiduhttinpolitihkka lei garas. Giella geavahuvvo unnán beaivválaččat ja ruovttugiellan. Leat unnán dahje váilot arenat gos sámegiella geavahuvvo, ja leat ráddjejuvvon oahpahusvejolašvuođat. Sámegiella čalmmustahttojuvvo unnán ja das lea unnán stáhtus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 325 siidu 453 siiddus</p>
<p>Danne ferte sámegiella nannejuvvot dáin guovlluin dan bokte ahte addojuvvo sámegiel oahpahus, ahte ásahuvvojit sámástanarenat, ahte bohtet resursaolbmot ja ahte sámegiella čalmmustahttojuvvo eambbo.</p>
<p>Muhtun suohkanat dáin guovlluin leat mielde sámegiela hálddašanguovllus. Dáid suohkaniid álbmogis lea stuorát vuoigatvuohta oažžut oahpahusa ja geavahit sámegiela go álbmogis olggobealde hálddašanguovllu. Hástalus lea dattetge ahte suohkaniin váilu gelbbolašvuohta ja resurssat ollašuhttit gáibádusaid. Suohkaniin olggobealde hálddašanguovllu leat ráddjejuvvon geatnegasvuođat sámegiel fálaldagaid dáfus. Váldohástalus lea láhčit diliid nu ahte dat vuoigatvuođat mat álbmogis leat oahppat ja geavahit sámegiela, ollašuhttojuvvojit.</p>
<p>Julevsámi giellaguovlu</p>
<p>Julevsámi giellaguovlu manná Bállahis davvin Sáltoduoddarii lullin. Dát lea oalle unna geográfalaš guvlloš mii dahká vejolažžan ovttastahttit doaibmabijuid ja doalahit lagas ovttasbarggu iešguđetge beliid gaskka. Julevsámegielagat leat oalle čoahkis Divttasvuona ja Hápmira suohkaniin Nordlánddas.</p>
<p>Giellasirdima dáfus buolvvaid gaskkas lea ovdamunni go lea dákkár čoahkkádus.</p>
<p>Giellaiskkadeapmi 2012 čájeha ahte oallugat dálá váhnemiin gaskal 30 ja 40 jagi eai máhte sámegiela. Dát dahká giellasirdima váhnemis mánnái váttisin. Mánát leat baicca ožžon vejolašvuođa oahppat julevsámegiela sámi mánáidgárddis, ja oallugat leat dál vuosttaš- dahje nubbegiellaoahppit vuođđo- ja joatkkaskuvllas. Giellaiskkadeapmi čájeha ahte julevsámegielas lea nanu doarjja mánáidgárddis ja Árran julevsámi guovddážis. Mánáidgárdi lea bargan garrasit rekrutteret ohppiid sámegielat luohkáide Ájluovtta vuođđoskuvllas ja viidáseappot sámegiel oahpahussii joatkkaskuvllas.</p>
<p>Leat mihá unnit olbmot geat hupmet julevsámegiela go davvisámegiela. Go leat nu unnán giellageavaheaddjit, de váikkuha dat julevsámegiela dillái. Go leat unnán giellageavaheaddjit julevsámi giellaguovllus, lea váilevašvuohta sámegielat resurssaid dáfus hui čielggas. Julevsámegiela nannenbarggus lea Divttasvuona suohkan hui dehálaš danne go dát lea áidna suohkan julevsámi guovllus mii lea mielde sámegiela hálddašanguovllus. Sámediggi oaidná dárbbašlažžan ahte julevsámi guovllu suohkaniin ja sámi ásahusain lea lagat ovttasbargu.</p>
<p>Lullisámi giellaguovlu</p>
<p>Lullisámi giellaguovlu lea geográfalaččat viiddis guovlu mii manná Sáltoduoddaris davvin gitta Elgåi lullin. Dán guovllus leat máŋga fylkkasuohkana ja máŋggat suohkanat. Dál ii gávdno makkárge stuorát báikkálaš servodat gos giella lea váldo beaivválašgiella. Dát sáhttá leat hehttehussan giellasirdimii. Giellageavaheaddjit gulahallet baicca stuora fierpmádagas mas leat fuolkkit ja ealáhus, ja gielas lea stuora mearkkašupmi identitehtaguoddin dán dilis. Dat stuora geográfalaš guovlu dahká ahte lullisámegiella lea áibbas erenoamáš dilis gielladoaimmaid ovttastahttima, ovddasvástádusjuogu, oahpahusfálaldagaid ja resurssaid dáfus. Olu almmolaš ásahusat leat searvvis mearrádusaid dáfus mat gusket lullisámegillii, ja danne lea dárbu čielgaseappot juohkit ovddasvástádusa daid gaskka. Livččii dehálaš ahte muhtumis lea bajimus ovddasvástádus lullisámegillii ja ovddasvástádus ovttastahttit gielladoaibmabijuid. Stuora hástalus dán guovllus lea váilevaš gelbbolašvuohta sámi giela ja kultuvrra hárrái almmolaš hálddašeamis ja ahte leat olu iešguđetlágan ásahusat maiguin galgá gulahallat.</p>
<p>Lullisámegiella lea leamaš ealáskahttinproseassas, ja dál leat dađistaga eambbo mánát geat ožžot lullisámegiel oahpahusa. Dattetge ii leat lullisámegiella beaivválašgiella olu báikkiin, ja leat ráddjejuvvon vejolašvuođat sámástit. Gávdnojit hui unnán arenat gos lullisámegiella geavahuvvo, ja váilot hui olu resursaolbmot.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 326 siidu 453 siiddus</p>
<p>Nuortalaš ja bihtánsámi giellaguovllut</p>
<p>Nuortalašgiela leat árbevirolaččat hupman dan guovllus mii dál lea Mátta-Várjjat gielda Norggas, ja guoskevaš guovlluin Ruoššas ja Suomas. Bihtánsámegiela leat árbevirolaččat hupman osiin Nordlándda fylkkas ja guoskevaš guovlluin Ruoŧa bealde ráji.</p>
<p>Nuortalašgiella ja bihtánsámegiella leat earaláganat go dat eará sámegielat vuosttažettiin danne go leat hirbmat unnán giellageavaheaddjit dain árbevirolaš guovlluin Norggas. Dáin gielain ii addojuvvo oahpahus guđege vuođđoskuvllas Norggas, eai ge gávdno mánáidgárddit gos dát gielat gaskkustuvvojit. Bihtánsámegielas ii leat makkárge standardiserejuvvon riektačállin, mii dahká váttisin geavahit giela čálalaččat. Nuortalašgielas gávdno dohkkehuvvon riektačállin, ja Suoma bealde ráji leat skuvllat mat oahpahit nuortalašgiela. Go goappašat gielain leat juogalágan giellabirrasat guoskevaš rádjeguovlluin, de lea ovttasbargu riikkarájiid rastá dehálaš ovddidan dihte dán guokte sámegiela Norggas.</p>
<p>Bihtánsámegiela ja nuortalašgiela nannemis lea vuosttažettiin dárbbašlaš dahkat veaháš vuođđobarggu, nu go dokumenteret ja kártet dálá dili gielaid dáfus. Dán sáhttá buoremusat dahkat ovttasbarggus báikkálaš birrasiiguin ja ásahusaiguin main lea gielladieđalaš gelbbolašvuohta. Giellabargu sáhttá lihkostuvvat dušše dalle go servodagat maidda guoská leat mielde doarjume barggu. Sámedikki deháleamos strategiija viidáset barggus bihtánsámegielain ja nuortalašgielain lea ge danne háhkat dieđuid das maid bihtánsápmelaččat ja nuortalaččat Norggas háliidit vuoruhuvvot giellabarggus. Ovttasbargu Sámedikki, báikkálaš sámi servviid ja dan guovtti ásahusa gaskka, Duoddara ráffe ja Nuortasámi musea, lea lunddolaš.</p>
<p>Sámegiella gávpogiin</p>
<p>Dađistaga eambbo sápmelaččaid fárrejit eret árbevirolaš sámi ássanguovlluin. Leat erenoamážit stuora gávpogat mat dustejit olu sápmelaččaid. Dát lea áibbas ođđa dilli sámegillii, dakkár dilli mii gáibida sierra strategiija.</p>
<p>Eretfárrejeaddjit árbevirolaš sámi guovlluin Norggas mannet dál gávpogiidda, ja sisafárrejeaddjit guovlluide fas bohtet eambbo ja eambbo olgoriikkas. Jus sámegiella boahtteáiggis galgá sirdojuvvot buolvvas bulvii, de lea dárbbašlaš ásahit ođđa ásahusaid ja ođđa vuogádaga gávpogiidda gosa (olu) sápmelaččat fárrejit. Mii diehtit ovdamearkka dihte Cymru/Wales guovllus ahte doppe váldet vuhtii dan eret- ja sisafárrema mii dáhpáhuvvá árbevirolaš kymrigielat guovlluin go čađahit giellaplánema.</p>
<p>Váldohástalus lea ahte gávpogiin šaddá sámegiella minoritehtagiella eai ge gávdno árbevirolaš arenat gos sáhttá sámástit. Danne lassána gávpogiin dárbu giellaarenaide ja oahpahusvejolašvuođaide. Lea ovttaskas suohkana ovddasvástádus láhčit diliid sámegiela oahpahussii ja ovddideapmái, ja nu sáhttá ge šaddat soaittáhat makkár fálaldagat addojuvvojit ovttaskas suohkanis. Sámediggi lea gulahallame gávpotsuohkaniiguin Álttáin, Romssain ja Osloin ovttasbargošiehtadusa birra nannet sámi giela ja kultuvrra. Dát lea buorre, muhto seammás eai atte dákkár šiehtadusat gávpoga sámi álbmogii seamma vuoigatvuođaid go mat sámegiela hálddašanguovllu álbmogis leat. Danne lea dehálaš nannet álbmoga vejolašvuođaid ja vuoigatvuođaid geavahit sámegiela gávpogiin.</p>
<p>Máhttu almmolaš sámi giellaplánema birra</p>
<p>Stuorámus bargu maid Norgga eiseválddit leat dahkan almmolaš sámi giellaplánema dáfus, lea mearridit sámelága giellanjuolggadusaid 1990:s ja ásahit sámegiela hálddašanguovllu 1992 rájes. Sámelága giellanjuolggadusat ja ortnet sierra hálddašanguovlluin leat dehálaš reaiddut giellanannema barggus. Dát reaiddut fertejit geavahuvvot.</p>
<p>NIBR Álttás čađahii 2000:s geavaheaddjiiskkadeami guovttegielat bálvalusaid hárrái sámegiela hálddašanguovllus. Dát iskkadeapmi guoskkaha diliid nu go dat ledje duhátjagi molsumis. Sámi instituhtta evaluerii sámelága giellanjuolggadusaid 2006/07:s. Evaluerema lei Kultur- ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 327 siidu 453 siiddus girkodepartemeanta diŋgon. Evalueren konkluderii ahte sámelága giellanjuolggadusat leat doaibman bures sámegiela stáhtusa hárrái, vaikko leat stuora rievddadeamit das movt láhka čuvvojuvvo. Sámegiela dilli olggobealde hálddašanguovllu gal ii leat buorre, ja evalueren konkludere dainna ahte hálddašanguovlu ferte viiddiduvvot. Evalueren evttohii maid ásahit <span type="quote">“ealáskahttinlávdegotti”</span> sámegielaid hárrái, danne go láhka ii akto nagot ealáskahttit sámegiela guovlluin gos odne lea áigojuvvon. Wencke Brenna girji Samene i rettssystemet 2005:s buktá ođđa dieđu sámegiela geavaheami birra Finnmárkku riektevuogádagas ja movt sápmelaččat vásihit diliid. Eará stuorát bargguid dáfus, mat leat dahkkojuvvon sámegiela ja giellaplánema birra maŋŋel 2000, namuhit mii Inger Marie Gaup Eira čielggadeami Sámegiella Davviriikkain – stáhtus- ja domenačielggadeapmi 2001:s ja Torunn Pettersena ja Johanne Gaup čielggadeami almmolaš sámi diehtojuohkinbálvalusa birra, dat maid 2001:s. Sámediggi lea ovdal ráhkadan raporttaid sámegiela birra servodagas. Áiggis maŋŋel 2000 namuhit mii Sámedikki giellastivrra guovtti raportta, Sámegiela geavaheapmi 2004:s ja 2008:s ja Sámediggeráđi čilgehusa sámi giela birra, Sámegiella lea čaffat! Samisk er tøft! 2004:s.</p>
<p>Ruoŧa ráđđehus buvttii 2006:s almmolaš čielggadeami (RÁČ) mii guoskkahii erenoamážit lullisámegiela boahttevaš dili Ruoŧas. Oasi das mii digaštallojuvvo doppe lullisámegiela dili birra, sáhttá maid buohtastahttit Norgga beale diliiguin.</p>
<p>Buot barggut mat bajábealde leat namuhuvvon, muitalit veaháš giellaplánenvásáhusaid birra sámi guovlluin maŋemus logi jagiid, ja dát girjjálašvuohta lea lunddolaš oassi Sámediggedieđáhusa máhttovuođus sámegiela birra.</p>
<p>Máhttu almmolaš giellaplánema birra Skandinávia olggobealde</p>
<p>Sámediggi áigu iežas giellapolitihkas maiddái váldit oahpa giellaplánemis mii dáhpáhuvvá eará máŋggagielat guovlluin. Leat vuosttažettiin eamiálbmogiid ja gielalaš minoritehtaid vásáhusat eará demokráhtalaš riikkain maid lea álkimus sirdit alcceseamet. Māorigiela dilli, mii lea Aotearoa/Ođđa Selándda eamiálbmotgiella, ja kymrigiela dilli Cymrus/ Walesas Stuorabritánnias leat ovdamearkkat main sáhttá viežžat oahpa Sápmái.</p>
<p>Dán oktavuođas čujuhit artihkkalii <span type="quote" xml:lang="smn">“Te Kōhanga Reo. Māori Language Revitalization”</span> 2001:s ja girjái Welsh in the Twenty-First Century 2010:s. Vuosttažis mii mearkkašit erenoamážit man dehálaččat mánáidgárddit leat leamaš buoremuddui lihkostuvvan māorigiela ealáskahttimis Aotearoas/Ođđa Selánddas. Dan maŋibus mearkkašit mii deattu mii biddjo eret- ja sisafárremii mii dál dáhpáhuvvá árbevirolaš kymrigielat guovlluin Cymrus/ Walesas. Dát lea maid dakkár ášši mii ferte digaštallojuvvot sámi oktavuođain.</p>
<p>Guovddáš hástalusat Giella lea čielgasit sihke priváhta ja almmolaš ášši. Sámegiela boahtteáigi lea dan duohken man olu guhtege mis geavaha sámegiela lunddolaš gulahallanreaidun nu olu oktavuođain go vejolaš, ja movt servodat láhčá diliid nu ahte dat galgá leat vejolaš.</p>
<p>Sámegiela suddjemis, nannemis ja ovddideamis leat olu hástalusat maid ii sáhte dušše Sámedikkis čoavdit. Lea sáhka sihke servodatdiliin, giela ovddasvástádusjuogus ja válddis ja buriin rámmaeavttuin buot dásiin servodagas. Giellapolitihkka lea máŋgga dáfus guoskkahan ovttaskas olbmo vuoigatvuođa geavahit ja oahppat sámegiela. Viidáset barggus nannet ja ovddidit sámegiela ferte deattuhit makkár dárbbut gielas leat jus galgá nannejuvvot ja ovdánit. Jus galgá sihkkarastit giela boahtteáiggi, de lea mearrideaddji mearkkašupmi das ahte sámegiel geavaheddjiid lohku lassána. Barggus joksat Sámedikki mihtu ahte lasihit sámegiela geavaheddjiid, leat olu hástalusat maid lea dárbu čilget dárkileappot.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 328 siidu 453 siiddus</p>
<p>Sámegiela stuorámus hástalusat leat:</p>
<p>Ovddasvástádusjuohku ja váldi giellaáššiin Sámegiela rámmaeavttut</p>
<p>Sámegiela geavaheaddjit Almmolaš hálddašeapmi Iešguđetlágan gielladilit Duohta vejolašvuođat geavahit sámegiela</p>
<p>Ovddasvástádusjuohku ja váldi giellaáššiin</p>
<p>Leat olu ja iešguđetlágan ovddasteaddjit mielde sámegillii guoski áššiin. Dát sáhttá dagahit unnán kontinuitehta, váilevaš ovttastahttima doaibmabijuid dáfus, eahpesihkkaris ovddasvástádusjuogu ja ipmárdusa ovttaskas giellageavaheaddjái. Dákkár dilli ii leat buorre sámegiela ovddideami dáfus, ja lea ge dárbu buorebut čielggadit ovddasvástádus- ja rollajuogu.</p>
<p>Sámegiella lea okta sámi servodaga vuođđoáššiin, ja Sámediggi berre sápmelaččaid álbmotválljen orgánan leat čielgaset ovddasteaddji giellapolitihkas, ja das berre leat olu stuorát váldi giellaáššiin go odne lea. Sámedikki duohta váikkuheapmi giellaáššiin lea dehálaš sámegiela boahtteáigái.</p>
<p>Sámedikkis lea odne unnán váldi giellaovddidanbarggus servodagas, ja lea unnán váikkuheapmi almmolaš giellaplánemis. Sámedikkis lea gal ráđđádallansoahpamuša bokte vejolašvuohta ráđđádallat áššiin mat gusket sámi álbmogii, muhto dát ii leat doarvái sihkkarastit sámegiela boahtteáiggi. Sámegiela rámmaeavttut Váilevaš ekonomalaš, hálddahuslaš ja olmmošlaš resurssat leat stuora hástalussan sámegiela nannema barggus. Váilevaš giellagelbbolašvuohta buot servodatsurggiin lea stuorámus hehttehus sámegiela geavaheapmái, oahpaheapmái ja ovddideapmái. Dát sáhttá leat juogo njálmmálaš ja/dahje čálalaš giellagelbbolašvuohta, muhto maiddái fágagiellagelbbolašvuohta sámegielagiid gaskkas. Buriid rámmaeavttuid haga lea sámegiela nannema ja ovddideami višuvnnain ja buriin mihttomeriin unnán árvu.</p>
<p>Sámegiela geavaheaddjit Okta dain deháleamos eavttuin sámegiela boahtteáiggi sihkkarastimis lea ahte gávdnojit olbmot geat geavahit giela. Geavaheddjiid ahkečoahkkádus lea hui guovddáš ášši, ja lea dehálaš ahte mánáidlohku geat ožžot sámegiel oahpahusa lassána. Dát mielddisbuktá ahte giellasirdin buolvvaid gaskkas ferte nannejuvvot. Eanebut fertejit válljet sámegiela ruovttugiellan, váhnemat fertejit válljet sámegiela mánáid vuosttašgiellan skuvllas, ja dasto fertejit buohkat geat háliidit oažžut vejolašvuođa oahppat sámegiela. Dát mielddisbuktá ahte maiddái sii geat eai leat sápmelaččat ožžot vejolašvuođa oahppat sámegiela.</p>
<p>Almmolaš hálddašeapmi Sámegiella mii lea almmolaš giella ferte geavahuvvot almmolaš hálddašeamis mihá eambbo, ja almmolaš dieđut fertejit maid addot sámegillii. Dát lea dehálaš sihke sihkkarastin dihte ovttaskas olbmuid giellavuoigatvuođaid, muhto maiddái čalmmustahttin ja árvvus atnin dihte sámegiela Norggas. Sámelága giellanjuolggadusat sihkkarastet ovttaskas olbmo vuoigatvuođa geavahit ja oahppat sámegiela dihto geográfalaš guovlluid siskkobealde. Dát mielddisbuktá ahte sámi álbmogis leat iešguđetlágan vuoigatvuođat geavahit sámegiela, dan duohken gos sii orrot. Dákkár vealaheapmi ii leat dohkálaš. Servodatovdáneapmi gos dađistaga eanebut fárrejit gávpogiidda dagaha ahte ain eanet sápmelaččat fárrejit olggobeallái sámegiela hálddašanguovllu. Danne lea dárbu guorahallat hálddašanmodealla sihkkarastin dihte ovttaskas olbmo vuoigatvuođa geavahit sámegiela go deaivvada almmolaš hálddahusain.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 329 siidu 453 siiddus</p>
<p>Iešguđetlágan gielladilli Sámegiela dilli rievddada guovllus guvlui. Sámegiella juhkkojuvvo máŋgga gillii, ja dain leat hui iešguđetlágan hástalusat. Danne fertejit doaibmabijut heivehuvvot daid iešguđetge gielaid dárbbuide.</p>
<p>Dákkár dilli gáibida máhtu ja dieđuid daid iešguđetge dárbbuid birra mat dain iešguđetge guovlluin leat. Dákkár máhtu ferte háhkat buriid kártemiid ja analysaid bokte. Dán rádjái eai leat čađahuvvon nie dárkilis guorahallamat eat ge leat lihkostuvvan háhkat doarvái buori dokumentašuvnna gielladiliid birra servodagas. Dát lea stuora hástalus sámegiela nannema viidáset barggus. Duohta vejolašvuođat geavahit sámegiela Lea stuora hástalus go váilot duohta vejolašvuođat geavahit ja oahppat sámegiela. Sámegiela almmolaš geavaheami lassin dárbbašit mii buriid giellaarenaid sámegiela várás. Sámegiela geavaheddjiidlogu lassáneapmi lea dan duohken ahte lea vejolaš geavahit sámegiela buot servodatsurggiin ja buot oktavuođain. Lea maid stuora váilevašvuohta iešguđetlágan sámegielat fálaldagaid dáfus mánáide ja nuoraide.</p>
<p>Eanas sámegielagat leat doaibmi guovttegielagat, oallugat maiddái máŋggagielagat. Jus galgá suddjet ja viidáset ovddidit sámegiela servodagas mii lea buoremuddui ovttagielat, de gáibiduvvo máhttu ja dihtomielalašvuohta das movt buoremusat sáhttá láhčit diliid sámegiela geavaheapmái. Dušše giela aktiivvalaš geavahemiin sáhttá sámegiella seailut min deháleamos árbevirolaš kulturoassin ja seammás ovdánit nu ahte dainna sáhttá gulahallat buot daid ođđa áššiid birra mat áigges áigái bohciidahttet rievdamiid maiddái sámi servodagas.</p>
<p>Guovttegielat servodagas gos nubbi giella lea áitojuvvon minoritehtagiella lea erenoamáš hástalus maiddái majoritehtagielagiidda geat fertejit bargat maid sáhttet vai minoritehtagiella sáhttá geavahuvvot nu olu oktavuođain go vejolaš. Majoritehtagielat gii oahppá sámegiela, juobe nu ge bures ahte sáhttá čuovvut dábálaš ságastallama, dahká guovttegielagii álkibun válljet sámegiela.</p>
<p>Áŋgiruššansuorggit Sámedikki váldomihttu sámegiela ovddideamis lea lasihit geavaheddjiid logu ja lasihit sámegiela geavaheami. Jus galgá olahit dáid mihtuid, de lea dárbu čielggadit válddi ja ovddasvástádusjuogu Sámedikki ja ráđđehusa gaskka. Gielladieđáhus čielggada njeallje vuođđo áŋgiruššansuorggi sámegiela nannemis ja ovddideamis. Dát leat ovddasvástádus sámegillii, sámegiela rámmaeavttut, giellageavaheaddjit ja sámegiela geavaheapmi.</p>
<p>Áŋgiruššansuorgi 1: Ovddasvástádus sámegillii</p>
<p>Sámediggi oaidná govttolažžan čielggadit Sámedikki ja ráđđehusa ovddasvástádusjuogu sámi giellapolitihka hábmemis. Sámediggi oaidná guovttesuorat juogu ovddasvástádusa ja geatnegasvuođaid gaskka. Stuoradikkis ja ráđđehusas lea láhkahábmenovddasvástádus mii sihkkarastá ovttaskas sámegielagii vuoigatvuođa geavahit sámegiela, ja Sámedikkis fas lea ovddasvástádus ovddidit sámegiela.</p>
<p>Sámedikkis lea ovddasvástádus ovddidit sámegiela</p>
<p>Oassin sápmelaččaid iešmearrideamis iežamet giela, iežamet kultuvrra ja servodateallima dáfus galgá Sámedikkis leat duohta váldi giellapolitihkas. Sámegiella lea juoga maid sápmelaččat ieža fertejit hálddašit. Sámedikkis galgá leat ovddasvástádus ovddidit sámegiela, mii mielddisbuktá ahte Sámedikkis lea ovddasvástádus hábmet sámi giellapolitihka Norggas. Dákkár váldi lea mearrideaddji jus galgá sihkkarastit sámegiela boahtteáiggi. St. dieđ. nr. 28:s (2007-2008) nannejuvvo ahte Sámediggi, sápmelaččaid ovddasteaddji álbmotválljen orgána, lea deháleamos eaktobiddji sámepolitihka dáfus. Sámedikkis ferte leat duohta váikkuhanváldi buot surggiin mat leat dehálaččat sámi servodahkii. Sámediggi oaidná sámegiela oktan min deháleamos árvvuin ja dat guoská olles sámi álbmogii. Lea dárbu ollislaš ja bajit dási giellapolitihkkii das movt nannet ja ovddidit sámegiela iešguđetge servodatsurggiin. Sámediggedieđáhus sámegiela birra bidjá eavttuid dan bargui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 330 siidu 453 siiddus</p>
<p>Dát mielddisbuktá ahte ferte leat čielga juohku Sámedikki ja Ráđđehusa ovddasvástádusa ja válddi gaskka. Ráđđehus lea geatnegahtton sihkkarastit ovttaskas olbmo vuoigatvuođa geavahit sámegiela almmolaš hálddašeamis, dieđáhusaid buktit dárogillii ja sámegillii ja sihkkarastit ahte almmolaš dieđut ja skovit gávdnojit sihke dárogillii ja sámegillii. Nu lea Ráđđehusas bajimus ovddasvástádus das ahte stáhtalaš ja suohkanlaš ásahusat devdet iežaset geatnegasvuođaid ja addet ovttaskas giellageavaheaddjái almmolaš bálvalusaid ja fálaldagaid sámegillii. Sámedikkis galgá leat ovddasvástádus ovddidit sámegiela ja hábmet sámi giellapolitihka Norggas. Jus Sámedikkis galgá leat duohta bajimus ovddasvástádus sámegiela ovddideamis, de fertejit muhtun eavttut leat sajis. Lea dárbu sihke lasihit ekonomalaš rámmaid, sirdit válddi ja guorahallat lágaid. Sámedikkis galgá leat guovddáš rolla dán barggus, ja evttoha ahte ásahuvvo sámi almmolaš lávdegoddi (saOU/SáAL) mas leat ráđđehusa ja Sámedikki ovddasteaddjit mielde. Dán lávdegottis ferte leat mandáhtta čielggadit ja ráhkadit evttohusaid movt rievdadit lágaid ja válddi das mii guoská sámegillii. Viidáseappot ferte lávdegoddi guorahallat rámmaeavttuid, ovddasvástádusdili ja sámi gielladoaimmaid oktiiheiveheami ja ovddidit rievdadusevttohusaid. Dát eaktuda ahte Sámediggi hábme lávdegotti mandáhta.</p>
<p>Mihttu:</p>
<p>Sámedikkis lea ovddasvástádus ovddidit sámegiela ja hábmet Norgga sámi giellapolitihka</p>
<p>Oassemihttu: Reviderejuvvon ekonomalaš rámmat, váldi ja lágat mat gusket sámegillii</p>
<p>Strategiija: Nammadit sámi almmolaš lávdegotti mii čielggada lágaid, válddi, rámmaeavttuid ja ovddasvástádusjuogu sámegiela dáfus.</p>
<p>Ovddasvástádusjuohku ja gielladoaibmabijuid oktiiheiveheapmi</p>
<p>Sámegiella lea okta sámi servodaga vuođđoelemeanttain ja Sámediggi sápmelaččaid álbmotválljen orgánan ferte leat čielga ovddasteaddji giellapolitihkas ja das ferte leat mihá stuorát váldi giellaáššiin go dál lea. Lea áibbas čielga dárbu ahte muhtumis lea bajimus ovddasvástádus sámi giellaovddideamis, ja doaibmabijuid oktiiheiveheamis. Dál leat olu iešguđetlágan ovttasteaddjit main leat iešguđetlágan doaimmat ja ovddasvástádus sámegiela hárrái, muhto ii ovttasge leat ovddasvástádus ovttastahttit daid iešguđetge gielladoaibmabijuid. Dát dagaha eahpečielga dili, ja lea hui vahát sámegiela ovdáneapmái.</p>
<p>Sámediggi oaidná dárbbu dasa ahte ovddasvástádus oktiiheiveheami ja doaibmabijuid ovttastahttima dáfus dain iešguđetge giellaguovlluin formaliserejuvvo. Sámediggi vásiha ahte dat iešguđetge giellaguovllut ohcalit lagat ovttasbarggu Sámedikkiin. Dát dárbu lea erenoamáš čielggas lullisámi giellaguovllus. Lullisámi álbmot orru bieđgguid ja šaddá olu ovddasteddjiiguin gulahallat sámegiela birra. Sihke suohkanat, fylkkasuohkanat ja fylkkamánnit barget veahkkin ja dain leat iešguđetlágan rollat lullisámegiela nannema barggus. Dát sáhttá dagahit ahte lea unnán ovttastahttin ja unnán kontinuitehta barggus. Stuora hástalus dán suorggis lea maid dat go almmolaš hálddašeamis váilot olbmot geain lea gelbbolašvuohta lullisámi gielas ja kultuvrras. Lea lunddolaš ahte Sámedikkis lea bajimus ovddasvástádus gielladoaibmabijuid oktiiheiveheamis ja ovddasvástádusjuogus. Ráđđehusa sámegielaid doaibmaplána 2009-2013 áigodahkii sisttisdoallá olu buriid doaibmabijuid ja lea leamaš ávkkálaš reaidu barggus nannet ja ovddidit sámegiela. Sámediggi oaidná dattetge dárbbu eambbo ollislaš giellapolitihkkii mii fátmmasta olles servodaga. Doaibmaplána barggu olis lea Sámediggi ovttasbargan muhtun departemeanttaiguin. Dat iešguđetge departemeanttat fertejit háhkat stuorát gelbbolašvuođa sámi diliid ja sámegiela birra. Nu go dilli lea dál, de eai nagot guovddáš eiseválddit hábmet ollislaš giellapolitihka sámegiela hárrái. Lea dehálaš ahte dat iešguđetge departemeanttat álget guoddit eambbo ovddasvástádusa ja ožžot čielgaset rolla sámegiela barggu dáfus. Jus ráđđehusa sámegielaid doaibmaplána galgá čuovvoluvvot, de ferte Sámediggedieđáhus sámegielaid birra biddjot vuođđun.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 331 siidu 453 siiddus</p>
<p>Gielladoaimmat buoret ovttastahttinbarggus lea sámi ásahusain guovddáš rolla. Jus galgá ráhkadit buriid ovdánanvejolašvuođaid dain iešguđetge giellaguovlluin, de dárbbaša Sámediggi ásahusaid main leat čielga ovddasvástádusdoaimmat. Ovddasvástádusa formálalaš juohkin ferte mielddisbuktit ahte ásahusat ožžot buriid rámmaeavttuid nu ahte dain lea vejolašvuohta hukset bajás iežaset kapasitehta ja gelbbolašvuođa váldit badjelasaset dán ovddasvástádusa. Ásahusain ferte leat dárbbašlaš váldi gozihit ahte giellabarggu organiseren guovllus addá nu buriid bohtosiid go sáhttá. Mihttu: Sámedikkis lea bajimus ovddasvástádus sámegiela doaibmabijuid ovddasvástádusjuogus ja oktiiheivehanbarggus</p>
<p>Oassemihttu: Lea čielga ovddasvástádusjuohku sámegiela barggus dain iešguđetge giellaguovlluin Strategiija:</p>
<p>Ovttasbargat suohkaniiguin, sámi ásahusaiguin ja organisašuvnnaiguin juohkit ovddasvástádusa das movt ovttastahttit ja oktiiheivehit gielladoaimmaid dain iešguđetge giellaguovlluin</p>
<p>Govva das movt sámegiela dilli lea</p>
<p>Buorre giellapolitihkka ferte váldit vuođu dain iešguđetge diliin main giella lea, ja dán ii sáhte dahkat almmá buriid duogášdieđuid ja kártemiid haga. Daid iešguđetge gielladiliid áigges áigái kárten sáhttá ge leat ávkkálaš reaidu. Gielladoaimmaid dáfus lea maid dehálaš ahte leat ortnegat mat addet gova áigges áigái das movt sámegiella geavahuvvo iešguđetge guovlluin. Dál gávdno dušše statistihkalaš govva das movt oahpahusgiella válljejuvvo skuvllain. Seammalágan registreren ovdamearkka dihte das galle sámegielaga leat bálvalusásahusain ja man muddui sámegiella geavahuvvo áššemeannudeamis, livččii maid ávkkálaš. Lea maid dárbu dutkat eambbo dán suorggi. Dan oktavuođas leat Sámi allaskuvla ja Sámi statistihka analysajoavku guovddáš ovddasteaddjit dan lagasvuođa geažil mii sis lea sámi giellabirrasiidda. Sámegielaid servodatdili fágalaš analysas Norggas sáhttá leat ávkkálaš geavahit UNESCO vuogi analyseret gielladiliid. Organisašuvdna lea ráhkadan reaiddu mainna sáhttá árvvoštallat man gievra dahje hearki dihto giella lea. Dáinna reaidduin sáhttá differensieret daid iešguđetge sámegielaid, ja sáhttá maid veahkkin árvvoštallat erohusaid das man nanus giella lea iešguđetge geográfalaš guovlluin.</p>
<p>Mihttu: Buorre giellaplánen mii váldá vuođu buriin, áigges áigái kártemiin ja fágalaš analysain Strategiija: Bargat dan ala ahte Sámi statistihka analysajoavku oažžu resurssaid jeavddalaččat kártet ja analyseret sámegiela dili ja ovdáneami Norggas</p>
<p>Sámegielaid bearráigeahččo- ja váiddaorgána</p>
<p>Sámelága giellanjuolggadusat galget sihkkarastit ahte ovttaskas olbmo lágas nannejuvvon vuoigatvuohta geavahit sámegiela go deaivvada almmolašvuođain, devdojuvvo. Vásáhusat čájehit ahte vaikko gávdnojit dát njuolggadusat, de ovttaskas olbmot vásihit njuolggadusrihkkumiid, ja ahte sin oktagaslaš vuoigatvuođat eai doahttaluvvo. Odne lea fylkkamánni váiddaorgána sámelága giellanjuolggadusaid dáfus jus váidda guoská suohkanlaš dahje fylkkasuohkanlaš orgánaide. Dát lea dakkár ámmát mii ii leat doaibman nu go lei jurddašuvvon. Fylkkamánni ii oaččo báljo ovttage váidaga, seammás go medias dávjá boahtá ovdan ahte ovttaskas olbmuid vuoigatvuođat eai leat devdojuvvon. Orro leame váttis ovttaskas olbmuide diehtit geainna galget váldit oktavuođa jus áigot váidit, ja fylkkamánniid bealis biddjojit beare unnán resurssat čuovvut dán váiddaortnega. Dasa lassin ii leat fylkkamánniin makkárge bearráigeahččodoaibma giellanjuolggadusaid hárrái. Sámelága giellanjuolggadusaid rihkkun ii mielddisbuvtte makkárge váikkuhusaid dasa gii rihkku njuolggadusaid.</p>
<p>Dát lea mielddisbuktán sávakeahtes dábiid mat dagahit ahte ovttaskas olbmuid vuoigatvuođat eai</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 332 siidu 453 siiddus devdojuvvo. Dilli lea hui vahát giela sajádahkii servodagas, ja sáhttá áiggi vuollái dagahit ahte bohtosat mat leat olahuvvon lága bokte, njeidojuvvojit.</p>
<p>Sámediggi dáhttu ahte ovttaskas olbmo vuoigatvuohta geavahit sámegiela galgá sihkkarastojuvvot ja oaidná dárbbu dárkkistit sihke váiddaortnega ja árvvoštallat dárbbu bearráigeahččoortnegii. Jus galgá sáhttit fuolahit ovttaskas olbmo vuoigatvuođa geavahit sámegiela, de lea dárbu oinnolaš váiddaorgánii, ja bearráigeahččoorgánii mii bearráigeahččá almmolaš etáhtaid. Sámediggi oaidná ahte seamma orgána sáhttá fuolahit goappašat rollaid, ja evttoha ahte ásahuvvo bearráigeahččo- ja váiddaorgána sámelága giellanjuolggadusaid ektui. Dákkár orgána mandáhta hábmedettiin galgá Sámedikkis leat guovddáš rolla ja galgá buktit evttohusaid movt váidda- ja bearráigeahččodoaibma galgá hálddašuvvot.</p>
<p>Bearráigeahččo- ja váiddaorgána ferte leat oidnosis nu ahte ovttaskas olmmoš diehtá geainna galgá váldit oktavuođa, ja ahte orgána bearráigeahččá almmolaš ásahusaid. Sámediggedieđáhusas oahpahusa ja oahpu birra digaštallojuvvo dárbu čielggadit Sámedikki rolla sámi mánáid ja nuoraid oahppovuoigatvuođa áittardeaddjin, ja Sámedikki rolla bearráigeahččoorgánan sámi oahpahusáššiid dáfus. Livččii lunddolaš geahčadit dán guokte proseassa oktilaččat.</p>
<p>Mihttu: Aktiivvalaš bearráigeahččo- ja váiddaorgána sámelága giellanjuolggadusaid dáfus</p>
<p>Strategiija:</p>
<p>Ráhkadit mandáhta sámelága giellanjuolggadusaid bearráigeahččo- ja váiddaorgánii</p>
<p>Áŋgiruššansuorgi 2: Sámegiela rámmaeavttut</p>
<p>Jus galgá sihkkarastit sámegiela boahtteáiggi, de leat máŋggat rámmaeavttut mat fertejit leat sajis. Buriid mihttomeriid sámegiela hárrái ii sáhte olahit jus eai leat doarvái ekonomalaš ja olmmošlaš návccat. Eavttut nu go giellafágalaš ovdáneapmi, giellabarggu organiseren ja rámmat fertejit maid leat sajis jus galgá sihkkarastit buori giellaovdáneami.</p>
<p>Sámegiela nannema ja ovddideami barggus lea dehálaš earuhit ovttaskas olbmo vuoigatvuođa geavahit sámegiela, ja daid iešguđetge dárbbuid mat sámegielain leat jus galget ovdánit viidáseappot. Lea govttolaš geahčadit oktagaslaš giellavuoigatvuođaid almmolaš bálvalusfálu ektui, ja sámegiela ovdáneapmi ges ferte vuođđuduvvot daidda dárbbuide mat gielas leat dain iešguđetge giellaguovlluin.</p>
<p>Sámelága giellanjuolggadusat ja hálddašanmodeallat</p>
<p>Sámedikki vuolggasadji lea vuoigatvuohta mii buot sámegielagiin lea geavahit iežaset giela. Juohke sámegielagis galgá leat vuoigatvuohta geavahit sámegiela go deaivvada almmolašvuođain beroškeahttá gos orru. Odne lea dušše dan álbmogis mii orru suohkaniin mat leat mielde sámegiela hálddašanguovllus main lea dát vuoigatvuohta, danne go sámelága giellanjuolggadusat gustojit dušše dáidda suohkaniidda. Danne lea dárbu ođasmahttit sámelága giellanjuolggadusaid, nu ahte fátmmastit olles riikka. Almmolaš hálddašeapmi lea stáhtalaš ovddasvástádus mii lea nannejuvvon gustovaš lágain. Go sámeláhka cealká ahte sámegiella ja dárogiella leat dásseárvosaš gielat, de berrejit buot sámegielagiin leat seammalágan vuoigatvuođat geavahit sámegiela go dárogielagiin lea dárogiela dáfus. ILO-konvenšuvdna nr. 169 nanne ovttaskas olbmo vuoigatvuođa oahppat ja geavahit iežas giela. Norga lea ratifiseren dán konvenšuvnna, ja nappo lea ge geatnegahtton láhčit almmolaš bálvalusaid sámegillii suohkanlaš, fylkkasuohkanlaš ja eará almmolaš hálddašeamis. Dálá njuolggadusaid ođasmahttin mearkkašivččii ahte sámelága giellanjuolggadusat gustogohtet miehtá riikka, eai ge ráddjejuvvo ovttaskas guovlluide. Dákkár rievdadus mielddisbuvttášii maiddái váikkuhusaid dálá hálddašanguvlui.</p>
<p>Sámediggi diehtá ahte Ráđđehus dál lea bargame geahčadit sámelága giellanjuolggadusaid ja árvvoštallá boahttevaš hálddašanmodeallaid. Sámediggi oaidná ahte dákkár árvvoštallan lea dárbbalaš</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 333 siidu 453 siiddus danne go gielladilli ja ássanminsttar leat rievdan, ja go ođđa suohkanat leat váldon mielde hálddašanguvlui. Boahttevaš hálddašanmodealla ferte váldit daid iešguđetlágan gielladiliid vuhtii jus galgá sáhttit seailluhit ja ovddidit giela daid dárbbuid mielde mat dain iešguđetge giellaguovlluin leat.</p>
<p>Okta váikkuhus das go sámelága giellanjuolggadusat rievdaduvvojit gustot miehtá riikka, lea ahte šaddá dárbu ráhkadit differensierejuvvon njuolggadusaid. Sámediggi oaidná ahte sáhttá šaddat hástaleaddjin muhtun suohkaniidda Norggas bálvalit iežas sámegielat álbmoga sámegillii. Danne lea dárbu ođđa hálddašanmodellii mii boahtá dálá sámegiela hálddašanguovllu sadjái. Go mii dán oktavuođas hupmat hálddašanmodealla birra, de guoská dát almmolaš bálvalusaide sámegillii maid Sámediggi oaidná almmolaš ovddasvástádussan. Sámediggi jurddaša guovttesuorat hálddašanmodealla. Lea govttolaš ahte dat suohkanat mat odne leat mielde sámegiela hálddašanguovllus, galget čuovvut ovtta láhkamearrádusa. Dát suohkanat galget leat giellaresursasuohkanat gos sámegielat álbmogis lea viiddiduvvon vuoigatvuohta sámástit ja oažžut bálvalusaid sámegillii. Eará suohkanat galget maid čuovvut sámelága giellanjuolggadusaid, muhto daidda ii galgga leat seamma viiddis láhkamearrádus. Muhtun áibbas guovddáš giellavuoigatvuođat fertejit guoskat olles riikii. Dát leat ovdaskuvlamánáid giellavuoigatvuođat, vuoigatvuohta oažžut oahpahusa sámegielas ja sámegillii, vuoigatvuohta oažžut dearvvašvuođa- ja sosiálabálvalusaid sámegillii, vuoigatvuohta gozihit riektesihkarvuođa iežas gillii ja vuoigatvuohta oažžut girkolaš bálvalusaid sámegillii. Dákkár guovttesuorat modealla mielddisbuktá dárbbu lasi ekonomalaš resurssaide ja danne lea ge dárbbašlaš ahte sihke giellaresursasuohkanat ja eará suohkanat sihkkarastojuvvojit rámmajuolludusaid sámegielat bálvalusaide stáhtabušeahta bokte.</p>
<p>Sámediggi oaidná giellaresursasuohkaniid dehálaš ovttasbargoguoibmin barggus nannet sámegiela báikkálaččat. Sámediggi lea vuolláičállán ovttasbargošiehtadusaid buot suohkaniiguin mat leat mielde hálddašanguovllus, guovttegielatvuođadoarjagiid geavaheami birra. Sámediggi oaidná dárbbu ahte suohkanat barget aktiivvalaččat nannet ja ovddidit sámegiela suohkaniin. Guovttegielatvuođadoarjja maid Sámediggi hálddaša, galgá geavahuvvot ovddidandoarjjan giellaresursasuohkaniidda.</p>
<p>Ovttasbargošiehtadusaid bokte giellaresursasuohkaniiguin galgá Sámediggi ja ovttaskas suohkan oažžut vejolašvuođa álggahit doaibmabijuid dan gielladili vuođul mii ovttaskas suohkanis lea. Lea Sámedikki mihttu ahte eambbo suohkanat gos lea sámi álbmot šaddet giellaresursasuohkanin. Mihttu:</p>
<p>Sámegielat álbmogis lea duohta vejolašvuohta geavahit sámegiela go deaivvada almmolaš hálddašemiin Oassemihtut: Sámelága giellanjuolggadusat galget gustot miehtá riikka Sámi giellaresursasuohkanat barget aktiivvalaččat ovddidit sámegiela</p>
<p>Strategiijat: Oassálastit aktiivvalaččat Sámi giellanjuolggadusaid ođasmahttinbarggus Sihkkarastit buriid rámmaeavttuid giellaresursasuohkaniidda</p>
<p>Ekonomalaš rámmat</p>
<p>Lea hástalus Sámediggái, suohkaniidda, giellaguovddážiidda, skuvllaide ja eará ásahusaide mat barget sámegielain go váilot doarvái ekonomalaš návccat. Sámediggi oaidni ahte sámegiella ferte dál vuoruhuvvot eambbo buot servodatsurggiin. Dát lea áibbas mearrideaddji jus gielas galget leat buorit ovdánanvejolašvuođat. Dálá rámmajuolludeamit eai leat doarvái buorit, ja Sámediggi oaidná dárbbu eambbo vuoruhit sámegielat fálaldagaid servodagas, sihke fágaolbmuid rekrutterema ja oahpaheami dáfus ja sámegielat fálaldagaid hábmema dáfus.</p>
<p>Jus sirdá válddi ja ovddasvástádusa ovddidit sámegiela Sámediggái, de bohciida dárbu eambbo rámmajuolludemiide Sámediggái.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 334 siidu 453 siiddus</p>
<p>Sámediggi disponere 2012:s 65 miljovnna ruvnno sámegillii. Dáin leat 53 miljovnna njuolgga doarjagat suohkaniidda, fylkkasuohkaniidda ja sámi giellaguovddážiidda. Loahppa 12 miljovnna leat várrejuvvon iešguđetge prošeavttaide maid Sámediggi álggaha, ja ohccivuđot ortnegiidda. Sámediggi oažžu jahkásaččat ohcamiid sullii duppalit dán supmi ovddas. Bohtet ohcamat olu buriid prošeavttaide, muhto go leat olu ohccit, de ferte čavga vuoruhit. Sámediggi addá maid doarjagiid sámi čáppagirjjálašvuođa almmuheapmái, oahpponeavvobuvttadeapmái ja eará gillii guoski doaimmaide. Maiddái dáidda doarjjaortnegiidda bohtet hirbmat olu ohcamat, ja fertejit čavga vuoruhuvvot. Suohkanat ja fylkkasuohkanat mat leat sámegiela hálddašanguovllus mielde leat jahkásaččat ožžon sullii 45 miljovnna ruvnno guovttegielatvuođadoarjaga. Dát leat ruđat mat juolluduvvojit suohkaniidda ja fylkkasuohkaniidda sihkkarastin dihte guovttegielat bálvalusaid. Dát leat rámmajuolludeamit maid Sámediggi jahkásaččat oažžu stáhtas. Guovttegielatvuođadoarjja ii leat lassánan oppalaš haddegoargŋuma mielde servodagas. Sámediggi oažžu jahkásaččat raporttaid ja bušeahttadárbbu suohkaniin ja fylkkasuohkaniin. Erenoamážit suohkanat dieđihit dárbbu lassi doarjagii. Sámedikki evttohus ahte sámelága giellanjuolggadusat galget gustot miehtá riikka, bohtet mielddisbuktit váikkuhusaid suohkaniidda mat leat mielde hálddašanguovllus, ja suohkaniid ja fylkkasuohkaniid guovttegielatvuođadoarjagii. Sámediggi oaivvilda ahte rámmajuolludeamit sámegielat bálvalusaide fertejit mannat njuolga stáhtas suohkaniidda ja fylkkasuohkaniidda. Duohta goluid kárten guovttegielat bálvalusfálu oktavuođas ferte leat vuođđun go mearrida rámmajuolludemiid.</p>
<p>Sámediggi oaidná dárbbašlažžan ahte sámegiella nannejuvvo ja ovddiduvvo giellaresursasuohkaniin.</p>
<p>Sámediggi áigu nannet sámegiela dáin suohkaniin giellaovddidanruđaid bokte. Dát dahkkojuvvo guhkesáiggi ovttasbargošiehtadusaid bokte suohkaniiguin gos mihtut biddjojit giela dárbbuid mielde ovttaskas suohkanis. Fertejit álggahuvvot doaibmabijut suohkana álbmoga hárrái ja mat nannejit sámegiela geavaheami, mat lasihit giellageavaheddjiid logu ja čalmmustahttet sámegiela servodagas. Juolludeamit maid odne oažžut stáhtas dušše fal guovttegielat bálvalusfállui, galget mannat sámegiela ovddideapmái ja doaibmabijuide mat ovddidit giellaovdáneami giellaresursasuohkaniin.</p>
<p>Sámi giellaguovddážat barget buori barggu lagasbirrasiin ja mielddisbuktet olu doaimmaid giellakurssaid bokte ja sámegiela arenan. Sámi giellaguovddážat dieđihit jahkásaš raporttaid ja bušeahttadárbbuid bokte ahte lea stuora dárbu eambbo doaibmabijuide mat nannejit sámegiela. Giellaguovddážat čujuhit maiddái dasa ahte lea unnán ekonomalaš einnostus. Einnostahtti ekonomiija lea eaktun giellaguovddážiid doaimmas. Giellaguovddážiid ekonomalaš dilli ferte nannejuvvot dovdomassii jus galgá buoridit sin vejolašvuođa ráhkadit guhkesáiggi plánaid báikkálaš servodaga dárbbuid mielde. Dát čujuhuvvo maid sámi giellaguovddážiid evalueremis. Sámediggi lea gearggus geahčadit maid mii sáhttit dahkat buoridan dihte giellaguovddážiid ekonomalaš dili, muhto oaivvildit ahte maiddái earát, nu go suohkanat, fylkkasuohkanat ja guovddáš eiseválddit, fertejit váldit stuorát ovddasvástádusa sihkkarastit giellaguovddážiid ekonomiija. Sámediggi dárbbaša buriid ja aktiivvalaš ovttasbargoguimmiid sámegiela nannema ja ovddideami barggus dain iešguđetge giellaguovlluin, nu go ovdamearkka dihte sámi giellaguovddážiid, mat dahket hui buori barggu lagasbirrasiin. Muhto eai buot guovlluin gos sápmelaččat orrot leat ásahuvvon giellaguovddážat. Sámediggi oaidná maid dehálažžan ovttasbargat eará sámi ásahusaiguin ja nannet daid nu ahte álggahuvvojit doaibmabijut mat nannejit sámegiela miehtá Sámi. Lea dehálaš ahte sámi ásahusaid giellagelbbolašvuohta nannejuvvo ja ahte šaddet nanu sámegielat fágabirrasat máŋgga guovllus. Dát bohciidahtášii lassi doaimmaid ja buoret čalmmustahttima sámegiela hárrái. Go vuordit ahte sámi ásahusat galget váldit stuorát ovddasvástádusa sámegiela ovddideamis, de ferte maid váldit vuhtii ahte sámegielas váilot sánit ja tearpmat olu ođđa servodatsurggiin. Gáibiduvvo ahte fágabargit fertejit oažžut resurssaid mat addet sidjiide vejolašvuođa bargat gielain. Lea dehálaš ahte sámi ásahusain leat rámmaeavttut mat dahket ahte sii sáhttet fuolahit dán ovddasvástádusa dohkálaš vugiin. Sámediggi lea gearggus váldit dán ovddasvástádusa, muhto gáibida maiddai ahte guovddáš eiseválddit váldet ovddasvástádusa dás.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 335 siidu 453 siiddus</p>
<p>Leat álggahuvvon olu buorit fálaldagat ja doaibmabijut iešguđetge ovddasteddjiid bealis mat dál barget prošeavttaid vuođul. Dát leat doaibmabijut mat leat buktán buriid bohtosiid ja maidda ferte sihkkarastit bistevaš ruhtadeami. Mii namuhit dás muhtun ovdamearkkaid.</p>
<p>Rávisolbmuidoahpahusprográmma Sámi allaskuvllas lea addán olu rávisolbmuide vejolašvuođa oahppat giela. Dát prošeakta ferte jotkojuvvot fásta ruhtademiin nu ahte ain eanebut ožžot vejolašvuođa oahppat sámegiela. Lullisámi giellabeassi lea prošeakta maid Nordlándda fylkkamánni ja Sámeskuvlastivra Ruoŧas leat álggahan. Giellabeasit ja giellalávggut leat leamaš beaktilis doaibmabijut giellaoahpahusa nannemis. Sámediggedieđáhusas oahpahusa ja oahpu birra namuhuvvo maid dehálašvuohta oažžut fásta ruhtadeami giellalávgguide. Vásáhusat lullisámi guovllus čájehit ahte mánát ja nuorat ohppet sámegiela mihá jođáneappot go oassálastet dákkár giellabesiin. Leat olu vejolašvuođat, erenoamážit rádjeguovlluin, ávkkástallat oahpaheaddjiresurssaiguin Ruoŧas ja Suomas, ja oktiiheivehit giellabeassečoagganemiid. Dát berre leat fásta fálaldat ja gáibida ekonomalaš resurssaid. Ulbmil:</p>
<p>Sámegielas leat buorit ekonomalaš rámmaeavttut</p>
<p>Oasseulbmilat: Lassi rámmajuolludeamit stáhtas sámegiela ovddideapmái</p>
<p>Rámmajuolludeamit sámegielat bálvalusaide njuolga stáhtas suohkaniidda ja fylkkasuohkaniidda</p>
<p>Strategiijat: Ásahit sámi almmolaš lávdegotti mii čielggada lágaid, válddi, rámmaeavttuid ja ovddasvástádusjuogu sámegiela dáfus Bearráigeahččat ahte suohkaniid ja fylkasuohkaniid golut guovttegielat bálvalusaide kártejuvvojit Láhčit dili dasa ahte lihkostuvvan gielladoaibmabijut bohtet fásta doibmii</p>
<p>Olmmošlaš návccat</p>
<p>Váilevaš giellagelbbolašvuohta lea stuora hástalus buot servodatsurggiin. Erenoamážit oahpahussuorggis, dearvvašvuođasuorggis, riektesuorggis ja girkus lea dát leamaš okta dain stuorámus hástalusain sámegiela ovddidanbarggus. Máŋga suohkana hálddašanguovllus leat rahčan deavdit iežaset geatnegasvuođaid sámelága giellanjuolggadusaid hárrái danne go váilot olmmošlaš návccat. Go sámelága giellanjuolggadusat ođasmahttojuvvojit, maid Sámediggi evttoha gustogoahtit miehtá riikka, de boahtá dovdot bures ahte váilot sámegielat fágaolbmot. Ollislaš vuoruheapmi rekrutteret sámegielat bargiid ja fállat sámegiel oahpahusa studeanttaide ja fágabargiide šaddá áibbas dárbbašlaš jus galgá nákcet gokčat boahttevaš dárbbuid servodagas. Okta sivva das go sámegiella ii geavahuvvo hálddašeamis, lea ahte sámegielat bargiin váilu sámi fágaterminologiija ja hárjáneapmi geavahit sámegiela iežaset barggus. Dát mearkkaša ahte oahpahusásahusat fertejit maid guoddit ovddasvástádusa das mii guoská sámegielat studeanttaid oahpaheapmái. Studeanttat fertejit oažžut vejolašvuođa oahppat sámegiel fágaterminologiija nu ahte sáhttet geavahišgoahtit sámegiela iežaset barggus maŋŋel go gerget oahpuin. Dárbu sámegielat gelbbolašvuhtii lea stuoris ii dušše almmolaš ja suohkanlaš bálvalusaid dáfus, muhto maiddái sosiála ja kultuvrralaš fálaldagaid dáfus mat leat servodagas. Media, girjjálašvuohta ja gulahallan leat suorggit gos gáibiduvvo sámegiel gelbbolašvuohta jus galgá sáhttit ovdánahttit sámegielat fálaldagaid. Lea erenoamáš dehálaš mánáid giellaovdáneapmái ahte gávdnojit sámegielat fálaldagat media, girjjálašvuođa ja kultuvrra dáfus. Lea dárbbašlaš ahte sámegielagat rekrutterejuvvojit iešguđetlágan virggiide, vai giellagelbbolašvuohta sihkkarastojuvvo daidda iešguđetge servodatsurggiide. Butenschøn-lávdegotti čielggadeapmi deattuha maid dehálašvuođa ovddidit sámegiela dutkangiellan, ja cealká ahte dutkanásahusat fertejit dovdat ovddasvástádusa ráhkadit sámegiel kursafálaldagaid buot dásiide. Sámediggi doarju maid lávdegotti oainnu ahte sámegielat dutkan ferte leat vuođus go galgá ovddidit sámegielat fágagiela, ja ahte fágagiella lea mielde sámegiela huksemis dievaslaš, ja nu maiddái servodatguoddi, giellan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 336 siidu 453 siiddus</p>
<p>Mihttu: Sámegiel gelbbolašvuohta buot servodatsurggiin</p>
<p>Strategiijat: Bargat buoridit sámegielat bargiid rekrutterema</p>
<p>Bargat ovddidit sámegiela fágagiellan Bargat buoridit oahpahusa sámegielas ja sámegillii dutkama ja alit oahpahusa dáfus</p>
<p>Giellafágalaš ovdáneapmi</p>
<p>Ovddidit tearpmaid ja giellateknologalaš reaidduid leat dehálaš rámmaeavttut sámegillii. Giellafágalaš ovdáneapmi ferte čuovvut servodatovdáneami, ja lea dárbu ráhkadit dađistaga ođđa tearpmaid. Tearbmaráhkadeami buoremus vuođđu lea go ođđa sániid ráhkadeapmi vuolgá iešguđetge fágasurggiid dárbbuin ja sávaldagain, ovdamearkka dihte go mekanihkkafágalaš ja giellafágalaš máhttu časkojuvvo oktii tearbmaráhkadanbarggus. Lea áibbas dárbbašlaš ráhkadit tearpmaid buot servodatsurggiin jus giela galgá sáhttit geavahit dain iešguđetge fágasurggiin. Váilevaš tearpmat mielddisbuktet stuora hástalusaid odne. Dát lea erenoamáš duođalaš lulli- ja julevsámegielas. Lea dehálaš čohkket árbevirolaš sániid ja dadjanvugiid ja báikenamaid danne go dát sisttisdollet árbevirolaš máhtu mas ferte váldit vára.</p>
<p>Giellateknologalaš čovdosat leat ávkkálaččat ja buorit veahkkeneavvut sihke giela geavaheapmái ja oahppamii. Buorit giellateknologalaš reaiddut leat dehálaččat sámegiela nannemis ja ovddideamis. Mánát ja nuorat geavahit ođđa teknologiija hui aktiivvalaččat ja lea stuora viidodat sihke digitála reaidduid ja prográmmagálvvu dáfus. Dát váikkuha mánáid giellageavaheami, danne lea dehálaš ahte dát maid gávdnojit sámegillii. Dát guoská sihke prográmmaide, spealuide ja sullasaččaide, ja mátketelefovnnaide, dihtoriidda, muhto maiddái buriid digitála deaivvadanbáikkiide gos gulahallan sáhttá leat sámegillii. Buorit sosiála neahttabáikkit gos gulahallan sáhttá leat sámegillii, sáhttet leat dehálaš giellaarenat erenoamážit mánáide ja nuoraide geat orrot dakkár báikkiin gos muđui leat unnán arenat gos sáhttá sámástit.</p>
<p>Sámi bustávat iešguđetge diehtobásain bohciidahttet hástalusaid earret eará sámi báikenamaid registreremiin. Lea dárbu ovddidit teknologiija sihke diehtobásaid, GPS, applikašuvnnaid ja eará dakkáriid oktavuođas vai šaddá álkit geavahit sámegiel bustávaid doppe.</p>
<p>Ollislaš giellapolitihkka mielddisbuktá maiddái buori rádjerasttildeaddji ovttasbarggu. Oktasaš tearbmaráhkadeapmi ja normeren lea dehálaš go galgá sihkkarastit oktasaš vuođu sámegillii. Livččii hui vahát jus sámegielat rievddaše iešguđetge guvlui, dat sáhttá dagahit gulahallanváttisvuođaid riikkarájiid rastá. Sámediggi lea olu jagiid addán doarjagiid tearbmaprošeavttaide ja árbevirolaš sániid ja báikenamaid čohkkemii. Mii leat maiddái siskkáldasat bargan sámi tearbmaovddidemiin, ja mis lea olu jagiid leamaš sierra joavku mii bargá báikenamaiguin ja tearpmaiguin. Dát lea mielddisbuktán ahte mii leat ožžon oalle viiddis sámegiel terminologiija. Ovdal go dát sáhttet geavahuvvot ovdamearkka dihte oahppogirjjiin, de dat fertejit sihkkarastojuvvot kvalitehta dáfus. Sámediggi vuoruha Davviriikkalaš ovttasbarggu vai tearpmaid sáhttá geavahit riikkarájiid rastá. Mihttu lea ahte tearbmaráhkadeapmi, kvalitehtasihkkarastin ja normeren ferte dahkkojuvvon Davviriikkalaš ovttasbarggus mas lea sihke fága- ja giellagelbbolašvuohta.</p>
<p>Mihtut: Buorit giellateknologalaš čovdosat sámegiela dáfus Sámegiel terminologiija buot servodatsurggiin Sámi báikenamat registrerejuvvojit ja čalmmustahttojuvvojit</p>
<p>Árbevirolaš sánit ja dadjanvuogit leat dokumenterejuvvon ja almmuhuvvon</p>
<p>Oassemihtut: Teknologalaš čovdosat mat leat heivehuvvon sámegiel bustávaide Strategiijat:</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 337 siidu 453 siiddus</p>
<p>Bargat dan ala ahte gávdno buorre sámegiel tearbma- ja sátnediehtobása, giellafágalaš ja giellateknologalaš birrasiid ovttasbarggu bokte Bargat dan ala ahte ođđa teknologiija ja digitála reaiddut leat heivehuvvon ja ráhkaduvvon maiddái sámegillii Nannet sámegiel tearbmaráhkadanbarggu</p>
<p>Garraseappot bargat čohkket árbevirolaš máhtu ja sámi báikenamaid</p>
<p>Áŋgiruššansuorgi 3: Giellageavaheaddjit</p>
<p>Okta Sámedikki mihtuin lea lasihit sámegiel geavaheddjiid logu. Olu geavaheaddjit ii leat iešalddis mihkkege sihkarvuođaid das ahte giella ovdána ja ceavzá, muhto geavaheddjiid ahkečoahkkádus gal lea dehálaš. Jus leat valjit vuoras giellageavaheaddjit, de dat ii dárbbaš mearkkašit ahte sámegiel geavaheddjiid lohku lassána. Barggus lasihit giellageavaheddjiid logu leat golbma ášši dehálaččat; sirdin buolvvaid gaskka, sámegielat mánáidgárddit ja buorre giellaoahpahus.</p>
<p>Giellasirdin ruovttus</p>
<p>Sámedikki ulbmil lea lasihit giellageavaheddjiid logu nannen ja ovddidan dihte giela. Giellageavaheaddjit dat hábmejit servodaga dárbbuid. Dát boahtá leat dehálaš maiddái boahtteáiggis.</p>
<p>Hástalus lea oažžut ovttaskas olbmo válljet sámegiela. Ii Sámediggi ii ge eará almmolaš ásahus sáhte stivret ovttaskas olbmo priváhta giellageavaheami. Nu galgá ge dieđusge leat. Vaikko almmolašvuohta ii sáhte stivret ovttaskas olbmo válljejumiid, de lea dehálaš láhčit diliid nu ahte priváhta giellaválljemat leat dakkár válljemat main leat duohta molssaeavttut. Ferte gávdnot dakkár vuogádat gos sámegiela sirdin mánáide vuosttašgiellan lea oadjebas válljejupmi. Sámegiella ferte leat dakkár giella maid servodat atná árvvus; sámegiel máhttu ferte adnojuvvot dehálaš gelbbolašvuohtan servodagas. Dát lea danne go dat giella maid vállje priváhta beaivválašgiellan ruovttus šaddá giela boahtteáiggi deháleamos fáktor. Giela eahpeformálalaš sirdin buolvvaid gaskkas lea deháleamos dáhkádus ealli sámegillii. Seamma ládje go lea ovttaskas olbmo duohken válljet beaivválašgiela ruovttus, de lea ovttaskas olbmo ovddasvástádus geavahit sámegiela iešguđetge oktavuođain. Lea juohke ovtta ovddasvástádus seailluhit, ovddidit ja sirdit giela boahtte bulvii. Lea dehálaš ahte buohkat váldet ovddasvástádusa ja geavahit sámegiela buot oktavuođain. Lea maid dárbbašlaš ahte sii geat máhttet giela bures, mannet ovdagovvan ja leat dihtomielalaččat sámegiela geavaheami dáfus buot oktavuođain. Leat dákkár ovdagovat geat movttiidahttet ja hásttuhit geavahit giela, ja seammás buoridit oktasaš dihtomielalašvuođa giellageavaheami birra.</p>
<p>Mihttu: Sámegiella sirdojuvvo buolvvas bulvii ruovttuin Strategiijat: Movttiidahttit váhnemiid válljet sámegiela ruovttugiellan. Bargat dan ala ahte sámegiela válljen ruovttugiellan vásihuvvo ávkkálaš ja árvvolaš válljejupmin.</p>
<p>Giellasirdin olggobealde ruovttu</p>
<p>Sámegielat mánáidgárddit ja buorre giellaoahpahus skuvllas leat dehálaš gaskaoamit go galgá doarjut sámegielat mánáid giellaovdáneami. Sámegiella mánáidgárddiin ja skuvllain gieđahallojuvvo guovtti eará sámediggedieđáhusas, ja danne eat áiggo dás čiekŋudit dáid servodatásahusaid rollii. Sámegiela dáfus mánáidgárddiin ja skuvllain áigut goitge deattuhit dehálašvuođa das ahte dat mánát geain lea sámegiella ruovttugiellan, besset ovdánahttit gielaset viidáset mánáidgárddi ja skuvlla bokte. Mánáidgárddit ja skuvllat fertejit gávnnahit metodaid mat sihkkarastet ahte dát duođai dahkkojuvvo. Dán sáhttá earret eará dahkat dan bokte ahte dihtomielalaččat válljet mánáidgárdemodeallaid ja oahpahusmodeallaid daidda iešguđetge sámegiel ohppiidjoavkkuide. Čujuhuvvo Sámediggedieđáhussii oahpahusa ja oahpu birra gos dát ášši maiddái digaštallojuvvo.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 338 siidu 453 siiddus</p>
<p>Olu sámi bearrašiin odne ii leat sámegiella ruovttugiellan eai ge dat sáhte oahpahit sámegiela beaivválašgiellan mánáidasaset. Stuora oassin sis sávvet goitge ahte sin mánát galget oažžut sámegiel oahpahusa. Diliin gos váhnemat ieža eai máhte sámegiela, šaddet mánáidgárddit ja skuvllat erenoamáš dehálaš giellagaskkusteaddjit. Mii diehtit vásáhusaid vuođul Aotearoas/Ođđa Selánddas ahte mánáidgárddit leat leamaš dehálaččat dan buoremuddui lihkostuvvan maorigiela ealáskahttimis.</p>
<p>Norggas oaidnit maid ahte suohkaniin olggobealde sámegiela hálddašanguovllu leat sámi mánáidgárddit mat rekrutterejit ohppiid váldit oahpu sámegielas ja sámegillii. Danne lea dehálaš nannet sámi mánáidgárddiid nu ahte dat sáhttet leat buorit giellaoahppanarenat mánáide. Jus galgá lasihit sámegielagiid logu, de lea dehálaš ahte maiddái olbmot geat eai leat sápmelaččat sáhttet válljet sámegiel oahpahusa mánáidgárddis ja skuvllas.</p>
<p>Dakkár dilis go váhnemat eai huma sámegiela, gáibida giellaoahpahus erenoamáš doarjaga lagasbirrasis, ja lea hui mearrideaddji fáktor ahte gávdnojit arenat gos mánát ožžot giellamovttiidahttima ja doarjaga giellaoahpahusas. Vásáhusat čájehit ahte sámegiel oahpahus nubbegiellan ii leat doarvái jus galgá joksat guovttegielatvuođa mihtu. Fertejit gávdnot giellaarenat olggobealde mánáidgárddi ja skuvlla sihkkarastin dihte doallevaš giellaoahpahusa.</p>
<p>Mihtut: Nanu oahpahusmodeallat sámegiel oahpahusas vuosttašgiellan</p>
<p>Mánát geain lea sámegiella nubbegiellan leat doaibmi guovttegielagat Eambbosat geat eai leat sápmelaččat ožžot vejolašvuođa oahppat sámegiela</p>
<p>Strategiijat: Ovddidit nanu oahpahusmodeallaid sámegiel oahpahussii vuosttaš- ja nubbegiellan Doarjut barggu oažžut eambbo ja ođđa giellaarenaid</p>
<p>Sámi álgooahpahus rávisolbmuide</p>
<p>Dáruiduhttinpolitihka geažil leat olu rávisolbmot geat eai leat oahppan sámegiela. Sámegiela álgooahpahus rávisolbmuide lea dárbbašlaš ja dehálaš sámegiela ovddideapmái. Vai rávisolbmot sáhttet váldit oasi sámegiela viidáset ovddideamis, de fertejit ieža máhttit giela. Sámi giellaiskkadeapmi 2012 čájeha ahte lea beroštupmi oahppat sámegiela. Beroštupmi lea stuorámus sin gaskkas geat lohket ahte sii juogo <span type="quote">“ipmirdit dušše”</span>, <span type="quote">“máhttet veaháš”</span> dahje <span type="quote" xml:lang="smj">“máhttet sámegiela”</span>. Sis muitala sullii bealli ahte sii háliidit oahppat eambbo sámegiela. Sin gaskkas geat eai máhte veahášge sámegiela, lea beroštupmi veaháš vuollelis, 40 % sis árvvoštallet oahppat sámegiela áiggi vuollái. Jus mii galgat joksat mihtu oažžut eambbo sámegiel geavaheddjiid ja buoret vejolašvuođa geavahit sámegiela, de fertejit maiddái olbmot geat eai leat sápmelaččat oahppat sámegiela. Rávisolbmuid álgooahpahus ferte heivehuvvot eará ládje go mánáid ja nuoraid oahpahus. Dávjá lea rávisolbmuin bearaš ja bargu. Sámi giellaiskkadeapmi 2012 čájeha ahte badjel 30 % lohket ahte oahpahus ruovttubáikkis lea eaktu jus galget nákcet čađahit sámegiel oahpahusa. Eará dehálaš eavttut mat fertejit leat sajis, lea vejolašvuohta váldit álgooahpahusa ja vuollegis gollodássi. Sámediggi ruhtada viđa jagi sámegiela rávisolbmuidoahpahusprográmma, man Sámi allaskuvla jođiha. Prošeakta čađahuvvo dainnalágiin ahte Sámi allaskuvla ovttasbargá giellaguovddážiiguin fállat sámegiel álgooahpahusa rávisolbmuide. Sámi allaskuvla lea ráhkadan oahppoplánaid maid kurssat čuvvot, ja lágida logaldalliid. Maŋŋel kurssa sáhttet studeanttat váldit eksámena Sámi allaskuvllas. Sámi allaskuvla lea maiddái fágalaččat bagadallan giellaguovddáža bargiid. Prošeakta lea bohciidahttán mávssolaš vásáhusa, ja sáhttá lohkat ahte dat lea lihkostuvvan. Romssa universitehtas lea maid sullasaš ovttasbargu muhtun giellaguovddážiiguin. Daid buriid bohtosiid duogáš orro leame dat go álbmot beassá váldit sámegiel kurssa ruovttubáikkis, seammás go sii leat studeanttat geat váldet eksámena allaskuvllas/universitehtas ja ožžot oahppočuoggáid dan ovddas. Go dán mállet rávisolbmuidoahpahus lea nu bures lihkostuvvan, de ferte dákkár ovttasbargguide sihkkarastit fásta ruhtadeami. Sámegiela suddjema ja ovddideami barggus lea dehálaš ahte gávdnojit fásta ja einnostahtti fálaldagat gos rávisolbmot ožžot vejolašvuođa oahppat sámegiela.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 339 siidu 453 siiddus</p>
<p>Oahppolihtut leat dehálaš rávisolbmuidoahpahusarenat. Dat leat juo máŋggaid jagiid bargan giella- ja kulturoahpahusain. Sámediggi oaidná ahte dáin boahtá ain leat dehálaš rolla sámi giela ja kultuvrra ovddideamis. Sin rolla lea erenoamáš dehálaš go galgá ráhkadit arenaid gos sámegiella sáhttá geavahuvvot iešguđetge kursaoktavuođain. Sámediggi oaidná dárbbu nannet maiddái sin doaimma vai sáhttá bisuhit máŋggabealat kursafálaldagaid ja giellaarenaid. Mihtut: Heivehit sámegiel álgooahpahusa rávisolbmuide doppe gos olbmot orrot Eanebut geat eai leat sápmelaččat ožžot vejolašvuođa oahppat sámegiela</p>
<p>Strategiijat: Bargat dan ala ahte oahppoásahusaid ja giellaguovddážiid ovttasbargui sihkkarastojuvvojit buorit rámmaeavttut. Bargat dan ala ahte sámi oahppolihtuide sihkkarastojuvvojit buorit rámmaeavttut</p>
<p xml:lang="smj">Giellaguoddit</p>
<p>Giellaguddiin lea dehálaš rolla giellageavaheddjiid logu lasiheamis. Sámi giellaguddiin lea mávssolaš máhttu sámegiela birra, mainna lea dárbu ávkkástallat sámegiela ovdánahttinbarggus. Olu vuorrasat máhttet njálmmálaš sámegiela hui bures, sis lea stuora sátneriggodat ja leat doalahan sámi huksejumi gielas. Dat mii dábálaččat earuha giellaguoddi ja dakkára gii lea oahppan giela eambbo formálalaš vugiin skuvllas, lea ahte giellaguoddi gullá ja diehtá makkár sániid ja dadjanvugiid galgá geavahit dihto dilis. Jus galgá sihkkarastit giela boahtteáiggi, de lea dehálaš ahte nu oallugat go vejolaš ohppet giela sirdima bokte giellaguddiin. Giellaguoddit leat stuora resursa mii berre geavahuvvot mihá eambbo, sihke oahpahusas, dutkamis ja nuoraid ja vuorrasiid ovttastallamis. Giellaguddiin árbevirolaš sámi ealáhusain nu go eanandoalus, boazodoalus, meahcásteamis ja guolásteamis lea dehálaš máhttu sámegiela, sámi árbevieruid ja árvvuid birra. Giella lea árbevirolaččat leamaš nanus vuođđoealáhusain, ja dat iešguđetge ealáhusat leat leamaš dehálaš sámegiela ja árbevirolaš máhttosirdima guoddit. Dán dáfus ii leat vuođđoealáhusaid giella dehálaš dušše sámi giellaovdáneapmái, muhto lea maiddái dehálaš árbevirolaš sámi árvvuid ja máhtu sirdimis. Dán oktavuođas lea hui mávssolaš ahte árbevirolaš sámi ealáhusaid rolla giellaoahppanarenan suddjejuvvojit ja ovddiduvvojit, nu ahte giella ja dehálaš árvvut seilot ja sáhttet dolvojuvvot viidáseappot boahtteáigái. Mihttu: Giellaguoddit geavahuvvojit aktiivvalaččat sirdit giela sihke formálalaš ja eahpeformálalaš arenain. Strategiijat: Giellaguoddit geavahuvvojit aktiivvalaš resursan giellaoahpahusas ja iešguđetge giellaarenain</p>
<p>Bargat dan ala ahte skuvllat ja mánáidgárddit ovttasbargagohtet eambbo árbevirolaš ealáhusaiguin giellasirdinarenaid dáfus.</p>
<p>Áŋgiruššansuorgi 4: Sámegiela geavaheapmi</p>
<p>Duohta vejolašvuođat geavahit sámegiela almmolaš ja priváhta oktavuođain lea erenoamáš dehálaš barggus lasihit sámegiela geavaheami. Odne eai leat doarvái olu sámegielat fálaldagat servodagas, ja giellageavaheaddjit vásihit ahte sin vejolašvuohta geavahit sámegiela ráddjejuvvo. Dát lea dakkár dilli masa Sámediggi ii berre duhtat. Lea dehálaš giela boahtteáigái ahte sámegiela geavaheapmi lassána dovdomassii buot servodatsurggiin.</p>
<p>Dihtomielalaš jurddašeapmi sámegiela geavaheami birra</p>
<p>Eanas sámegielat rávisolbmot leat guovtte- dahje máŋggagielagat. Dakkár giellabirrasis gos majoritehtagiela geavaheapmi álkit vuoitá, lea dárbu nannet máhtu ja dihtomielalašvuođa giellaválljema birra. Lea mearrideaddji sámegiela boahtteáigái ahte guovttegielat vállje geavahit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 340 siidu 453 siiddus sámegiela nu olu diliin go vejolaš. Vai álkidahtášii giellaválljema, de lea maid hui mávssolaš ahte ovttagielat majoritehtagielagat čájehit ipmárdusa guovttegielaga giellaválljemii. Jus giellaválljen álo vuolgá das ahte buohkat geat guldalit galget sáhttit ipmirdit, de gal vejolašvuohta geavahit sámegiela unnu sakka.</p>
<p>Sihkkarastin dihte sámegiela boahtteáiggi, ferte giella válljejuvvot ja geavahuvvot ruovttugiellan ja sirdojuvvot buolvvas bulvii. Lea maid dárbbašlaš ahte giella geavahuvvo máŋgga arenas servodagas. Dát gáibida buori servodatplánema, ja eambbo barggu sihke almmolašvuođas ja priváhta ásahusain ja maiddái ovttaskas giellageavaheaddjis. Lea dárbu buoridit dihtomielalašvuođa das man dehálaš lea geavahit sámegiela máŋgga oktavuođas. Ovttaskas giellageavaheaddji, politihkkárat, ásahusat ja almmolaš hálddašeapmi fertejit válljet geavahit sámegiela.</p>
<p>Ovttaskas giellageavaheaddjis lea stuora ovddasvástádus, muhto Sámediggi áigu maid duvdit eambbo ovddasvástádusa ásahusaide ja politihkkáriidda. Sámi ásahusat ja politihkkárat leat ovdagovat sámi servodagas ja sis lea stuora váikkuhanváldi. Sii fertejit buorebut dovdat ja diehtit iežaset ovddasvástádusa ja geavahit giela mihá eambbo ja eambbo oktavuođain, seammás go sis ferte leat eambbo dihtomielalašvuohta gielladikšuma birra. Dát mearkkaša ahte maiddái Sámediggi ferte eambbo deattuhit sámegiela geavaheami iežas beaivválaš doaimmas. Medias lea erenoamáš dehálaš rolla gielladábiid álggaheamis. Eambbo dihtomielalašvuohta sámegiela geavaheami birra livččii mielde lokteme giela stáhtusa. Sámegiella ferte leat dakkár giella maid sihke ovttaskas olbmot ja ásahusat geavahit aktiivvalaččat. Dát sihke lasiha sámegiela geavaheami ja lokte giela stáhtusa ja árvvu.</p>
<p>Dán oktavuođas lea maid dehálaš deattuhit ahte sápmelaččat geat eai leat beassan oahppat sámegiela, fertejit ražastit váldit giela ruovttoluotta. Sámediggi háliida eambbo fokusa das man dehálaš lea oahppat giela rávisolmmožin. Sámediggi ii sáhte stivret ovttaskas olbmuid priváhta giellageavaheami, muhto Sámediggi bargá dan ala ahte gávdnojit buorit vejolašvuođat giellaoahppamii ja buorit giellaarenat.</p>
<p>Mihttu: Sámegiella geavahuvvo aktiivvalaččat buot servodatsurggiin Oassemihttu:</p>
<p>Buorit guottut sámegiela geavaheapmái Strategiijat: Ovttasráđiid ásahusaiguin ja organisašuvnnaiguin ovddidit eambbo dihtomielalašvuođa das man dárbbašlaš lea geavahit sámegiela sihke njálmmálaččat ja čálalaččat. Bargat dan ala ahte ásahusat ja organisašuvnnat buoridit iežaset sámi giella- ja kulturmáhtu.</p>
<p>Sámi giellaguovddážat</p>
<p>Sámi giellaguovddážiin lea hui dehálaš rolla sámegiela ovdánahttimis. Dat leat erenoamáš dehálaččat lagasbirrasii ja ovddidit olu doaimmaid iežaset guovlluin. Giellaguovddážat leat Sámedikki deháleamos ovttasbargoguimmiid searvvis dain iešguđetge giellaguovlluin. Giellaguovddážiid hástalus lea ahte váilot einnostahtti rámmaeavttut. Giellaguovddážiid evalueren maid Norut Alta čađahii 2012 giđa, duođašta ahte lea dárbu lasi ekonomalaš ja olmmošlaš návccaide.</p>
<p>Sámediggi deattuha buoret ovddasvástádusjuogu ja oktiiheiveheami gielladoaibmabijuid dáfus, ja oaidná dan oktavuođas ahte giellaguovddážat leat lunddolaš ovttasbargoguoimmit. Sámi giellaguovddážiin lea stuora potensiála viidáset ovddidit sámegiela.</p>
<p>Sámediggi lea ovdal čuvgen dárbbu lasihit čáppagirjjálašvuođa, oahpponeavvuid, giellateknologalaš reaidduid buvttadeami, ja oaidná lagas oktavuođa giellaguovddážiid huksemiin. Dát mielddisbuktá dárbbu lagat ovttasbargui giellaguovddážiid ja oahpahusásahusaid gaskka. Lea maid dárbu lagat ovttasbargui giellaguovddážiid ja árbevirolaš ealáhusaid gaskka vai sáhttá ovddidit ja nannet</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 341 siidu 453 siiddus árbevirolaš máhtu ja tearbmageavaheami. Sámediggi oaidná giellaguovddážiid lunddolaš ovddasteaddjin barggus ahte ásahit ođđa ja ovddidit viidáseappot daid giellaarenaid mat juo gávdnojit sámegiela dáfus. Dat materiála maid giellaguovddážat ráhkadit giellaoahpahusa váste, lea mávssolaš ja berre mihá eambbo almmuhuvvot ja biddjojuvvot maiddái earáide olámuddui. Neahttaportála Ovttas.no lea lunddolaš báiki gosa sáhttá čohkket maiddái giellaguovddážiid materiálaid ja almmuhemiid. Mihttu: Aktiivvalaš ja ceavzilis sámi giellaguovddážat Strategiijat:</p>
<p>Geahčadit ovttas giellaguovddážiiguin makkár rolla dain lea sámegiela viidáset ovddideamis</p>
<p>Bargat dan ala ahte giellaguovddážiidda sihkkarastojuvvojit fásta, einnostahtti ruhtadanortnegat</p>
<p xml:lang="smj">Giellaarenat</p>
<p>Dehálaš eaktu jus sámegiella galgá seailut ja viidáset ovdánit, lea ahte gávdnojit giellaarenat gos gielat duođai geavahuvvojit. Sáhttá leat váttis joksat ulbmila ahte sámegiella galgá leat beaivválašgiella jus gielaid ii leat vejolaš geavahit árgabeaivvis, go deaivvada almmolaš hálddašemiin dahje go gulahallá máilmmiin. Olu báikkiin ii leat sámegiella lunddolaš oassi árgabeaivvis, ja gávdnojit unnán arenat gos giella geavahuvvo. Giellaarenat leat dehálaš reaiddut deaivvadanbáikkiid lágideamis gos sámegiella gullo ja oidno. Dát lea erenoamáš dehálaš guovlluin gos sámegiella ii leat majoritehtagiella. Ferte láhčit diliid duohta sámegiela geavaheapmái servodagas arenaid ja deaivvadanbáikkiid bokte mánáide, nuoraide ja rávisolbmuide. Giellabeasit leat čájehuvvon beaktilis doaibman giellaoahpahusa nannemis. Vásáhusat lullisámi guovllus čájehit ahte mánát ja nuorat ohppet sámegiela jođáneappot go oassálastet dákkár giellabesiin. Mánáide ja nuoraide geat ožžot sámegiel oahpahusa skuvllas almmá makkárge erenoamáš gielalaš doarjaga haga lagasbirrasis, lea giellalávgun áibbas mearrideaddji buori giellaovdáneami dáfus. Dákkár fálaldagat leat odne prošeaktavuđot fálaldagat eai ge addojuvvo fásta fálaldahkan. Lea dárbu árvvoštallat berre go giellalávgun gođđojuvvot oassin dábálaš oahpahusfálaldagas ja váldojuvvot mielde gustovaš rámmaide. Dát guoskkahuvvo maiddái Sámediggedieđáhusas oahpahusa ja oahpu birra.</p>
<p>Mihttu: Máŋggabealat giellaarenat sámegiela dáfus Strategiijat: Bargat dan ala ahte ráhkaduvvojit buorit giellaarenat mat doibmet gielalaš doarjjan lagasbirrasis</p>
<p>Sámegiela čalmmustahttit almmolašvuođas</p>
<p>Sámegiela čalmmustahttin dáhpáhuvvá čálagiela bokte. Danne lea dehálaš láhčit diliid eambbo čállingiela geavaheapmái. Vaikko áramus sámi čállagat leat máŋga čuođi jagi boarrásat, de lea sámegiela čálagiela aktiivvalaš geavaheapmi sámegielat álbmoga gaskkas oalle ođđa fenomena mii leavvagođii vuos lohkangiellan maŋŋel oskkolaš teavsttaid almmuheami. 1970-jagiin lassánišgođii sámegielat girjjálašvuohta dovdomassii, muhto easka dalle go sámegiella šattai oahpahusgiellan vuođđoskuvllas, bođii buoret vuođđu aktiivvalaččat geavahit sámegiel čálagiela sihke lohkan- ja čállingiela. Go bohte sierra sámi oahppoplánat buot skuvlafágaide 1990-logu loahpageahčen, de oaččui sámegiel čálagiela ovdáneapmi ođđa vuoimmi mii attii ohppiide buori vuođu geavahit sámegiela čálalaččat. Sámegiela čalmmustahttima hástalusaid ferte árvvoštallat oalle oanehis čálagiellahistorjjá ektui skuvlaoktavuođas, ja maiddái stuora erohusaid ektui daid iešguđetge giellajoavkkuid gaskka.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 342 siidu 453 siiddus</p>
<p>Sámegiela čalmmustahttin lea sihke mihttu ja reaidu. Galbbaid, dáiddalaš cealkámušaid, dokumeanttaid, ruovttusiidduid ja tekstema bokte galgá giella boahtit oidnosii. Oinnolaš giella lea vuođđo veahkkeneavvu giellaoahpahusas, seammás go maiddái addá gillii eambbo stáhtusa.</p>
<p>Sámi báikenamaid geavaheapmi ja čalmmustahttin lea dehálaš giella- ja kulturovddideaddji doaibmabidju. Lea dehálaš systemáhtalaččat registreret ja čohkket sámi báikenamaid, erenoamážit guovlluin gos sámi báikenammamateriálat leat unnán čohkkejuvvon. Dán oktavuođas lea dehálaš hukset bajás sámi nammafágalaš arkiivva gos nammamateriálat leat álkit olámuttos. Media ja girjjálašvuohta váikkuhit giela, danne lea dehálaš ahte almmuhuvvo sámi girjjálašvuohta mas lea sihke buorre giella ja mii seammás lea heivehuvvon ahkejovkui ja mii movttiidahttá eambbo lohkamii. Medias lea dehálaš rolla servodagas, ja nu lea ge das stuora ovddasvástádus sihke čalmmustahttima dáfus, buori giellageavaheami dáfus, ja ahte addojuvvo fálaldat mii lea mielde ovddideame ja nanneme giellageavaheami. Filmmat mánáide ja nuoraide leat dehálaš giellagaskkusteaddjit. Filmmat main geavahuvvo sámegiella ja filmmat main lea sámegiel teaksta leat ge danne dehálaččat mánáid giellaovdáneapmái. Sámediggi oaidná dárbbu ovttasbargat</p>
<p>Davviriikkalaččat Sámi parlamentáralaš ráđi ja Davviriikkalaš sámeministariid bokte vai sámegiella oažžu stuorát saji tv-kanálain, dvd-filmmain ja interneahttasiidduin mat leat ráhkaduvvon mánáid ja nuoraid váste.</p>
<p>Mihttu:</p>
<p>Sámegiella geavahuvvo ja lea oidnosis buot arenain servodagas Strategiijat: Bargat eambbo čalmmustahttit sámi giela ja kultuvrra Almmuhit eambbo girjjálašvuođa, aviissaid ja áigečállagiid sámegillii Geavahit eambbo čálalaš sámegiela digitála mediain</p>
<p>Ekonomalaš ja hálddahuslaš váikkuhusat Dát dieđáhus čuvge daid dárbbuid ja hástalusaid mat servodagas leat, ja evttoha čovdosiid mat sáhttet buoridit sámegiela dili. Dáinna dieđáhusain, ja buriin gulahallamiin guovddáš eiseválddiiguin, vuordá Sámediggi ahte ekonomalaš rámmat sámegiela ovddideapmái Norggas lasihuvvo dovdomassii. Sámedikkis lea stuora jáhkku dasa ahte guovddáš eiseválddit dustejit daid mihtuid mat leat biddjon, nu ahte Sámediggi ja eará ovddasteaddjit ožžot daid ekonomalaš ja hálddahuslaš rámmaid mat dárbbašuvvojit jus galgá loktet sámegiela stáhtusa ja geavaheami. Sámediggi ipmirda ahte dát dieđáhus evttoha stuora rievdadusaid. Lágat fertejit rievdaduvvot, váldi ja ovddasvástádus ferte čielggaduvvot. Seammás fertejit ekonomalaš resurssat lasihuvvot, nu go juo lea namuhuvvon. Dat rievdadusat maid Sámediggi dás evttoha, mielddisbuktet ahte máŋga lága mat addet giellavuoigatvuođaid sámegielagiidda fertejit rievdaduvvot. Dát mearkkaša maiddái ahte sihke</p>
<p>Sámedikki ja eará ovddasteddjiid váldi rievdaduvvo. Dát lea stuora bargu mii gáibida dárkilis guorahallama. Danne lea Sámediggi evttohan ahte nammaduvvo sámi almmolaš lávdegoddi (SaOU/SáAL) mas leat Ráđđehusa ja Sámedikki ovddasteaddjit. Dán lávdegottis ferte leat mandáhtta čielggadit ja evttohit rievdadusaid sámegillii guoski lágain ja válddis. Viidáseappot ferte lávdegoddi guorahallat rámmaeavttuid, ovddasvástádusdili ja sámegiel doaibmabijuid oktiiheiveheami ja evttohit rievdadusaid. Dát eaktuda ahte Sámediggi hábme lávdegotti mandáhta. Dieđáhus čuovvoluvvo Sámedikki jahkásaš bušeahtaid bokte gos ovttaskas mihtuid doaibmabijut vuoruhuvvojit. Sámediggeráđđi áigu árvvoštallat ráhkadit doaibmaplánaid muhtun áŋgiruššansurggiide. Dieđáhusas lea guhkesáigásaš perspektiiva ja lea lunddolaš geahčadit dieđáhusa golmma-njealji jagi geahčen fas, gávnnahan dihte lea go Sámediggi joksan daid mihtuid mat leat biddjon dieđáhusas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 343 siidu 453 siiddus</p>
<p xml:lang="nno">Litteraturlisttu Grunnloven. LOV 1814-05-17 nr 00: Kongeriget Norges Grundlov, given i Rigsforsamlingen paa Eidsvold den 17de Mai 1814 http://www.lovdata.no/all/hl- 18140517-000.html Sameloven. LOV 1987-06-12 nr 56: Lov om Sametinget og andre samiske rettsforhold http://www.lovdata.no/all/hl-19870612-056.html Opplæringslova. Lov om grunnskolen og den vidareg åande opplæringa http://www.lovdata.no/cgiwift/wiftldles?doc=/app/gratis/www/docroot/all/nl-19980717-061.html&amp;emne=OPPL%C6RINGSLOV*&amp; Barnehageloven. LOV 2005-06-17 nr 64: Lov om barnehager http://www.lovdata.no/all/hl-20050617-064.html Forskrift om endring i forskrift om fosterhjem http://lovdata.no/cgi-wift/wiftldles?doc=/app/gratis/www/docroot/ltavd1/filer/sf-20120315-0226.html&amp;emne=fosterhjem*&amp;</p>
<p xml:lang="nno">Forskrift om endring i forskrift om tilsyn med barn i barneverninstitusjoner for omsorg og behandling http://lovdata.no/cgi-wift/wiftldles?doc=/app/gratis/www/docroot/ltavd1/filer/sf-20120315-0227.html&amp;emne=barneverninstitusjon*&amp; Stadnamnlova. LOV 1990-05-18 nr 11: Lov om stadnamn http://www.lovdata.no/all/hl-19900518-011.html</p>
<p xml:lang="nob">FNs konvensjon om barnets rettigheter . (FNs barnekonvensjon) Vedtatt av De forente nasjoner 20. november 1989. Ratifisert av Norge 8. januar 1991. Revidert oversettelse mars 2003 med tilleggsprotokoller. http://www.regjeringen.no/upload/kilde/bfd/bro/2004/0004/ddd/pdfv/178931-fns_barnekonvensjon.pdf</p>
<p xml:lang="nob">FNs internasjonale konvensjon om sivile og politiske rettigheter. Vedtatt av De forente nasjoner 16. desember 1966. Ratifisert av Norge 13. september 1972. Trådte i kraft 23. mars 1976. http://www.regjeringen.no/nb/dep/ud/dok/veiledninger/2004/iccpr.html?id=88149 ILO-konvensjon nr. 169 om urfolk og stammefolk i selvstendige stater. Vedtatt av ILOs generalkonferanse 27. juni 1989. Ratifisert av Norge 20. juni 1990. Trådte i kraft 5. september 1991. http://www.regjeringen.no/nb/dep/fad/tema/samepolitikk/midtspalte/ilokonvensjon-nr-169-omurbefolkninger-o.html?id=451312 Europeisk pakt for regions- eller minoritetsspråk. Vedtatt av Europarådet i 1992. Ratifisert av Norge i 1993. Trådte i kraft 1. mars 1998. http://conventions.coe.int/treaty/en/Treaties/Html/148.htm (Engelsk versjon) http://www.coe.int/t/dg4/education/minlang/textcharter/Charter/Charter_no.pdf (Norsk oversettelse - ikke offisiell) FNs erklæring om urfolks rettigheter. Vedtatt av FNs generalforsamling 13. september 2007. http://www.regjeringen.no/nb/dep/fad/tema/samepolitikk/internasjonalt_urfolksarbeid/fnserklaring-om-urfolks-rettigheter1.html?id=629670 Nordisk samekonvensjon. Utkast fra finsk-norsk-svensk-samisk ekspertgruppe 26. oktober 2005. http://www.regjeringen.no/Upload/AID/temadokumenter/sami/sami_samekonvensjon_norsk.pdf Sametingsrådets politiske tiltredelseserklæring. Politisk plattform for flertallsrådet i Sametinget for perioden 2009-2013. http://www.sametinget.no/Om-Sametinget/Organisasjonsstruktur/Sametingsraadet Sametinget (2012): Sametingets budsjett 2012. http://www.sametinget.no/Dokumenter</p>
<p xml:lang="nob">Sametinget (2011): Nye tildelingskriterier for tildeling av tospråklighetsmidlene (sak SP 11/11) http://innsyn.e-</p>
<p xml:lang="nob">Čoahkkingirjji čállit: Ellen Aina Eira/Tove Anti/Trine Guttorm Anti 344 siidu 453 siiddus kommune.no/innsyn_sametinget_norsk/wfdocument.aspx?journalpostid=2011003617&amp;dokid=3039 59&amp;versjon=7&amp;variant=A&amp; Samarbeidsavtale mellom Sametinget og kommuner og fylkeskommuner om bruken av tospråklighetsmidlene 2012 http://www.sametinget.no/Dokumenter</p>
<p xml:lang="nno">Samarbeidsavtale mellom Sametinget og fylkeskommuner http://www.sametinget.no/Dokumenter Fornyings-, administrasjons- og kirkedepartementet (2011): Handlingsplan for samiske språk (2009-2013). http://www.regjeringen.no/nb/dep/fad/tema/samepolitikk/samiske_sprak/handlingsplanfor-samiske-sprak-.html?id=563658</p>
<p xml:lang="nob">James Anaya FNs spesialrapportør om urfolks rettigheter (2011): Rapport om situasjonen for samer i</p>
<p xml:lang="nob">Norge, Sverige og Finland (engelsk versjon) http://unsr.jamesanaya.org/country- reports/the-situation-of-the-sami-people-in-the-sapmi-region-of-norway-sweden-and-finland-2011 Sámi allaskuvla (2012): Samiske tall forteller 5. Raport1/2012. Guovdageaidnu: Sámi allaskuvla. http://www.sametinget.no/Dokumenter</p>
<p xml:lang="nob">Samisk Nærings- og Utredningssenter (2000): Undersøkelse av bruken av samisk språk. Om bruken av samisk språk blant privatpersoner i samiske områder, offentlige institusjoner, samiske organisasjoner og samiske bedrifter. Rapport. Tana, SEG. Rasmussen, Torkel (2005): Jávohuvvá ja ealáska. Davvisámegielagiid demografiija ja buolvvaidgaskasaš sirdaseapmi Norggas ja Suomas. Romsa: Romssa universitehtta Solstad, Karl Jan (red.) (2012): Samisk språkundersøkelse 2012. NF-rapport nr. 9/2012.</p>
<p xml:lang="nno">Bodø:Nordlandsforskning http://www.sametinget.no/Dokumenter</p>
<p xml:lang="nob">Butenschøn, Nils A. (2012): Langs lange spor - om samisk forskning og høyere utdanning. Oslo: Utvalg for samisk forskning og høyere utdanning. http://www.regjeringen.no/upload/KD/Vedlegg/Forskning/rapporter/Langs_lange_spor-.pdf Angell, E, Varsi Balto, A. M., Josefsen, E, og Pedersen, P, og Nygaard, V (2012): Kartlegging av samisk perspektiv i kommunesektoren. Rapport 2012:5. Alta: Norut. http://www.norut.no/alta/Norut-Alta-Alta/Publikasjoner/Rapporter/Kartlegging-av-samiskperspektiv-i-kommunesektoren Nygaard, V, Varsi Balto, A. M, Solstad, M, Solstad, K. J (2012): Evaluering av samiske språksentre 2012. Raport 2012:6. Alta:Norut. http://www.sametinget.no/Dokumenter</p>
<p xml:lang="nob">Skålnes, Sigrid og Margrete Gaski (2000): Tospråklig tjenesteyting. Brukerundersøkelse i forvaltningsområdet for Samelovens språkregler. Prosjektrapport 2000:17. Oslo: NIBR. http://www.nibr.no/filer/2000-17.pd Andersen, Svanhild ja Strömgren, Johan (2007): Sámelága giellanjuollggadusaid evalueren. Guovdageaidnu: Sámi instituhtta. http://www.regjeringen.no/upload/KKD/Kultur/Evaluering%20av%20samelovens%20spr%C3% A5kregler.pdf Brenna, Wenke (2005 ):Samene i rettssystemet. En undersøkelse om språklige og kulturelle barrierer i samhandlingen mellom samiske brukere og rettsystemet i Finnmark. Tana:ČálliidLágádus.</p>
<p xml:lang="nob">Eira, Inger Marie Gaup (2001): Samisk språk i Norden - Status og domeneutredning. Utredning nr. 3 2001. Guovdageaidnu: Sámi Instituhtta/Nordisk Samisk Institutt</p>
<p xml:lang="nob">Pettersen, Torunn og Johanne Gaup (2001): Kartlegging og utredning av offentlige samiske informasjonstjenester. Guovdageaidnu: Sámi Instituhtta/Nordisk Samisk Institutt. http://www.samit.no/Elekdok_Utred2001-01_Sami_Off_Info.pdf Sametingets språkstyre (2004). Bruken av samiske språk . Undersøkelse. Guovdageaidnu : Sametinget Sametingets språkstyre (2008). Bruken av samiske språk . Undersøkelse. Guovdageaidnu : Sametinget.</p>
<p xml:lang="swe">Samediggi (2004). Sámegiella lea čaffat! Sámediggeráđi dieđáhus sámegiela birra. Kárášjohka: Sámediggi. SOU 2006:19: Att återta mitt språk. Åtgärder för att stärka det samiska språket Slutbetänkande av Utredningen om finska och sydsamiska språken. Stockholm: Statens offentliga utredningar.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 345 siidu 453 siiddus http://www.jokkmokk.se/Filer/Utvecklingsenheten/Minoritetsspr%C3%A5k/Att_aterta_mitt_spra k_1.pdf' King, Jeanette. 2001. <span type="quote" xml:lang="smn">“Te Kōhanga Reo. Māori Language Revitalization”</span> I Hinton, Leanne og Ken</p>
<p xml:lang="eng">Hale (red) The Green Book of Language Revitalization in Practice. San Diego: Academic Press. S. 119–128.</p>
<p xml:lang="nob">Morris, Delyth (red.) (2010): Welsh in the Twenty-First Century. Cardiff: University of Wales Press.' St. meld. nr. 28 (2007-2008) Samepolitikken. Arbeids- og inkluderingsdepartementet http://www.regjeringen.no/pages/2077889/PDFS/STM200720080028000DDDPDFS.pdf</p>
<p>Ášši meannudeapmi loahpahuvvui 28.02.13 dii. 10.50.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 346 siidu 453 siiddus</p>
<p xml:lang="smj">Vuđđogiella: Dárogiella</p>
<p>Ášši/Sak EKL 002/13 Ášši/Sak DC 008/13</p>
<p>Cealkámuš 2013 eanadoallošiehtadussii</p>
<p>Arkiivaáššenr. 12/5423</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 23.01.13</p>
<p>SR 010/13</p>
<p>Ealáhus- ja kulturlávdegoddi 25. – 26.02.13</p>
<p xml:lang="deu">EKL 02/13</p>
<p>Sámedikki dievasčoahkkin 27.02. – 01.03.13 DC 08/13</p>
<p>Sášši meannudeapmi álggahuvvui 28.02.13 dii.18.15</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Sámediggeráđi</p>
<p>Ášši SR 010/13 Cealkámuš 2013 eanadoallošiehtadusii 2 24.10.12</p>
<p xml:lang="nob">Finnmark bondelag</p>
<p xml:lang="nob">Innspill til jordbruksforhandlingene 2013 3 12.12.12</p>
<p xml:lang="nob">Finnmark fylkeskomune</p>
<p xml:lang="nob">Innspill til jordbruksforhandlingene 2013 4 13.12.12</p>
<p xml:lang="nno">Finnmark bonde- og småbrukarlag</p>
<p xml:lang="nob">Innspill til Sametinget foran jordbruksforhandlingene 2013 5 14.12.12</p>
<p xml:lang="nob">Troms bondelag</p>
<p xml:lang="nob">Innspill til jordbruksforhandlingene 2013 6 29.01.13</p>
<p xml:lang="nno">Troms bonde og småbrukarlag</p>
<p xml:lang="nob">Innspill til jordbruksforhandlingene</p>
<p>II Evttohusat ja mearkkašumit Sámediggeráđi mearršdusárvalus:</p>
<p>Eanadoallu lea viehka deaŧalaš vuođđun barggolašvuhtii, árvoháhkamii, šibitfuođđariid buvttadeapmái ja borramušgálvvuide ja vuođđun ássamii sámi guovlluin. Eanadoallu lea maiddái deaŧalaš sámi giela ja kulturárbevieruid gaskkusteamis. Sámediggái lea deaŧalaš ahte eanadoalus leat buorit rámmaeavttut doibmii ja ovdáneapmái. Maŋimuš jagiin lea sámi guovlluid eanadoalu mannan fuonit guvlui, mii váivašuhttá. Finnmárkku fylkkas lea doaluid lohku jagi 2004 rájes jagi 2012 rádjai njiedjan, 438 doalus leat vel báhcán 339.</p>
<p>Njiedjan lea 22 %. Romssas leat geahppánan vel ain eanet doalut jagis 2004 ledje 1462 doalu ja 2012:s dušše vel 1046 doalu, ja doaluid lohku lea njiedjan 27 %. Doaluid geahppáneapmi suorggaha liige eanet danne go eanadoallobirrasat leat juo smávvát go buohtastahttá eanadoaluin riika dásis. Ollu gielddain sámi guovlluin lea eanadoallu sakka hedjonan dan sivas go buvttadeaddjit geahppánit. Hedjoneamis leat maiddái fuones váikkuhusat borramušbuvttadeapmái, meieriijaide, njuovahagaide, viidáseappot nállašuhttinrusttegiidda ja gávppiide sámi ássanguovlluin. Jos eanadoalus geahppánit ain eanet doalut de buktá dat hástalusaid sámi ealáhuseallimii ja áitá ealáhusa deaŧalaš kultur- ja giellaarenan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 347 siidu 453 siiddus</p>
<p>Dasto lea eanadolliid gaskamearálaš ahki loktanan. 2004:s lei 18 % dolliin Finnmárkkus badjel 60 jagi ja 2011:s vel eanet, ja lei 25 %. Romssas lea dilli seammalágan – vásttolaš logut doppe ledje 18 % 2004:s ja 26 % 2011:s. Go guoská mielkebuvttadeapmái, de čájeha iskkadeapmi maid Tine lea dahkan ahte 32 % Finnmárkku mielkebuvttadeddjiin leat badjel 55 jagi. Jáhku mielde heaitá sis bealli ovdal jagi 2017. Dál leat 117 mielkebuvttadeaddji ja jos sis bealli heaitá, de buktá dat hástalusaid sihke eanadollui ja meieriijastruktuvrii. Go mielkebuvttadeaddjit leat geahppánan ja buvttadeapmi doalu nammii fas buorránan, de lea dat dagahan dan ahte doalut leat stuorát. Barggolašvuođa bisuheapmi lea okta dain stuorámus hástalusain sámi guovlluin. Sámediggi lea čađahan analysa ealáhusovdáneamis 24 válljejuvvon sámi gielddain. Dat čájeha ahte barggolašvuohta lea njiedjan lagabui 230 guolástusas ja eanadoalus jagi 2008 rájes jagi 2011 rádjai. Jagi 2000 rájes lea ássiid lohku geahppánan 8 % jagi 2011 ektui sámi guovlluin, go muđui riikkas lea ollislaččat lassánan 11 %. Ealli gilit dáhkidit buoremusat sihkkaris boahtteáiggi sámi kultuvrii ja gillii. Otnáš doallostruktuvrra sihkkarastin ja barggolašvuođa bisuheapmi ealáhusas ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš bargat dan ala ahte nannet sámi eanadoalu doaibmavuođu. Sámedikkis lea guhkesáiggi mihttomearrin buoridit barggolašvuođa ja buvttadusa ealáhusas. Okta Sámedikki váikkuhangaskaomiin lea doarjja investeremiidda ja sierra doaibmabijuide. Doarjagat geavahuvvojit váldoáššis eanadoalu investeren-, ovddidan- ja ovttasbargodoaibmabijuide.</p>
<p>Sámedikki doibmii gullet dat guovllut riikkas gos sámit ásset. Muhtun cealkámušat maid Sámediggi lea addán eanadoallošiehtadallamiid oktavuođas leat vuhtii váldojuvvon maŋimuš jagiin, muhto geográfalaš ráddjemiin earret eará Finnmárkui. Sihke areálarájiid rievdadeapmi doarjagis ja stuorát mielkeearit leat leamaš ávkin osiide sámi álbmogis, muhto eai olles guvlui. Gávdnojit muhtun ráje guovllut olggobealde gos sámit ásset geat barget eanadoaluin – erenoamážit Romssas ja Norlándda davit osiin. Ekonomalaš doaibmabijut mat biddjojuvvojit johtui sámi guovlluin fertejit guoskat stuorát geográfalaš guovlluide go Finnmárkui. Doaba árktalaš eanadoallu lea heivehuvvon nationála eanadoallopolitihkkii. Sámediggi háliida ovttas eará aktevrraiguin eanadoallobirrasis Davvi-Norggas erenoamážit áŋgiruššat árktalaš eanadoaluin.</p>
<p>Sámediggi lea várren 1,0 miljon ru áŋgiruššamii árktalaš eanadoalus – dát dáhpáhuvvá ovttasbargguin Davvi-Norgga fylkkamanni eanadoalloossodagaiguin. Árktalaš eanadoalu buktagiin lea stuorra vejolašvuohta kvalitehta ektui ja árktalaš guovlluid mearkagálvun. Dáid doahpagiid ferte heivehit boahttevaš eanadoallošiehtadallamiidda – profilerema ferte láhčit ja márkanfievrridit árktalaš eanadoalu.</p>
<p>Doalu gaskamearálaš sturrodat lea 281 dekára Finnmárkkus, 231 dekára Romssas ja 222 dekára muđui riikkas. Areálasturrodat addá boasttu gova eanadoalu buvttadeami viidodagas. Areáladárbu ealliovttadaga ektui lea duppalgeardásaš davvin go muđui buoremus eanadoalloguovlluin riikkas. Dat go davvin lea dušše okta láddjenáigodat mearkkaša ahte areáladárbu duppalasto dáin guovlluin. Dát buktá maiddái stuorát investeremiid ealliovttadaga nammii go máddelis riikkas. Dasto lea árktalaš dálkkádat buorre go borramuš mii šaddaduvvo dán lágan guovlluin dárbbaša unnit cirkkuhanávdnasiid, ja das lea dan geažil buoret kvalitehta, lea buhttáseappot ja sihkkareappot. Nubbi eará buorre bealli lea ahte hárve leat váttisvuođat gávdnat muhkkeareála davvin danne go ealliovttadaga nammii leat stuorát areálat go máddelis.</p>
<p>Dálkkádatrievdamat čuhcet eanemusat árktalaš ja subárktalaš guovlluide. Mii leat juo registreren rievdadusaid šaddoáigodagas dálkkádatrievdamiid geažil. Váikkuhusaid lea váttis einnostit. Dálkkádatrievdamat addet hástalusaid dávddaid, vahátdivrriid ja amas šattuid hámis. Dálkkádaga rievdamat buktet maiddái vuorddekeahtes váikkuhusaid eanadollui ii dušše geassit, muhto maiddái šattuide dálveáigodagas. Alit jahketemperatuvrrat sáhttet dattetge buktit guhkit šaddoáigodaga mii sáhttá addit vejolašvuođaid gilvit ođđa šattuid. Dát rievdamat sáhttet maiddái buktit buoret šattu.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 348 siidu 453 siiddus</p>
<p>Sámediggi háliida oažžut vejolašvuođa váikkuhit eanadoalu rámmaeavttuid sihkkarastimii, ja dieinna lágiin váikkuhit ealli sámi birrasiid ja ealli giliid. Sihke Soria Moria julggaštusa ja stuorradiggedieđáhusa nr 9 (2011-2012) Eanadoallo- ja biebmopolitihkka bokte áigu ráđđehus váikkuhit buriid rámmaeavttuid sámi guovlluid eanadollui ja ahte eanadoallu lea miehtá riikka.</p>
<p>Stuorradiggedieđáhusas nr 9 čuožžu earret eará: ”Regjeringen mener det er nødvendig med en tydeligere distriktsprofil i landbrukspolitikken. Det skal legges større vekt på særlige utfordringer i områder med store distriktspolitiske utfordringer hvor jordbruket har stor betydning.” (Ráđđehus oaivvilda ahte lea dárbu čielggasmahttit guovlluprofiila eanadoallopolitihkas. Erenoamáš hástalusat galget deattuhuvvot guovlluin gos leat stuorra guovllupolitihkalaš hástalusat ja gos eanadoalus lea stuorra mearkkašupmi.) <span type="quote" xml:lang="nob">“Det krever bl.a. fortsatt styrking av det grasbaserte husdyrholdet og at det med de økonomiske virkemidlene legges til rette for lønnsom drift i ulik skala, slik at en variert bruksstruktur kan opprettholdes. Utnytting av beiteressursene i utmarka skal opprettholdes eller økes innenfor naturens bærekraft og markedet for produktene. Økt produksjon vil, over tid, forutsette at ressursene tas i bruk der de finnes. En slik distriktsprofil vil ikke minst være viktig for beitenæringene og for samisk jordbruk.”</span> (Dat gáibida earret eará dan ahte nannet suoidnevuđot šibitdoalu ja ahte ekonomalaš váikkuhangaskaomiiguin láhččojuvvo gánnáhahtti doaibma máŋgga dásis, vai sáhttá bisuhit máŋggabealat doallostruktuvrra. Guohtonresurssaiguin ávkkástallan meahcis galgá bisuhuvvot dahje nannejuvvot dan ektui maid luondu gierdá ja go buktagiidda lea johtu. Buoret buvttadeapmi, áiggi mielde, eaktuda ahte resurssat váldojuvvojit atnui doppe gos dat leat. Dán lágan guovlluprofiila lea erenoamážit deaŧalaš guohtonealáhusaide ja sámi eanadollui.) Eanadoalu mearkkašupmi sámi kultuvrra bisuheapmái ja ovddideapmái ollu sámi guovlluin, ja go geahččá dan ealáhusa fuones ovdáneami ektui, mearkkaša dan ahte eanadoalloeiseválddit fertejit álggahit doaibmabijuid maiguin erenoamážit nannet eanadoalu vejolašvuođaid ja vuođu sámi guovlluin. Danne árvvoštallat ahte dát árvalus doaibmabidjun eanadoallošiehtadallamiin lea hui deaŧalaš sámi servodahkii, sihke servodatpolitihkalaččat ja ealáhuspolitihkalaččat.</p>
<p>Sámediggi ovddida čuovvovaš cealkámuša jagi 2013 eanadoallošiehtadallamiidda: Eanadoalu buvttamihttu sámi guovlluin Stuorradikki mihttomearri eanadoalu buvttadeami lasiheami ektui riikkas 1 %:in ferte guoskat maiddái sámi guovlluid eanadollui. Buvttamihttomearri ferte buoridit sihke stuorrašibit- ja unnašibitealáhusaid sámi guovlluin. Árvoháhkama buorideapmi eanadoalus čuohcá positiivvalaččat maiddái ovttasdoaimmaide ja ealáhuseallimii ollislaččat. Jagi 2013 eanadoallošiehtadallamiin ferte buvttamihttomeari čuovvoleapmi leat guovddáš fáddá.</p>
<p>Sámi guovlluid eanadoalu ferte sihkkarastit ja buoridit árvoháhkama eanadoalus. Groavafuođar vuđot šibitdoallu ferte leat vuođđun sámi guovlluid eanadollui. Dán lágan vuoruheapmi ii dattetge galgga caggat jáffovuđot buvttadeami nugo spiidnedoalu ja mannebuvttadusa. 2. Gánnáhahttivuohta</p>
<p>Eanadoalu leahkimii ja ovddideapmái lea áibbas deaŧalaš eaktu ahte eanadoalus lea buorre gánnáhahttivuohta ja ahte dat nagoda gilvalit eará ámmáhiid ektui. Nu ii leat dál ja dat vuhtto ealáhusas go ohpihii heaittihuvvojit doalut ja rekrutteren ealáhussii váilu. Jos ovttasge galggaš leat beroštupmi bargat boandan eará ámmáhiid sajis, de ferte dat leat ekonomalaččat miellagiddevaš. Šállošahtti lea go dienaserohusat eanadoalu ja eará joavkkuid gaskka servodagas leat menddo stuorrát.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 349 siidu 453 siiddus</p>
<p>Jagi 2013 eanadoallošiehtadusas ferte loktet dietnasa hui sakka dan dássái ahte boandda dienasvuođđu dávista bargohivvodahkii. Dan stuorra dienaserohusa mii lea eanadoalu ja eará joavkkuid gaskka ferte unnidit. Dienasvuođu ferte nannet nu ahte lea vejolaš bissut dušše boandaámmáhis ja oažžut das dohkálaš dietnasa. Dát geasuhivččii nuorra olbmuid ealáhussii ja livčče mearkkašahtti deaŧalaš nuoraid rekrutteremii boandan.</p>
<p>Roavvafuođarvuđot buvttadus galgá vuoruhuvvot erenoamážit davviguovlluin. Mielkebuvttadus ja sávzadoallu dat guddet sámi guovlluid eanadoalu. Sávzadoallu geavaha meahci divdna ja dasa ferte sihkkarastojuvvot positiivvalaš ekonomalaš ovdáneapmi 2012:s. Buvttadandoarjagis lea mearrideaddji váikkuhus gánnáhahttivuhtii. Vaikko vel Romssas ja Finnmárkkus leat stuorát máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta dagašii eanadoalus eanet geasuheaddji ealáhusa. Doarjjameriid areálaide, mielkái ja birgui fertešii bajidit Romssas ja Finnmárkkus. Spiinnebiergobuvttadusa geahppáneapmi Romssas lea suorggahahtti. Jagi 2000 rájes jahkái 2010 njidje ealihanspiidnelogut 870 rájes 578 rádjai fylkkas – njiedjan lei 33 %. Doaluid lohku unnui beliin 25 dollui jagis 2010. Buvttadanbiras lea unnon dan geažil go eai leat šat nu ollu buvttadeaddjit.</p>
<p>Spiinnebierggu buvttadeami geahppáneapmi sáhttá maiddái buktit váttisvuođaid njuovahagaide ja viidáset nállašuhttimii Málatvuomi njuovahagas. Spiinnebierggu buvttadeami sáhtášii nannet jos lasihivččii distriktadoarjaga spiinnebirgui. Buoret ekonomiija sihkkarasttášii dasto buvttadusa boahtteáiggis Málatvuomi njuovahagas. 3. Investeremat</p>
<p>Investerengoluid lassáneapmi eanadoalus ja stuorát doaluid huksen mearkkaša ahte investerendoarjja ortnegiid ferte rievdadit Romssas ja Finnmárkkus. Dát guoská dávjá erenoamážit nuorra álggaheddjiide geat eai nagot čohkket alcceseaset kapitála. Doarjjameari nuoraide ferte loktet nu ahte dat lea 10 % eanet sámi guovlluin otnáža ektui.</p>
<p>Eanadoalus lea ovdalis áiggiid leamaš vejolašvuohta eanadoalu foandasajušteapmái mii galggai geavahuvvot boahtteáiggi hukseninvesteremiidda. Dát ferte fas ođđasis váldojuvvot atnui. Foandasajušteapmi attášii vejolašvuođa plánet boahtteáiggi investeremiid buoret vuogi mielde. Dasto attašii dat einnostanvejolašvuođa vearroplánemis.</p>
<p>Muđui ferte eanadoalu investerenortnegiid bisuhit vai boanddaide sihkkarastojuvvo einnostanvejolašvuohta. Huksendoaimmat rievddadit jagis jahkái. Jos sámi guovlluin galggašedje leat áiggi mielde huksejuvvon visttit, de ferte addojuvvot vejolašvuohta oažžut investerendoarjaga maiddái doaibmavistti bajásdoallamii. Dát geasuhivččii nuoraid eanet váldit badjelasaset doalu. Dilli lea odne nu ahte ollu doalut heaittihuvvojit danne go daid fertešii divodit ja go doalut leat boaresáigásaččat. 4. Álggahanbáhkat nuoraide</p>
<p>Njealjádasoassi Romssa ja Finnmárkku boanddain leat badjel 60 jagi. Danne lea stuorra dárbu ođđa rekrutteremii eanadollui, jos doaluid lohku ii galggaš šat ollu geahppánit. Mihttomearrin ferte leat oažžut gaskamearálaš agi vuollelii, muhto eaktun dasa lea ahte gánnáhahttivuohta eanadoalus loktejuvvo. Ealáhussii rekrutteren gáibida dasto buriid gelbbolašvuođa- ja oahppofálaldagaid.</p>
<p>Nuoraid movttiidahttima dihte álgit eanadoaluin ferte álggahit ekonomalaš doaibmabijuid, ja nie sihkkarastit rekrutterema. Trainee nammasaš geahččalanortnega Finnmárkku eanadoalus ferte viiddidit guoskat maiddái Romsii, ja ásahuvvot fásta ortnegin. Ferte ásahuvvot mielkeearreortnet nuorra álggaheddjiide geat áigot bargagoahtit doaluin. Sii han dávjá fertejit oastit buvttadanareálaid, šibihiid, reaidduid ja visttiid. Muhtumat válljejit oastit eanadoalloopmodagaid. Go sii vel dasa lassin fertejit oastit mielkeeari stáhta haddái (2,50 ru lihttera nammii) dahje priváhta márkanis, de lea váttis nuoraide birget ekonomalaččat. Rekrutterema sihkkarastima dihte ferte ásahit oiddoleappo ortnegiid nuoraide geat háliidit álgit eanadoaluin bargat –</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 350 siidu 453 siiddus nuvttá mielkeeriid daidda nuoraide sámi guovlluin, geat háliidit álgit bargat eanadoaluin dahje viiddidit dan. 5. Mielkebuvttadeapmi</p>
<p>Mielkebuvttadeami hástalussan lea sihkkarastit ahte dietnasat dávistit gollolassáneapmái. Dienas ii leat lassánan áktánasat máŋgga jahkái ja ferte ollu lasihit doarjjameriid mielkái. Dietnasa lassáneapmi sáhtášii hehttet ollu mielkedoaluid heaittiheami.</p>
<p>Gáicaealáhus lea leamaš ja lea viidát nuppástuhttojuvvomin gáicadikšuma ektui Norggas, ja mihttomearrin lea oažžut eret muhtun dávddaid mat bohtet gáiccaide. Sámediggi lea erenoamážit fuolas dan geažil go doalut heaittihuvvojit dikšunprošeavtta geažil. Deaŧalaš lea ahte eanadoallošiehtadallamiid oktavuođas álggahuvvojit ođđa doaibmabijut maiguin sihkkarastojuvvo ain ceavzilis gáicaealáhus. 6. Sávzadoallu</p>
<p>Sávzadoallu ealáhussan gáibida ollu areálaid man oktavuođas meahci geavaheapmi lea leamaš vealtameahttun deaŧalaš ekonomalaš bohtosii. Váidudeaddji doaibmabijut maid boraspirehálddašeapmi lea bidjan johtui unnidan dihtii vahágiid maid ráfáidahtton boraspiret leat dagahan, leat dagahan dan ahte sávzadoallit earret eará leat ferten geahpedit meahci geavaheami ja bidjat sávzzaid gittiide. Eanet gittiid geavaheapmi ollu oktavuođain bajida goluid go ferte eanet gilvit ja bargat eatnamiin ja áidut. Dán lágan geavaheapmi sáhttá maiddái buktit stuorát parasihtta- ja infekšuvdnavára (ollu sávzzat ovtta sajis). Váidudeaddji doaibmabijut divrudit sávzadoalu ja hehttejit dolliid geavaheamis meahci nu ollu go vejolaš.</p>
<p>Sámediggi lea bidjan merkii ahte boraspiriid goddán sávzalohku lea unnon 2011:s, ja fuomášuhttá ahte sivvan dasa sáhttá leat go sávzadoalut leat geahppánan guovlluin gos leat ollu boraspiret. Alla boraspirelohku hehtte positiivvalaš ovdáneami sávzadoalus. Dál lea geavvan nu ahte ovddeš guohtonguovllut mat eai šat geavahuvvo leat báhcán boraspiriide doaluid heaittihemiid geažil. Eanadoallu dárbbaša guhkes áiggi ja einnostahtti doarjjaortnegiid maiguin sihkkarastojuvvo dat ahte oamit sáhttet guohtut meahcis. Boraspirepolitihkka váikkuha njuolga sávzadoaluid ekonomalaš bohtosii. Boraspiresoabahusain oaivvilduvvo ahte galget leat sihke guohtoneallit ja boraspiret meahcis. Sámedikki oaivila mielde buktá dát mihttomearri váttisvuođaid muhtun guohtonguovlluide. Villasávzadoallu lea maŋimuš jagiid lassánan garrasit, ja muhtun guovlluin leat bidjan ollu barggu viidáseappot nállašuhttimii ja buvttaovddideapmái mas vuolggasadjin leat villasávzzat/olgosávzzat. Ollugiidda lea dát mearkkašan dan ahte váldit atnui fas daid sávzanáliid mat <span type="quote">“lunddolaččat”</span> gullet dihto guvlui. Dát sávzanálli orru bures birgemin ja heivemin davviguovlluide. Dasto birgejit villasávzzat buorebut guohtumin go dábálaš sávzzat boraspiriid ektui, muhto deaddu šaddá unnit ealli nammii. Guohtonelliid heiveheapmi lea deaŧalaš boahtteáiggi eanadoalus, ja berre álggahit doaibmabijuid maid bokte ovddidit villasávzzaid duohta ja gánnáhahtti molssaeaktun doppe gosa dát sávzanálli orru heivemin erenoamáš bures. 7. Geasehandoarjja</p>
<p>Doaluid logu unnun lea buktán digaštallama ekonomalaš vuođu birra njuovahagaid ja meieriijaid bisuheami oktavuođas. Unnit hivvodat ovttaskas eanadoallobuvttadeaddjis buvttiha stuorát geasehan- ja buvttadangoluid ovttadaga nammii. Viidáset nállašuhttinfitnodagat, mat dávjá leat ovttasdoaibmafitnodagat, leat maiddái sorjavaččat gánnáhahttivuođain doaibmamis. Dáid goarideapmi lea dán rádjai dagahan doallái stuorát geasehangoluid. Njuovahagaid heaittiheapmi buvttiha guhkit geasehangaskkaid ja nie divrudahttá geasehangoluid.</p>
<p>Doallologu njiedjan dagaha maiddái ahte šaddá guhkit gaska doaluid gaskka ja dan geažil lassánit maiddái geasehangolut. Dán ferte máksit movt nu. Dienas biergovuovdimis ii leat čuvvon</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 351 siidu 453 siiddus geasehangoluid ovdáneami njuovahahkii. Dan geažil lea dárbu oažžut stuorát doarjaga geaseheami ovddas.</p>
<p>Dat seamma guoská maiddái gieddegilvagiid ja šibitjáffuid geasehangoluide, go dárbu šibitjáffuide lea lassánan mealgat dađi mielde go mielkebuvttadeaddji gusat ealli nammii leat eanet bahčigoahtán.</p>
<p>Geasehandoarjaga rievdadeapmi galggašii dássidahttit buvttadeaddji hatti sorjjakeahttá geasehangaskkain. 8. Gittiid guorban dálvet ja šaddovahágat</p>
<p>Eanadoalus leat guokte ortnega vahágiid várás maid dálkkádat dagaha – dálvevahágiin lea oktavuohta beliide mat dáhpáhuvvet dálveáigodagas ja šaddováttisvuohta giđđat. Eanadoallu lea árktalaš man oktavuođas sáhttet šaddat vahágat sihke dálvit ja šaddováttisvuohta šaddoáigodagas, ovtta ja seamma jagis nugo dáhpáhuvai Romssas 2010:s.</p>
<p>Gieddevahátbuhtadanortnegat eai leat heivehuvvon Romsii ja Finnmárkui. Eai gallis sáhte láddjet eanet go oktii jagis dálkkádaga geažil. Dán lágan vahágat buktet stuorra hástalusaid dalle go gittiid ferte ođđasis fas gilvit.</p>
<p>Šaddovahágiin lea iežas oassi 30 %. Nugo dálvevahágiid ovddas gittiin lea seamma proseantamearri miehtá riikka. Dát lea eahpeoiddolaš sámi guovlluid eanadollui. Earret hástalusaid geažil mat leat namahuvvon bajábealde, de ii sáhte eanadoalli davvin rehkenastit gilvit eatnama vahátjagi ja seamma jagi oažžut šattu oppanassii ge. Molssaeaktun lea juogo njuovvat omiid dahje oastit dálvebiebmu.</p>
<p>Iežas oasi dálvevahágiin sámi guovlluin fertešii unnidit beliin 15 prosentii. 9. Riidoeastadeaddji doaibmabijut</p>
<p>Muhtumin lávejit čuožžilit riiddut boazodolliid ja boazodolliid gaskka guohton- ja láddjeneatnamiid alde. Geahččaluvvon lea čohkket beliid gulahallamii positiivvalaš bohtosiin. Dán lágan gulahallanarenat sáhtášedje leat positiivvalaš doaibmabidjun mainna eastadit riidduid šaddamis ja sáhtášii lea álkit gávdnat konstruktiivvalaš čovdosiid. Sámediggi oaidná ahte lea dárbu ahte stáhta eiseválddit vuoruhit barggu riidoeastadeaddji doaibmabijuiguin buoridan dihte áddejumi nuppi ealáhussii ja oktii ordnen dihte sierra geavaheaddjiberoštumiid. Diehtojuohkin nuppi ealáhusaid birra lea deaŧalaš oassi riidoeastadeaddji doaibmabijuin. Dát lea deaŧalaš vai sáhttá eastadit riidduid lassáneamis. Dán lágan gulahallanarenaid mihttomearrin galgá leat oainnuid lonuhallan ja nubbi nuppi doaibmadili birra čilgen. Dieinna lágiin buorránit olbmuid gaskasaš oktavuođat beliid gaskka. Doarjjaortnega eastadeaddji doaibmabijuide ferte ain vuoruhit. Muhtun oktavuođain sáhttá leat áigeguovdil áidut stuorát gittiid eanadoalus. Dás sáhttá leat sáhka areálain mat leat ráddjejuvvon lunddolaš vuogi mielde luonddus, ássamiin jna. 10. Sámedikki doarjjaortnegat ealáhusovddideapmái</p>
<p>Eanadoallodepartemeantta lasihii juolludusa Sámediggái 2013:s 4 miljon ruvdnii. Dát juolludus ferte bisuhuvvot danne go lea deaŧalaš ovddidit sámi eanadoalu ja vai sáhttá profileret árktalaš eanadoalu. 11. Lotnolasat eanadoaluin</p>
<p>Buolvvas bulvii leat sámit ávkkástallan mehciin, lotnolagaid sierra ealáhusaiguin, nugo eanadoalu, meahcceealáhusaid ja mearrabivddu gaskka. Áinnas lea leamaš váldodienas eanadoalus, muhto vižže dietnasa maiddái eará ealáhusain. Dat leat leamaš sáivaguollebivdu, murjjiid ja urtasiid čoaggin, meahccedoallu ja eará. Dálkkádaga ja guhkes gaskkaid geažil fertejedje olbmot lonuhallat ávkkástallama, ja sierra giliealáhusaid bokte ožžo oktiibuot doarvái dietnasa birgejupmái birra jagi. Meahcceealáhusat, sihke eanadoalu oalgeealáhussan ja iešheanalis ealáhussan leat ain deaŧalaš sámi kulturguoddit davvi guovlluin, muhto rahčet stuorra hástalusaiguin. Sámi eanadoalu nannema</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 352 siidu 453 siiddus oktavuođas ferte bidjat guovddážii maiddái meahcceealáhusaid. Dát sáhttet addit deaŧalaš ja gánnáhahtti lasseealáhusa. Erenoamážit berre bidjat guovddážii ovddidanbarggu sáivaguollebivddu, murjjiid ja urtasiid čoaggima siskkobealde. Jagi 2012 eanadoallodieđáhusas lea ovddideapmi giliealáhusaid siskkobealde meroštallojuvvon eanadoallopolitihka oassin. Dát vuoruheapmi ferte guoskat maiddái meahcceealáhusaiguin ávkkástallamii sámi guovlluin. 12. Sámedikki rolla eanadoallopolitihkas</p>
<p>Ráđđehus ovddidii stuorradiggedieđáhusa eanadoallo- ja biebmopolitihka birra, stuorradiggedieđáhus 9, man namma lea <span type="quote" xml:lang="nno">"Velkommen til bords"</span> (2011-2012). Dieđáhusas leat bajimuš mihttomearit nugo earret eará borramušgálvosihkarvuohta, eanadoallu miehtá riikka, buoret árvoháhkan ja ceavzilis eanadoallu. Dieđáhusa Stuorradikkis meannudeapmi lea vuođđun eanadoallopolitihkkii ovddasguvlui ja Sámediggi háliida leat deaŧalaš eavttuid biddji sihkkarastin ja nannen dihtii eanadoalu rámmaeavttuid sámi guovlluin. Sámedikki mielas lea lunddolaš ahte dán dieđáhusa čuovvoleami oktavuođas nannejuvvo Sámedikki rolla eanadoallopolitihkas.</p>
<p>Sámediggi ferte oažžut viidábuš rollaid sierra sámi fágasurggiid siskkobealde, ja ahte eanadoalu várás ovddiduvvo konsultašuvdnašiehtadus. Sámediggi háliida oažžut vejolašvuođa váikkuhit dan ahte eanadoalu rámmaeavttut sihkkarastojuvvojit ja nannejuvvojit, ja dieinna lágiin čuovvolit geatnegasvuođaid ealáhusa guovdu, earret eará ovddasvástádusa mii Sámedikkis lea ealli sámi giliid ektui.</p>
<p>Nugo struktuvra dál lea earret eará eanadoallošiehtadallamiin, de ii dávis dat Sámedikki oainnu mielde álbmotrievttálaš geatnegasvuođaide mat Norggas leat sámiide dan geažil go dat lea álgoálbmot.</p>
<p>Ealáhus- ja kulturlávdegotti árvalus</p>
<p>Álggahus</p>
<p>Sámedikki dievasčoahkkin buktá jahkásaččat árvalusaid eanadoallošiehtadussii. Sámediggi oaidná ahte eanadoalus leat ovddabealde stuorra hástalusat boahtteáiggis ja erenoamážit dan eanadoallostruktuvrra geažil maid ollugat gohčodit árktalaš guovlun.</p>
<p>Mearkkašumit</p>
<p><em type="italic">Lávdegotti eanetlohku, Bargiidbellodaga sámediggejoavkku (Bb) lahtut Knut Store, Agnar Kvernmo, Heidi Persdatter Greiner Haaker ja Inger Jørstad, Norgga sámiid riikasearvvi (NSR) lahtut Geir Tommy Pedersen, Mathis Nilsen Eira ja Cecilie Grape, Norgga sámiid riikasearvi /Sámeálbmotbellodat (NSR/Sáb) Ellinor Guttorm Utsi, ja </em></p>
<p><em type="italic">Nordkalottfolket lahttut Toril Bakken Kåven, ovddidit čuovvovaš mearkkašumi: </em><em type="bold">Máŋggadoaimmatplána meahcce- ja guohtonguovlluide </em>Máŋggadoaimmatplána jurdaga duogábealde sierra guohton- ja meahcceguovlluide lea ahte oažžut birrajagi ollislaš areálageavaheami lagabuidda meroštallojuvvon guovllus sierra beroštumiid, geavaheddjiid ja vuoigatvuođaoamasteddjiid gaskka, ja dasto láhkadahkosiid ja eará plánaid ektui. Máŋggadoaimmatplána sáhtášii maiddái doaibmat riidoeastadeaddjin ja sáhtášii leat mielde láhčimin geavahusa guovllus boahtteáiggis. Deaŧalaš lea ahte vejolaš plánaproseassa lea viidát goallostuvvon, ja lea organiserejuvvon nu ahte bealit guovllus leat mielde. Erenoamážit guohtonealáhusa guovlluid geavaheami ferte gozihit plánaproseassas. </p>
<p>Dat maidda plána lunddolaččat guoskkašii, leat guohtoneatnamiid geavaheapmi, meahcceávkkástallan, muorračuohppan, bivdu, guolásteapmi, asttuáigeeallin, barttat ja goađit (ja ássansajit), johtaleapmi meahcis, mátkeealáhusat ja kulturhistorjá. Plána oktavuođas sáhtášii geahčadit eará teknihkalaš lihkahallamiid, eará ealáhusaid ja eará láhčima.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 353 siidu 453 siiddus</p>
<p>Erenoamážit guovlluin maidda erenoamážit guoská luonddusuodjaleapmi, lea deaŧalaš ahte geavaheaddjiberoštumit gozihuvvojit.</p>
<p>Máŋggadoaimmatplána meahccegeavahusa várás sáhtášii leat bagadeaddjin guovllu hálddašeamis ja dat ii dárbbašivčče leat juridihkalaččat čadni, muhto sáhtášii bidjat láidestagaid sierra áššemeannudanproseassaide ja eará areálaplánaide, ja dáláš ealáhusaid ja vejolaš ođđa ealáhusaid ovddideapmái guovllus. Lávdegotti eanetlohku bivdá sámediggeráđi bargat viidáseappot evttohusain máŋggadoaimmatplánaid ektui guohton ja meahcceguovlluid várás.</p>
<p><em type="italic">Nordkalottfolket lahttu Toril Bakken Kåven, ovddida čuovvovaš mearkkašumi: </em>Sámi guovlluin lea guhkes árbevierru doallat soames bohcco šibitdoalus, eará elliiguin fárrolaga. Dan berrešii leat vejolaš dahkat maiddái odne. Olbmot ožžot dan variašuvnna doaimmas mii addá ollislaš sámi eanadoalu. Dát sáhttá maiddái seammás ealáskahttit ja ovddidit deaŧalaš árbevirolaš eallinvugiid, dalle go hearggit ja heargeráiddut ledje árgabeaivvi oassin. Dasto sáhttá dat buvttihit deaŧalaš bargosajiid turismmas. Dát lahttu bivdá Sámedikki álggahit proseassa vai boanddat fas oččošedje vejolašvuođa doallagoahtit bohccuid. </p>
<p>Evttohus</p>
<p><em type="italic">Norgga sámiid riikasearvi (NSR) Geir Tommy Pedersen, Mathis Nilsen Eira ja Cecilie Grape, Norgga sámiid </em><em type="italic">riikasearvi /Sámeálbmotbellodat (NSR/Sáb) Ellinor Guttorm Utsi, Johttisámiid listtu (Jsl) Per Andersen Bæhr ja Nordkalottfolket Toril Bakken Kåven </em></p>
<p>Evttohus 1</p>
<p>Lasáhus sámediggeráđi árvalussii: Eanadoallu lea váldoáššis distrivttain, gos leat viiddis meahcceguovllut. Meahcceealáhusat nugo sáivaguollebivdu, muorje- ja urttasčoaggin ja muorračuohppan jna. leat álohii leamaš deaŧalaš oasit eanadoalus, mas ollugat leat ožžon deaŧalaš lassedietnasa luonddus mii lea sin birrasis, lassin borramuššii, biktasiidda ja lieggasii iežaset dállodollui. Dasa lassin lea meahcceealáhus leamaš iešheanalis ealáhus sámi guovlluin; leat gávdnon olbmot geat eallinagiset leat viežžan eallámuša luonddus. Meahcceealáhus ovddasta deaŧalaš máhtolašvuođa, mii jávká jos dat ii leat beaivválaččat geavahusas. Meahcceealáhus sáhttá dagahit dan ahte ollu boanddat distrivttain oččošedje liigedietnasa maid dárbbašit go galget bargat birrajagi dásis. Dát váikkuhivččii maiddái deaŧalaš árbedieđuid bisuheami. Dát ealáhus vásiha ollu eanet bahkkemiid go eará sámi luondduealáhusat, ja das leat hui heajos rámmaeavttut mat dađistaga fuotnánit. Evttohuvvo ahte ráhkaduvvo sierra prográmma ja áŋgiruššan meahcceealáhusaid várás, nu ahte bargat dán ealáhusa ovddidemiin seamma dásis ruoná áimmahuššamiin ja boandaturismmain.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui Sámediggeráđi mearrádusárvalusa.</p>
<p>Evttohus 2, áirras Arthur Tørfoss, Ovddádusbellodaga</p>
<p>Cealkámuš eanadoalošiehtallamiida 2013</p>
<p>Eanadoalošiehtadallamat leat gávdnon 1950-vuođđologu rájes. Eanadoalošiehtadus ásahallá earet eará: hattiid buktagiidda dego gordnái, mielkái, mannái ja spiidne- ja lábbábirgui buvttadandoarjaga sonjuohkimii eanadolliid dietnasa</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 354 siidu 453 siiddus buvttadanmihttuid Juovlamánu 2. b. 2011 almmuhuvvui ođđa eanadoalo stuorradihkkedieđáhus. Dalle lei gollan logi jagi das rájes go ovddit eanadoalopolitihka dieđáhus meannuduvvui. Dán áigodagas lea norgga eanadoalo sakka rievdan.</p>
<p>Jahkásaččat heaittihuvvojit 1000 dállodoalu (measta 2-3 dállodoalu beaivválaččat), ja badjel 36.000 dállodoalu leat jo hilgojuvvon. 43 197 dállodoalu ohce buvttadandoarjaga 2012:is ja dát vástida 52.000 bargi mat leat vuođđobuvttadeamis. Liikká lea dušše 13-14 proseanta dáin ollesáigge eanadoallit, badjel 2/3 oassi viežžá váldodietnasa olggobeale ealáhusa.</p>
<p>Dát addá dakkár gova ahte mii buvttadat borramuša eaktodáhtolaš dásis. Mis lea odne dakkár vuogádat mii sihkkarastá 41-44 proseantta álgoávdnasiid iešváráiduhttindási, mii guoská álgoávdnasiidda mat bohtet eanadolliid eatnamiin. Seammás juolludat mii 17 miljárdda eanadollui. 61% boandda jahkedietnasis leat almmolaš juolludeamit.</p>
<p>Seammás eksporteret mii eará vuođđoealáhusas; nammalassii guolástan- ja mearadoalus lagabui 55 miljárdda ovddas, ja dát vástida 38 miljovnna guollemállása beaivválaččat. Dát ii rehkenastojuvvo iešváruiduhttindássái, muhto Sámediggi oaivvilda guoli leat maid biepmun. 2005 rádjai lei guolásteamis maid seamma čavga ásahallanvuogádat go eanadoalus lei, muhto maŋŋil go leat geahpedan ásahallama de lea ealáhus ieš oaidnán iežaset vejolašvuođaid gánnáhahtti árvvoštallamiid bokte, ja geahččalit čađat bissut innovatiivan ja viiddidit buvttadeami. Mii nisttihat gávppašeami Ruŧŧii lagabui 11 miljárdda ovddas SSB loguid mielde, dás lea bealli čatnon borramušgálvvuide. Erenoamážit čuohcá dát oarje-Norgga eanadoalo- ja biebmoávnnasindustriijai.</p>
<p>Sámediggi oaivvilda ahte otná eanadoalopolitihkka lea áigá jo leamaš gárvvis rievdadeapmái, ja háliida geavahit návccaid láhčit dili nu ahte leat buorit rámmaeavttut daidda geat háliidivčče ollesáigge eanadoallin doaibmat. Sámediggi oaivvilda ahte deháleamos lea láhčit dili nu ahte eanadoalu gánnáhahttivuohta váldo vuhtii eanet go guovlopolitihkka go lea sáhka bisuhit ássama iešguđetge guovlluin. Sámediggi oaivvilda ahte jus dáid mihttuid galgá juksat, de ferte geahpedit eanadoalu ásahallanvuogádaga. Dán ferte dahkat vai nannešii eanadolliid duohta- ja juridihkalaš vuoigatvuođaid iežaset opmodaga badjel, ja dasa lassin fertešii jávkadit buvttadeami gáržžidemiid, dego otná earreráját.</p>
<p>Jus mis Norggas galgá leat gánnáhahtti eanadoallu mii sáhttá gilvalit lagamuš ránnjáriikkaiguin, de ferte eanadoalopolitihkka rievdaduvvot hui sakka dál farggamusat.</p>
<p>Lea ollu buoret ahte mii ieža álggahat dán proseassa go ahte earát muitalit midjiide maid mii galgat bargat, go mii oaidnit mo EO:ain manná ja go smiehttá WTO šiehtadallamiid.</p>
<p>Dáinna vuođuin ovddida Sámediggi čuovvovaš cealkámuša eanadoalošiehtadallamiidda 2013: heivehit eanadoalošiehtadusa nu ahte dat čuovvu kaleandarjagi, ja ahte šiehtadallamat šaddet oassin bušeahttaproseassas</p>
<p>Buoridit rámmaeavttuid boanddaide mat háliidit ollesáigge boandan daoibmat. Ovddidit evttohusa dárbbašlaš láhkarievdadusaide nu ahte ássan- ja doaibmangeatnegasvuohta ja eanadoaloopmodagaid haddeásahallan heaittihuvvo. Rievdadit eanadoalolága njuolggadusaid mat gusket juohkingildosii</p>
<p>Viiddidit vejolašvuođa ieš válljet doaimma organisašuvdnahámi eanadoalus (eanadoallu ja vuovdedoallu)</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 355 siidu 453 siiddus</p>
<p>Rievdadit šibit doaibmadoarjaga dássečuolddašuvvomis, nu ahte lea seamma buvttadandoarjja juohke šibit nammii Rievdadit njuolggadusaid oktasašdoaimmaide, nu ahte rievddadanmunni šaddá stuorát ja ahte vejolašvuođat molsašuddi ja máŋggabealat doaibmastruktuvrii buorránivčče Hilgut geográfalaš gáržžidemiid ja man galle oasálasti sáhttet oktasaš doaimmain leat</p>
<p>Hilgut buvttadeami earrerájáid Diktit čájehanvuovdima ja dárjjodeami buvttadanbáikkiid galledettiin Veahkkin nannet eanadoalu dihto márkaniid buktagiid ahtanuššama ja jođiheami Lasihit bioenergiija eanadoalus</p>
<p>III Jienasteapmi 39 áirasis ledje 33 čoahkis. Jienasteapmi dahkkojuvvui čuovvovaš vuogi mielde:  Evttohus 2 hilgojuvvui 31 jienain. 2 jienasteigga beali.  Evttohus 1 hilgojuvvui 17 jienain. 16 jienastedje beali.  Ealáhus- ja kulturlávdegotti ráva mearriduvvui 31 jienain 2 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Mathis Nilsen Eira, áššejođiheaddji 2 Toril Bakken Kåven</p>
<p xml:lang="nob">Geir Tommy Pedersen</p>
<p xml:lang="nob">Toril Bakken Kåven 3 Inger Jørstad</p>
<p xml:lang="nob">Toril Bakken Kåven</p>
<p xml:lang="nob">Anders Somby jr.</p>
<p xml:lang="nno">Marit Kirsten A. Gaup</p>
<p xml:lang="nob">Inger Jørstad 4 Geir Tommy Pedersen 5 Arthur Johan Tørfoss 6 Ellinor Guttorm Utsi</p>
<p xml:lang="nob">Anders Somby jr.</p>
<p xml:lang="nob">Ellinor Guttorm Utsi 7 Per Andersen Bæhr 8 Marianne Balto 9 Geir Tommy Pedersen</p>
<p xml:lang="nob">Per Andersen Bæhr</p>
<p xml:lang="nob">Geir Tommy Pedersen 10 Anders Somby jr.</p>
<p xml:lang="nob">Geir Tommy Pedersen</p>
<p>Agnar Kvernmo 11 Arthur Johan Tørfoss</p>
<p>Mathis Nilsen Eira, áššsjođiheaddji</p>
<p>Per Andersen Bæhr, čoahkkinortnegii</p>
<p>VI Sámedikki mearrádus Eanadoallu lea viehka deaŧalaš vuođđun barggolašvuhtii, árvoháhkamii, šibitfuođđariid buvttadeapmái ja borramušgálvvuide ja vuođđun ássamii sámi guovlluin. Eanadoallu lea maiddái deaŧalaš sámi giela ja</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 356 siidu 453 siiddus kulturárbevieruid gaskkusteamis. Sámediggái lea deaŧalaš ahte eanadoalus leat buorit rámmaeavttut doibmii ja ovdáneapmái.</p>
<p>Maŋimuš jagiin lea sámi guovlluid eanadoalu mannan fuonit guvlui, mii váivašuhttá. Finnmárkku fylkkas lea doaluid lohku jagi 2004 rájes jagi 2012 rádjai njiedjan, 438 doalus leat vel báhcán 339.</p>
<p>Njiedjan lea 22 %. Romssas leat geahppánan vel ain eanet doalut jagis 2004 ledje 1462 doalu ja 2012:s dušše vel 1046 doalu, ja doaluid lohku lea njiedjan 27 %. Doaluid geahppáneapmi suorggaha liige eanet danne go eanadoallobirrasat leat juo smávvát go buohtastahttá eanadoaluin riika dásis. Ollu gielddain sámi guovlluin lea eanadoallu sakka hedjonan dan sivas go buvttadeaddjit geahppánit. Hedjoneamis leat maiddái fuones váikkuhusat borramušbuvttadeapmái, meieriijaide, njuovahagaide, viidáseappot nállašuhttinrusttegiidda ja gávppiide sámi ássanguovlluin. Jos eanadoalus geahppánit ain eanet doalut de buktá dat hástalusaid sámi ealáhuseallimii ja áitá ealáhusa deaŧalaš kultur- ja giellaarenan. Dasto lea eanadolliid gaskamearálaš ahki loktanan. 2004:s lei 18 % dolliin Finnmárkkus badjel 60 jagi ja 2011:s vel eanet, ja lei 25 %. Romssas lea dilli seammalágan – vásttolaš logut doppe ledje 18 % 2004:s ja 26 % 2011:s. Go guoská mielkebuvttadeapmái, de čájeha iskkadeapmi maid Tine lea dahkan ahte 32 % Finnmárkku mielkebuvttadeddjiin leat badjel 55 jagi. Jáhku mielde heaitá sis bealli ovdal jagi 2017. Dál leat 117 mielkebuvttadeaddji ja jos sis bealli heaitá, de buktá dat hástalusaid sihke eanadollui ja meieriijastruktuvrii. Go mielkebuvttadeaddjit leat geahppánan ja buvttadeapmi doalu nammii fas buorránan, de lea dat dagahan dan ahte doalut leat stuorát.</p>
<p>Barggolašvuođa bisuheapmi lea okta dain stuorámus hástalusain sámi guovlluin. Sámediggi lea čađahan analysa ealáhusovdáneamis 24 válljejuvvon sámi gielddain. Dat čájeha ahte barggolašvuohta lea njiedjan lagabui 230 guolástusas ja eanadoalus jagi 2008 rájes jagi 2011 rádjai. Jagi 2000 rájes lea ássiid lohku geahppánan 8 % jagi 2011 ektui sámi guovlluin, go muđui riikkas lea ollislaččat lassánan 11 %.</p>
<p>Ealli gilit dáhkidit buoremusat sihkkaris boahtteáiggi sámi kultuvrii ja gillii. Otnáš doallostruktuvrra sihkkarastin ja barggolašvuođa bisuheapmi ealáhusas ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš bargat dan ala ahte nannet sámi eanadoalu doaibmavuođu. Sámedikkis lea guhkesáiggi mihttomearrin buoridit barggolašvuođa ja buvttadusa ealáhusas. Okta Sámedikki váikkuhangaskaomiin lea doarjja investeremiidda ja sierra doaibmabijuide. Doarjagat geavahuvvojit váldoáššis eanadoalu investeren-, ovddidan- ja ovttasbargodoaibmabijuide. Sámedikki doibmii gullet dat guovllut riikkas gos sámit ásset. Muhtun cealkámušat maid Sámediggi lea addán eanadoallošiehtadallamiid oktavuođas leat vuhtii váldojuvvon maŋimuš jagiin, muhto geográfalaš ráddjemiin earret eará Finnmárkui. Sihke areálarájiid rievdadeapmi doarjagis ja stuorát mielkeearit leat leamaš ávkin osiide sámi álbmogis, muhto eai olles guvlui. Gávdnojit muhtun ráje guovllut olggobealde gos sámit ásset geat barget eanadoaluin – erenoamážit Romssas ja Norlándda davit osiin. Ekonomalaš doaibmabijut mat biddjojuvvojit johtui sámi guovlluin fertejit guoskat stuorát geográfalaš guovlluide go Finnmárkui.</p>
<p>Doaba árktalaš eanadoallu lea heivehuvvon nationála eanadoallopolitihkkii. Sámediggi háliida ovttas eará aktevrraiguin eanadoallobirrasis Davvi-Norggas erenoamážit áŋgiruššat árktalaš eanadoaluin. Sámediggi lea várren 1,0 miljon ru áŋgiruššamii árktalaš eanadoalus – dát dáhpáhuvvá ovttasbargguin Davvi-Norgga fylkkamanni eanadoalloossodagaiguin. Árktalaš eanadoalu buktagiin lea stuorra vejolašvuohta kvalitehta ektui ja árktalaš guovlluid mearkagálvun. Dáid doahpagiid ferte heivehit boahttevaš eanadoallošiehtadallamiidda – profilerema ferte láhčit ja márkanfievrridit árktalaš eanadoalu.</p>
<p>Doalu gaskamearálaš sturrodat lea 281 dekára Finnmárkkus, 231 dekára Romssas ja 222 dekára muđui riikkas. Areálasturrodat addá boasttu gova eanadoalu buvttadeami viidodagas. Areáladárbu</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 357 siidu 453 siiddus ealliovttadaga ektui lea duppalgeardásaš davvin go muđui buoremus eanadoalloguovlluin riikkas. Dat go davvin lea dušše okta láddjenáigodat mearkkaša ahte areáladárbu duppalasto dáin guovlluin. Dát buktá maiddái stuorát investeremiid ealliovttadaga nammii go máddelis riikkas. Dasto lea árktalaš dálkkádat buorre go borramuš mii šaddaduvvo dán lágan guovlluin dárbbaša unnit cirkkuhanávdnasiid, ja das lea dan geažil buoret kvalitehta, lea buhttáseappot ja sihkkareappot. Nubbi eará buorre bealli lea ahte hárve leat váttisvuođat gávdnat muhkkeareála davvin danne go ealliovttadaga nammii leat stuorát areálat go máddelis. Dálkkádatrievdamat čuhcet eanemusat árktalaš ja subárktalaš guovlluide. Mii leat juo registreren rievdadusaid šaddoáigodagas dálkkádatrievdamiid geažil. Váikkuhusaid lea váttis einnostit.</p>
<p>Dálkkádatrievdamat addet hástalusaid dávddaid, vahátdivrriid ja amas šattuid hámis. Dálkkádaga rievdamat buktet maiddái vuorddekeahtes váikkuhusaid eanadollui ii dušše geassit, muhto maiddái šattuide dálveáigodagas. Alit jahketemperatuvrrat sáhttet dattetge buktit guhkit šaddoáigodaga mii sáhttá addit vejolašvuođaid gilvit ođđa šattuid. Dát rievdamat sáhttet maiddái buktit buoret šattu.</p>
<p>Sámediggi háliida oažžut vejolašvuođa váikkuhit eanadoalu rámmaeavttuid sihkkarastimii, ja dieinna lágiin váikkuhit ealli sámi birrasiid ja ealli giliid. Sihke Soria Moria julggaštusa ja stuorradiggedieđáhusa nr 9 (2011-2012) Eanadoallo- ja biebmopolitihkka bokte áigu ráđđehus váikkuhit buriid rámmaeavttuid sámi guovlluid eanadollui ja ahte eanadoallu lea miehtá riikka.</p>
<p>Stuorradiggedieđáhusas nr 9 čuožžu earret eará: ”Regjeringen mener det er nødvendig med en tydeligere distriktsprofil i landbrukspolitikken. Det skal legges større vekt på særlige utfordringer i områder med store distriktspolitiske utfordringer hvor jordbruket har stor betydning.” (Ráđđehus oaivvilda ahte lea dárbu čielggasmahttit guovlluprofiila eanadoallopolitihkas. Erenoamáš hástalusat galget deattuhuvvot guovlluin gos leat stuorra guovllupolitihkalaš hástalusat ja gos eanadoalus lea stuorra mearkkašupmi.) <span type="quote" xml:lang="nob">“Det krever bl.a. fortsatt styrking av det grasbaserte husdyrholdet og at det med de økonomiske virkemidlene legges til rette for lønnsom drift i ulik skala, slik at en variert bruksstruktur kan opprettholdes. Utnytting av beiteressursene i utmarka skal opprettholdes eller økes innenfor naturens bærekraft og markedet for produktene. Økt produksjon vil, over tid, forutsette at ressursene tas i bruk der de finnes. En slik distriktsprofil vil ikke minst være viktig for beitenæringene og for samisk jordbruk.”</span> (Dat gáibida earret eará dan ahte nannet suoidnevuđot šibitdoalu ja ahte ekonomalaš váikkuhangaskaomiiguin láhččojuvvo gánnáhahtti doaibma máŋgga dásis, vai sáhttá bisuhit máŋggabealat doallostruktuvrra. Guohtonresurssaiguin ávkkástallan meahcis galgá bisuhuvvot dahje nannejuvvot dan ektui maid luondu gierdá ja go buktagiidda lea johtu. Buoret buvttadeapmi, áiggi mielde, eaktuda ahte resurssat váldojuvvojit atnui doppe gos dat leat. Dán lágan guovlluprofiila lea erenoamážit deaŧalaš guohtonealáhusaide ja sámi eanadollui.) Eanadoalu mearkkašupmi sámi kultuvrra bisuheapmái ja ovddideapmái ollu sámi guovlluin, ja go geahččá dan ealáhusa fuones ovdáneami ektui, mearkkaša dan ahte eanadoalloeiseválddit fertejit álggahit doaibmabijuid maiguin erenoamážit nannet eanadoalu vejolašvuođaid ja vuođu sámi guovlluin. Danne árvvoštallat ahte dát árvalus doaibmabidjun eanadoallošiehtadallamiin lea hui deaŧalaš sámi servodahkii, sihke servodatpolitihkalaččat ja ealáhuspolitihkalaččat. Sámediggi ovddida čuovvovaš cealkámuša jagi 2013 eanadoallošiehtadallamiidda: 1. Eanadoalu buvttamihttu sámi guovlluin</p>
<p>Stuorradikki mihttomearri eanadoalu buvttadeami lasiheami ektui riikkas 1 %:in ferte guoskat maiddái sámi guovlluid eanadollui. Buvttamihttomearri ferte buoridit sihke stuorrašibit- ja unnašibitealáhusaid sámi guovlluin. Árvoháhkama buorideapmi eanadoalus čuohcá positiivvalaččat maiddái ovttasdoaimmaide ja ealáhuseallimii ollislaččat. Jagi 2013 eanadoallošiehtadallamiin ferte buvttamihttomeari čuovvoleapmi leat guovddáš fáddá.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 358 siidu 453 siiddus</p>
<p>Sámi guovlluid eanadoalu ferte sihkkarastit ja buoridit árvoháhkama eanadoalus. Groavafuođar vuđot šibitdoallu ferte leat vuođđun sámi guovlluid eanadollui. Dán lágan vuoruheapmi ii dattetge galgga caggat jáffovuđot buvttadeami nugo spiidnedoalu ja mannebuvttadusa. 2. Gánnáhahttivuohta</p>
<p>Eanadoalu leahkimii ja ovddideapmái lea áibbas deaŧalaš eaktu ahte eanadoalus lea buorre gánnáhahttivuohta ja ahte dat nagoda gilvalit eará ámmáhiid ektui. Nu ii leat dál ja dat vuhtto ealáhusas go ohpihii heaittihuvvojit doalut ja rekrutteren ealáhussii váilu. Jos ovttasge galggaš leat beroštupmi bargat boandan eará ámmáhiid sajis, de ferte dat leat ekonomalaččat miellagiddevaš. Šállošahtti lea go dienaserohusat eanadoalu ja eará joavkkuid gaskka servodagas leat menddo stuorrát.</p>
<p>Jagi 2013 eanadoallošiehtadusas ferte loktet dietnasa hui sakka dan dássái ahte boandda dienasvuođđu dávista bargohivvodahkii. Dan stuorra dienaserohusa mii lea eanadoalu ja eará joavkkuid gaskka ferte unnidit. Dienasvuođu ferte nannet nu ahte lea vejolaš bissut dušše boandaámmáhis ja oažžut das dohkálaš dietnasa. Dát geasuhivččii nuorra olbmuid ealáhussii ja livčče mearkkašahtti deaŧalaš nuoraid rekrutteremii boandan.</p>
<p>Roavvafuođarvuđot buvttadus galgá vuoruhuvvot erenoamážit davviguovlluin. Mielkebuvttadus ja sávzadoallu dat guddet sámi guovlluid eanadoalu. Sávzadoallu geavaha meahci divdna ja dasa ferte sihkkarastojuvvot positiivvalaš ekonomalaš ovdáneapmi 2012:s. Buvttadandoarjagis lea mearrideaddji váikkuhus gánnáhahttivuhtii. Vaikko vel Romssas ja Finnmárkkus leat stuorát máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta dagašii eanadoalus eanet geasuheaddji ealáhusa. Doarjjameriid areálaide, mielkái ja birgui fertešii bajidit Romssas ja Finnmárkkus. Spiinnebiergobuvttadusa geahppáneapmi Romssas lea suorggahahtti. Jagi 2000 rájes jahkái 2010 njidje ealihanspiidnelogut 870 rájes 578 rádjai fylkkas – njiedjan lei 33 %. Doaluid lohku unnui beliin 25 dollui jagis 2010. Buvttadanbiras lea unnon dan geažil go eai leat šat nu ollu buvttadeaddjit. Spiinnebierggu buvttadeami geahppáneapmi sáhttá maiddái buktit váttisvuođaid njuovahagaide ja viidáset nállašuhttimii Málatvuomi njuovahagas. Spiinnebierggu buvttadeami sáhtášii nannet jos lasihivččii distriktadoarjaga spiinnebirgui. Buoret ekonomiija sihkkarasttášii dasto buvttadusa boahtteáiggis Málatvuomi njuovahagas. 3. Investeremat</p>
<p>Investerengoluid lassáneapmi eanadoalus ja stuorát doaluid huksen mearkkaša ahte investerendoarjja ortnegiid ferte rievdadit Romssas ja Finnmárkkus. Dát guoská dávjá erenoamážit nuorra álggaheddjiide geat eai nagot čohkket alcceseaset kapitála. Doarjjameari nuoraide ferte loktet nu ahte dat lea 10 % eanet sámi guovlluin otnáža ektui.</p>
<p>Eanadoalus lea ovdalis áiggiid leamaš vejolašvuohta eanadoalu foandasajušteapmái mii galggai geavahuvvot boahtteáiggi hukseninvesteremiidda. Dát ferte fas ođđasis váldojuvvot atnui. Foandasajušteapmi attášii vejolašvuođa plánet boahtteáiggi investeremiid buoret vuogi mielde. Dasto attašii dat einnostanvejolašvuođa vearroplánemis.</p>
<p>Muđui ferte eanadoalu investerenortnegiid bisuhit vai boanddaide sihkkarastojuvvo einnostanvejolašvuohta. Huksendoaimmat rievddadit jagis jahkái. Jos sámi guovlluin galggašedje leat áiggi mielde huksejuvvon visttit, de ferte addojuvvot vejolašvuohta oažžut investerendoarjaga maiddái doaibmavistti bajásdoallamii. Dát geasuhivččii nuoraid eanet váldit badjelasaset doalu. Dilli lea odne nu ahte ollu doalut heaittihuvvojit danne go daid fertešii divodit ja go doalut leat boaresáigásaččat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 359 siidu 453 siiddus 4. Álggahanbáhkat nuoraide</p>
<p>Njealjádasoassi Romssa ja Finnmárkku boanddain leat badjel 60 jagi. Danne lea stuorra dárbu ođđa rekrutteremii eanadollui, jos doaluid lohku ii galggaš šat ollu geahppánit. Mihttomearrin ferte leat oažžut gaskamearálaš agi vuollelii, muhto eaktun dasa lea ahte gánnáhahttivuohta eanadoalus loktejuvvo. Ealáhussii rekrutteren gáibida dasto buriid gelbbolašvuođa- ja oahppofálaldagaid.</p>
<p>Nuoraid movttiidahttima dihte álgit eanadoaluin ferte álggahit ekonomalaš doaibmabijuid, ja nie sihkkarastit rekrutterema. Trainee nammasaš geahččalanortnega Finnmárkku eanadoalus ferte viiddidit guoskat maiddái Romsii, ja ásahuvvot fásta ortnegin. Ferte ásahuvvot mielkeearreortnet nuorra álggaheddjiide geat áigot bargagoahtit doaluin. Sii han dávjá fertejit oastit buvttadanareálaid, šibihiid, reaidduid ja visttiid. Muhtumat válljejit oastit eanadoalloopmodagaid. Go sii vel dasa lassin fertejit oastit mielkeeari stáhta haddái (2,50 ru lihttera nammii) dahje priváhta márkanis, de lea váttis nuoraide birget ekonomalaččat. Rekrutterema sihkkarastima dihte ferte ásahit oiddoleappo ortnegiid nuoraide geat háliidit álgit eanadoaluin bargat – nuvttá mielkeeriid daidda nuoraide sámi guovlluin, geat háliidit álgit bargat eanadoaluin dahje viiddidit dan. 5. Mielkebuvttadeapmi</p>
<p>Mielkebuvttadeami hástalussan lea sihkkarastit ahte dietnasat dávistit gollolassáneapmái. Dienas ii leat lassánan áktánasat máŋgga jahkái ja ferte ollu lasihit doarjjameriid mielkái. Dietnasa lassáneapmi sáhtášii hehttet ollu mielkedoaluid heaittiheami.</p>
<p>Gáicaealáhus lea leamaš ja lea viidát nuppástuhttojuvvomin gáicadikšuma ektui Norggas, ja mihttomearrin lea oažžut eret muhtun dávddaid mat bohtet gáiccaide. Sámediggi lea erenoamážit fuolas dan geažil go doalut heaittihuvvojit dikšunprošeavtta geažil. Deaŧalaš lea ahte eanadoallošiehtadallamiid oktavuođas álggahuvvojit ođđa doaibmabijut maiguin sihkkarastojuvvo ain ceavzilis gáicaealáhus. 6. Sávzadoallu</p>
<p>Sávzadoallu ealáhussan gáibida ollu areálaid man oktavuođas meahci geavaheapmi lea leamaš vealtameahttun deaŧalaš ekonomalaš bohtosii. Váidudeaddji doaibmabijut maid boraspirehálddašeapmi lea bidjan johtui unnidan dihtii vahágiid maid ráfáidahtton boraspiret leat dagahan, leat dagahan dan ahte sávzadoallit earret eará leat ferten geahpedit meahci geavaheami ja bidjat sávzzaid gittiide. Eanet gittiid geavaheapmi ollu oktavuođain bajida goluid go ferte eanet gilvit ja bargat eatnamiin ja áidut. Dán lágan geavaheapmi sáhttá maiddái buktit stuorát parasihtta- ja infekšuvdnavára (ollu sávzzat ovtta sajis). Váidudeaddji doaibmabijut divrudit sávzadoalu ja hehttejit dolliid geavaheamis meahci nu ollu go vejolaš. Sámediggi lea bidjan merkii ahte boraspiriid goddán sávzalohku lea unnon 2011:s, ja fuomášuhttá ahte sivvan dasa sáhttá leat go sávzadoalut leat geahppánan guovlluin gos leat ollu boraspiret. Alla boraspirelohku hehtte positiivvalaš ovdáneami sávzadoalus. Dál lea geavvan nu ahte ovddeš guohtonguovllut mat eai šat geavahuvvo leat báhcán boraspiriide doaluid heaittihemiid geažil. Eanadoallu dárbbaša guhkes áiggi ja einnostahtti doarjjaortnegiid maiguin sihkkarastojuvvo dat ahte oamit sáhttet guohtut meahcis. Boraspirepolitihkka váikkuha njuolga sávzadoaluid ekonomalaš bohtosii. Boraspiresoabahusain oaivvilduvvo ahte galget leat sihke guohtoneallit ja boraspiret meahcis. Sámedikki oaivila mielde buktá dát mihttomearri váttisvuođaid muhtun guohtonguovlluide. Villasávzadoallu lea maŋimuš jagiid lassánan garrasit, ja muhtun guovlluin leat bidjan ollu barggu viidáseappot nállašuhttimii ja buvttaovddideapmái mas vuolggasadjin leat villasávzzat/olgosávzzat.</p>
<p>Ollugiidda lea dát mearkkašan dan ahte váldit atnui fas daid sávzanáliid mat <span type="quote">“lunddolaččat”</span> gullet dihto guvlui. Dát sávzanálli orru bures birgemin ja heivemin davviguovlluide. Dasto birgejit villasávzzat buorebut guohtumin go dábálaš sávzzat boraspiriid ektui, muhto deaddu šaddá unnit ealli</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 360 siidu 453 siiddus nammii. Guohtonelliid heiveheapmi lea deaŧalaš boahtteáiggi eanadoalus, ja berre álggahit doaibmabijuid maid bokte ovddidit villasávzzaid duohta ja gánnáhahtti molssaeaktun doppe gosa dát sávzanálli orru heivemin erenoamáš bures. 7. Geasehandoarjja</p>
<p>Doaluid logu unnun lea buktán digaštallama ekonomalaš vuođu birra njuovahagaid ja meieriijaid bisuheami oktavuođas. Unnit hivvodat ovttaskas eanadoallobuvttadeaddjis buvttiha stuorát geasehan- ja buvttadangoluid ovttadaga nammii. Viidáset nállašuhttinfitnodagat, mat dávjá leat ovttasdoaibmafitnodagat, leat maiddái sorjavaččat gánnáhahttivuođain doaibmamis. Dáid goarideapmi lea dán rádjai dagahan doallái stuorát geasehangoluid. Njuovahagaid heaittiheapmi buvttiha guhkit geasehangaskkaid ja nie divrudahttá geasehangoluid.</p>
<p>Doallologu njiedjan dagaha maiddái ahte šaddá guhkit gaska doaluid gaskka ja dan geažil lassánit maiddái geasehangolut. Dán ferte máksit movt nu. Dienas biergovuovdimis ii leat čuvvon geasehangoluid ovdáneami njuovahahkii. Dan geažil lea dárbu oažžut stuorát doarjaga geaseheami ovddas.</p>
<p>Dat seamma guoská maiddái gieddegilvagiid ja šibitjáffuid geasehangoluide, go dárbu šibitjáffuide lea lassánan mealgat dađi mielde go mielkebuvttadeaddji gusat ealli nammii leat eanet bahčigoahtán.</p>
<p>Geasehandoarjaga rievdadeapmi galggašii dássidahttit buvttadeaddji hatti sorjjakeahttá geasehangaskkain. 8. Gittiid guorban dálvet ja šaddovahágat</p>
<p>Eanadoalus leat guokte ortnega vahágiid várás maid dálkkádat dagaha – dálvevahágiin lea oktavuohta beliide mat dáhpáhuvvet dálveáigodagas ja šaddováttisvuohta giđđat. Eanadoallu lea árktalaš man oktavuođas sáhttet šaddat vahágat sihke dálvit ja šaddováttisvuohta šaddoáigodagas, ovtta ja seamma jagis nugo dáhpáhuvai Romssas 2010:s.</p>
<p>Gieddevahátbuhtadanortnegat eai leat heivehuvvon Romsii ja Finnmárkui. Eai gallis sáhte láddjet eanet go oktii jagis dálkkádaga geažil. Dán lágan vahágat buktet stuorra hástalusaid dalle go gittiid ferte ođđasis fas gilvit. Šaddovahágiin lea iežas oassi 30 %. Nugo dálvevahágiid ovddas gittiin lea seamma proseantamearri miehtá riikka. Dát lea eahpeoiddolaš sámi guovlluid eanadollui. Earret hástalusaid geažil mat leat namahuvvon bajábealde, de ii sáhte eanadoalli davvin rehkenastit gilvit eatnama vahátjagi ja seamma jagi oažžut šattu oppanassii ge. Molssaeaktun lea juogo njuovvat omiid dahje oastit dálvebiebmu. Iežas oasi dálvevahágiin sámi guovlluin fertešii unnidit beliin 15 prosentii. 9. Riidoeastadeaddji doaibmabijut</p>
<p>Muhtumin lávejit čuožžilit riiddut boazodolliid ja boazodolliid gaskka guohton- ja láddjeneatnamiid alde. Geahččaluvvon lea čohkket beliid gulahallamii positiivvalaš bohtosiin. Dán lágan gulahallanarenat sáhtášedje leat positiivvalaš doaibmabidjun mainna eastadit riidduid šaddamis ja sáhtášii lea álkit gávdnat konstruktiivvalaš čovdosiid. Sámediggi oaidná ahte lea dárbu ahte stáhta eiseválddit vuoruhit barggu riidoeastadeaddji doaibmabijuiguin buoridan dihte áddejumi nuppi ealáhussii ja oktii ordnen dihte sierra geavaheaddjiberoštumiid. Diehtojuohkin nuppi ealáhusaid birra lea deaŧalaš oassi riidoeastadeaddji doaibmabijuin. Dát lea deaŧalaš vai sáhttá eastadit riidduid lassáneamis. Dán lágan gulahallanarenaid mihttomearrin galgá leat oainnuid lonuhallan ja nubbi nuppi doaibmadili birra čilgen. Dieinna lágiin buorránit olbmuid gaskasaš oktavuođat beliid gaskka.</p>
<p>Doarjjaortnega eastadeaddji doaibmabijuide ferte ain vuoruhit. Muhtun oktavuođain sáhttá leat áigeguovdil áidut stuorát gittiid eanadoalus. Dás sáhttá leat sáhka areálain mat leat ráddjejuvvon lunddolaš vuogi mielde luonddus, ássamiin jna.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 361 siidu 453 siiddus 10. Sámedikki doarjjaortnegat ealáhusovddideapmái</p>
<p>Eanadoallodepartemeantta lasihii juolludusa Sámediggái 2013:s 4 miljon ruvdnii. Dát juolludus ferte bisuhuvvot danne go lea deaŧalaš ovddidit sámi eanadoalu ja vai sáhttá profileret árktalaš eanadoalu. 11. Lotnolasat eanadoaluin</p>
<p>Buolvvas bulvii leat sámit ávkkástallan mehciin, lotnolagaid sierra ealáhusaiguin, nugo eanadoalu, meahcceealáhusaid ja mearrabivddu gaskka. Áinnas lea leamaš váldodienas eanadoalus, muhto vižže dietnasa maiddái eará ealáhusain. Dat leat leamaš sáivaguollebivdu, murjjiid ja urtasiid čoaggin, meahccedoallu ja eará. Dálkkádaga ja guhkes gaskkaid geažil fertejedje olbmot lonuhallat ávkkástallama, ja sierra giliealáhusaid bokte ožžo oktiibuot doarvái dietnasa birgejupmái birra jagi.</p>
<p>Meahcceealáhusat, sihke eanadoalu oalgeealáhussan ja iešheanalis ealáhussan leat ain deaŧalaš sámi kulturguoddit davvi guovlluin, muhto rahčet stuorra hástalusaiguin. Sámi eanadoalu nannema oktavuođas ferte bidjat guovddážii maiddái meahcceealáhusaid. Dát sáhttet addit deaŧalaš ja gánnáhahtti lasseealáhusa. Erenoamážit berre bidjat guovddážii ovddidanbarggu sáivaguollebivddu, murjjiid ja urtasiid čoaggima siskkobealde. Jagi 2012 eanadoallodieđáhusas lea ovddideapmi giliealáhusaid siskkobealde meroštallojuvvon eanadoallopolitihka oassin. Dát vuoruheapmi ferte guoskat maiddái meahcceealáhusaiguin ávkkástallamii sámi guovlluin. 12. Sámedikki rolla eanadoallopolitihkas</p>
<p>Ráđđehus ovddidii stuorradiggedieđáhusa eanadoallo- ja biebmopolitihka birra, stuorradiggedieđáhus 9, man namma lea <span type="quote" xml:lang="nno">"Velkommen til bords"</span> (2011-2012). Dieđáhusas leat bajimuš mihttomearit nugo earret eará borramušgálvosihkarvuohta, eanadoallu miehtá riikka, buoret árvoháhkan ja ceavzilis eanadoallu. Dieđáhusa Stuorradikkis meannudeapmi lea vuođđun eanadoallopolitihkkii ovddasguvlui ja Sámediggi háliida leat deaŧalaš eavttuid biddji sihkkarastin ja nannen dihtii eanadoalu rámmaeavttuid sámi guovlluin. Sámedikki mielas lea lunddolaš ahte dán dieđáhusa čuovvoleami oktavuođas nannejuvvo Sámedikki rolla eanadoallopolitihkas.</p>
<p>Sámediggi ferte oažžut viidábuš rollaid sierra sámi fágasurggiid siskkobealde, ja ahte eanadoalu várás ovddiduvvo konsultašuvdnašiehtadus. Sámediggi háliida oažžut vejolašvuođa váikkuhit dan ahte eanadoalu rámmaeavttut sihkkarastojuvvojit ja nannejuvvojit, ja dieinna lágiin čuovvolit geatnegasvuođaid ealáhusa guovdu, earret eará ovddasvástádusa mii Sámedikkis lea ealli sámi giliid ektui. Nugo struktuvra dál lea earret eará eanadoallošiehtadallamiin, de ii dávis dat Sámedikki oainnu mielde álbmotrievttálaš geatnegasvuođaide mat Norggas leat sámiide dan geažil go dat lea álgoálbmot.</p>
<p>Ášši meannudeapmi loahpahuvvui 28.02.13 dii. 19.15.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 362 siidu 453 siiddus</p>
<p xml:lang="smj">Vuđđogiella: Dárogiella</p>
<p>Ášši/Sak PFL 002/13 Ášši/Sak DC 009/13</p>
<p>Ørnebakklávdegotti rapporta – čuovvoleapmi</p>
<p>Arkiivaáššenr. 12/2293</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Dievasčoahkkinjođihangoddi 04.02.13</p>
<p xml:lang="smj">DCJ 001/13</p>
<p>Plána- ja finánsalávdegoddi 25. – 26.02.13</p>
<p xml:lang="vep">PFK 002/13</p>
<p>Sámedikki dievasčoahkkin 27.02. – 01.03.13</p>
<p xml:lang="nob">DC 09/13</p>
<p>Sášši meannudeapmi álggahuvvui 28.02.13 dii.17.15</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Dievasčoahkkinjođihangotti</p>
<p>DCJ 001/13 Ørnebakklávdegotti rapporta - čuovvoleapmi 2</p>
<p xml:lang="fao">Journalført 20.09.2012</p>
<p xml:lang="nob">Rapport fra en fellesparlamentarisk gruppe for å vurdere andre modeller og tilpasninger i forhold til organisering av Sametingets komité- og plenumsmøter 3 12.12.2012</p>
<p xml:lang="nob">NOTAT – Oppfølging av forslag i rapport om organisering av Sametingets komité- og plenumsmøter 4</p>
<p>Ášši/Sak 056/12</p>
<p xml:lang="nob">Sámedikki lávdegodde- ja dievasčoahkkimiid struktuvra / Strukturen på Sametingets komité- og plenumsmøter</p>
<p>II Evttohusat ja mearkkašumit</p>
<p>Dievasčoahkkinjođihangotti mearrádusárvalus</p>
<p>Sámediggi mearrida čuovvovaš rievdadusaid Sámedikki čoahkkinortnegis: § 16: Maŋimuš lađas : Joavkkut doahttalit juogaduvvon sárdnunáiggi váldojuvvo eret ja paragráfa šaddá čuodjat ná: § 16</p>
<p>Sárdnun- ja evttohanvuoigatvuohta</p>
<p>Áirasiin geat leat boahtán čoahkkimii lea sárdnun- ja evttohanvuoigatvuohta Sámedikki dievasčoahkkima ráđđádallamiin. Sámediggeráđis lea sárdnunvuoigatvuohta ráđđádallamiin.</p>
<p>Áirasat sárdnot Sámedikki sárdnestuolus. Áirasat galget leat iežaset sajis go bivdet sáhkavuoru. Guhte sárdnu, ovddida sártnis čoahkkinjođiheaddjái, ja galgá čavga doaladit áššis maid leat meannudeamen. § 17: Ođđa nubbi lađas: Čoahkkinjođiheaddji sáhttá addit joavkkuide lobi gaskaneaset lonuhit sárdnunáiggi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 363 siidu 453 siiddus</p>
<p>Ođđa guđát lađas: Ášši áššejođiheaddji oažžu vuosttamužžan sáhkavuoru, ja de oažžu suoivvaáššejođiheaddji sáhkavuoru. Dasto dáhttot sii sáhkavuoru geat áigot áššái ovddidit evttohusa ja dahje mearkkašumi.</p>
<p>Lasáhus vuosttaš ja maŋimuš čuokkis čihččet lađđasis: Sámediggeráđi sárdnunáigi lea posišuvnna sárdnunáiggis oassin. Sámediggeráđi dieđáhusas doaimmas birra biddjojuvvo sierra sárdnunáigi sámediggeráđđái. Paragráfa šaddá čuodjat ná: § 17</p>
<p>Sárdnunáigi ja digaštallan</p>
<p>Dievasčoahkkinjođihangotti evttohusa vuođul sáhttá dievasčoahkkin mearridit gáržžidit sárdnunáiggi, ja juogadit sárdnunáiggi joavkkuid gaskka. Sárdnunáigi juogaduvvo gorálaččat joavkkuid sturrodaga mielde, dattetge dan láhkái ahte joavkkut main leat unnán áirasat, ožžot guhkit sárdnunáiggi go gorálaččat livčče galgan. Čoahkkinjođiheaddji sáhttá addit joavkkuide lobi gaskaneaset lonuhit sárdnunáiggi. Jus joavkkut leat ovddalgihtii buktán dievasčoahkkinjođihangoddái listtu mas leat áirasiid namat geat háliidit searvat digaštallamii, de sáhttá dievasčoahkkinjođihangoddi daid namaid vuođul ráhkadit sáhkavuorrolisttu. Juohke joavkku ságastalli galgá leat listtu bajimuččaid gaskkas.</p>
<p>Áššejođiheaddji sáhkavuorru sáhttá bistit 15 minuhta rádjái. Joavkkuid váldoságastallit ožžot 10 minuhta rádjá sárdnunáiggi. Iešguhtege joavkkuid ságastallit ožžot sáhkavuoru joavkkuid sturrodaga mielde.</p>
<p>Áššejođiheaddji ja iešguhtege joavkku váldoságastallit sáhttet váldosága lassin beassat sárdnut eanemusat guktii, vuosttaš geardde gitta 10 minuhta rádjai ja maŋit geardde gitta 5 minuhta rádjai.</p>
<p>Eará áirasiin lea vuoigatvuohta beassat sárdnut eanemusat guktii. Vuosttaš geardde gitta 10 minuhta rádja, ja nuppi geardde gitta 5 minuhta rádjai. Ášši áššejođiheaddji oažžu vuosttamužžan sáhkavuoru, ja de oažžu suoivvaáššejođiheaddji sáhkavuoru. Dasto dáhttot sii sáhkavuoru geat áigot áššái ovddidit evttohusa ja dahje mearkkašumi. Sámediggeráđi sárdnunáigi lea posišuvnna sárdnunáiggis oassin. Sámediggeráđi lahtut ožžot 5 minuhta rádjái sárdnunáiggi.</p>
<p>Sámediggeráđi dieđáhusas doaimmas birra biddjojuvvo sierra sárdnunáigi sámediggeráđđái. Čoahkkinjođiheaddji sáhttá evttohit spiehkastit sárdnunáiggi gáržžidemiin. Čoahkkinjođiheaddji dahje áirasat sáhttet árvalit bidjat sázu digaštallamis. Go dievasčoahkkin lea mearridan bidjat sázu digaštallamis, de ii sáhte áššis ovddidit ođđa árvalusa. Čoahkkinjođiheaddji sáhttá árvalit ahte sárdnunáigi gáržžiduvvo dábálaččat. Čoahkkinjođiheaddji árvalusa mielde sáhttá spiehkastit dan áššejođiheaddji ektui man ášši lea meannuduvvomin. Sáhkavuorru čoahkkinortnegii gitta 1 minuhta rádjai ovddiduvvo njuolga áššemeannudeapmái, ja čoahkkinjođiheaddji sáhttá gáržžidit ja addit sáhkavuoru dušše ovtta áirasii guđege joavkkus, vuosttažettiin joavkojođiheaddjái. § 20: Olles § 20 Áššiid ovddideapmi, váldojuvvo eret. § 21: Šaddá § 20. § 22 (šaddá ođđa § 21):</p>
<p>Earret bajilčállaga rievdaduvvo olles § 22 ja šaddá čuodjat ná: § 21</p>
<p>Gažaldagat sámediggeráđđái</p>
<p>Áirasiin lea vejolašvuohta divvut gažaldaga sámediggeráđđái juogo dievasčoahkkima njálmmálaš gažadandiimmus dahje čálalaš gažaldagaiguin.</p>
<p>Čálalaš gažaldagaid sáhttá sáddet sámediggeráđđái birra jagi, ja dat galget vástiduvvot guovtti vahku siste. Njálmmálaš gažadandiimmus vástida sámediggeráđđi gažaldagaid maid áirasat divvot. Áirasat sáhttet divvut oanehis, áigeguovdilis gažaldagaid, ja sárdnunáigi lea eanemusat guokte minuhta.</p>
<p>Sámediggeráđđi oažžu golbma minuhta rádjái vástidit gažaldaga. Áirras oažžu divvut ovtta</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 364 siidu 453 siiddus čuovvolangažaldaga, ja sárdnunáigi lea eanemusat okta minuhtta. Sámediggeráđđi oažžu guokta minuhta rádjái vástidit gažaldaga. Čoahkkinjođiheaddji sáhttá addit eará áirasiidda sáhkavuoru oktii dan áššái mas lea sáhka gažaldagas, ja sárdnunáigi lea eanemusat okta minuhtta. Okta áirras ii sáhte divvut eanet go ovtta váldogažaldaga njálmmálaš gažadandiimmus. Gažaldagat galget dieđihuvvot dievasčoahkkinjođihangoddái hálddahusa bokte dii. 12.00 rádjái dan beaivvi go gažadandiibmu lea dievasčoahkkimis. Dievasčoahkkinjođihangoddi mearridan guhte gažaldagat sáhttet divvojuvvot ja gažaldagaid vuoru. Čoahkkinjođiheaddji mearrida goas gažadandiibmu loahpahuvvo. § 23 (šaddá ođđa § 22):</p>
<p>Earret bajilčállaga rievdaduvvo olles § 23 ja šaddá čuodjat ná: § 22</p>
<p>Ođđa áššiid dieđiheapmi</p>
<p>Áššit mat ovddiduvvojit dievasčoahkkimis ovddiduvvojit Ođđa áššin. Ođđa áššit galget leat joavdan dievasčoahkkinjođihangoddái elektrovnnalaččat maŋimusat dii. 12.00 bearjadaga ovtta vahku ovdal dievasčoahkkima. Áššit mat eai gula dievasčoahkkinjođihangoddái sáddejuvvojit sámediggeráđđái.</p>
<p>Sámediggeráđđi sádde dievasčoahkkinjođihangoddái iežas árvvoštallama ovttaskas áššis ja árvala mo ášši galgá čuovvoluvvot maŋimusat dii. 12.00 bearjadaga ovdal dievasčoahkkima. Áššiid mat gullet dievasčoahkkinjođihangoddái gieđahallá dievasčoahkkinjođihangoddi áššiid seamma láhkái. Ođđa áššiin mat leat dieđihuvvon váldojuvvojit eanemusat 8 ášši gieđahallamii dievasčoahkkimis.</p>
<p>Dievasčoahkkinjođihangoddi mearrida guđe áššiide dat guoská. Dievasčoahkkinjođihangoddi máŋge ođđa áššiid sámediggeráđi dahje dievasčoahkkinjođihangotti áššemeannudemiin, maiddái daid mat eai galgga gieđahallojuvvot dievasčoahkkimis, ja bidjá áššiid áirasiid ilduide dii. 12.00 rádjái vuossárgga dievasčoahkkinvahkus. Čoahkkinjođiheaddji ovddida vuosttaš áššin maŋŋá vuođđudeami ođđa áššiid dievasčoahkkimii. Ii addojuvvo vejolašvuohta digaštallat áššiid.</p>
<p>Ođđa áššit biddjojuvvojit digaštallamii dievasčoahkkima maŋimuš beaivvi. Son gii ovddida ášši oažžu guokte minuhta rádjái buktit mearkkašumiid sámediggeráđi dahje dievasčoahkkinjođihangotti čálalaš vástádussii. Sámediggeráđđi dahje dievasčoahkkinjođihangoddi oažžu guokte minuhta rádjái vástidit. Son gii lea ovddidan ášši oažžu čuovvolit sámediggeráđi vástádusa, eanemusat ovtta minuhta. Čoahkkinjođiheaddji sáhttá addit eará áirasiidda sáhkavuoru áššái oktii, eanemusat ovtta minuhta.</p>
<p>Loahpas oažžu sámediggeráđi guokte minuhta rádjái vástidit. Sáhttá ovddidit mearkkašumiid ođđa áššiide. Dat galget ovddiduvvot čoahkkinortnega § 24 nuppi lađđasa b) bustáva mielde. Sámediggeráđđi dahje dievasčoahkkinjođihangoddái čuovvolit ášši viidásabbot dievasčoahkkima digaštallama ja vejolaš mearkkašumiid vuođul. § 24: Šaddá § 23. § 25: Šaddá § 24. § 26: Šaddá § 25. § 27: Šaddá § 26. § 28: Šaddá § 27. § 29: Šaddá § 30. § 30: Šaddá § 29. § 31: Šaddá § 30.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 365 siidu 453 siiddus § 32: Šaddá § 31. § 33: Šaddá § 32. § 34: Šaddá § 33. § 35: Šaddá § 34. Čoahkkinortnega rievdadusat biddjojuvvojit fápmui njukčamánu 4. beaivvi 2013.</p>
<p>Plána- ja finánsalávdegotti árvalus</p>
<p>Álggahus</p>
<p>Lávdegoddi lea barggustis árvvoštallan lávdegodde- ja dievasčoahkkimiid organiserema ja geahčadan lávdegodde- ja dievasčoahkkimiid logu ja guhkkodaga. Dasa lassin lea lávdegoddi geahčadan áššemeannudeami, áššeovdáneami ja sámediggeráđi gaskavuođa dievasčoahkkimii.</p>
<p>Plána ja finánsa meannuda lávdegotti evttohus</p>
<p>Mearkkašumit</p>
<p><em type="italic">Lávdegotti lahtut Bargiidbellodaga sámediggejoavkkus (Bb), Árja ja Sámit Mátta-Norggas (SbS), Norgga sámiid riikkasearvvis (NSR) ja Olgešbellodaga sámedi ovddidit čuovvovaš mearkkašumi </em>: </p>
<p>Gaskavuohta sámediggeráđđi - sámedikki dievasčoahkkin Dievasčoahkkinjođihangoddi lea Ørnebakk-lávdegotti vuođul ovddidan rievdadusaid Sámedikki čoahkkinortnegii. Dievasčoahkkinjođihangoddi áigumuš lea ovddidit dievasčoahkkimii geassemánus 2013 daid čuolbmačilgehusaid mat gusket Sámedikki politihkalaš organiseremii.</p>
<p>Dan oktavuođas lea deaŧalaš geahčadit sámediggeráđi saji dievasčoahkkima ektui, ja guđeláhkai dat váikkuhuha ahte sámediggeráđđi gessojuvvo eret dievasčoahkkimis. Ráđđelahtut eai leat parlamentarihkarat, ja das leat váikkuhusat ovdamearkka dihtii Sámi</p>
<p>Parlamentáralaš Ráđi čoahkádussii. Seamma láhkai dat guoská gaskavuhtii Stuorradiggái. Sámediggeráđđi raportere dievasčoahkkimii, ja berre árvvoštallojuvvot mo dát galgá ovddiduvvot dievasčoahkkimii. Buot áššit mat ovddiduvvojit, berrejit ovddiduvvot dievasčoahkkinjođihangotti bokte mii lea dievasčoahkkima orgána.</p>
<p>Evttohusat</p>
<p>Evttohus 1</p>
<p><em type="italic">Evttohusat Bargiidbellodaga sámediggejoavkku (Bb), Árja, Sámit Mátta-Norggas (SbS), Norgga sámiid riikkasearvvvis (NSR), Olgešbellodaga sámediggejoavkkus ja Ovddádusbellodaga sámediggejoavkkus: </em>Paragráfa 21 3. cealkkaoassi rievdaduvvo dánin: </p>
<p>Sámediggeráđi doaibmadieđáhus almmuhuvvo áirasiidda maŋimusat dii. 16 bearjadaga, vahku ovdalgo dievasčoahkkin álgá. Paragráfa 17 čihččet teakstaoassi:</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 366 siidu 453 siiddus</p>
<p>Cealkka " Sámediggeráđi sárdnunáigi lea posišuvnna sárdnunáiggis oassin" galgá čuožžut. Muhto maŋit cealkka sihkkojuvvo. </p>
<p>Evttohus 2</p>
<p><em type="italic">Evttohusat Bargiidbellodaga sámediggejoavkku (Bb), Árja, Sámit Mátta-Norggas (SbS), Norgga sámiid </em><em type="italic">riikkasearvvvis (NSR) ja Olgešbellodaga sámediggejoavkkus: </em></p>
<p>Rievdadusat dás "§ 23 (šaddá ođđa § 22):" Evttohus ođđa § 22 nubbi lađas čuodjá ná: "Sámediggeráđđi sádde dievasčoahkkinjođihangoddái iežas árvvoštallama ovttaskas áššis ja árvala mo ášši galgá čuovvoluvvot maŋimusat dii. 12.00 bearjadaga ovdal dievasčoahkkima. Áššiid mat gullet dievasčoahkkinjođihangoddái gieđahallá dievasčoahkkinjođihangoddi áššiid seamma láhkái. "</p>
<p>Evttohuvvo ahte nubbi lađas rievdaduvvo dánin: "Sámediggeráđđi sádde dievasčoahkkinjođihangoddái iežas árvvoštallama ovttaskas áššis ja árvala mo ášši galgá čuovvoluvvot maŋimusat dii. 12.00 bearjadaga ovdal dievasčoahkkima. Áššiid mat gullet dievasčoahkkinjođihangoddái gieđahallá dievasčoahkkinjođihangoddi áššiid seamma láhkái."</p>
<p>Evttohus 3</p>
<p><em type="italic">Evttohus Ovddásusbellodaga sámidiggejoavkkus: </em></p>
<p>Ørnebakklávdegoddi - čuovvoleapmi 1. Evttohusat mat gieđahallet diliid mat eai leat mearriduvvon njuolggadusaid bokte: Njuolggadusat mat gusket virgelobiide</p>
<p>Ásahuvvo dakkár geavat ahte ii addojuvvo virgelohpi čoahkkimiidda eará álbmoválljen orgánain earret stuorradiggái, fylkkadiggečoahkkimiidda ja gielddastivračoahkkimiidda. 2. Sámedikki čoahkkinortnet:</p>
<p>Ođđa evttohus §2: § 2</p>
<p>Áirasiid čohkkánsajit</p>
<p>Go dievasčoahkkin lea čoahkis, de juhkkojuvvo čoahkkinlatnja nu ahte opposišuvdna čohkká nuppi bealde ja posišuvdna fas nuppi bealde. Iešguđet bellodatjoavkkut čohkkájit čoahkis daid beliin. Ođđa evttohus §9: § 9</p>
<p>Válgalávdegoddi</p>
<p>Maŋŋágo ođđa sámediggi lea vuođđuduvvon, de nammada dievasčoahkkin válgalávdegotti mas leat buot joavkojođiheaddjit dievasčoahkkimis, mas várreolmmoš lea sadjásažžan dakkár joavkkus mas leat eanet go okta válljejuvvon olmmoš. Dievasčoahkkin vállje jođiheaddji ja várrejođiheaddji.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui sámediggeráđi árvalusevttohusa</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 367 siidu 453 siiddus</p>
<p>III Jienasteapmi 39 áirasis ledje 34 čoahkis. Jienasteapmi dahkkojuvvui čuovvovaš vuogi mielde:  Evttohus 3 hilgojuvvui 32 jienain. 2 jienasteigga beali.  Evttohus 2 mearriduvvui ovttajienalaččat.  Evttohus 1 mearriduvvui ovttajienalaččat.  Plána- ja finánsalávdegotti ráva mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Arthur Johan Tørfoss 2 Ann-Mari Thomassen</p>
<p>Jørn Are Gaski</p>
<p xml:lang="nob">Ann-Mari Thomassen 3 Geir Tommy Pedersen</p>
<p>Jørn Are Gaski</p>
<p xml:lang="nob">Sten Erling Jønsson</p>
<p xml:lang="nob">Geir Tommy Pedersen 4 Jørn Are Gaski</p>
<p xml:lang="nob">Silje Karine Muotka</p>
<p xml:lang="nob">Rolf Johansen</p>
<p xml:lang="nob">Geir Tommy Pedersen</p>
<p xml:lang="nob">Jørn Are Gaski 5 Arthur Johan Tørfoss 6 Rolf Johansen 7 Toril Bakken Kåven 8 Inger Eline Eriksen 9 Jørn Are Gaski 10 Geir Tommy Pedersen 11 Sten Erling Jønsson 12 Jørn Are Gaski</p>
<p>Arthur Johan Tørfoss, áššejođiheaddji</p>
<p>VI Sámedikki mearrádus § 16:</p>
<p>Maŋimuš lađas : Joavkkut doahttalit juogaduvvon sárdnunáiggi váldojuvvo eret ja paragráfa šaddá čuodjat ná: § 16</p>
<p>Sárdnun- ja evttohanvuoigatvuohta</p>
<p>Áirasiin geat leat boahtán čoahkkimii lea sárdnun- ja evttohanvuoigatvuohta Sámedikki dievasčoahkkima ráđđádallamiin. Sámediggeráđis lea sárdnunvuoigatvuohta ráđđádallamiin.</p>
<p>Áirasat sárdnot Sámedikki sárdnestuolus. Áirasat galget leat iežaset sajis go bivdet sáhkavuoru. Guhte sárdnu, ovddida sártnis čoahkkinjođiheaddjái, ja galgá čavga doaladit áššis maid leat meannudeamen. § 17: Ođđa nubbi lađas: Čoahkkinjođiheaddji sáhttá addit joavkkuide lobi gaskaneaset lonuhit sárdnunáiggi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 368 siidu 453 siiddus</p>
<p>Ođđa guđát lađas: Ášši áššejođiheaddji oažžu vuosttamužžan sáhkavuoru, ja de oažžu suoivvaáššejođiheaddji sáhkavuoru. Dasto dáhttot sii sáhkavuoru geat áigot áššái ovddidit evttohusa ja dahje mearkkašumi.</p>
<p>Lasáhus vuosttaš ja maŋimuš čuokkis čihččet lađđasis: Sámediggeráđi sárdnunáigi lea posišuvnna sárdnunáiggis oassin. Sámediggeráđi dieđáhusas doaimmas birra biddjojuvvo sierra sárdnunáigi sámediggeráđđái. Paragráfa šaddá čuodjat ná: § 17</p>
<p>Sárdnunáigi ja digaštallan</p>
<p>Dievasčoahkkinjođihangotti evttohusa vuođul sáhttá dievasčoahkkin mearridit gáržžidit sárdnunáiggi, ja juogadit sárdnunáiggi joavkkuid gaskka. Sárdnunáigi juogaduvvo gorálaččat joavkkuid sturrodaga mielde, dattetge dan láhkái ahte joavkkut main leat unnán áirasat, ožžot guhkit sárdnunáiggi go gorálaččat livčče galgan. Čoahkkinjođiheaddji sáhttá addit joavkkuide lobi gaskaneaset lonuhit sárdnunáiggi. Jus joavkkut leat ovddalgihtii buktán dievasčoahkkinjođihangoddái listtu mas leat áirasiid namat geat háliidit searvat digaštallamii, de sáhttá dievasčoahkkinjođihangoddi daid namaid vuođul ráhkadit sáhkavuorrolisttu. Juohke joavkku ságastalli galgá leat listtu bajimuččaid gaskkas.</p>
<p>Áššejođiheaddji sáhkavuorru sáhttá bistit 15 minuhta rádjái. Joavkkuid váldoságastallit ožžot 10 minuhta rádjá sárdnunáiggi. Iešguhtege joavkkuid ságastallit ožžot sáhkavuoru joavkkuid sturrodaga mielde. Áššejođiheaddji ja iešguhtege joavkku váldoságastallit sáhttet váldosága lassin beassat sárdnut eanemusat guktii, vuosttaš geardde gitta 10 minuhta rádjai ja maŋit geardde gitta 5 minuhta rádjai. Eará áirasiin lea vuoigatvuohta beassat sárdnut eanemusat guktii. Vuosttaš geardde gitta 10 minuhta rádja, ja nuppi geardde gitta 5 minuhta rádjai. Ášši áššejođiheaddji oažžu vuosttamužžan sáhkavuoru, ja de oažžu suoivvaáššejođiheaddji sáhkavuoru. Dasto dáhttot sii sáhkavuoru geat áigot áššái ovddidit evttohusa ja dahje mearkkašumi. Sámediggeráđi sárdnunáigi lea posišuvnna sárdnunáiggis oassin.</p>
<p>Sámediggeráđi dieđáhusas doaimmas birra biddjojuvvo sierra sárdnunáigi sámediggeráđđái. Čoahkkinjođiheaddji sáhttá evttohit spiehkastit sárdnunáiggi gáržžidemiin. Čoahkkinjođiheaddji dahje áirasat sáhttet árvalit bidjat sázu digaštallamis. Go dievasčoahkkin lea mearridan bidjat sázu digaštallamis, de ii sáhte áššis ovddidit ođđa árvalusa. Čoahkkinjođiheaddji sáhttá árvalit ahte sárdnunáigi gáržžiduvvo dábálaččat. Čoahkkinjođiheaddji árvalusa mielde sáhttá spiehkastit dan áššejođiheaddji ektui man ášši lea meannuduvvomin. Sáhkavuorru čoahkkinortnegii gitta 1 minuhta rádjai ovddiduvvo njuolga áššemeannudeapmái, ja čoahkkinjođiheaddji sáhttá gáržžidit ja addit sáhkavuoru dušše ovtta áirasii guđege joavkkus, vuosttažettiin joavkojođiheaddjái. § 20: Olles § 20 Áššiid ovddideapmi, váldojuvvo eret. § 21: Šaddá § 20. 3. cealkkaoassi rievdaduvvo dánin: Sámediggeráđi doaibmadieđáhus almmuhuvvo áirasiidda maŋimusat dii. 16 bearjadaga, vahku ovdalgo dievasčoahkkin álgá. § 22 (šaddá ođđa § 21): Earret bajilčállaga rievdaduvvo olles § 22 ja šaddá čuodjat ná: § 21</p>
<p>Gažaldagat sámediggeráđđái</p>
<p>Áirasiin lea vejolašvuohta divvut gažaldaga sámediggeráđđái juogo dievasčoahkkima njálmmálaš gažadandiimmus dahje čálalaš gažaldagaiguin. Čálalaš gažaldagaid sáhttá sáddet sámediggeráđđái birra jagi, ja dat galget vástiduvvot guovtti vahku siste.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 369 siidu 453 siiddus</p>
<p>Njálmmálaš gažadandiimmus vástida sámediggeráđđi gažaldagaid maid áirasat divvot. Áirasat sáhttet divvut oanehis, áigeguovdilis gažaldagaid, ja sárdnunáigi lea eanemusat guokte minuhta. Sámediggeráđđi oažžu golbma minuhta rádjái vástidit gažaldaga. Áirras oažžu divvut ovtta čuovvolangažaldaga, ja sárdnunáigi lea eanemusat okta minuhtta. Sámediggeráđđi oažžu guokta minuhta rádjái vástidit gažaldaga.</p>
<p>Čoahkkinjođiheaddji sáhttá addit eará áirasiidda sáhkavuoru oktii dan áššái mas lea sáhka gažaldagas, ja sárdnunáigi lea eanemusat okta minuhtta. Okta áirras ii sáhte divvut eanet go ovtta váldogažaldaga njálmmálaš gažadandiimmus. Gažaldagat galget dieđihuvvot dievasčoahkkinjođihangoddái hálddahusa bokte dii. 12.00 rádjái dan beaivvi go gažadandiibmu lea dievasčoahkkimis. Dievasčoahkkinjođihangoddi mearridan guhte gažaldagat sáhttet divvojuvvot ja gažaldagaid vuoru.</p>
<p>Čoahkkinjođiheaddji mearrida goas gažadandiibmu loahpahuvvo. § 23 (šaddá ođđa § 22): Earret bajilčállaga rievdaduvvo olles § 23 ja šaddá čuodjat ná: § 22</p>
<p>Ođđa áššiid dieđiheapmi</p>
<p>Áššit mat ovddiduvvojit dievasčoahkkimis ovddiduvvojit Ođđa áššin. Ođđa áššit galget leat joavdan dievasčoahkkinjođihangoddái elektrovnnalaččat maŋimusat dii. 12.00 bearjadaga ovtta vahku ovdal dievasčoahkkima. Áššit mat eai gula dievasčoahkkinjođihangoddái sáddejuvvojit sámediggeráđđái.</p>
<p>Sámediggeráđđi sádde dievasčoahkkinjođihangoddái iežas árvvoštallama ovttaskas áššis ja árvala mo ášši galgá čuovvoluvvot maŋimusat dii. 12.00 bearjadaga ovdal dievasčoahkkima. Áššiid mat gullet dievasčoahkkinjođihangoddái gieđahallá dievasčoahkkinjođihangoddi áššiid seamma láhkái. Ođđa áššiin mat leat dieđihuvvon váldojuvvojit eanemusat 8 ášši gieđahallamii dievasčoahkkimis. Dievasčoahkkinjođihangoddi mearrida guđe áššiide dat guoská. Dievasčoahkkinjođihangoddi máŋge ođđa áššiid sámediggeráđi dahje dievasčoahkkinjođihangotti áššemeannudemiin, maiddái daid mat eai galgga gieđahallojuvvot dievasčoahkkimis, ja bidjá áššiid áirasiid ilduide dii. 12.00 rádjái vuossárgga dievasčoahkkinvahkus. Čoahkkinjođiheaddji ovddida vuosttaš áššin maŋŋá vuođđudeami ođđa áššiid dievasčoahkkimii. Ii addojuvvo vejolašvuohta digaštallat áššiid. Ođđa áššit biddjojuvvojit digaštallamii dievasčoahkkima maŋimuš beaivvi. Son gii ovddida ášši oažžu guokte minuhta rádjái buktit mearkkašumiid sámediggeráđi dahje dievasčoahkkinjođihangotti čálalaš vástádussii. Sámediggeráđđi dahje dievasčoahkkinjođihangoddi oažžu guokte minuhta rádjái vástidit. Son gii lea ovddidan ášši oažžu čuovvolit sámediggeráđi vástádusa, eanemusat ovtta minuhta. Čoahkkinjođiheaddji sáhttá addit eará áirasiidda sáhkavuoru áššái oktii, eanemusat ovtta minuhta. Loahpas oažžu sámediggeráđi guokte minuhta rádjái vástidit.</p>
<p>Sáhttá ovddidit mearkkašumiid ođđa áššiide. Dat galget ovddiduvvot čoahkkinortnega § 24 nuppi lađđasa b) bustáva mielde. Sámediggeráđđi dahje dievasčoahkkinjođihangoddái čuovvolit ášši viidásabbot dievasčoahkkima digaštallama ja vejolaš mearkkašumiid vuođul. § 24: Šaddá § 23. § 25: Šaddá § 24. § 26: Šaddá § 25. § 27: Šaddá § 26. § 28: Šaddá § 27. § 29: Šaddá § 30.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 370 siidu 453 siiddus § 30: Šaddá § 29. § 31: Šaddá § 30. § 32: Šaddá § 31. § 33: Šaddá § 32. § 34: Šaddá § 33. § 35: Šaddá § 34.</p>
<p>Čoahkkinortnega rievdadusat biddjojuvvojit fápmui njukčamánu 4. beaivvi 2013.</p>
<p>Ášši meannudeapmi loahpahuvvui 28.02.13 dii. 18.15.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 371 siidu 453 siiddus</p>
<p xml:lang="smj">Vuđđogiella:</p>
<p>Ášši/Sak BFOL 001/13 Ášši/Sak DC 010/13</p>
<p>Ovttasbargošiehtadus Sámedikki ja Finnmárkku fylkkagieldda gaskka 2013 - 2016</p>
<p>Arkiivaáššenr. 12/146</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 23.01.13</p>
<p>SR017/13</p>
<p>Bajásšaddan-, fuolahus- ja oahppolávdegoddi 25. – 26.02.13</p>
<p xml:lang="deu">BFOL</p>
<p>Sámedikki dievasčoahkkin 27.02. – 01.03.13 DC 10/13</p>
<p>Sášši meannudeapmi álggahuvvui 28.02.13 dii.19.15</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Sámediggeráđi</p>
<p>SR 017/13 Ovttasbargošiehtadus Sámediggi ja Finnmárkku fylkkagieldda gaskka 2013 - 2016</p>
<p>II Evttohusat ja mearkkašumit</p>
<p>Sámediggeráđi mearršdusárvalus:</p>
<p>Sámediggi dohkkeha ođasmahttojuvvon ovttasbargošiehtadusa Sámedikki ja Finnmárkku fylkkagieldda gaskka 2013 – 2016. 1. artihkal</p>
<p>Ulbmil</p>
<p>Dán šiehtadusa bajimuš ulbmilin lea váikkuhit positiivvalaš ovdáneami Finnmárkkus sámi kultuvrra, giela, ealáhuseallima ja muđui sámi servodateallima erenoamážit nannemiin ja oainnusmahttimiin fylkkas. 2. artihkal</p>
<p>Šiehtadusa organiseren</p>
<p>Šiehtadusas lea strategalaš oassi ja doaibmaplána: Ovttasbargošiehtadusa strategalaš oassi gusto 4 jagi. Šiehtadusas duođaštuvvo ahte beliin lea dáhttu árjjalaččat ja geatnegahtti vuogi mielde ovttasbargat. Finnmárkku fylkkadikki ja Sámedikki dievasčoahkkin dohkkehit šiehtadusa. Doaibmaplána gusto jagi. Dán oasis konkretiserejuvvojit áŋgiruššansuorggit ja doaibmabijut.</p>
<p>Fylkkasátnejođiheaddji ja presideanta dohkkehit doaibmaplána.</p>
<p>Bealit geahčadit šiehtadusa stáhtusa sisdoalu ektui jahkásaččat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 372 siidu 453 siiddus</p>
<p>Ovttasbargošiehtadusa strategalaš oasi ja olahuvvon mihttomeriid birra raporterejuvvo juohke njealját jagi. Ráhkaduvvojit jahkásaš doaibmaplánat raporteremiin.</p>
<p>Ovttasbargošiehtadus gusto 1.1.2013 - 31.12.2016. Beliin lea áigumuš ođasmahttit ovttasbargošiehtadusa maŋŋá 4 jagi. Goappašiin beliin lea vejolašvuohta cealkit eret šiehtadusa go dieđiha dan birra guhtta mánu ovdal. 3. artihkal</p>
<p>Geasuheaddji báikegottit</p>
<p>Bealit áigot váikkuhit dan ahte olbmot eanet háliidit orrut Finnmárkkus, erenoamážit nissonolbmot ja nuorat. 4. artihkal</p>
<p>Ealáhusovddideapmi</p>
<p>Bealit áigot ovttasbarggu bokte váikkuhit juohkelágan ealáhuseallima mii bidjá vuođu birgenvejolaš báikegottiide gos olbmot háliidit ássat.</p>
<p>Bealit áigot ovttasbarggu bokte váikkuhit eanet bajimuš dási ja ovttagaslaš strategiija ealáhusovddideapmái.</p>
<p>Bealit áigot bargat dainna áigumušain ahte sihkkarastit vuođu vuođđoealáhusdoibmii fylkkas. Bealit áigot bargat ealáhushutkama ovddidemiin smávva báikkiin movttiidahttin dihte ásahit bargosajiid nissonolbmuide.</p>
<p>Bealit áigot bargat dan ala ahte ealáhusdoaibma minerálaresurssain árbevirolaš sámi guovlluin dáhpáhuvvá ceavzilis vugiin nu ahte oktavuohta eará ealáhusaiguin ja beroštumiiguin gozihuvvo. Dasto galgá mineráladoaibma gozihit deaŧalaš servodatárvvuid ja sámi kultuvrra sihkkarastin dihte positiivvalaš ovdáneami. 5. artihkal</p>
<p>Oahppu ja oahpahus</p>
<p>Bealit áigot váikkuhit dan ahte oahppit ja fitnooahppit čađahit joatkkaoahpahusa ja fágaoahpahusa ollásit. Bealit áigot váikkuhit dan ahte fylkkagielddalaš joatkkaskuvllat láhčet oahpahusa sámegielas, sámi fágain ja sámi kultuvrras ja historjjás.</p>
<p>Bealit áigot bargat dan ala ahte oahppit joatkkaskuvla dásis Finnmárkkus ožžot fálaldaga sámegiela oahpahusas. Bealit áigot láhčit oahpaheddjiid rekrutterema, erenoamážit sámi fágaid várás.</p>
<p>Bealit áigot ovddidit ja láhčit gelbbolašvuođa buorideami sámi gielas ja sámi kulturgelbbolašvuođas. Bealit áigot váikkuhit sámi sisdoalu ovddideapmi fágaplánain. 6. artihkal</p>
<p>Areálahálddašeapmi</p>
<p>Bealit áigo viidáseappot ovddidit ovttasbarggu áššiin mat gusket oktilaš areálahálddašeapmái, areálapolitihkkii ja gielddalaš areálaplánemii dalle go beliin leat oktasaš beroštumit.</p>
<p>Bealit áigot oainnusmahttit ja legitimeret árbedieđuid deaŧalaš oassin ollislaš areálahálddašeamis. Bealit searvvahit báikegottiid ja sámi beroštumiid álbmotmehciid ásaheami ja hálddašeami oktavuođas</p>
<p>Finnmárkkus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 373 siidu 453 siiddus</p>
<p>Bealit áigot láhčit buori gulahallama Finnmárkkuopmodagain. 7. artihkal</p>
<p>Davviguovlopolitihkka</p>
<p>Bealit áigot bargat ovttas dan ala ahte regionála perspektiivvat ja álgoálbmotperspektiiva šaddet deaŧalaš oassin davviguovloáŋgiruššamis ja Barentsguovllu ovttasbarggus. 8. artihkal</p>
<p xml:lang="smj">Sámegiella</p>
<p>Bealit konstaterejit ahte giela geavaheapmi lea vuođđovuoigatvuohta, ja giella lea deaŧalaš kulturguoddi ja identitehtadovdomearka. Máhttu ja oahpahus sámi gielas ja kultuvrras leat dárbbašlaččat servodaga bisuheapmái ja nannemii. Bealit láhčet diliid dán barggu bisuheapmái ja nannemii.</p>
<p>Bealit sihkkarastet doaibmi barggu guovttegielatvuođašiehtadusa bokte. 9. artihkal</p>
<p>Kultuvra</p>
<p>Bealit áigot bargat dan ala ahte bisuhit ja ovddidit girjás kultureallima Finnmárkkus, gos sihke eaktodáhtolaš ja ámmátlaš kulturbargit leat mielde váikkuheamen eallinfámolaš ja árjjalaš báikegottiid. Girjás kultureallin nanne maiddái sámi gullevašvuođa ja identitehta.</p>
<p>Bealit áigot bargat dan ala ahte Finnmárkkus leat nana kulturásahusat mat gozihit ja gaskkustit sámi kulturhistorjjá, dálááiggi ja gaskkusteami. Bealit leat ovttaoaivilis ahte oččodit buriid rámmaeavttuid ja lávdedáidaga gaskkusteapmái Finnmárkkus, girjjálašvuohta, bibliotehka, dálááigedáidda, musihkka ja filbma. 10. artihkal</p>
<p>Álbmotdearvvašvuohta</p>
<p>Beliide lea deaŧalaš ahte leat dásseárvosaš dearvvašvuođa- ja sosiálabálvalusat sámi álbmoga várás seamma dásis go muđui álbmogis leat. Bealit leat ovttaoaivilis ahte ovddidit máhttovuođu dearvvašvuođa dili birra, ja positiiva ja negatiiva váikkuhanbeliid birra Finnmárkku álbmotdearvvašvuođas. 11. artihkal</p>
<p>Kulturmuitohálddašeapmi</p>
<p>Bealit áigot joatkit ovttasbarggu kulturmuittuid hálddašeamis kulturmuitolága mielde, gč. kulturmuitolága láhkaásahusaid § 3 Ovttasbargogeasku. Bealit áigot ovttasbargguin ovddidit oktasaš plána kulturmuittuid ja kulturbirrasa suodjaleami ja hálddašeami várás fylkkas.</p>
<p>Bajásšaddan-, fuolahus- ja oahppolávdegotti árvalus</p>
<p>Álgu</p>
<p>Lávdegoddi lea meannudan ovttasbargošiehtadusa Finnmárkku fylkkagieldda ja Sámedikki gaskkas. Šiehtadus dahkkui vuohččan 2003:s. Šiehtadusa ulbmil lea nannet ja čalmmustahttit sámi kultuvrra, giela ja servodateallima Finnmárkku fylkkas.</p>
<p>Mearkkašumit</p>
<p>Mearkkašupmi : <em type="italic">Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Trond Are Anti, Bargiidbellodaga sámediggejoavkku (Bb) lahtut, Geir Johnsen, Mariann Wollmann Magga, </em></p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 374 siidu 453 siiddus</p>
<p><em type="italic">Jørn Are Gaski ja Marit Kirsten Anti Gaup, Árjja lahtu Odd Iver Sara, Åarjel-Saemiej Gielh (ÅaSG) lahtu Ida Marie Bransfjell ja Johttisápmelaččaid listu (JsL) lahtu Anders Somby jr.: </em>Lávdegoddi bivdá Sámediggeráđi árvvoštallat viidábut bivdit cealkámušaid ovdal doaibmaoasi ja ovttasbargošiehtadusa dárkkisteami. Ovttasbargošiehtadusa ođđa hámis leat muhtun sátnádeamit maid áinnas oččošii geahčadit, earret eará </p>
<p>Artihkal 3 gos šiehtadusa teaksta lea ná: ”Bealit áigot váikkuhit dan ahte olbmot eanet háliidit orrut Finnmárkkus, erenoamážit nissonolbmot ja nuorat.” Dása háliida lávdegoddi deattuhit ahte <span type="quote">"váikkuhit dan ahte olbmot eanet háliidit orrut"</span> guoská agiide ja sihke nissonolbmuide ja dievdoolbmuide. Danne livččii várra čielgaseabbo jus šiehtadussii čállošii: ”Bealit áigot váikkuhit dan ahte olbmot eanet háliidit orrut Finnmárkkus oppalaččat, ja earenoamážit deattuhit nissonolbmuid ja nuoraid šiehtadusa doaibmaáigodaga siskkobealde.”</p>
<p>Nubbi sátnádeapmi maid heivešii rievdadit lea artihkal 6 areálahálddašeami birra, das berrešii nubbi teakstabihtá sátnádit dánin: <span type="quote">”Bealit áigot oainnusmahttit ja legitimeret árbevirolaš geavaheami ja árbedieđuid deaŧalaš oassin ollislaš areálahálddašeamis”</span>.</p>
<p>Mearkkašupmi : <em type="italic">Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Trond Are Anti ja Johttisápmelaččaid listu (JsL) lahtu Anders Somby jr.: </em>Lávdegoddi oaivvilda ahte ovttasbargošiehtadusat fylkkasuohkaniiguin leat dehálaš ja guovddáš regionálapolitihkalaš reaiddut mat oktiiheivehit ja nannejit servodatovdáneami dakkár surggiin mas mii beroštit. Ovttasbargošiehtadus gaskal Sámedikki ja Finnmárkku fylkkagieldda dohkkehuvvui vuohččan 2003:s. </p>
<p>Dan rájes lea šiehtadus dađistaga dárkkistuvvon ja ráđđádallojuvvon. Dassážii lea ovttasbargošiehtadusain leamaš iešguđetlágan hápmi, ja danne leat maid doaibman iešguđet ládje juohke fylkkas. Lávdegoddi oaivvilda ahte Finnmárkku fylkkagieldda ovttasbargošiehtadus lea okta dain šiehtadusain mas lea stuora vejolašvuohta ulbmillaččabut ja beaktileabbo áŋgiruššamii oassin šiehtadusa čuovvoleamis. Earret eará berrešii geahččat makkár bohtosiid Romssa fylkkasuohkan ja Sámediggi leat olahan ovttasbargošiehtadusa bargguin. Lávdegoddi oaivvilda ahte ovttasbargošiehtadus ja dat ovddit áŋgiruššansuorggit livčče galgan evaluerejuvvot olgguldas olbmuin, vai oainnášii čielgasit guđiin surggiin šiehtadus lea olahan konkrehta mihtuid. Dainna lágiin livččii ovttasbargobealálaččain buoret vejolašvuohta rievdadit šiehtadusa nu ahte ovttasbargosuorggit ovdánit ulbmillaččat. Šiehtadusteaksta lea álkiduvvon dainna ákkain ahte go garvá meannudeamis šiehtadusa doaibmaoasi dievasčoahkkimis, de galgá olahit rievddadanmuni ja vejolašvuođa dustet daid hástalusaid maid lea vejolaš čoavdit oanehit perspektiivvas, vrd. Sámediggeráđi vástádusa lávdegoddái.</p>
<p>Lávdegoddi háliida deattuhit ahte ođđa bargovuohki maiddái sáhttá mielddisbuktit ahte šiehtadus šaddá láivvibut reaidun regionálaovddideamis, danne go šiehtadusteaksta lea de áibbas bajitdásis, ja nappo mihá unnit geatnegahtti go ovdal. Dat mii maid sáhttá čujuhit ahte lea heajubut čadnon ovttasbargi ásahusaide, lea ahte doaibmaplána barggu šiehtadusa mielde galgá hálddahus čađahit ja dasto galget sámediggepresideanta ja fylkasátnejođiheaddji dohkkehit dan, vrd. Sámediggeráđi vástádusaid lávdegotti áššemeannudeapmái. Dat mielddisbuktá ahte Sámediggi ja fylkadikkit eai beasa meannudit plána doaibmaoasi álbmotválljejuvvon čoagganemiin, mii fas dagaha ahte</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 375 siidu 453 siiddus álbmoválljejuvvon fylkadiggeáirasat ja álbmotválljejuvvon sámediggeáirasat masset oktavuođa šiehtadus konkrehta osiiguin. Go geahččá ovttasdoaibmanperspektiivvas, muhto maiddái demokráhtalaš konteavsttas, de lea vejolaš čujuhit ahte dán ovdáneamis eai soaitte dušše ovdamunit.</p>
<p>Viidásit háliida lávdegoddi deattuhit ahte ovttasbargošiehtadusat vuosttažettiin eai leat ráhkaduvvon dušše daid hástalusaid dihte maid sáhttá čoavdit lagamus áiggis, lávdegoddi háliida deattuhit ahte ovttasbargošiehtadus galgá guoskat oktasaš hástalusaide ja beroštumiide, ja ahte fleksibilitehta ja návccat čoavdit oanehit áiggi hástalusaid ain sáhttá ja galgá čovdojuvvot dađistaga ovttasdoaibmi bealálaččain. Ovttasbargošiehtadusat eai galgga doaibmat áidna ovttasdoaibmanvejolašvuohtan ovttasbargi ásahusaide, muhto livččii baicca buorre jus ovttasbargošiehtadusat dagahit álkibun ovttasbargat sihke daid áššiin mat čužžot šiehtadusas (sihke doaibmaoasis ja strategiijaoasis) ja oanehit áiggi hástalusain mat gáibidit dávggas lahkoneami. Ovdal bohte šiehtadusat dievasčoahkkimii gárvásit šihttojuvvon, ja dat dagahii ahte sámedikki dievasčoahkkin ja fylkkadikkit eai dalle ge beassan rievdadallat šiehtadusa teavstta. Lávdegoddi oaivvilda ahte lea dehálaš ahte ovttasbargobealálaččat besset šiehtadallat ja ságastallat ja dainna lágiin ovttasráđiid dohkkehit sátnádemiid ja fáttáid. Goitge leat šiehtadusat ovdal leamaš viidátfátmmasteaddjit, ja lávdegoddi lea ovdal válljen hábmet mearkkašumiid tekstii, omd áššis 08/06. Dat mielddisbuvttii áŋgiruššama šiehtadusa birra álbmotválljejuvvon dásis, ja dat fas lei mielde hábmeme vuođu šiehtadussii, mii nanusmahttá šiehtadusa čuovvolanbarggu sihke ovttasbargi ásahusain, muhto maiddái lea vuohki mot oažžut mielde daid álbmotválljejuvvon áirasiid bargat ovttasbargošiehtadusaiguin reaidun regionálaovdánahttimii. Hálddahusdássái lea maiddái dehálaš ahte šiehtadusa konkrehta sisdoallu lea čielggas go galget čuovvolit šiehtadusa beaivválaš barggus. Lávdegoddi oaivvilda ahte šiehtadusa ferte nannosit siskkildit hálddahusdássái, danne go dat de mearrida boahtá go šiehtadus ovdal beaivválaš doaimmas.</p>
<p>Seamma guoská álbmogii muđui. Danne lea dehálaš ahte doaibmaoasi bargu ii šatta dušše hálddahusbargun mii fátmmasta dušše moadde hálddahusbargi ja vel unnit politihkalaš aktevrraid. Lávdegoddi oaidná ahte 2012 šiehtadus ii galgga čoahkkáigessot vástideaddji raporttaid hámis nu go ovdal, danne go dál leat bargame ođđa šiehtadusain. Lávdegoddi háliida čujuhit ahte ovttasbargošiehtadusaid raporttat leat hui miellagiddevaččat Sámedikki álbmotválljejuvvon áirasiidda danne go ovttasbargosuorggit sáhttet váikkuhit servodatovdáneami. Lea dehálaš bargu mii dahkko ovttasbargošiehtadusaid hámis gaskal Sámedikki ja fylkkadikki ja dát bargu lea dehálaš, ja ferte dan geažil vuoruhuvvot máŋgga dáfus.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui sámediggeráđi árvalusevttohusa.</p>
<p>III Jienasteapmi 39 áirasis ledje 30 čoahkis. Jienasteapmi dahkkojuvvui čuovvovaš vuogi mielde:  Bajásšaddan-, fuolahus- ja oahppolávdegotti ráva mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 376 siidu 453 siiddus</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Geir Johnsen, áššejođiheaddji 2 Silje Karine Muotka 3 Ronny Wilhelmsen 4 Kirsti Guvsám 5 Geir Johnsen 6 Egil Olli 7 Anders Somby jr. 8 Silje Karine Muotka 9 Egil Olli</p>
<p>Geir Johnsen, áššejođiheaddji</p>
<p>VI Sámedikki mearrádus Sámediggi dohkkeha ođasmahttojuvvon ovttasbargošiehtadusa Sámedikki ja Finnmárkku fylkkagieldda gaskka 2013 – 2016. 1. artihkal</p>
<p>Ulbmil</p>
<p>Dán šiehtadusa bajimuš ulbmilin lea váikkuhit positiivvalaš ovdáneami Finnmárkkus sámi kultuvrra, giela, ealáhuseallima ja muđui sámi servodateallima erenoamážit nannemiin ja oainnusmahttimiin fylkkas. 2. artihkal</p>
<p>Šiehtadusa organiseren</p>
<p>Šiehtadusas lea strategalaš oassi ja doaibmaplána: Ovttasbargošiehtadusa strategalaš oassi gusto 4 jagi. Šiehtadusas duođaštuvvo ahte beliin lea dáhttu árjjalaččat ja geatnegahtti vuogi mielde ovttasbargat. Finnmárkku fylkkadikki ja Sámedikki dievasčoahkkin dohkkehit šiehtadusa.</p>
<p>Doaibmaplána gusto jagi. Dán oasis konkretiserejuvvojit áŋgiruššansuorggit ja doaibmabijut. Fylkkasátnejođiheaddji ja presideanta dohkkehit doaibmaplána. Bealit geahčadit šiehtadusa stáhtusa sisdoalu ektui jahkásaččat.</p>
<p>Ovttasbargošiehtadusa strategalaš oasi ja olahuvvon mihttomeriid birra raporterejuvvo juohke njealját jagi. Ráhkaduvvojit jahkásaš doaibmaplánat raporteremiin. Ovttasbargošiehtadus gusto 1.1.2013 - 31.12.2016. Beliin lea áigumuš ođasmahttit ovttasbargošiehtadusa maŋŋá 4 jagi. Goappašiin beliin lea vejolašvuohta cealkit eret šiehtadusa go dieđiha dan birra guhtta mánu ovdal. 3. artihkal</p>
<p>Geasuheaddji báikegottit</p>
<p>Bealit áigot váikkuhit dan ahte olbmot eanet háliidit orrut Finnmárkkus, erenoamážit nissonolbmot ja nuorat. 4. artihkal</p>
<p>Ealáhusovddideapmi</p>
<p>Bealit áigot ovttasbarggu bokte váikkuhit juohkelágan ealáhuseallima mii bidjá vuođu birgenvejolaš báikegottiide gos olbmot háliidit ássat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 377 siidu 453 siiddus</p>
<p>Bealit áigot ovttasbarggu bokte váikkuhit eanet bajimuš dási ja ovttagaslaš strategiija ealáhusovddideapmái.</p>
<p>Bealit áigot bargat dainna áigumušain ahte sihkkarastit vuođu vuođđoealáhusdoibmii fylkkas.</p>
<p>Bealit áigot bargat ealáhushutkama ovddidemiin smávva báikkiin movttiidahttin dihte ásahit bargosajiid nissonolbmuide. Bealit áigot bargat dan ala ahte ealáhusdoaibma minerálaresurssain árbevirolaš sámi guovlluin dáhpáhuvvá ceavzilis vugiin nu ahte oktavuohta eará ealáhusaiguin ja beroštumiiguin gozihuvvo.</p>
<p>Dasto galgá mineráladoaibma gozihit deaŧalaš servodatárvvuid ja sámi kultuvrra sihkkarastin dihte positiivvalaš ovdáneami. 5. artihkal</p>
<p>Oahppu ja oahpahus</p>
<p>Bealit áigot váikkuhit dan ahte oahppit ja fitnooahppit čađahit joatkkaoahpahusa ja fágaoahpahusa ollásit. Bealit áigot váikkuhit dan ahte fylkkagielddalaš joatkkaskuvllat láhčet oahpahusa sámegielas, sámi fágain ja sámi kultuvrras ja historjjás.</p>
<p>Bealit áigot bargat dan ala ahte oahppit joatkkaskuvla dásis Finnmárkkus ožžot fálaldaga sámegiela oahpahusas. Bealit áigot láhčit oahpaheddjiid rekrutterema, erenoamážit sámi fágaid várás.</p>
<p>Bealit áigot ovddidit ja láhčit gelbbolašvuođa buorideami sámi gielas ja sámi kulturgelbbolašvuođas. Bealit áigot váikkuhit sámi sisdoalu ovddideapmi fágaplánain. 6. artihkal</p>
<p>Areálahálddašeapmi</p>
<p>Bealit áigo viidáseappot ovddidit ovttasbarggu áššiin mat gusket oktilaš areálahálddašeapmái, areálapolitihkkii ja gielddalaš areálaplánemii dalle go beliin leat oktasaš beroštumit. Bealit áigot oainnusmahttit ja legitimeret árbedieđuid deaŧalaš oassin ollislaš areálahálddašeamis.</p>
<p>Bealit searvvahit báikegottiid ja sámi beroštumiid álbmotmehciid ásaheami ja hálddašeami oktavuođas Finnmárkkus. Bealit áigot láhčit buori gulahallama Finnmárkkuopmodagain. 7. artihkal</p>
<p>Davviguovlopolitihkka</p>
<p>Bealit áigot bargat ovttas dan ala ahte regionála perspektiivvat ja álgoálbmotperspektiiva šaddet deaŧalaš oassin davviguovloáŋgiruššamis ja Barentsguovllu ovttasbarggus. 8. artihkal</p>
<p xml:lang="smj">Sámegiella</p>
<p>Bealit konstaterejit ahte giela geavaheapmi lea vuođđovuoigatvuohta, ja giella lea deaŧalaš kulturguoddi ja identitehtadovdomearka. Máhttu ja oahpahus sámi gielas ja kultuvrras leat dárbbašlaččat servodaga bisuheapmái ja nannemii. Bealit láhčet diliid dán barggu bisuheapmái ja nannemii.</p>
<p>Bealit sihkkarastet doaibmi barggu guovttegielatvuođašiehtadusa bokte.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 378 siidu 453 siiddus 9. artihkal</p>
<p>Kultuvra</p>
<p>Bealit áigot bargat dan ala ahte bisuhit ja ovddidit girjás kultureallima Finnmárkkus, gos sihke eaktodáhtolaš ja ámmátlaš kulturbargit leat mielde váikkuheamen eallinfámolaš ja árjjalaš báikegottiid. Girjás kultureallin nanne maiddái sámi gullevašvuođa ja identitehta.</p>
<p>Bealit áigot bargat dan ala ahte Finnmárkkus leat nana kulturásahusat mat gozihit ja gaskkustit sámi kulturhistorjjá, dálááiggi ja gaskkusteami. Bealit leat ovttaoaivilis ahte oččodit buriid rámmaeavttuid ja lávdedáidaga gaskkusteapmái Finnmárkkus, girjjálašvuohta, bibliotehka, dálááigedáidda, musihkka ja filbma. 10. artihkal</p>
<p>Álbmotdearvvašvuohta</p>
<p>Beliide lea deaŧalaš ahte leat dásseárvosaš dearvvašvuođa- ja sosiálabálvalusat sámi álbmoga várás seamma dásis go muđui álbmogis leat.</p>
<p>Bealit leat ovttaoaivilis ahte ovddidit máhttovuođu dearvvašvuođa dili birra, ja positiiva ja negatiiva váikkuhanbeliid birra Finnmárkku álbmotdearvvašvuođas. 11. artihkal</p>
<p>Kulturmuitohálddašeapmi</p>
<p>Bealit áigot joatkit ovttasbarggu kulturmuittuid hálddašeamis kulturmuitolága mielde, gč. kulturmuitolága láhkaásahusaid § 3 Ovttasbargogeasku. Bealit áigot ovttasbargguin ovddidit oktasaš plána kulturmuittuid ja kulturbirrasa suodjaleami ja hálddašeami várás fylkkas.</p>
<p>Ášši meannudeapmi loahpahuvvui 28.02.13 dii. 19.40.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 379 siidu 453 siiddus</p>
<p xml:lang="smj">Vuđđogiella: Dárogiella</p>
<p>Ášši/Sak BFOL 002/13 Ášši/Sak DC 011/13</p>
<p>Sámediggedieđáhusa sámi mánáidgárdde fálaldaga birra</p>
<p>Arkiivaáššenr. 11/6038</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđi 26.10.12</p>
<p>SR 152/12</p>
<p>Bajásšaddan-, fuolahus- ja oahppolávdegoddi 25. – 26.02.13</p>
<p xml:lang="deu">BFOL</p>
<p>Sámedikki dievasčaohkkin 27.02. – 01.03.13 DC 11/13</p>
<p>Ášši meannudeapmi álggahuvvui 01.03.13 dii.08.30</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus</p>
<p>II Evttohusat ja mearkkašumit</p>
<p>Sámediggeráđi mearršdusárvalus:</p>
<p>Sámediggi lea digaštallan sámediggedieđáhusa sámi mánáidgárdde fálaldaga birra. Dieđahus lea mielde čoahkkingirjjis.</p>
<p>ÁLGGAHUS Dieđáhusa duogážin lea ahte Sámediggi háliida hábmet bajimuš politihka mánáidgárdesuorgái mii lea čujuheaddji ja čielggada prinsihpalaš beliid sámi mánáidgárdefálaldaga ektui. Dán dieđáhusbarggu bokte ođasmahttit ovddeš dieđáhusa <span type="quote">“Sámediggeráđi 2005 dieđáhus sámi mánáidgárddiid birra”</span>. Sámedikki mánáidgárdepolitihka váldomihttomearrin lea háhkat buriid bajásšaddaneavttuid sámi mánáidgárdefálaldaga bokte. Sámi mánáidgárdefálaldat lea rabas fálaldat buot mánáide ja vánhemiidda geat háliidit. Sámediggi áigu váikkuhit dan ahte sámi mánáidgárdefálaldagas lea alla kvalitehta ja ahte leat doarvái mánáidgárdesajit. Sámediggi áigu maiddái bargat dan ala ahte mánáidgárddiid bargiin lea dat gelbbolašvuohta mii gáibiduvvo sámi mánáidgárdefálaldagaide ja sámegielat pedagogalaš olbmuid rekrutterema ferte hoahpuhit.</p>
<p>Áŋgiruššan mánáidgárddiid ektui lea mielde ovddideamen sámi servodaga sámi álbmoga iežas višuvnnaid, árvvuid ja eavttuid vuođul. Dáin leat fakkit vássán áigái ja dat galget ráhkkanahttit min boahtteáigái. Mánáidgárddi servodatmandáhta lea earret eará dat ahte mánáidgárdi galgá fállat vuollel skuvlaahkásaš mánáide dakkár áimmahuššan- ja oahppanbirrasa mas lea buoremus ávki mánnái (2011 mánáidgárdelága mielde). Danne leage mánáidgárdi seamma dásis skuvllain oassi máná 18- jagi skuvlavázzimis. Gelbbolašvuohta lea servodaga vuođđo resursa. Deaŧalaš lea ahte sámit ieža bidjet eavttuid oahpahusmetodaide, oahpponeavvuid ráhkadeapmái ja sámi ásahusaid nugo mánáidgárddiid ja skuvllaid sisdollui. Sámediggi áigu ovddidit dakkár politihka mainna nannejuvvo mánáidgárddi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 380 siidu 453 siiddus deaŧalaš rolla buot mánáid bajásgeassimis. Mánáidgárdi lea deaŧalaš máná ovdáneapmái go guoská giella- ja kulturoahppamii ja identitehta ovddideapmái. Danne lea áŋgiruššan mánáidgárddiid ektui deaŧalaš olles sámi servodahkii.</p>
<p>Sámedikki dieđáhusas sámi mánáidgárdefálaldaga birra válddahuvvo ja guorahallojuvvo makkár rolla ja politihkalaš váldi Sámedikkis galgá leat mánáidgárdeáššiin. Dieđáhusas biddjojuvvojit guovddážii áŋgiruššansuorggit ja dat oainnusmahttá makkár hástalusat leat ovddabealde barggus dan ektui ahte mánáidgárddit galget leat buoremus vejolaččat. Dát guoská buot mánáidgárddiide mat addet sámi fálaldaga Norggas. Dieđáhusas guoskkahuvvojit mánáidgárdeáššit mat gusket sihke davvi-, julev- ja máttasámi diliide. Dieđáhusas eai guoskkahuvvo Sámedikki bajimuš giellapolitihkalaš hástalusat eanet go oppalaččat, muhto dat bohtet ovdan Sámediggedieđáhusas sámegielaid birra. Sámi alit oahppu ja dutkan lea maiddái okta áŋgiruššansuorgi Sámedikkis. Dan birra čállojuvvo sierra dieđáhus.</p>
<p>Sámediggedieđáhusas sámi mánáidgárdepolitihka birra eai galgga leat doaibmabijut. Daid várás ovddiduvvo sierra doaibmaplána mas doaibmabijut gieđahallojuvvojit. Dieđáhusas eai guorahallojuvvo dakkár mihttomearit ja strategiijat mat čielgasit bohtet ovdan eará Sámediggedieđáhusain.</p>
<p>Mánáidgárdesuorgi lea ollu rievdan ja servodat muđui maid maŋimuš dieđáhusa rájes. Ođđa rámmaplána mánáidgárddi sisdoalu ja doaimmaid birra bođii fápmui borgemánu 1. b. 2006 ja dat lea ođasmahttojuvvon 2011:s. Ráđđehus lea ovddidan stuorradiggedieđáhusa nr 41 mánáidgárddi kvalitehta birra (2008-2009). Das leat golbma váldomihttomeari kvalitehtabargui:</p>
<p>Sihkkarastit dássásašvuođa ja alla kvalitehta buot mánáidgárddiin Nannet mánáidgárddi oahppanarenan Buot mánát galget beassat árjjalaččat searvat fátmmasteaddji oktavuhtii 2013:s boahtá ođđa Stuorradiggedieđáhus boahtteáiggi mánáidgárddiid birra mii earret eará lea NOU:2012:1 Til barnas beste. Ny lovgivning for barnehagene.” čuovvoleapmi. Sámediggi lea buktán árvalusaid sihke ođđa Stuorradiggedieđáhussii ja ođđa láhkaaddimii nu ahte sámi perspektiiva gozihuvvo. Dasto lea jagi 2006 mánáidgárdeláhka rievdaduvvon ja ođasmahttojuvvo dalle go bargu ođđa stuorradiggedieđáhusain lea loahpahuvvon. Dáláš ovdaskuvlaoahpaheaddjioahppu lea maid rievdamin, ja sierra rámmaplána sámi ovdaskuvlaoahpaheaddjioahpu várás lea ráhkaduvvomin. Dát rievdadusat dagahit ahte lea dárbu ráhkadit ođđa sámediggedieđáhusa maid sáhttá čatnat dáláš mánáidgárdesuorgái. Dieđáhus galgá vástidit mánáidgárddiid dárbui searvvahuvvon, geasuheaddji ja ođđahutkan ásahussan main lea alla kvalitehta. Mánáidgárdefálaldaga ferte geahččat servodaga ektui ja daid bajásšaddaneavttuid ektui mat áiggis áigái leat. Olggut eavttut mánáid bajásšaddamis ja eallimis rievddadit danne go leat iešguđege sámi servodagat maid ektui ferte láhčit. Danne lea deaŧalaš ahte guovddáš eiseválddit dihtet daid birra ja daid hástalusaid birra mat leat. Ollu guovlluin leat sámit unnitlogus ja danne eai leat nu álkidit oidnosis go joavku báikegottiin. Giela bisuhaneavttut go orru olggobealde guovlluid gos sámi giella lea nanus, leat danne váddásat, vaikko kultuvra ain sáhttá ge leat eallimin bearrašiid, sogaid ja sápmelaččaid gaskkas oppalaččat. Ovdal bajásšadde sámi mánát ruovttus gos bajásgessojuvvojedje ja dan dahke fuolkkit, gáimmit, ristvánhemat ja maŋŋá maiddái luohkkáskihpárat. Dáid olbmuid dihte lei vejolaš vánhemiin válljet deaŧalaš málliid mánáidasaset. Nama, fáddariid ja sohkagullevašvuođa válljema bokte sáhtte sii stivret sosialiserema ja identitehta ovdáneami eahpenjuolggo vugiin. Rávesolbmuid bargu ja doaimmat ledje rámman mánáid bajásšaddamii ja dieinna lágiin searvvahuvvojedje mánát rávesolbmuid eallimii. Fysálaš lagašvuođa bokte rávesolbmuid bargui ja rávesolbmot mállen, ledje vejolašvuođat sajis normatiiva bajásgeassimii. Odne lea ollu sosialiseremis ja bajásgeassimis sirdojuvvon institušuvnnaide nugo mánáidgárddiide ja skuvllaide, maiddái sámi servodagas. Dáid ásahusaid vuođđu ja árvovuođđu leat vuolgá eará servodagas. Danne lea sámi mánáidgárdefálaldaga huksen iešalddis hástalus, ii dušše ásaheami ektui, muhto maiddái sámi sisdoalu hábmema ektui. Árbevierut ođđa áiggi ektui leat guovddážis. Jos galggaš leat seamma rámma áddejumi ektui, de lea deaŧalaš čilget muhtun doahpagiid mat leat guovddážis dieđáhusas. Mánáidgárdelágas, Sámedikki bušeahtas ja eará dokumeanttain geavahuvvojit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 381 siidu 453 siiddus doahpagat mat sáhttet dulkojuvvot máŋgga láhkai. Danne háliida Sámediggi čilget movt mii áddet dáid doahpagiid. Sámediggi meroštallá čuovvovaš láhkai mii lea vuođđun sámi mánáidgárdái/ossodahkii:</p>
<p>Sámi mánáidgárdin oaivvilduvvo dakkár mánáidgárdi mii lea njuolggadusaiguin mearriduvvon ahte mánáidgárdedoaibma vuođđuduvvo sámi gillii ja kultuvrii. Mánáidgárdi galgá nannet máná identitehta sápmelažžan dan bokte ahte ovdánahttit sámegiela geavaheami ja sámi kultuvrra gaskkustit. Mánáidgárddi jođihit sámegielat pedagogalaš bargit. Mánáidgárddi bargit hállet sámegiela ja doaibmagiella lea sámegiella (Sámedikki 2012 bušeahtta). Sámi distriktan oaivvilduvvo dán oktavuođas: Dat gielddat mat gullet sámegiela hálddašanguvlui (Sámeláhka 1987 paragráfa 3-1). Dál (2012) gullet čuovvovaš ovcci gieldda dán guvlui;</p>
<p>Unjárga, Deatnu, Porsáŋgu, Kárášjohka, Guovdageaidnu,</p>
<p>Gáivuotna, Loabát, Divttasvuotna ja Snoasa/Snåsa.</p>
<p>Doahpagiin guovttegielat oaivvilduvvo dán oktavuođas olmmoš gii lea bajásšaddan guvttiin vuosttaš gielain ja gii máhttá goappašiid gielaid seamma bures, dahje olmmoš gii beaivválaččat geavaha guokte giela ja identifisere iežas daiguin, vaikko ii máhtášii ge goappašiid gielaid seamma bures. Dieđáhusbargu lea sihke Sámedikki siskkáldas proseassa boađus, muhto maiddái sámi servodat lea searvvahuvvon. Doalaimet seminára gos oasálaččat olggobealde sáhtte buktit árvalusaid, dasto sáddiimet jearahallanskovi mánáidgárdeeaiggádiidda ja mánáidgárdebargiide, ja leat jearahallan vánhemiid. Mii leat háleštan proseassa oktavuođas maiddái Norlándda, Romssa ja Finnmárkkku fylkkamánniiguin. Sámedikki vuorrasiidráđđi lea buktán gulaskuddancealkámuša. Earáin maid lea leamaš vejolašvuohta buktit rávvagiid Sámedikki neahttasiidduin. Sámediggi lea ožžon árvalusaid ja jearahallaniskkademiide leat unnán vástidan. Muđui leat geavahan dieđuid maid leat ožžon raporttaid, čoahkkimiid ja eará oktavuođaid bokte mánáidgárdeeaiggádiiguin ja -bargiiguin. Dasto lea leamaš viiddis politihkalaš ságastallan Sámediggeráđis ja Sámedikki dievasčoahkkimis.</p>
<p>SÁMI MÁNÁIDGÁRDEFÁLALDAT Odne lea oalle ollu mánáin sámi mánáidgárdefálaldat. Dán sámi mánáidgárdefálaldagas mii lea leat stuorra erohusat. Fálaldagain sáhttet leat erohusat; fálaldaga rájes sámi mánáide mánáidgárddiin gos sámegiella lea váldooassi dárogielat sámi mánáide geat ožžot fálaldaga dáža mánáidgárddiin. Sámediggi lea válljen geavahit doahpaga sámi mánáidgárdefálaldat iige sámi mánáidgárdi oktasaš doaban dieđáhusas. Danne go doahpagii sámi mánáidgárdi eai gula buot mánáidgárdefálaldagat main lea sámi sisdoallu. Čuovvovaččas čielggaduvvo dat lagabuidda. Sámediggi addá doarjaga mánáidgárddiide main lea sámi fálaldat ja doarjjaortnegiid bokte sirrejuvvojit mánáidgárddit čuovvovaččat:</p>
<p>Sámi mánáidgárddit, mánáidgárdi mas njuolggadusaid bokte lea mearriduvvon ahte doaibma vuođđuduvvo sámi gillii ja kultuvrii. Dál leat eanaš dákkár mánáidgárddit davvisámi guovllus sámi distrikta siskkobealde. Sámi mánáidgárddit gávdnojit maiddái earret eará Oslos, Romssas ja Álttás. Mánáidgárddit main lea sámi ossodat, dat mearkkaša; dáža mánáidgárddit main lea sámi ossodat main njuolggadusaid bokte lea mearriduvvon ahte doaibma vuođđuduvvo sámi gillii ja kultuvrii. Eanaš dán lágan mánáidgárddit leat olggobealde sámi distrivtta ovdamearkka dihte Romssas, Mátta-Várjjagis, Ráissas ja Álttás. 1969 ásahuvvui vuosttáš sámi mánáidgárdi Guovdageidnui. Mánáidgárddis lei sadji 20 mánnái golmma jagis čieža jagi rádjai. Visti lei Norgga Álbmotveahki skeŋken go háliidii áŋgiruššat sámiid ektui. 1980-logus boahtigohte sámi mánáidgárddit divdna. Ollu mánáidgárddit huksejuvvojedje, ja sámiid mobiliseren 1970-logus buvttii maiddái ovdan dan man deaŧalaččat mánáidgárddit ledje.</p>
<p>Sihke politihkalaš ja kultuvrralaš ahtanuššan joatkašuvai 1980-logus. Mánáidgárddiid 1996 rámmaplána lei ovddasmanni sihke dáža ja sámi mánáidgárddiide. Ságastallamiin 1960 ja 1970-loguin lei sáhka leat sápmelaš vai ii, ja galge go leat mánáidgárddit vai eai. 1980-logus dohkkehuvvojedje mánáidgárddit, muhto dál lea gažaldahkan gean várás ásahus lei. Doaba sámi oaččui eará sisdoalu ja sámi čállojuvvui ovddabeallái mánáidgárddi, vai mánáidgárddit šadde sámi mánáid várás. Gullagođiimet sámi duhkorasat, sámi dávvirat, sámi borramuš, sámi ruđat ja sámi ivnnit. Seammás lei maiddái dáža eret. Mánát galge oahppat sámi kultuvrra birra danne go dat lei deaŧalaš. 1900-logus lei sáhka mainna lágiin leat sápmelaš ja gullat guovtti kultuvrii ja guovttegielat identitehta šattai deaŧalažžan (Storjord 2000).</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 382 siidu 453 siiddus</p>
<p>Mánáidgárddit main lea sámi giellaoahpahusfálaldat, mii mearkkaša; giellaoahpahus ovttaskas mánáide dahje mánnájoavkkuide. Dán lágan giellaoahpahusa sáhttá organiseret sierra vugiiguin. Dábálaččat eai leat dáin mánáidgárddiin bargit geat máhttet sámegiela, muhto mánáidgárdi viežžá sámegielagiid geat sáhttet addit dán fálaldaga. Dain mánáin geat galget oažžut sámi giellaoahpahusfálaldaga lea iešguđege lágan gielladuogáš. Muhtun mánáide lea dat fálaldat giellaoahpahus, ja earáide fas geat juo máhttet sámegiela ožžot fálaldaga giela bisuheamis ja viidáset ovddideamis. Sámi mánáidgárddit dahje mánáidgárddit main lea sámi ossodat gos leat ovttaskas mánát geain lea eará sámegiella go mánáidgárddi doaibmagiella sáhttet maiddái addit sámi giellaoahpahusfálaldaga dan mánnái. Buot dát mánáidgárddit sáhttet ohcat doarjaga Sámedikkis sámegieloahpahussii. Dán lágan fálaldagat leat earret eará Romssas, Gáivuonas, Hárstadis, Návuonas, Overhallas ja Bodåddjos.</p>
<p>Sámi fálaldat lea sihke priváhta ja gielddalaš mánáidgárddiin. Fálaldagat leat organiserejuvvon máŋgga láhkai nugo ovdamearkka dihte boazodoallo-, kultur- ja luonddumánáidgárdi. Sámediggi juolluda doarjaga mánáidgárddiide gos leat davvi-, julev- ja máttasámegielat mánát. Sin gaskkas leat eanemusat mánát geain lea davvisámi duogáš. Dál gávdno dušše okta julevsámi mánáidgárdi (Divttasvuonas) ja okta máttasámi mánáidgárdi (Snoasas).</p>
<p>Kárta 1: Gielddat gos 2012:s leat sámi mánáidgárddit ja dáža mánáidgárddit main lea sámi ossodat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 383 siidu 453 siiddus</p>
<p>Kárta 2: Gielddat gos 2012:s dáža mánáidgárddiin lei sámi giellaoahpahus. Danne go sámi leat álgoálbmot njealji riikkas, de lea lunddolaš ovttas bargat rájáid rastá. Dát guoská maiddái mánáidgárddiide. Muhtun sámi guovlluin lea mánáidgárdeovttasbargu rájáid rastá. Ovdamearkka dihte lea Sirpmá mánáidgárddis ovttasbargu Ohcejoga mánáidgárddiin Suoma bealde. Maiddái máttasámi guovllus lea ovttasbargu riikarájáid rastá. Sámediggi áigu Sámi parlamentáralaš ráđi bokte, mii lea Suoma, Ruoŧa ja Norgga sámedikkiid oktasaš orgána, bargat dan ala ahte oažžut viiddis ja buoret ovttasbarggu sámiid gaskka rájáid rastá.</p>
<p>RÁMMAT Sámediggeráđi politihkalaš geađgejuolgi</p>
<p>Sámediggeráđi politihkalaš geađgejuolgi lea vuođđun Sámediggeráđi doibmii válgaáigodagas. Ráđđi heiveha dán geađgejuolggi bušeahttaevttohussii. Sámedikki bušeahtta stivre movt váikkuhangaskaoamit galget geavahuvvot mánáidgárdesuorggis. Stuorra oassi Sámedikki barggus mánáidgárdesuorggi ektui lea doarjagiid hálddašeapmi. Muđui čuovvu Sámediggi gustovaš lágaid ja mihttomeriid maid Stuorradiggi lea mearridan mánáidgárddiid várás.</p>
<p>Lágat ja konvenšuvnnat</p>
<p>Ollu lágat ja konvenšuvnnat bidjet rámmaid dasa movt Sámedikki mánáidgárdepolitihkka galgá čađahuvvot. Sáhttit namuhit ILO-konvenšuvnna álgoálbmotvuoigatvuođaid birra, ON konvenšuvnna mánáidvuoigatvuođaid birra, Vuođđolága paragráfa 110a, Sámelága ja mánáidgárdelága.</p>
<p>Buot mánáidgárddit galget vuođđudit doaimmaset árvovuđđui ja sisdollui nugo lea mearriduvvon jagi 2006 mánáidgárdelágas. Sámi mánáide ja sámi mánáidgárdefálaldahkii gusket mánáidgárdelága paragráfat 2 ja 8 main čuožžu sierra sámi diliid birra. Mánáidgárdelága § 2, mas válddahuvvo mánáidgárddi sisdoallu čuožžu ahte: ”Barnehagen skal ta hensyn til barnas alder, funksjonsnivå, kjønn, sosiale, etniske og kulturelle bakgrunn, herunder</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 384 siidu 453 siiddus samiske barns språk og kultur.” (Mánáidgárdi galgá vuhtii váldit mánáid agi, doaibmadási, sohkabeali, etnalaš ja kultuvrralaš duogáža, maiddái sámi mánáid giela ja kultuvrra). Mánáidgárdelágas § 8 čuožžu čuovvovaš gielddaid ovddasvástádusa birra: ”Kommunen har ansvaret for at barnehagetilbudet til samiske barn i samiske distrikt bygger på samisk språk og kultur. I øvrige kommuner skal forholdene legges til rette for at samiske barn kan sikre og utvikle sitt språk og sin kultur.” (Gielddas lea ovddasvástádus ahte mánáidgárdefálaldat sámi mánáid várás sámi distrivttas vuođđuduvvo sámi gillii ja kultuvrii. Eará gielddat galget láhčit diliid nu ahte sámi mánát sáhttet sihkkarastit ja ovddidit giellaset ja kultuvrraset). Mánáidgárdeláhka bidjá gielddaide ovddasvástádusa láhčit diliid nu ahte sámi mánát sáhttá sihkkarastit ja ovddidit giellaset ja kultuvrraset. Mánáidgárddiid rámmaplána sisdoallu ja doaimmat (2011), mii lea mánáidgárdelága láhkaásahus, bidjá geatnegahtti rámma mánáidgárddiid doaimma plánemii, čađaheapmái ja árvvoštallamii. Rámmaplánas daddjojuvvo ahte mánáidgárddit sámi distrivttas galget leat integrerejuvvon oassi sámi servodagas ja galget oainnusmahttit sámi servodaga máŋggabealatvuođa, riggodaga ja erohusaid. Njuolggadusaid bokte galgá leat mearriduvvon ahte mánáidgárddi ulbmilin lea nannet sámi mánáid identitehta sápmelažžan sámegiela geavaheami bokte ja sámi kultuvrra, eallinvuogi ja servodatdiliid gaskkustemiin. Dasto galget guovddáš bealit sámi mánáid bajásgeassimis gozihuvvot sihke bargovugiin ja beaivválaččat. Mánáidgárdefálaldat ferte organiserejuvvot nu ahte mánát váldojuvvojit mielde sierra lágan bargoproseassaide ja ožžot searvat kultuvrralaš ja sosiála doaimmaide, ja eaktun lea ahte bargit máhttet sámegiela.</p>
<p>Mánáidgárddiin gos leat sámi mánát olggobealde sámi distrivtta, lea vánhemiin ja mánáin vuoigatvuohta vuordit ahte mánáidgárddi bargiin lea máhttu sámi kultuvrra birra ja deattuhit dan oassin sisdoalus.</p>
<p>Sámedikki árvovuođđu</p>
<p>Sámi mánáidgárdefálaldat ferte vuođđuduvvot dan vuođđo prinsihppii ahte mánáidgárdi galgá leat integrerejuvvon oassi sámi servodagas. Sámiid etnalaš identitehta mii čatnasa sosiála ja kultuvrralaš mihtilmasvuhtii bidjá deaŧalaš árvvuid. Deaŧalaš šaddá viidáseappot ovddidit sámi kulturárbbi dan bokte ahte gaskkustit ja oainnusmahttit sámi kultuvrra, eallinvuogi ja árvvuid. Mánáidgárddit fertejit bargat dan duohtavuođa vuođul mii sámiin lea. Dat mearkkaša earret eará dan ahte oainnusmahttit máŋggabealatvuođa, riggodaga ja erohusaid. Rievdadusaid geažil sámi servodagas fertejit otnáš mánát searvat ja leat mielde háhkamin ođđa positiivvalaš osiid ođđaáigásaš servodagas. Dasto lea deaŧalaš ahte máhttu, vásihusat ja jurddašanvuohki mii boarrásiin ja ollu rávesolbmuin lea dál, ja mii ain eallá ja lea geavahusas ollugiid gaskkas dál, ferte nannejuvvot ja viidáseappot fievrriduvvot boahtte buolvvaide, amas dat láhppot muhto ealášii viidáseappot. Mánáidgárddiin lea deaŧalaš doaibma váikkuhit miellaguottuide dan ektui ahte olbmot sierra lágan kultuvrrain sáhttet eallit ráfálaččat ovttas ja gudnejahttit guđet guimmiideaset mihtilmasvuođa. Sámi mánáidgárdefálaldaga bokte ferte háhkat áddejumi ja árvvus atnit eará kultuvrraid vuoigadahttojumi servodagas ja luondduguovlluin. Mánáidgárddi ovddasvástádussan lea gaskkustit vuođđoárvvuid nugo oktavuođa, fuolahusa ja mielde ovddasvástádusa, ja ovddastit birrasa mii vuođđuduvvo olmmošárvvu áddejupmái ja gudnejahttimii ja vuoigatvuhtii leat earálágan. Dásseárvu ja ovttadássásašvuohta leat vuođđun Sámedikki doibmii. Mánáidgárddi pedagogalaš sisdoalu bokte galgá dásseárvu sohkabeliid gaskka boahtit ovdan. Mánáidgárddiid rámmaplánas daddjojuvvo ahte mánáidgárddi sisdoallu galgá vuođđuduvvot vuođđoárvvuide. Mánáidgárddit main lea sámi fálaldat galget gaskkustit:  Lagasvuođa lundui ja dan suodjaleami  Árbevirolaš máhtu ja boarrásiid máhtu  Nannet ja ovddidit sámi oktavuođa dovddu  Buoridit sámi kultuvrra máŋggabealatvuođa árvvus atnima  Máhttu mii gullá sámi mánáidbajásgeassimii</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 385 siidu 453 siiddus</p>
<p>Sámedikki rolla, ovddasvástádus ja váldi</p>
<p>Oassin sámiid giela, kultuvrra ja servodateallima iešmearrideamis galgá Sámedikkis leat duohta váldi mánáidgárdepolitihkas. Giellapolitihka ektui galgá Stuorradiggi fuolahit ahte Sámelága giellanjuolggadusat čuvvojuvvojit. Sámedikki rollan lea politihka ovddideapmi sámegiela várás mánáidgárddiin. Dán birra lea guorahallojuvvon Sámedikki dieđáhusas sámegiela birra ja Sámedikki dieđáhusas oahpahusa ja oahpu birra.</p>
<p>Sámediggi galgá láhčit diliid sámi mánáidgárdefálaldaga várás Norggas doarjjaortnegiid bokte. Dasto bargá Sámediggi politihka ovddidemiin mánáidgárdesuorggi várás, muhto das ii leat makkárge láhkapolitihkalaš fápmu. Konsultašuvdnašiehtadusa bokte ráđđehusain sáhttá Sámediggi váikkuhit ja oainnusmahttit dárbbu mánáidgárdeovddidanbarggus. Stuorámus váikkuhangaskaoapmi man bokte nannet sámi giela ja kultuvrra lea doarjja mánáidgárddiide. Doarjjaortnega ulbmilin lea ahte mánáin lea mánáidgárdefálaldat mii vuođđuduvvo sámi gillii ja kultuvrii (Sámedikki bušeahtta 2012). 2012:s juolluduvvui masá 6 miljon ru sámi mánáidgárddiide, badjel 800 000 ru juolluduvvui dáža mánáidgárddiid sámi ossodagaide, badjel 1,7 miljon ru mánáidgárddiide mat fállet sámi giellaoahpahusa, 480 000 ru prošeavttaide mánáidgárddiin ja 1.785.200 ru oahpponeavvuide.</p>
<p>Tabealla 1: Doarjja mánáidgárddiide. Doarjja ollásit ja doarjjaeavttut leat evaluerejuvvon ja dan dagai Asplan Viak 2010:s. Sámediggi lea maŋŋá revideren doarjjaeavttuid evaluerema bohtosiid geažil. Doarjja galgá fas evaluerejuvvot 2014:s. Sámedikkis leat maiddái doarjjaortnegat, earret eará sámegielat bargiid rekrutteremii mánáidgárddiide. Stipeanda addojuvvo ohppiide joatkkaskuvllain ja allaskuvllaid ja universitehtaid studeanttaide.</p>
<p>Sámedikkis leat máŋga ovttasbargooasálačča mat barget oktasaš mihttomeari guvlui. Dat leat Máhttodepartemeanta, Oahpahusdirektoráhta, Fylkkamanni ja mánáidgárddiid vánhenlávdegoddi (FUB). Sámedikkis lea lávga ovttasbargu maiddái ovttaskas gielddaiguin. Gielddain dat lea ovddasvástádus das ahte mánáidgárddiin leat buorit fálaldagat sámi gielas ja kulturoahpahusas. Gielddat leat mánáidgárddiid bearráigeahččaneiseválddit, maiddái priváhta mánáidgárddiid.</p>
<p>Sámedikkis lea oktavuohta maiddái ovttaskas mánáidgárddiiguin ja vánhemiiguin. Dasto lágida Sámediggi fierpmádatčoahkkimiid mánáidgárddiid bargiide dainna ulbmilin ahte ovddidit kvalitehta, buoridit gelbbolašvuođa ja vásihusaid lonuhallama dihte. Sámediggi láve maiddái bagadit mánáidgárdesuorggis sámi oahpahusas. Guktii jagis addá Sámediggi áigečállaga <span type="quote" xml:lang="fkv">“Stullan”</span></p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 386 siidu 453 siiddus mánáidgárddiid bargiid várás. Sámedikkis lea ovddasteaddji Finnmárkku fylkkamanni mánáidgárddiid dásseárvojoavkkus.</p>
<p>MÁHTTOVUOĐĐU Máhttovuođđu lea hástalussan Sámediggái dalle go strategiijat mánáidgárdeovddideami várás galget ráhkaduvvot. Sámediggi vuođđuda máhttovuođus iežas statistihkaide. Sámedikki jagi 2012 statistihkka čájeha ahte leat registrerejuvvon 23 sámi mánáidgárddi, 7 dáža mánáidgárddi main lea sámi ossodat ja 31 dáža mánáidgárddi main lea fálaldat sámi giellaoahpahusas. Sámi mánáidgárddit gávdnojit Girkonjárgga rájes davvin gitta Osloi máddin. Birrasii 70 % sámi mánáidgárddiin leat Finnmárkku fylkkas. Dattetge lea deaŧalaš deattuhit ahte statistihkka ii muital maidege mánáidgárddiid sisdoalu birra. Dát lea juoga maid <span type="quote">“Sámi logut muitalit”</span> lea čujuhan ja maid Sámediggi áigu čuovvolit.</p>
<p>Sámediggi oažžu mánáidgárddiid doarjaga hálddašeami oktavuođas loguid mat čájehit man ollu mánát ožžot sámi mánáidgárdefálaldaga. Sáhttá jurddašit ahte mánnálohku lea stuorát danne go sáhttet gávdnot mánáidgárddit mat eai oza doarjaga Sámedikkis vaikko sis livččii ge sámi fálaldat, ja dieinna lágiin eai registrerejuvvo min statistihkaide man ollu mánát ožžot sámi mánáidgárdefálaldaga. Sámedikki geahčastaga mielde ožžo 806 máná sámi mánáidgárdefálaldaga 2012:s. Diagrámma vuolábealde čájeha movt mánnálohku juohkása guoskevaš 7 fylkkas. Jagi 2012 logut čájehit ahte 62 % mánáin ožžo sámi mánáidgárdefálaldaga Finnmárkkus, 24 % Romssas, 5 % Norlánddas, 2 % Davvi-</p>
<p>Trøndelágas, 1 % Lulli-Trøndelágas, 1 % Rogalánddas ja 4 % Oslos ja Akershusas.</p>
<p>Tabealla 2: Mánnálohku mánáidgárddiin geat ožžot sámi fálaldaga.</p>
<p>Sámediggi lea maiddái ráhkadan geahčastaga man ollu mánát ožžot davvisámi-, julevsámi- ja máttasámi mánáidgárdefálaldaga (geahča diagrámmas vuolábealde). Geahčastat čájeha ahte davvisámi mánáidgárdefálaldat lea leamaš 7 fylkkas, ja ahte badjel 700 máná ožžot dán fálaldaga. Olles mánnálogus lea dát 90 % mánáid gaskkas. Lunddolaš lea ahte 60 % mánáin ožžot davvisámi mánáidgárdefálaldaga Finnmárkkus ja lagabui 30 % Romssas. Norlándda, Davvi-</p>
<p>Trøndelága, Lulli-Trøndelága ja Rogalándda fylkkain leat unnit go golbma máná geat ožžot sámi fálaldaga, ja Oslos ja Akerhusas lea lagabui 5 %. Julevsámi mánáidgárdefálaldat addojuvvo dušše gielddain mat gullet Norlándda fylkii, mii maiddái lea julevsámi guovlu. Ollislaš mánnálogus mat ožžot sámi mánáidgárdefálaldaga leat badjel 5 % mánát geat ožžot julevsámi mánáidgárdefálaldaga.</p>
<p>Ollislaš mánnálogus geat ožžot sámi mánáidgárdefálaldaga leat badjel 3 % mánát geat ožžot máttasámi mánáidgárdefálaldaga. 88 % máttasámi mánáidgárdefálaldagas addojuvvo máttasámi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 387 siidu 453 siiddus guovlluin Davvi- ja Lulli-Trøndelágas. Unnit go 3 máná ožžot máttasámi mánáidgárdefálaldaga Finnmárkku, Norlándda ja Oslo ja Akershus fylkkain.</p>
<p>Tabealla 3: Man ollu mánát ožžot davvi-, julev- ja máttasámi mánáidgárdefálaldaga.</p>
<p>Dát geahčastat čájeha ahte Finnmárkkus ja Romssas leat eanemus mánát geat ožžot sámi mánáidgárdefálaldaga. Tabealla čájeha maiddái ahte sámi fálaldagat gávdnojit sámi guovlluin. Ovdamearkka dihte lea julevsámi mánáidgárdefálaldat gávdnomis julevsámi guovlluin Norlánddas. Dasto čájehit diagrámmat bajábealde ahte máttasámi mánát leat bieđgguid máŋgga fylkkas, maiddái olggobealde máttasámi guovlluid. Sámediggi lea registreren ahte lohku máttasámi fálaldagaid ektui maidda ohccojuvvo doarjja lea lassánan. Dákkár ovdáneami mii háliidit, seammás go Sámediggái lea deaŧalaš nannet ásahuvvon sámi mánáidgárdefálaldagaid.</p>
<p>Boahtteáiggis áigu Sámediggi bidjat mihttomearrin fokuseret diehtojuohkin- ja bagadanbarggu. Sámediggi vuordá ahte maiddái gielddat ja mánáidgárddiid eaiggádat váldet ovddasvástádusa dieđihan- ja bagadanbarggus sámi mánáidgárdefálaldagaid birra. Sámediggi áigu erenoamážit deattuhit julev- ja máttasámi mánáidgárdefálaldagaid áiggis ovddasguvlui. Danne go diet guovllut leat rašis dilis sámi giela ja kultuvrra suodjaleami ektui.</p>
<p>Analysajoavku ovddida Sámi logut muitalit 5 ahte lohku mánáidgárddiid ektui gos lea sámi fálaldat lea stabiila. Mánnálohku geain lei sámi mánáidgárdefálaldat, goarkŋui 2010/11 rájes 2011/12 rádjai guđain mánáin. Dasto njiejai mánnálohku sámi mánáidgárddiin ja sámi ossodagain dáža mánáidgárddiin 30 mánáin ja lohku stuorui 36 mánáin geain lei sámi fálaldat dáža mánáidgárddiin. Mánnálogu njiedjan mánáidgárddiin áigodagas 2005 – 2010 čilgejuvvo dainna go dán áigodagas geahppánedje golmma-, njeallje- ja viđajahkásaččat olles 16 % Finnmárkkus, ja measta 6 % Romssas ja 10 % Norlánddas. Dasto čuožžu Sámi logut muitalit 5 ahte <span type="quote">“jos mii juohkit ollislaš logu man lágan fálaldagat ledje, de oaidnit guhkes áiggi tendeanssa rievdamii. Mánnálohku sámi mánáidgárddiin ja sámi mánáidgárdeossodagain (dáža mánáidgárddiin) lea njiedjan, muhto mánnálohku eará sámi fálaldagain dáža mánáidgárddiin goarkŋui. Dat mearkkaša geavahusas dan ahte giella lea fuotnánan ovdaskuvlamánáid gaskkas maŋimuš guđa jagis, danne go fálaldat mii lassána, lea heajut go dat mii unnu.”</span> Sámediggi registrere dan maid analysajoavku ovddida. Sámi mánáidgárddiid lohku lea njiedjan go fas dáža mánáidgárddit main lea sámi fálaldat leat lassánan maŋimuš jagiin. Ollislaš mánáidgárdelohku lea bisson stabiilan. Sivvan dasa sáhttá leat dat go mánáidgárddit leat heaittihuvvon dahje ođđasis organiserejuvvon nu ahte leat geahppánan. Sivvan sáhttá leat maiddái dat Sámediggi dán áigodagas lea čavgen sámi mánáidgárddiid doarjjaeavttuid. Dat go mánáidgárddiid lohku main lea sámi fálaldat njiedjá vuorjašuhttá Sámedikki, ja mainna Sámediggi ii leat duhtavaš. Sámediggi háliida hoahpuhit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 388 siidu 453 siiddus boahtteáiggis diehtojuohkin- ja bagadanbarggu nu ahte maiddái áigeguovdilis doarjjaoažžut, mat dál eai oza doarjaga, dagašedje dan boahtteáiggis. Sámediggi oažžu dieđuid mánáidgárddiid birra mat eai oza doarjaga, ja dat sáhttá addit negatiivvalaš váikkuhusaid mánáide geaidda dat guoská, go sii dalle eai soaitte oažžut sámi mánáidgárdefálaldaga. Sámedikkis dál ii leat kapasitehta čuovvolit dán. Sámedikki áigumuššan doarjagiin mánáidgárddiide lea dán rádjai leamaš ahte dainna galgá láhčit diliid nu ahte gielddat ja priváhta mánáidgárdeeaiggádat sáhtášedje addit sámi mánáidgárdefálaldaga. Sámediggi oaidná ahte lea dárbu fas evalueret doarjjaortnegiid eavttuid. Mánáidgárddiid raporteremiid bokte oaidná Sámediggi ahte mánáidgárddit eai leat ovttaláganat sisdoalu eaige giela dáfus. Sámediggi háliidivččii heivehit doarjaga nu ahte mánáidgárddit sáhtášedje sihkkarastit sisdoalu ovddideami ja kvalitehta.</p>
<p>Tabealla 4: Sámi mánáidgárddiid lohku.</p>
<p>Tabealla čájeha ahte dan 23 sámi mánáidgárddis leat 14 gielddalaš ja 9 priváhta mánáidgárddi. 71 % gielddalaš sámi mánáidgárddiin ja lagabui 60 % priváhta sámi mánáidgárddiin leat Finnmárkkus. Oktiibuot lea lagabui 30 % gielddalaš mánáidgárddit Romssa, Davvi-Trøndelága ja Oslo ja Akershus fylkkain, muhto oktage ii leat Norlánddas. Romssa ja Norlándda fylkkain leat oktiibuot 30 % priváhta sámi mánáidgárddit, go fas Davvi-Trøndelágas ja Oslo ja Akershusas eai leat oppanassiige priváhta sámi mánáidgárddit.</p>
<p>Tabealla 5: Man ollu leat dáža mánáidgárddit main lea sámi ossodat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 389 siidu 453 siiddus</p>
<p>Tabealla čájeha ahte dušše Finnmárkkus ja Romssas leat dáža mánáidgárddit main lea ossodat sámi fálaldagain. Dáin fylkkain lea maiddái oalle dássásaš juohku gielddalaš ja priváhta sámi mánáidgárddiid gaskka. Oktiibuot leat lagabui 60 % gielddalaš ja badjel 40 % priváhta sámi mánáidgárddi fylkkain.</p>
<p>Tabealla 6: Man ollu mánáidgárddit main lea sámi giellaoahpahusfálaldat. 2012:s ožžo 31 dáža mánáidgárddi doarjaga sámi giellaoahpahussii. Dán 31 mánáidgárddi gaskkas leat badjel 60 % gielddalaš mánáidgárddit ja lagabui 40 % leat priváhta mánáidgárddit. Romssas lea badjel 70 % gielddalaš ja lagabui 30 % priváhta mánáidgárddit main lea sámi giellaoahpahusfálaldat. Dán fylkkas leat maiddái eanemus mánáidgárddit main lea sámegielfálaldat ovttaskas mánáide. Lulli-Trøndelágas, Oslo ja Akershusas leat 3 dahje eanet gielddalaš mánáidgárddi, Norlánddas, Davvi-Trøndelágas ja Rogalánddas unnit go 3 gielddalaš mánáidgárddi main lea sámi fálaldat. Priváhta mánáidgárddiid gaskkas Romssas, Norlánddas ja Davvi-Trøndelágas leat 3 dahje eanet priváhta mánáidgárddi main lea sámi fálaldat, Oslos ja Akershusas leat unnit go 3 ja Lulli-Trøndelágas ja</p>
<p>Rogalánddas ii leat oktage.</p>
<p>ÁŊGIRUŠŠANSUORGGIT Dieđáhusas sámi mánáidgárdefálaldaga birra galgá biddjojuvvot fokus áŋgiruššansurggiide ja oainnusmahttit makkár hástalusat, mihttomearit ja strategiijat leat ovddabealde. Sámediggi áigu čuovvovaččas bidjat fokusa guđa áŋgiruššansuorgái. Dat ovdan buktojuvvojit guhtege sierra, muhto dattetge lea okta oktasaš mihttomearri suodjalit ja ovddidit sámi giela ja kultuvrra.</p>
<p>Áŋgiruššansuorgi 1 - Mánáidgárddi sisdoallu</p>
<p>Hástalusat</p>
<p>Sámedikki mánáidgárdepolitihkka vuođđuduvvo vuođđoektui ahte mánáidgárddiid kvalitehta ja sisdoallu ja mánáidgárddiid árvovuođđu leat guovddážis ollislaš sámi oahppopolitihka viidáseappot ovddideamis. Deaŧalaš lea ahte nationála oahppopolitihkas leat mihttomearit ja strategiijat maid bokte sihkkarastit ahte álgoálbmotrievttálaš unnimusstandárddat doahttaluvvojit. Áŋgiruššansuorgi reflektere ahte lea dárbu oktasaš pedagogalaš geađgejuolgái ja hástalusaide makkár sámi árvvuide mánáidgárddit galget vuođđuduvvot ja movt daid buoremusat sáhttá ollašuhttit. Bajimuš dásis ferte sámiide álbmogin sihkkarastojuvvot vuoigatvuohta ovddidit iežaset mánáidgárddiid gos oahpahusmetodat ja iežas oahpponeavvut leat guovddážis. Okta vuohki movt dan sáhtášii dahkat lea ahte sámit ieža ráhkadit ovdamearkka dihte rámmaplána sámi mánáidgárdefálaldaga várás. Dutkan čájeha ahte buot sámi mánáidgárddiin ii leat sámi sisdoallu. Vaikko mánáidgárddit njuolggadusaid bokte leat mearridan ahte sin doaibma galgá vuođđuduvvot sámi gillii ja kultuvrii ja doppe galget leat sámegielat bargit. Mánáidgárddi sisdoalu oktavuođas ii leat sáhka dušše metodaid ja oahpponeavvuid</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 390 siidu 453 siiddus birra, muhto maiddái man dásis ja movt sámi perspektiiva deattuhuvvo ja oainnusmahttojuvvo geavahusas. Okta hástalus lea sihkkarastit buori kvalitehta mánáidgárddi sisdollui seammás go mii diehtit ahte fágaolbmot eai leat doarvái. Deaŧalaš lea ahte gávdnojit fágaolbmot geain lea fágagelbbolašvuohta suorggis. Dát leat mielde sihkkarastimin buori kvalitehta ja dohkálaš fágalaš sisdoalu buoremusat ávkin mánáide, sin vánhemiidda ja sámi báikegottiide. Kulturgaskkusteapmi lea čađačuovvu suorgi mánáidgárddi sisdoalus. Kultuvrra oktavuođas lea sáhka árbbi ja árbevieruid birra, ja seammás bajásdoallama, háhkama ja ođasmahttima birra. Sámediggái lea deaŧalaš ovdánahttit dan ahte mánáidgárddit válddášedje vuolggasaji sámi kultuvrras dalle go sisdoallu plánejuvvo. Duhkoraddama bokte sáhttá deaŧalaš árvvuid gaskkustit earret eará nu ahte leat olgun luonddus ja ahte mánát besset searvat sámi árbevirolaš bargui. Sámi kultuvra galgá čuovvut sámi mánáidgárdefálaldaga lunddolaš oassin árgabeaivvis. Sisdoallu galgá leat buotbealat ja girjái, ja ovttaskas máná vuolggasajis. Sámi mánáidgárdefálaldaga sisdoallu galgá heivehuvvot buot mánáide beroškeahttá das gos riikkas ásset. Mánná galgá maiddái ovdánit, dán oktavuođas erenoamážit gielalaččat. Eaktun lea ahte gávdnojit sámegielat bargit mánáidgárddis.</p>
<p>Dat go sámi servodat lea nu máŋggabealat dagaha ahte sierra mánáidgárddit fertejit bidjat vuođđun báikkálaš kultuvrra mánáidgárddisteaset. Dát gáibida ahte bargiin ferte leat báikkálaš ja árbevirolaš máhttu. Dasto fertejit mánát oahppat gudnejahttit olles sámi máŋggabealatvuođa ja oktasaš áddejumi, ja máŋggakultuvrralaš servodaga oppalaččat. Sámiin leat doloža rájes leamaš sin ássanguovllut maidda geográfalaččat gullet; davvisámi, julevsámi ja máttasámi giellaguovllut. Dát sámi guovllut gávdnojit ain vaikko dat geográfalaččat leatge gáržon. Deaŧalaš lea ahte buot mánát besset oahppat iežaset kultuvrra birra beroškeahttá das gos riikkas ásset, ja seammás oahppat veaháš earáid árbevieruid, árvvuid ja norpmaid birra. Vánhemiin lea váldoovddasvástádus mánáid bajásgeassimis, geahča Mánáidgárdelága § 30 (1981). Vánhenovddasvástádus mearkkaša dan ahte vánhemiin lea fuolahusovddasvástádus mánás, ja ahte sis lea mearridanvuoigatvuohta máná ovddas. Dalle go mánná lea mánáidgárddis, váldá mánáidgárdi oasi fuolahus- ja bajásgeassindoaimmaide. Mánáidgárdi dievasmahttá ruovttu birrasa, ja ferte čájehit áddejumi sierra bearašhámiide ja árvvus atnit daid. Sámediggi oaidná man deaŧalaš lea ahte mánáidgárddit nu ollu go vejolaš gaskkustit sámi bajásgeassima árbevieruid. Mánáidgárdi ferte deattuhit ja vuhtii váldit fuolaheddjiid oainnu, ja movt sii bajásgesset máná. Dát gáibida dihto miellaguottu ja gelbbolašvuođa bargiin, vánhemiin, ja sámi servodagas oppalaččat. Mánáidgárddiid fysálaš struktuvrra hábmen lea deaŧalaš danne go mánnái váikkuhit olggut rámmaeavttut. Dávvirat ja ovdan buktimat leat symbolat ja muitalit mánáidgárddi siskkáldas kultuvrra ja dan árvvuid birra. Sámediggi oaivvilda ahte mánáidgárddiin galgá sámevuohta leat oidnosis objeavttaid ja dovdomearkkaid bokte. Dat sáhttet leat goahti, lávvu, sámi duhkorasat (duhkorasat sámi kultuvrras), sámi govvosiiguin čiŋaheapmi jna. Sámegiela visualiseren muitala maiddái movt mánáidgárdi deattuha sámi sisdoalu sihke giela ja kultuvrra ektui. Sámevuohta oidnosis lea deaŧalaš danne go dat addá mánnái gullevašvuođa dovddu ja dohkkeheami, ja dat sáhttá leat mielde nannemin sámi identitehta. Dáláš láhkaaddin ii atte buohkaide vuoigatvuođa oažžut sámi mánáidgárdefálaldaga. Mánáin lea vuoigatvuohta dušše oažžut saji mánáidgárddis, muhto sis ii leat vuoigatvuohta sámi mánáidgárdefálaldahkii, Øie-lávdegotti (NOU:2012, Til barnas beste, ny lovgivning for barnehagene) árvvoštallama mielde ii leat oiddolaš lága bokte fievrridit rievtti oažžut sámi mánáidgárdefálaldaga ođđa mánáidgárdelágas, dan sivas go dan ii leat vejolaš čuovvolit. Dás ii leat Sámediggi álggage ovttaoaivilis. Mánáidgárdemánát berrejit lága dáfus biddjojuvvot ovtta dássái vuođđoskuvlla ohppiiguin go guoská vuoigatvuhtii oažžut sámi fálaldaga. Go livččii individuála vuoigatvuohta oažžut sámi mánáidgárdefálaldaga, de mearkkašivččii dat dan ahte buot mánát geat háliidit oččošedje fálaldaga mas sámi giella ja kultuvra deattuhuvvo. Nugo ortnet dál lea, de dat ii leat doarvái dárkil. Sámediggi oaivvilda ahte ferte lága bokte mearriduvvot ahte buot mánáin geat háliidit lea vuoigatvuohta sámi mánáidgárdefálaldahkii beroškeahttá guđe oasis riikkas ásset.</p>
<p><em type="italic">Ujárgga gielddas lei jagiin 2009, </em><em type="italic">2010 ja 2011 nuvttá mánáidgárdesadji. Jagi 2012 rájes máksá sadji1500,- ru mánnui (mielde </em><em type="italic">borramuš). Sii geaid dienas lea unnit go 3G mákset mánáidgárdesaji ovddas 500,- ru (mielde borramuš). Addojuvvo </em><em type="italic">maiddái 50 % vuoládus oappáid ja vieljaid ovddas. </em></p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 391 siidu 453 siiddus</p>
<p>Sámedikki rolla lea nappo dalle váikkuhit sámi sisdoalu bisuheami ja ovddideami mánáidgárddiin. Sámediggi áigu politihkas bokte gáibidit ahte bargiide biddjojuvvo unnimus gáibádus das man ollu sis galgá leat kulturmáhttu ja kulturáddejupmi.</p>
<p>Gielddain ja fylkkamanniin lea váldi mánáidgárddiid ektui ja dat galget bearráigeahččat daid. Sámediggi sáhttá bearráigeahčat doarjaga maid Sámediggi ieš juolluda. Dát boahtá ovdan buot juolludusreivviin. Muhtun áššiid lea dárbu bearráigeahččat ja dat dahkkojuvvo maid dan ektui ahte geavahuvvojit go ruđat eavttuid mielde. Bearráigeahččan lea mielde bidjamin fokusa mánáidgárddi sisdoalu kvalitehtii ja sámegillii. Sámedikkis ferte leat eanet árjjalaš rolla ja ovttasbargu guoskevaš oasálaččaiguin mat bearráigehččet mánáidgárddiid. Sihkkarastin dihte ahte sámi perspektiiva leat mielde.</p>
<p>Mihttomearri</p>
<p>Mánáidgárddis lea sámi sisdoallu mii ovdánahttá máná oahppama ja hápmašuvvama ovttasbargguin ja áddejumiin máná ruovttuin.</p>
<p>Strategiijat Sihkkarastit dan ahte mánáidgárddiid eaiggádiin lea máhttu sámi gielas ja kultuvrras.</p>
<p>Váikkuhit dan ahte mánáidgárddiin lea fágalaš gelbbolašvuohta sámi gielas ja kultuvrras ja ahte dat deattuhuvvo mánáidgárddis. Váikkuhit dan ahte studeanttat ožžot álgooahpu sámi gielas ja kultuvrras.</p>
<p>Áŋgiruššansuorgi 2 - Giellamovttiidahttin mánáidgárddis</p>
<p>Hástalusat</p>
<p>Sámedikki mielas lea mánáidgárdemánáid giellaoahpahus ja giellamovttiidahttin okta dain deaŧaleamos surggiin mánáidgárdepolitihka siskkobealde. Sámelágas (1987) mearriduvvo ahte sámegiella lea almmolaš giella Norggas ja ahte sámegiella ja dárogiella lea ovttadássásaš gielat. Rámmaplánas mánáidgárddi sisdoalu ja doaimmaid birra (2011) daddjojuvvo ahte mánáidgárdi galgá árjjalaččat bargat máná giellaovddidemiin. Okta Sámedikki giellamihttomeriin lea ahte boahtteáiggis livčče eanet sámi giellageavaheaddjit. Sámegielat leat sorjavaččat das ahte mánát ohppet giela ruovttus ja dasto mánáidgárddis ja skuvllas. Danne áigu Sámediggi árjjalaččat bargat dan ala ahte nannet ja láhčit diliid nu ahte buot mánát oččošedje giellaoahpahusa masa sis lea vuoigatvuohta. Bargo- ja searvadahttindepartemeanta lea ráhkadan sámegielaid doaibmaplána (2009). Dán doaibmaplánas leat mihttomearit, hástalusat, guhkes áiggi strategiijat ja doaibmabijut giellaoahpahusbargui sámi mánáid ja nuoraid várás. Dát leat viiddis áŋgiruššamat main Sámediggi lea mielde mánáidgárdepolitihkas bokte.</p>
<p>Doaibmaplána vejolaš rievdadeami oktavuođas berre Sámediggedieđáhus sámi mánáidgárdefálaldaga birra biddjojuvvot vuođđun. Muđui čujuhit Sámediggedieđáhussii sámegiela birra mas doaibmaplána birra guorahallojuvvo eanet. Giellamovttiidahttin mánáidgárddiin ii leat ovttalágan go doppe lea mánáin sierralágan gielladuogáš. Dáláš mánáidgárddiin gávdnojit ollu variašuvnnat das makkár giellafálaldat addojuvvo. Vaikko mánáidgárddis lea njuolggadusaiguin mearriduvvon ahte mánáidgárdi lea sámi mánáidgárdi, de sáhttá das movt sámegiella geavahuvvo leat variašuvnnat. Mii diehtit maiddái ahte dárogielat mánát ohcet saji sámi mánáidgárddiin, ja mii diehtit ahte dat váikkuha giellabirrasa nu ahte dárogiella vuoitá. Sámedikki giellapolitihkka sihkkarastá máŋggabealatvuođa ja variašuvnnaid sámi gielaid ektui. Giellafálaldaga báikkálaččat heiveheapmi lea deaŧalaš. Sihke mánát geain lea sámegiella eatnigiellan ja mánát geain sámegiella lea nubbin giellan fertejit oažžut vejolašvuođaid oahppat sámegiela ja ovddidit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 392 siidu 453 siiddus dan viidáseappot. Nu fertejit ge mánáidgárddiin leat sierralágan mihttomearit giellaoahpahusa várás dađi mielde makkár mánát doppe leat áiggis áigái. Mánáidgárdi šaddá dakkár arenan gos sihke dárogielat mánát ohppet sámegiela ja gos sámegielat mánát besset ovddidit sámegiela doaibmi guovttegielatvuođa ektui. Dat go mánáid giellagelbbolašvuođas leat stuorra variašuvnnat buktá hástalusaid movt láhčit diliid giellamovttiidahttimii. Danne fertejit mánáidgárddit hukset fálaldaga mánáid gielalaš ovdáneami ja duogáža mielde. Mánáidgárdi ferte láhčit diliid nu ahte bargit ja mánát ovttas geavahit sámegiela duhkoraddangiellan, oahppangiellan ja válljejit geavahit sámegiela go leat ovttas eará sámegielagiiguin. Sámegielat mánát leat álohii muhtun dásis guovttegielatvuođa ovddideamis ovtta dahje máŋgga sámegielain ja dárogielain, dahje eará gielain. Mánáidgárdi galgá sihkkarastit ahte mánát ovdánit sámegielas, nu ahte sin sámi giela ja kultuvrra sisdoallu ii fuotnán, muhto nanosmuvvá. Dán sihkkarastima dihte lea deaŧalaš ahte mánáidgárddis lea čielga giellapolitihkka. Mánát geat galget ovddidit ja oahppat giela dárbbašit sámegielat arena gos eará gielat eai seaguhuvvo. Organiserema ja metodaid ferte geahččat máná gielalaš duogáža ja mánáidgárddi mihttomeari vuođul go guoská giellaovddideapmái. Sáhttit čujuhit Álttá siidda sámi mánáidgárdái gos lea čielga giellapolitihkka. Dát fálaldat addá vánhemiidda einnostan vejolašvuođa sámegiela ektui. Muđui čujuhit</p>
<p>Sámediggedieđáhussii sámegiela birra.</p>
<p>Sámedikki mielas lea leamaš buoremus váikkuhangaskaoapmi dat go gullá sámegiela hálddašanguvlui, dasa ahte odne oažžut vuogádatlaš giellabargguid. Dát ortnet ii leat buot sajiin addán bohtosiid nugo vurdojuvvui. Sámediggi oaivvilda muđui ahte eará distrivttat gos sámit ásset nugo ovdamearkka dihte Áltá, Røros ja Romsa fertejit maiddái láhčit diliid sámegiela várás mánáidgárddiin. Dáin guovlluin leat árbevirolaččat ássan sámit. Mánáidgárddit galget mánáidgárdelága mielde váldit vuhtii sámi mánáid giela ja kultuvrra. Dát ii leat čadnojuvvon sámi distriktii, muhto sorjá das gos mánát leat mánáidgárddis. Mátta- ja julevsámegielat leat rašis dilis ja dárbbašit doaibmabijuid mat njuolga čujuhit daid erenoamáš dárbbuide mat dáin servodagain leat. Jos gielat galget oažžut buriid ovdánanvejolašvuođaid, de lea dárbu sierra áŋgiruššat mátta- ja julevsámi guovlluin. Sámediggi oaidná ahte okta hástalusain giellamovttiidahttinbarggus lea dat go váilot resursaolbmot ja fágaolbmot geain lea gelbbolašvuohta sámegielas. Go eai leat dakkár rávesolbmot geain livččii gelbbolašvuohta šaddá giellaoahpahusas váilevaš. Dattetge dahket ollu mánáidgárddit buori barggu giellaovddidanbarggu oktavuođas. Buorre kvalitehta oahpahusas lea deaŧalaš jos mánát galget dovdat ahte mánáidgárdefálaldat lea buorre. Sámediggi deattuha ahte searvvaheaddji oahppanbiras lea deaŧalaš, gos leat sámegielat bargit geat geavahit sámegiela go ovttastallet mánáin, fágalaččat heivehuvvon vugiin máná guovttegielatvuođa ovddideami ja individuála eavttuide dávistettiin. Mánáidgárddiid bargit leat gielalaš ovdagovat mánáide dakkár agis goas mánáide lea álki dahkat váikkuhusa. Danne lea deaŧalaš ahte sihke ovdaskuvlaoahpaheaddjit ja veahkkebargit ovddidit pedagogalaš ámmátlašvuođa ja dihtomielalaččat čájehit mii lea sin rolla giellaoahpahusas. Sámediggi oaidná ahte dáláš gilvoservodagas bargosajiid alde lea hástalussan bisuhit sámegielat bargiid mánáidgárddiin. Go giellaoahpahusas galggaš leat buoremus vejolaš kvalitehta de ferte váldit ávvira gelbbolašvuođas, muhto maiddái ahte sáhttá ovddidit dan viidáseappot ja ođasmahttit máhtu árjjalaš proseassa bokte. Nugo ovdal namuhuvvon de deaividit bargit mánáidgárddis mánáid geain lea iešguđege lágan gelbbolašvuohta sámegielas. Dát gáibida bargiin maiddái gelbbolašvuođa guovttegielatpedagogihkas. Sámi ovdaskuvlaoahpaheddjiin leat stuorra hástalusat organiserema ja metodaválljema ektui giellaoahpahusas. Sámediggi oaidná deaŧalažžan ráhkadit plánaid movt dáid mánáid galggašii čuovvolit ja ahte mánát juhkkojuvvojit joavkun giellamáhtu mielde. Ollu mánáidgárddiin main lea sámi fálaldat sáhttet leat unnán ovdaskuvlaoahpaheaddjit. Fágalaš digaštallan mánáidgárddis gos lea dušše okta ovdaskuvlaoahpaheaddji sáhttá šaddat váilevaš. Deaŧalaš lea ráhkadit arenaid fágalaš digaštallamiid várás.</p>
<p>Vánhemat leat deaŧalaš ovttasbargoguoimmit giellabarggus mánáidgárddis. Mánáidgárdelágas (2006) lea mearriduvvon ahte mánáidgárdi ovttasbargguin ja áddejumiin ruovttuin goziha mánáid dárbbu fuolahusa ja duhkoraddama ektui, ja ovdánahttá oahppama ja hápmašuvvama vuođđun juohkelágan ovdáneapmái. Giellaoahpahus mánáidgárddis gáibida ollu barggu sihke bargiin ja vánhemiin.</p>
<p>Hástalussan lea loktet sámegiela stáhtusa nu ahte vánhemat válljejit sámegiela juo mánáidgárddis. Go</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 393 siidu 453 siiddus galgá oažžut áddejumi ja oainnu/máhtu giellabarggus, de berrejit maiddái vánhemat buoridit gelbbolašvuođa. Dasto ferte oažžut vánhemiid válljet sámegiela mánáidasaset maiddái viidáseappot skuvllain nu ahte šaddá lunddolaš čuovvut mielde sámegiela vuođđooahpahusas skuvllas. Sámegiela ferte eanet oainnusmahttit sihke ruovttuin ja mánáidgárddiin. Doarjja maid mánáidgárddit ožžot Sámedikkis geavahuvvo dávjá giellamovttiidahttimii ja giellaoahpahussii. Sámedikki rolla lea addit doarjagiid ja čuovvolit dan dieđuid mielde maid ožžot doarjjaoažžuin. Sámediggi oaidná ahte leat eanet hástalusat maid sáhttá čatnat doarjjaortnegii. Mánáidgárddit mat gullet kategoriijai sámi mánáidgárddit ožžot dál eanet doarjaga giellaoahpahussii go dáža mánáidgárddit. Sáhttá árvvoštallat ahte doarjjaortnet boahtteáiggis šattašii dávgaseabbon ja heivehuvvošii ovttaskas mánáidgárddi dárbbuide. Dát sáhttá addit oalgeváikkuhusaid kvalitehtii ja mánáidgárddiid mihttomeari juksamii.</p>
<p>Muhtumat oaivvildit ahte vaikko mánáidgárddis eai leat ge sámegielat bargit, de berrejit dat oažžut sámi mánáidgárdedoarjaga jos dat deattuhit sámi kultuvrra. Sámediggi lea dál doalahan dan ahte mánáidgárddis gos sámi giella ja kultuvra deattuhuvvo galget leat sámegielat bargit. Dán gáibádusa áigu Sámediggi bisuhit. Sámediggi háliida boahtteáiggis ráhkadit doarjagii dakkár eavttuid maiguin sáhttá mihtidit. Sávvat beassat oaidnit olahit go mánáidgárddit mihttomeari vai sáhttá bidjat váikkuhangaskaomiid dohko gos eai leat nu buorit bohtosat. Dát sáhtášii buoridit mánáidgárddiid kvalitehta.</p>
<p>Mihttomearri</p>
<p>Mánáid giellamovttiidahttin davvi-, julev- ja máttasámegielas nannejuvvo.</p>
<p>Strategiijat</p>
<p>Láhčit árra giellamovttiidahttima mánáidgárdefálaldaga bokte. Váikkuhit formála gelbbolašvuođa sámi gielas bargiid gaskkas.</p>
<p>Áŋgiruššansuorgi 3 - Giellalávgunmodeallat</p>
<p>Hástalusat</p>
<p>Giellalávgunmodeallan dán oktavuođas áddejuvvo dat giellaoahpahusmetoda mas nubbi giella dahje amas giella geavahuvvo máná birrasis. Deattuhuvvo ahte giela oahppá eará doaimmaid bokte. Mánáidgárddis vuođđuduvvo giellalávgunmetodihkka prinsihppii ahte mánná oahppá sámegiela go searvá doaimmaide, maidda bargit servet ja sii sáhttet addit gielalaš rávvagiid mánáide. Dát gáibida ahte leat sámegielat bargit. Vásihusat čájehit ahte ollu sámi mánáidgárddiin ja ossodagain lea sihke dárogiella ja sámegiella beaivválaš giellan, ja giellaoahpahusa mihttomearit molsašuddet distrivttas distriktii. Dalle leage mánáidgárddiin dárbu dakkár ovddidanmodeallaide mat čatnasit ovttaskasa gielladillái ja báikkálaš diliide. Hástalussan lea oktasaš geađgejuolgi bargiid giellaoahpahussii. Go vállje nu gohčoduvvon <span type="quote" xml:lang="kmr">“nana”</span> giellalávgunmodeallaid mánáidgárddiin gos lea sámi fálaldat de buvttiha dat positiivvalaš ahtanuššama ja máhttoovddideami giellaoahpahusas. Tendeansan mánáidgárddiin lea leamaš geavahit <span type="quote">“ii árjjalaš”</span> modeallaid man oktavuođas giellabargu ii leat addán dakkár bohtosiid maid leat sávvan.</p>
<p>Dá lea juoga maid Sámediggi áigu rievdadit. Sámediggi lea ovdal addán ruđaid ”Elgå-prošektii ”(Dieđut Nr. 1/2007 <span type="quote" xml:lang="nob">"Samisk språk i Svahken Sijte"</span>), ja Loabáid suohkanii geahččalit giellalávgunmálle mánáidgárddis. Dalle garvá dan ahte giellaoahpahus mánáidgárddiin ii livččii</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 394 siidu 453 siiddus soaittáhagas dahje olbmui duohke. Hástalussan lea ovddidit metoda mii heive diliide. Sámegielaid doaibmaplánas lea earret eará dát okta doaibmabijuin. Sámedikki rolla barggus giellalávgunmodeallaiguin lea maiddái addit doarjaga ja gulahallat fylkkamanniiguin ja gielddaiguin. Dat mánáidgárddit mat nagodit čađahit giellalávguma ja jukset bohtosiid, fertejit sáhttit oažžut eanet doarjaga váikkuhangaskaoapmin ja earáid movttiidahttima dihte.</p>
<p>Raporttaid bokte maid Sámediggi oažžu mat galget oainnusmahttit doarjaga geavaheami, čájeha ahte ollu mánáidgárddit leat bisánan. Dát lea sivvan dasa go giellalávgunmodeallat lea okta áŋgiruššansurggiin Sámedikki politihkalaš barggu oktavuođas.</p>
<p>Mihttomearri</p>
<p>Mánáidgárddit geavahišgohtet daid giellalávgunmodeallaid ja giellamovttiidahttinvugiid mat leat geahččaluvvon ja maid ektui lea dutkama bokte máhttu, nu ahte diehtit ahte dat heivejit ulbmilii.</p>
<p>Strategiijat</p>
<p>Movttiidahttit ovddidanbarggu nu ahte áiggis áigái gávdnojit heivvolaš giellaoahpahusmodeallat maiguin sáhttá dustet boahtteáiggi hástalusaid. Sihkkarastit vuogádagaid nu ahte mánáidgárdeeaiggádat sáhttet geavahit daid giellalávgunmodeallaid mat leat geahččaluvvon ja mat addet positiivvalaš ovdáneami gillii.</p>
<p>Áŋgiruššansuorgi 4 - Sámegielat bargiid rekrutteren</p>
<p>Hástalusat</p>
<p>Sámi servodagas leat stuorra hástalusat ovddabealde go guoská sámegielat bargiid rekrutteremii geat máhttet davvi-, julev- ja máttasámegiela. Jos mánáidgárddiid galggaš sáhttit ovddidit viidáseappot oahpaheaddji orgánan ja mat devdet oahppogáibádusa mánáidgárdelága mielde, de lea deaŧalaš hástalussan oažžut eanet sámegielat bargiid mánáidgárddiide. Mánáidgárddiin leat dál bargin sihke ovdaskuvlaoahpaheaddjit/pedagogat ja veahkkebargit. Pedagogalaš bargit ja eará sámegielat bargit leat vuođđun boahtteáiggi mánáidgárddiide. Danne lea sámegielat ovdaskuvlaoahpaheddjiid ja eará bargiid rekrutteren deaŧalaš. Studeanttat geat váldet ovdaskuvlaoahpaheaddjioahpu leat geađgejuolgin boahtteáiggis. Jos eai leat eanet sámegielat ovdaskuvlaoahpaheaddjit, de ii ovdán sámi servodat nugo háliidit. Sámediggi lea ožžon ollu dieđuid mánáidgárddiin dan birra ahte lea váttis rekrutteret sámegielat bargiid, pedagogaid rájes, veahkkebargiid ja sadjásaččat rádjai. Dát hástalus ii leat dušše guovlluin mat lea sámegiela hálddašanguovllu olggobealde, muhto maiddái dan siskkabealde. Sámediggi áigu politihkas bokte váikkuhit dan ahte sámegielat bargiid váilivuohta unnošii ja šattašii álkit rekrutteret ja bisuhit sihke sámegielat ovdaskuvlaoahpaheddjiid ja veahkkebargiid. Butenschøn-lávdegoddi, mii nammaduvvui 2010:s čielggadit sámi dutkama ja alit oahpu ovdánan dovdomearkkaid, dárbbu ja mihttomeriid, lea buktán muhtun doaibmabidjoevttohusaid raporttastis. Sámediggi doarju lávdegotti evttohusa ahte <span type="quote">“várrejuvvojit ruđat lassiohppui ja ásahuvvojit ortnegat vai fágalaš ja hálddahuslaš bargit sáhtášedje doaibmat sámegielain. Ortnegiin ferte láhčit doarvái geavatlaš oahpahusa sámegielas, sihke álgodásis ja joatkkadásiin”</span> (Butenschøn-lávdegoddi 2012). Sámediggi háliida eanet fokusa sámi árbedieđuide mánáidgárddiin. Buot mánáidgárddit main lea sámi fálaldat fertejit vuođđudit doaimmaset sámi árvvuide ja leat eanet dihtomielalaččat dán lágan máhtu gaskkusteamis. Sámediggi oaidná ahte hástalussan lea rekrutteret sámegielat bargiid geain lea máŋggabealat gelbbolašvuohta. Dárbbašuvvojit bargit geain lea kulturáddejupmi, kulturgelbbolašvuohta ja máhttu árbevirolaš sámi barggus. Sámediggi oaidná ahte mánáidgárdesuorggis lea ovddabealde buolvamolsun. Nuorain geat dál ohcet barggu mánáidgárddiin ii leat seamma ollu go ovdal kultuvrralaš gelbbolašvuohta mii buolvvain sin ovddabealde lei. Earret eará</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 395 siidu 453 siiddus ii leat gelbbolašvuohta duojis, borramušárbevieruin ja muitalan árbevieruin seamma nanus go ovdal lei. Mánáidgárddiin main lea sámi fálaldat lea dievdobargiid rekrutteren deaŧalaš doaibmabidju, ja maid stuorra hástalussan. Kampánja oažžut eanet almmáiolbmuid mánáidgárddiide lea čađahuvvon. Sámediggi lea veaháš eahpesihkar dan ektui man stuorra ávki nationála kampánjjain lea sámi mánáidgárddiide. Rekrutteren dihte eanet sámi albmáid mánáidgárddiide áigu Sámediggi árvvoštallat sierra sámi kampánja čađaheami. Sámedikki 01.11.12 iežas statistihkka čájeha ahte 30 sámi mánáidgárddiin ja dáža mánáidgárddiin main lea sámi ossodat ledje oktiibuot 26 almmáiolbmo barggus. Dát čájeha ahte dievdooassi lei sullii 15 %. Sin gaskkas lei okta jođiheaddji/rektor, 5 almmáiolbmo pedagogalaš jođiheaddjin (1 geas ii lean ovdaskuvlaoahpaheaddjioahppu), okta ovdaskuvlaoahpaheaddji, 18 veahkkebargi ja okta kulturbargi (40 %). Nugo mii oaidnit leat eanemusat veahkkebargit, nappo geain ii lean fágaoahppu almmáiolbmot, ja dušše guđa albmás lei pedagogalaš oahppu. Sámediggi oaidná iežas statistihkain ahte dievdooassi molsašuddá jagis jahkái, ja dábálaš lea ahte ollu albmát barget mánáidgárddis dušše ovtta jagi háválassii. Sámediggi háliida bidjat fokusa sámi albmáide dásseárvoaktevran ja lágida danne sámi dievdokonferánssa 2012:s. Mihttomearrin lea earret eará giktalit eanet ovttas bargat dásseárvvuin. Sámediggi háliida ahte dain konferánssain livččii ávki maiddái sámi mánáidgárdefálaldahkii.</p>
<p>Sámediggedieđáhusa (2012) mielde ealáhusovddideami birra leat mis ovddabealde ollu hástalusat servodatovddideami ektui sámi guovlluin. Dat čájeha negatiivvalaš álbmotovdáneami ja sentraliserema, viiddis rievdadusaid ealáhusstruktuvrras ja ásahandávjodat lea vuollin ja lea dárbu ođđa háhkamii. Gávpogiidda Áltái, Romsii ja Osloi lea stuorra sentraliseren. Ollu nuorat háliidit ássat gávpogiin ovdal go sámi guovlluin. Nu eai geasut ge ollu smávva báikkit ássanbáikin, ja mánáidgárddit smávva báikkiin rahčet erenoamážit bargiid rekrutteremiin. Dáža mánáidgárddiin váilot birrasii 4000 ovdaskuvlaoahpaheaddji. Mánáidgárddit mat eai nagot rekrutteret sáhttet oažžu sierra lobi mánáidgárdelága gáibádusas. Dilli lea leamaš nu máŋggaid jagiid. Leat ollu sivat manne váilot ovdaskuvlaoahpaheaddjit, muhto ieža ovdaskuvlaoahpaheaddjit vástidit bálká ja buoret fágabiras ovdáneapmái lea deaŧalaš jos sii galget joatkit bargat mánáidgárddis. Sámegielat bargiid rekrutterema várás lea muhtun gielddat válljen addit sámegielagiidda buoret bálkká. Sámediggi doarju dán lágan doaibmabiju. Dál ii gávdno makkárge statistihkka mas sáhtášii oaidnit man galle sámegielat ovdaskuvlaoahpaheaddji gávdnojit dahje gos sámegielat veahkkebargit rekrutterejuvvojit. Dát váilivuohta dagaha váttisin plánet sihke ámmáhii rekrutterema ja gelbbolašvuođa buorideami sis gaskkas geat juo barget mánáidgárddiin (Sámi logut muitalit 2, 2009). Dat maid mii dattetge diehtit lea, dieđuid mielde mánáidgárddiin ahte váilot ovdaskuvlaoahpaheaddjit julev- ja máttasámi mánáidgárddiin. Muhto maiddái muhtun davvisámi guovlluin rahčet ámmáhii rekrutteremiin.</p>
<p>Sámedikkis leat iežas statistihkat mánáidgárddiid bargiin. 2012:s leat 30 mánáidgárddi mat leat ožžon doarjaga sámi mánáidgárdái dahje sámi ossodahkii, ja dáid mánáidgárddiid loguid mii geavahit vuođđun. Dán 30 mánáidgárddi gaskkas, leat nugo ovdalis namuhuvvon 23 sámi mánáidgárddi ja 7 dáža mánáidgárddi main lea sámi ossodat. Nappo leat 31 mánáidgárddi mat addet sámegielat fálaldaga ovttaskas mánáide, muhto dat mánáidgárddit eai leat mielde statistihkas mii čuovvu. 23 sámi mánáidgárddis lea buohkain sámegielat jođiheaddji. Dan 30 mánáidgárddis mat leat mielde</p>
<p>Sámedikki statistihkain leat oktiibuot 55 ossodaga. Norbman juohke ossodagas lea okta pedagogalaš jođiheaddji ja guokte veahkkebargi (dahje 1 ovdaskuvlaoahpaheaddji ja okta veahkkebargi). 55 pedagogalaš jođiheaddji gaskkas leat 52 sámegielaga. Nappo váilot golbma pedagogalaš jođiheaddji 30 mánáidgárddis. Dattetge buohkat dán golbmasis váldet dál sámegiel kurssa ja máhttet veaháš sámegiela. Vihttasis 30 pedagogalaš jođiheaddji gaskkas lea maiddái sierra lohpi go sis ii leat ovdaskuvlaoahpaheaddjioahppu. Eará bargiid gaskkas leat golbma veahkkebargi geain dárogiella lea eatnigiellan. Lea ráhkaduvvon nationála rekrutterenstrategiija sámi alit oahpu várás (2011-2014). Go leat unnán sámegielagat ohccin sámi alit ohppui, de evttohit strategiijas ahte lea stuorra dárbu oažžut ii-</p>
<p>Máttá-Várjjaga gielda áddá 25.000,- ru eanet jahkái Sandnes mánáidgárddi sámi ossodaga sámegielat bargiide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 396 siidu 453 siiddus sámegielagiid váldit alit oahpu. Sámediggi oaidná ahte dát áiggi mielde sáhttá leat mielde rekrutteremin eambbogiid sámi alit ohppui. Nationála dásis lea Máhttodepartemeanta almmuhan strategiijaid váikkuhan dihte ovdaskuvlaoahpaheddjiid rekrutterema ja bisuheami mánáidgárddis: <span type="quote" xml:lang="nno">“Kompetanse i barnehagen - strategi for kompetanseutvikling i barnehagesektoren 2007-2010/2011”</span> ja <span type="quote" xml:lang="nno">”Strategi for rekruttering av førskolelærere til barnehagen 2007-2011 (GLØD)”</span>. Sámediggi lea maiddái searvan dán bargui. Sámedikki vuođđonjuolggadusaid mielde, § 2-3 a, Sámediggeráđi politihkalaš álggahanjulggaštusas áigodahkii 2009-2013 čuožžu ná: ” Mii áigut nannet fágaolbmuid rekruterema sámegiela ja kulturmáhtu fágasurggiin, ja okta doaibmabidju maid mii deattuhit olahan dihte dan, lea vejolašvuohta oažžut lávdaduvvon oahppofálaldaga. (…).” Sámi allaskuvllas ja eará allaskuvllain ja universitehtain lea eanet guovddáš rolla rekrutteremis alit ohppui. Sámedikki rollan lea váikkuhit rekrutterema stipeandaortnegiid bokte. Deaŧalaš lea maiddái áŋgiruššat ovttasbarggu ektui allaskuvllaiguin ja universitehtaiguin vai Sámedikki stipeandaortnegat dávistivčče sin oahppofálaldagaide.</p>
<p>Mihttomearri</p>
<p>Mánáidgárddiin leat doarvái sámegielat bargit.</p>
<p>Strategiijat</p>
<p>Sihkkarastit sámegielat ovdaskuvlaoahpaheddjiid/pedagogaid ja eará bargiid rekrutterema.</p>
<p>Váikkuhit ahte eanet almmáiolbmot barggašedje mánáidgárddiin. Sihkkarastit buriid bargoeavttuid sámegielat bargiide nu ahte sii bisošedje mánáidgárddis.</p>
<p>Áŋgiruššansuorgi 5 - Pedagogalaš ávdnasat ja duhkorasat</p>
<p>Hástalusat</p>
<p>Sámedikkis lea ovddasvástádus meroštallat mihttomeriid, strategiijaid ja doaibmabijuid váikkuhangaskaoapmin oahpponeavvuid ovddideapmái plánadahkosiid ja jahkásaš bušeahtaid bokte.</p>
<p>Sámedikkis lea ovddasvástádus ruđaid juohkimis ja váikkuhangaskaomiid čuovvoleamis ja bearráigeahččamis láhkadahkosiid, njuolggadusaid ja njulgosiid ektui. Sámediggi váikkuha sámi oahpponeavvuid ja pedagogalaš ávdnasiid árjjalaš ovddideapmái, ja lea áigodagas 2009-2012 čatnan dán barggu mearriduvvon strategiijaide <span type="quote">“Sámedikki strategalaš plána oahpponeavvuid ráhkadeapmái 2009-2012”</span>. Plánas lea višuvdna ahte gávdnojit oahpponeavvut buot fágasurggiid várás ja buot fágaid várás davvi-, julev- ja máttasámegielas, gaskaoapmin juksat Mánáidgárddiid rámmaplána mihttomeriid ja mihttomeriid oahppoplánadahkosis Máhttolokten – Sámi. Sámedikki strategalaš plánas oahpponeavvuid ráhkadeapmái 2009-2012 meroštallojuvvojit sámi oahpponeavvut ná:</p>
<p>Oahpponeavvut mat leat ráhkaduvvon ja almmuhuvvon oahpahussii sámegielas ja sámegillii mánáidgárddiin, vuođđoskuvllas ja joatkkaoahpahusas, dás maiddái erenoamášoahpahusas ja rávesolbmuidoahpahusas Oahpponeavvut ráhkaduvvon eará gielaide ja mat jorgaluvvojit ja/dahje heivehuvvojit sámegillii Oahpponeavvun adnojuvvojit prentejuvvon ja digitála oahpponeavvut, bargogirjjit, oahpaheaddjibagadusat, fáddágirjjit dahje gihppagat, gáiddusoahpahusprográmmat, pedagogalaš prográmmagálvvut, audiovisuálalaš oahpponeavvut, čuovgaárkkat, plánššat, modeallat, minstarat, spillat, duhkorasat ja eará ovdanbuktimat buot vuođđooahpahusa geavahussii.</p>
<p>Sámediggi ja Máhttodepartemeanta ásahedje 2010:s bargojoavkku árvvoštallat movt árjjaleappot organiseret sámi oahpponeavvoovddideami boahtteáiggis. Raporttas lea gávnnahuvvon ahte eanemus ulbmillaš lea geavahit doahpaga mánáidgárddiid pedagogalaš ávdnasat. Dán dieđáhusas válljet mii geavahit doahpagiid pedagogalaš ávdnasat ja duhkorasat. Pedagogalaš ávdnasiid ektui čujuhuvvo</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 397 siidu 453 siiddus raporttas máŋgga beallái. Vuosttažettiin dárbbašuvvojit pedagogalaš ávdnasat mánáidgárddiid rámmaplána buot čieža fágasuorgái ja buot golmma sámegillii. Dárbbašuvvo metodalaš bagadeapmi giellabarggu várás mánáidgárddis, danne go dál ii gávdno nu ollu dákkár fágagirjjálašvuohta.</p>
<p>Duohtavuohta lea ahte gávdnojit unnán govvagirjjit ja lohkanmuitalusat main livččii sámi kultuvrra birra, spealut, filmmat ja eará ávdnasat mat ovdánahttet sámi identitehta, kulturáddejumi, doabaoahppama ja giellaovddideami, mat heivešedje ahkejovkui ja livčče heivehuvvon otnáš dillái. Dasto konkluderejuvvo raporttas ahte mánáidgárddiid ektui lea deaŧalaš ovddidit pedagogalaš ávdnasiid maid vuolggasadjin lea otnáš sámi servodat, nu ahte otnáš mánát sáhtášedje identifiseret iežaset sisdoaluin. Dárbbašuvvojit nappo sihke digitála ja prentejuvvon pedagogalaš ávdnasat, CD:t, filmmat ja spealut, sierra dárbbuid váras iešguđege mánáidgárddiin (Doaibmabijut maiguin beavttálmahttit sámi oahpponeavvuid ovddideami ja buvttadeami 2010).</p>
<p>Odne, moadde jagi maŋŋá go dát raporta ovddiduvvui, ii leat vel ge dilli dohkálaš. Deaŧalaš hástalussan lea bargat dan ala ahte ovddiduvvojit eanet pedagogalaš ávdnasat mat leat heivehuvvon mánáidgárddiid geavahussii main lea sámi fálaldat. Mánáidgárddiin fertejit gávdnot ávdnasat mat nannejit máná oahppama sihke formálalaš ja eahpeformálalaš oahppandilis. Goappašiin lea pedagogalaš mihttomearri ja maid ferte geahčadit mánáidgárddiid rámmaplána čieža fágasuorggi ektui.</p>
<p>Mánáidgárddit main lea sámi fálaldat dárbbašit dakkár pedagogalaš ávdnasiid ja duhkorasaid main ovdan boahtá sámi servodaga girjáivuohta. Deaŧalaš lea ahte maiddái mánáidgárddit maid čuvvot teknologalaš ovdáneami ja ahte neahttavuđot oahppanresurssat nugo spealut ja applikašuvnnat gávdnojit sámegielaide. Sámedikki geahčastat man ollu leat juogaduvvon ruđat oahpponeavvoprošeavttaide áigodagas 2009-2012 čájeha ahte dán áigodagas leat álggahuvvon guhtta prošeavtta. Dáid gaskkas leat guokte resursapearpma, guokte nu gohčoduvvon oahpponeavvopáhka, muhto sisdoallu lea ollu seamma go resursapearpma sisdoalus. Golbma prošeavtta leat digitála resurssat ja golbma fáddágirjjit. Eará prošeavttat leat sátnegovvagirji, interaktiivvalaš girji, lávllagirji, doaresfágalaš fáddágihpa ja ođđa prentejuvvon fágagirji.</p>
<p>Tabealla 7: Juolluduvvon ruđat oahpponeavvoprošeavttaide. Sámedikki 2012 bušeahtas lea várrejuvvon 1.500.000 ru doarjjan mánáidgárddiid oahpponeavvuide. Oahpponeavvut maidda Sámediggi juolluda ruđaid galget almmuhuvvot nu guhkás go lea vejolaš davvi-, julev- ja máttasámegillii. Go mánáin ii leat ovttalágan gielladássi, de lea dárbu máŋggalágan oahpponeavvuide. Dárbbašuvvojit sihke girjjit maid lea álki lohkat ja main lea unnán teaksta ja oahpponeavvut mat gielalaččat leat heivehuvvon sámegielat mánáide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 398 siidu 453 siiddus</p>
<p>Sámedikki geahčastat čájeha ahte áigodagas 2009-2012 lea juolluduvvon ruhta 15 prošektii. Dáid gaskkas lea 10 prošeavtta davvisámegillii, okta julevsámegillii ja okta máttasámegillii. Dán áigodagas lea addojuvvon ruhta maiddái guovtti prošektii nu ahte galget ovddiduvvot parallealla girjjit buot golmma sámegillii. Okta prošeakta ovddiduvvo bálddalagaid julev- ja máttasámegillii.</p>
<p>Tabealla 8: Man ollu lea juolluduvvon oahpponeavvoprošeavttaide davvi-, julev- ja máttasámegielaid gaskka. Dárbbašuvvojit máŋggalágan oahpponeavvut heivehuvvon mánáidgárddiid rámmaplánii. Ráđđehus dovddaha Stuorradiggedieđáhusas nr 41 Mánáidgárddi kvalitehta birra (2008-2009) ahte jos leat stuorra vuorddekeahtes sierraláganvuođat mánáidgárdefálaldagas mii dagaha ahte fálaldat ii leat ovttaárvosaš, lea dohkketmeahttun. Jos buot mánát galget oažžut kvalitehta dáfus buori sámi mánáidgárdefálaldaga ja jos mánáidgárdi galggaš lea oahppanarenan, de gáibiduvvo ahte bargiin lea gelbbolašvuohta ja dávvirat ja ávdnasat leat heivehuvvon. Sámedikki strategalaš plánas oahpponeavvuid ráhkadeapmái 2009-2012 leat álggahuvvon 16 oahpponeavvoprošeavtta mánáidgárddiid rámmaplána fágasurggiid siskkobealde. Dán áigodagas leat álggahuvvon 15 prošeavtta. Sámedikki mihttomearrin lea ahte oahpponeavvut ovddiduvvojit dárbbu mielde, muhto dárbbaša eanet juolludusaid juksat dan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 399 siidu 453 siiddus</p>
<p>Tabealla 9: Juolluduvvon ruđat mánáidgárddiide. Tabeallas oidno ahte Sámediggi lea áigodagas 2009-2012 várren 1 miljon ru 2009:s ja 2010:s ja 1,5 miljon ru 2011:s ja 2012:s. Ohcamiid mat bohte submi lei oktiibuot 17,5 miljon ru. Dán áigodagas lea juolluduvvon badjel 6 miljon ru mánáidgárddiid oahpponeavvuid ráhkadeapmái. Sámediggi lea guovtti maŋimuš jagis geavahan 1 miljon ru eanet go mii lei bušeahtas. Sivvan dasa lea dat go Sámediggi lea ožžon nu ollu buriid ohcamiid. Oahpponeavvuid ja pedagogalaš ávdnasiid buvttadit dábálaččat gávppálaš aktevrrat. Gávdnojit maiddái soames almmolaš áŋgiruššama sierra fáttáid siskkobealde dahje erenoamážit digitála oahppanresurssaide. Oahpahusdirektoráhta sáhttá maiddái addit doarjaga oahpponeavvuid ráhkadeapmái go dan oktavuođas ii leat márkanvuođđu gávppálaččat ovddideapmái. Ná lea láhččojuvvon oahpahusa, gielalaš minoritehtaid oahpahusa oktavuođas ja gáržžes fágaid ja smávva oahppijovkkožiid siskkobealde. Sámediggi hálddaša sierra oahpponeavvoguovddáža, ja buot sámi oahpponeavvut ja eará pedagogalaš ávdnasat leat dál čohkkejuv von neahttasiidui: www.ovttas.no. Neahttabái ki lea sámi oahpponeavvobálvalus gos gávdná dieđuid sámi oahpponeavvuid birra, ja gos daid sáhttá luoikkahit neahta bokte Sámedikki oahpponeavvoguovddážis. Oahpponeavvuide lassin gávdno maiddái govvabása man sisdoalu sáhttá geavahit friija go ráhkada oahpponeavvuid iežas atnui. Go gávdnojit unnán pedagogalaš ávdnasat ja duhkorasat, de ráhkadit ollu bargit mánáidgárddiin ieža daid iežaset atnui. Sámediggi háliida ahte dát eanet addojuvvošedje maiddái earáid geavahussii. Jagi 2008 rájes lea gávdnon ortnet nuvttá oahpponeavvuiguin mánáidgárddiide ja skuvllaide.</p>
<p>Dasa lassin go dárbbašuvvojit pedagogalaš ávdnasat ja duhkorasat, dárbbašuvvojit maiddái ávdnasat sámi diliid birra dárogillii dáža mánáidgárddiid várás. Rámmaplána čuoggá 3.6 Lagašbiras ja servodat, mielde galget mánáidgárddit váikkuhit dan ahte ”barna blir kjent med at samene er Norges urbefolkning og får kjennskap til samiske fortellinger, sagn og andre deler av samisk kultur og hverdagsliv.” (mánát oahpásmuvvet dasa ahte sámit lea Norgga álgoálbmot ja oahpásmuvvet sámi muitalusaide, máidnasiidda ja eará osiide sámi kultuvrras ja árgabeaivvis).Norgga eiseválddiin dat leat ovddasvástádus dáža mánáidgárddiid oahpponeavvuin, ja Sámediggi vuordá ahte eiseválddit váldet dan ovddasvástádusa. Dat go buot mánát Norggas ožžot máhtolašvuođa sámiid ja sin dili birra, de nanne dat sámi identitehtadovddu ja eastada amasbalu mii gávdno otnáš servodagas. Duhkorasat ja pedagogalaš ávdnasat mánáide leat deaŧalaččat pedagogalaš barggus mánáidgárddis. Sámediggi lea ožžon diehtit ahte gávdnojit unnán sámi duhkorasat ja pedagogalaš ávdnasat. Dán vuođul lea Sámediggi čađahan kártenprošeavtta makkár sámi duhkorasat ja pedagogalaš ávdnasat gávdnojit. Iskkadeapmi čađahuvvui 11 mánáidgárddis Oslo, Davvi-Trøndelága, Norlándda, Romssa ja Finnmárkku fylkkain. Kártejuvvui maiddái makkár dárbbut mánáidgárddiin leat sámi duhkorasaid ja pedagogalaš ávdnasiid ektui. Kártemis bođii ovdan ahte buot informánttat háliidit eanet sámi duhkorasaid ja pedagogalaš ávdnasiid. Ekonomalaš resurssat ja go dat leat unnán olámuttus gáržžida de mánáidgárddiid oastima. Sámedikki rolla ii leat ovddidit pedagogalaš ávdnasiid ja duhkorasaid, muhto addit doarjaga daid ovddideapmái. Sámediggi dahká vuoruhemiid bušeahtas. Vuđolaš fágalaš árvvoštallama vuođul juolluduvvojit doarjagat sierra ohcciide. Sámediggi oažžu ohcamiid, muhto ruđat leat vátnásat. Nu gáržžiduvvo ge pedagogalaš ávdnasiid ja duhkorasaid ovddideapmi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 400 siidu 453 siiddus</p>
<p>Mihttomearri</p>
<p>Mánáidgárddiin leat doarvái pedagogalaš ávdnasat ja duhkorasat sin dárbbuid várás.</p>
<p>Strategiijat</p>
<p>Pedagogalaš ávdnasiid ja duhkorasaid ovddideapmi. Bargat dan ala ahte addojuvvošii eanet doarjja pedagogalaš ávdnasiid ja duhkorasaid ovddideapmái.</p>
<p>Áŋgiruššansuorgi 6 - Ovttasbargu ja oktavuohta ruovttu, mánáidgárddi ja skuvlla gaskka</p>
<p>Hástalusat</p>
<p>Sámediggi áigu politihkas bokte láhčit diliid nu ahte buot mánáin livččii ollislaš ja individuála dásis láhččojuvvon oahpahus mánáidgárddi rájes skuvlii. Dat go mánát vásihit oktavuođa mánáidgárddi ja skuvlla gaskka movttiidahttá oahppat viidáseappot. Dát fas buktá oadjebasvuođa ja jáhku alccesis go deaivvada skuvllain. Maiddái servodatperspektiivvas lea dárbu ahte mánát vásihit buori sirdima mánáidgárddis skuvlii. Sihkkarastin dihte buriid oahppanbohtosiid ja sosiála jevdema. Sihke mánáidgárddiin ja skuvllain lea ovddasvástádus oažžut buori ovttasbarggu sihke gaskaneaset ja vánhemiiguin. Nugo ovdalis namuhuvvon de lea vánhemiin váldoovddasvástádus iežaset mánáid ovddideamis ja sis lea dat deaŧaleamos bajásgeassinrolla. Vánhemiin lea ovddasvástádus giela válljemis ja giellaoahpahusas. Mánáidgárdi galgá ovttasbargguin ja áddejumiin máná ruovttuin veahkehit ja doarjut vánhemiid geat háliidit sámegiela mánáidasaset. Sámedikki mielas lea deaŧalaš hástalus oažžut oktilašvuođa oahpporáidui mánáid ja vánhemiid ektui viidáseappot ovddidan dihte sámi giela ja kultuvrra. Eaktun buori ovttasbargui, ja buori sirdimii mánáidgárddis skuvlii, lea ahte skuvllas ja mánáidgárddis lagaš ovttasbargguin vánhemiiguin, lea buorre gulahallan. Gávdnat muhtun muddui sierralágan mandáhta ja sierra oahppankultuvrraid mánáidgárddis ja skuvllas. Mánáidgárdi ásahussan lea ovdánan sosiálapedagogalaš árbevieru siskkobealde maŋimuš logijagiin man oktavuođas duhkoraddan, oahppan, ovdáneapmi, fuolahus ja bajásgeassin leat guovddážis. Skuvla ásahussan lea eanet ulbmilstivrejuvvon ja oahppama oalle guhkás stivre gelbbolašvuohta. Pedagogalaš barggu vuođđun lea ge dalle sierralágan vuolggasadji. Ovttasbarggu ja oktavuođa láhčinbarggus oaidná Sámediggi hástalussan bargat dáid sierralágan rámmaid siskkobealde. Rámmaplánas mánáidgárddi sisdoalu ja doaimmaid birra ja skuvllaid oahppoplánain leat sierralágan ulbmilat. Go dovddašii daid sierra ulbmiliid sisdoalu de šattašii buoret áddejupmi guđet guimmiid doaimmain. Dán vásihusa vuođul mii lea Sámedikkis, lea sivva jáhkkit ahte mánáidgárdepedagogihka oasis lea bonjastuvvon fokus dasa ahte mánát galget leat gergosat skuvlii. Mánáidgárddis lea leamaš danne stuorámus ovddasvástádus mánáid skuvlii ráhkkanahttimis. Skuvla boahtá dávjá sisa easkka máná maŋimuš mánáidgárdejagis. Dáid dieđuid lea maiddái oahpaheaddjit addán dan bokte go leat dovddahan ahte sii dihtet unnán mainna mánáidgárdi lea bargan. Buorre ovttasbargu vuođđuduvvo máhttui ja áddejupmái. Nugo Sámediggi oaidná dan de hástalussan ii leat dušše dovdat guđet guimmiid mihttomeriid ja sisdoalu, muhto buot mánáide sáhttá leat dilli sierralágan giela ja kultuvrra ektui. Sáhttet ovdamearkka dihte leat sámegielat mánát geat leat leamaš mánáidgárddis gos lea sámi fálaldat ja geat galget álgit dárogielat luohkkái skuvllas. Dáid mánáide leat sirdin mánáidgárddis skuvlii veaháš earálágan. Mii diehtit ahte ollu mánáide sáhttá dát sirdin leat hui rašši. Láhčin giela ektui lea dalle erenoamáš deaŧalaš. Ferte ain sihkkarastit giellaovdáneami mánáide geain lea leamaš giellaoahpahus mánáidgárddis. Daid mánáidgárdemánáid ektui geat ásset sámegiela hálddašanguovllu olggobealde, lea deaŧalaš ahte mánáidgárdi addá dieđuid sámegieloahpahus vuoigatvuođa birra. Ovttaskas gielddain lea ovddasvástádus juohkit dieđuid skuvllaide dán birra.</p>
<p>Oahpahuslága (1998) mielde lea buot ohppiin vuođđoskuvllas sámegiela hálddašanguovllus vuoigatvuohta oažžut oahpahusa sámegielas ja sámegillii (geahča maiddái Sámediggedieđáhusa oahpahusa ja oahpu birra). Sámediggi áigu bargat dan ala ahte maiddái mánáidgárdeláhka attášii mánáide vuoigatvuođa sámi mánáidgárdefálaldahkii. Sámi giellaoahpahus ferte leat mielde skuvlla prinsihpain ja guovttegielatvuođa strategiijain. Dákko fertejit leat gielddat dihtomielalaččat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 401 siidu 453 siiddus ovddasvástádusas, ja fuolahit buriid rutiinnaid skuvlla siskkobealde, fuolahit addit doarvái buriid dieđuid fálaldaga birra, fuolahit addit dán fálaldaga, ja leat gergosat váldit vuostá ohppiid geain galgá leat sámegiella.</p>
<p>Mánáidgárdi ferte árrat addit dieđuid giellaoahpahusa birra, nu ahte skuvla oažžu áiggi gávdnat giellaoahpaheddjiid ja ráhkadit buori oahpahusplána. Dat go skuvla oažžu doarvái buriid dieđuid mánáidgárddis, sáhttá leat mielde veahkeheamen skuvlla láhčit diliid máná oahppangerdui. Diehtojuohkin ovttaskas máná birra galgá dahkkojuvvot máná fuolaheddjiid miehtamiin, seammás go fuolaheaddjit ožžot mielde mii proseassas dáhpáhuvvá ja ožžot dieđuid dan birra. Ovttaskas mánáidgárdi sáhttá friija válljet movt sii áigot fuolahit buori diehtojuohkinjorrama, nu guhká go dat dáhpáhuvvá fuolaheddjiid miehtamiin.</p>
<p>Rámmaplánas mánáidgárddi sisdoalu ja doaimmaid birra (2011) čuožžu ahte mánáidgárdi, ovttasbargguin skuvllain, galgá láhčit sirdima mánáidgárddis vuosttaš luohkkái. Dát galgá dahkkojuvvot lávga ovttasbargguin máná ruovttuin. Bearraša doarjja ja áŋgiruššan leat hui deaŧalaččat sirdima oktavuođas mánáidgárddis skuvlii. Jos vánhemat ožžot dieđuid ja dovdet iežaset oadjebassan mii dáhpáhuvvá go mánná galgá álgit skuvlii, de dat buktá oadjebasvuođa ja movttiidahttá máná.</p>
<p>Sámedikki rolla sirdima oktavuođas mánáidgárddis skuvlii lea bagadit ja fállat kurssaid mánáidgárddiid bargiide ja oahpaheddjiide skuvllas. Deaŧalaš lea gulahallan mánáidgárdeeaiggádiid ja gielddaid gaskka, muhto maiddái gáibidit ahte mihttomearit ollašuhttojuvvojit sihkkarastin dihte ahte mánná vásiha oadjebasvuođa ja oktilašvuođa oahppogierddus.</p>
<p>Mihttomearri</p>
<p>Mánáin lea oktavuohta ja progrešuvdna oahppama sisdoalus mánáidgárddis skuvlii mii sihkkarastá oktilašvuođa barggus sámi gielain ja kultuvrrain.</p>
<p>Strategiija</p>
<p>Sihkkarastit ovttasbarggu mánáidgárde- ja skuvlaeaiggádiid gaskka gos bargiin lea dárbbašlaš fágalaš gelbbolašvuohta.</p>
<p>EKONOMALAŠ JA HÁLDDAHUSLAŠ VÁIKKUHUSAT Dieđáhusa čuovvoleapmi dáhpáhuvvá jahkásaš bušeahtaid bokte, main doaibmabijut ovttaskas mihttomeriid vuolde vuoruhuvvojit. Sámediggeráđđi mearrida sierra doaibmaplána dieđáhusa čuovvoleapmái. Dieđáhusas lea guhkes áiggi perspektiiva, ja lunddolaš lea geahčadit dieđáhusa maŋŋá golmma njealji jagi maŋŋá ja árvvoštallat lea go Sámediggi olahan mihttomeriid mat leat biddjojuvvon dieđáhusas. Vuoruhemiid rievdadusat buktet ekonomalaš ja hálddahuslaš váikkuhusaid. Dál leat mánáidgárdejuhkosis 4 virggi, buot 100 %. Okta virgi lea belohahkii biddjojuvvon Sámedikki oahpponeavvoguovddážii Guovdageainnus. Jos galgá sáhttit álggahit mihttomeriid ja strategiijaid nugo boahtá ovdan dieđáhusas, de lea dárbu oažžut ovtta virggi 2014:s ja vel ovtta 2015:s. Čujuhit evalueremii maid Asplan Viak lea dahkan Sámedikki doarjagiid ektui 2010:s. Das boahtá ovdan ahte diehtojuohkin ja bagadanrolla mii Sámedikkis lea mánáidgárddiid ektui berre nannejuvvot. Deaŧalaš lea gulahallat mánáidgárddiid bargiiguin ja gielddaiguin amas oktavuohta mánáidgárddiide massojuvvot. Doarjjahálddašeapmi galgá ođđasis evaluerejuvvot 2014:s. Dát evalueren gáibida liige resurssaid maid gollorámma lea 500 000 ru. Maiddái evaluerema čuovvoleapmi buvttiha eanet ekonomalaš váikkuhusaid.</p>
<p>Sámedikkis lea strategiijan oččodit eanet doarjaga oahpponeavvuid ráhkadeapmái. Sámedikki statistihkka maŋimuš jagiin čájeha ahte bušeahtas lea várrejuvvon 1,5 miljon ru oahpponeavvuid ráhkadeapmái, muhto logut čájehit ahte ohcamiid submi lea ollu stuorát. 2012:s lei submi 4.376.457 ru. Dán geažil ferte ekonomalaš rámmaid nannet.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 402 siidu 453 siiddus</p>
<p>GIRJJÁLAŠVUOHTA Asplan Viak 2010. Evaluering av Sametingets tilskudd til samiske barnehager (Sámedikki sámi mánáidgárdedoarjaga evalueren). Bagadus mánáidgárddiide gos leat sámi mánát. Máhttu ii deatte. Sámediggi / Máhttodepartemeanta.</p>
<p xml:lang="nob">Butenchøn-lávdegotti raporta 2012. ”Langs lange spor – om samisk forskning og høyere utdanning.”</p>
<p>Čielggadus addojuvvon Máhttodepartementii 20.06.2012. Fra eldst til yngst. Samarbeid og sammenheng mellom barnehage og skole (ovttasbarggu ja oktavuođa birra mánáidgárddi ja skuvlla gaskka) (bagadus) 2008. Oslo: Máhttodepartemeanta. ILO-konvenšuvdna álgoálbmogiid vuoigatvuođaid birra 1989.</p>
<p>Láhka mánáidgárddiid birra (mánáidgárdeláhka) 2006. Oslo: Máhttodepartemeanta. Láhka Sámedikki ja eará sámi riektidiliid birra (sámeláhka) 1987. Oslo: Ođasmahttin-, hálddahus- ja girkodepartemeanta. Mánáidláhka (Láhka mánáid ja vánhemiid hárrái) 1981. Oslo: Mánáid-, dásseárvo- ja servadahttindepartemeanta. Nasjonal rekrutteringsstrategi for samisk høyere utdanning. Strategiija 2011-2014.</p>
<p>Máhttodepartemeanta. Norgga lágat 1687-2001. Oslo: Justiisa- ja politiijadepartemeanta. NOU 2012:1 Til barnas beste. Ny lovgivning for barnehagene (ođđa láhkaaddin mánáidgárddiid várás). Oslo: Máhttodepartemeanta. Oahpahusláhka (Láhka vuođđoskuvlla ja joatkkaskuvla oahpahusa birra) 1998. Oslo: Máhttodepartemeanta.</p>
<p>ON konvenšuvdna mánáid vuoigatvuođaid birra (Mánáidkonvenšuvdna) 1989. Rámmaplána mánáidgárddi sisdoalu ja doaimmaid várás. Reviderejuvvon prentehus 2011. F-4105 B. Oslo: Máhttodepartemeanta.</p>
<p>Sámediggedieđáhus oahpahusa ja oahpu birra. 2011. Sámediggi. Sámediggedieđáhus sámegiela birra. Sámediggi. Sámediggeráđi dieđáhus sámi mánáidgárddiid birra 2005. Sámediggi. Sámedikki 2012 bušeahtta. Sámediggi. Sámedikki strategalaš plána oahpponeavvuid ráhkadeapmái 2009-2012</p>
<p>Sámegielaid doaibmaplána 2009. Oslo: Bargo ja - servadahttindepartemeanta. Sámi logut muitalit 4, Kommenterejuvvon sámi statistihkka 2011. Sámi allaskuvla ja Norden. Storjord, M.H. 2000. <span type="quote" xml:lang="nob">”Fra nødhjelp til folkehjelp”</span>. Opprettelse og utbygging av samiske barnehager i Norge 1969-99 Sámi mánáidgárddiid ásaheapmi ja huksen Norggas). Váldofágabargu ovdaskuvlapedagogihkas. Dronning Mauds minne/Universitetet i Trondheim.</p>
<p>Stuorradiggedieđáhus nr 41 (2008-2009) Kvalitet i barnehagen (kvalitehta birra mánáidgárddis). Oslo: Máhttodepartemeanta. Sámi mánáidgárddiid strategalaš plána 2008-2011. Sámediggi. Tiltak for å effektivisere utvikling og produksjon av samiske læremidler. 2012. Sámediggi, Máhttodepartemeanta ja Oahpahusdirektoráhta.</p>
<p>Liŋkkat: Dieđut Nr. 1/2007</p>
<p xml:lang="nob">Čoahkkingirjji čállit: Ellen Aina Eira/Tove Anti/Trine Guttorm Anti 403 siidu 453 siiddus http://www.sametinget.no/content/download/1565/14334/version/1/file/Rapport+om+kartleggi ng+av+samiske+leker+og+pedagogisk+materiell+i+barnehager+med+samiske+barn+%282012%2 9.pdf</p>
<p>Bajásšaddan-, fuolahus- ja oahppolávdegotti árvalus</p>
<p>Álgu</p>
<p>Sámediggi galgá meannudit Sámediggeráđi dieđáhusa sámi mánáidgárdefálaldaga birra. Dieđáhus galgá láidestit barggu boahtteáiggi vuoruhansurggiiguin sámi mánáidgárdefálaldagain.</p>
<p>Mearkkašumit</p>
<p>Mearkkašupmi: <em type="italic">Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Trond Are Anti, Bargiidbellodaga sámediggejoavkku (Bb) lahtut, Geir Johnsen, Mariann Wollmann Magga, Jørn Are Gaski ja Marit Kirsten Anti Gaup, Árjja lahtu Odd Iver Sara, Åarjel-Saemiej Gielh (ÅaSG) lahtu Ida Marie Bransfjell ja Johttisápmelaččaid listu (JsL) lahtu Anders Somby jr.: </em></p>
<p>Lávdegotti miellahtut leat mearkkašan ahte Sámedikki dieđáhus sámi mánáidgárdefálaldaga birra joraha fokusa sámi mánáidgárddis sámi mánáidgárdefálaldahkii. Evttohus ahte sámi mánát galget oažžut sámi mánáidgárdefálaldaga beroškeahttá gos oroš, lea evttohus maid dát lahtut dorjot. Lea almmolaš ovddasvástádus mii gullá suohkanii fuolahit buori mánáidgárdefálaldaga, maiddái sámi mánáide. Riekti oažžut mánáidgárdesaji mii lea nannejuvvon lágas, ferte mielddisbuktit sámi mánáidgárdesaji sámi mánáide. Dat livččii mánáid vuoigatvuođaid mielde sin iežaset giela, kultuvrra ja identitehta ektui, nu go ON mánáidkonvenšuvdna dadjá. Dat lahtut oaivvildit ahte sámi mánáidgárddit leat deháleamos doaibmabijuid gaskkas sámi giela, kultuvrra ja identitehta ovddideamis ja bisuheamis. Sámedikki mánáidgárdepolitihka vuođđun ferte leat sámi mánáid vuoigatvuohta gillii, kultuvrii ja identitehtii, ja dat galgá čuovvut nationála kvalitehtagáibádusaid ja sámi árvvuid.</p>
<p>Dat lahtut mearkkašit ahte dieđáhus sámi mánáidgárdefálaldaga birra lea dárkkisteapmi Sámediggeráđi 2005dieđáhusas sámi mánáidgárdefálaldaga birra. Sámediggi mearkkaša viidásit ahte dieđáhus joatká ovdalaš mánáidgárdepolitihka maid Sámediggi lea hábmen, muhto ahte dat lea ođasmahttojuvvon ođđa lágaid ja rámmaeavttuid ja hástalusaid mielde.</p>
<p>Lávdegotti lahtuid mielas lea dehálaš ahte fálaldat galgá buoriduvvot eanas surggiin, ja ahte dárbu sámi mánáidgárdefálaldahkii dál lea stuorábut go maid nagodit fállat. Ovttasbargu rájiid rastá lea čájehan ahte máŋgga geardde ahte dat sáhttá dahkat vuođu sámi mánáidgárdefálaldahkii dakkár báikkiin gos muđui ii livčče vejolaš. Dakkár ovttasbargu lea leamaš ja lea ain earret eará Mátta-Várjjagis ja Deanus. Máhttovuođđu:</p>
<p>Lávdegotti lahtut mearkkašit viidásit ahte go Sámediggi lea čavgen doarjjaeavttuid, de dat orru váikkuhan fálaldagaid unnideami. Lahtut ávžžuhit Sámedikki viidásit barggus sihke iskat dan lagabut, ja árvvoštallat eavttuid mat eai hehtte sámi mánáid oažžumis fálaldaga. Viidásit barggus šaddá dehálaš nannet kvalitatiiva áŋgiruššama mánáidgárddiin gos ii leat nanu sámi vuođđu.</p>
<p>Lávdegotti lahtut mearkkašit ahte eai gávdno dieđut man muddui sámi mánáidgárdefálaldat gokčá.</p>
<p>Namalassii man olu mánát leat vuordime oažžut dakkár mánáidgárdesaji, ja leat go ovttage mánáidgárddis guoros sajit. Dat livčče dehálaš dieđut go Sámedikki politihkkarat galget ofelastit viidásit geainnu sámi mánáid fálaldagaid várás. Sámediggi sávvá ahte sámediggeráđđi geahččala oččodit dakkár dieđuid man muddui fálaldat gokčá. Ovdamearkka dihte suohkaniid raporttaid bokte sáhttá oažžut dakkár dieđuid.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 404 siidu 453 siiddus</p>
<p>Sámediggi oaivvilda ahte sámi mánáidgárdesajiid ásaheapmi vuosttažettiin lea almmolaš ovddasvástádus. Goitge lea nu ahte olu sámi mánáidgárddit leat ásahuvvon priváhtta mánáidgárdin dahje priváhtta olbmuid áŋggirdemiin. Sivvan dasa lea ahte olu suohkanat eai leat gokčan dárbbu sámi mánáidgárdefálaldahkii, ja sámi mánáin ii leat leamaš riekti oažžut dakkár fálaldaga. Danne lea hui dehálaš sihkkarastit ahte priváhtta mánáidgárddiin leat seammaárvosaš eavttut go suohkana mánáidgárddiin sihke go guoská ruhtadeapmái, ja fágalaš ovdánanvejolašvuhtii. Jus Sámediggi háliida ahte eanet mánát galget oažžut sámi mánáidgárdefálaldaga, de ferte mieđihit ahte maiddái priváhtta mánáidgárddiin lea dehálaš rolla nu guhká go suohkanat eai govčča dan dárbbu. Nubbi čuolbma mii ferte čalmmustahttojuvvot lea ahte suohkanat geavahit ollislaš gokčanmuttu vuođđun go ásahit ja viiddidit sámi mánáidgárddiid kapasitehta.</p>
<p>Áŋgiruššansuorggit: Dát lahtut leat ovttaoaivilis ahte mánáidgárddi kvalitehta ja sisdoallu ja mánáidgárddi árvovuođđu leat guovddáš áššit ollislaš sámi oahpahuspolitihka ovddideamis. Jus joatkevaš oahpahusgeaidnu galgá leat sámegillii ja sámegielas, de lea áibbas mearrideaddji ahte váhnemat leat válljen sámi mánáidgárdefálaldaga iežaset mánáide, ahte fálaldagas lei buorre kvalitehta vai vuođđoskuvlla sámegieloahpahussii sirdin čájehivččii eanet beroštumi ja buoret vuođu giellaoahpahussii.</p>
<p>Lahtut leat maiddái mearkkašan ahte muhtun mánáidgárddiin leat buorit vásáhusat struktuvrralaš modeallaid geavaheamis, nugo giellalávgun. Dat šaddá dehálaš oassin Sámedikki viidásit barggus mánáidgárdesuorggis, oahpásmahttit dáidda modeallaide ja oažžut daid sisa eanet mánáidgárddiide. Sámedikkis leat ovdal deattuhan dárbbu dieđihit ovttaskas máná vuoigatvuođa birra sihke sámi mánáidgárdefálaldahkii ja sámegieloahpahussii vuođđo- ja joatkkaskuvlas. Sámediggi oaivvilda ahte lea ain stuora hástalus oažžut dieđuid váhnemiidda sámi mánáid vuoigatvuođaid birra. Dát diehtu lea áibbas dárbbašlaš, jus váhnemat galget iežaset mánáide gáibidit dan rievtti suohkaniin, mánáidgárddiin ja skuvllain. Lea maiddái dehálaš ahte almmolaš bálvalusain lea máhttu ja diehtu sámi mánáid vuoigatvuođaid birra. Sámediggi háliida ahte Sámediggeráđđi čuovvola dan. Lea maid dehálaš muitalit ja juohkit buriid ja lihkostuvvan strategiijaid birra gaskal almmolašvuođa, priváhtta aktevrraid ja váhnemiid. Ovdamearkkat mat leat geavahuvvon dieđáhusas, lea bálkálasáhus bargiide geat máhttet sámegiela.</p>
<p>Máŋga dálá ja boahtteáiggi sámi váhnemiin ii leat sámegiella vuosttašgiellan. Vejolašvuohta oažžut sámi mánáidgárdefálaldaga sin mánáide sáhttá mearridit makkár giella válljejuvvo ruovttugiellan ja oahpahusgiellan skuvllas. Mánáide geain ii leat sámegiella ruovttugiellan dárbbašit nanu giellamodeallaid sihke mánáidgárddis ja skuvllas jus galget šaddet doaibmi sámegielagat, ja dat berrešii leat mihttomearri Sámedikkis. Sámi mánáidgárddit fertejit máhttit dustet mánnájoavkkuid main lea iešguđetlágan gielladuogáš, ja dain fertejit leat resurssat ja gelbbolašvuohta gieđahallat dan. Váhnenovttasbargu lea dehálaš maiddái giellaovddideami dáfus. Váhnemat berrejit nu bures go vejolaš oassálastit giellaovddidanbarggus, ja oallugat dárbbašit omd. Váhnen- ja movttiidahttinkurssaid dan oktavuođas. Mii diehtit ahte váhnemiid guottut giela ektui váikkuhit máná giellaovddideapmái ja maid ahte gávdnojit olu dakkár giellamovttiidahttindoaimma.</p>
<p>Sámediggi áigu deattuhit ahte maiddái mánát geain lea sámegiella ruovttugiellan dárbbašit buori giellabirrasa ja gielladoaibmabijuid mánáidgárddis. Sámegiella lea deattu vuolde maiddái dain guovlluin gos dat leat majoritehtagiella. Mánnájoavkkut main leat mánát geain lea giella sierra dásis buktá geavatlaš ja pedagogalaš hástalusaid dan ektui ahte buot mánát, maiddái sii geain sámegiella lea ruovttugiellan, oččošedje dakkár gielladikšuma mii lea heivehuvvon sin gielalaš dássái. Sámediggi oaidná baluin dan ahte eanet sámi mánát, maiddái mánát geain lea sámegiella vuosttašgiellan, duhkoraddet dárogillii. Mihttomearrin lea oažžut sámi mánáid duhkoraddat sámegillii. Dat gáibida sihke metodaovddideami ja gelbbolašvuođa sierra giellamodeallaid birra, muhto seammás maiddái doarvái olmmošlaš návccaid heivehit mánáid sierra dárbbuide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 405 siidu 453 siiddus</p>
<p>Rekrutterenstrategiijat Lahtut guorrasit daid čállojuvvon rekrutterenstrategiijaide, muhto háliidit lasihit ahte lea mearrideaddji deaŧalaš ovddidit vuogádagaid joatkka- ja lassioahpu sihkkarastima várás máŋgga suorggis. Deaŧalaš lea ahte Sámediggi bargá árjjalaččat miellaguottuiguin gielddain gos leat unnán sámi mánát geat galget oažžut sámi mánáidgárdefálaldaga. Dán oktavuođas ferte maiddái láhčit nu ahte bargiide, geat galget bargat sámegielat mánáidgárddiin, addojuvvo gelbbolašvuohta sámegielas. Dás sáhttá leat giellaoahpahalliortnet deaŧalaš gaskaoapmi. Pedagogalaš olbmuid rekrutterema ektui lea deaŧalaš ahte leat giellalávgunmodeallat mat sáhttet álkiduhttit sámi mánáidgárdefálaldaga álggaheami. Dohkálaš sámegielat bargiid rekrutteren, sihke albmáid ja nissoniid, bargui sámi mánáidgárddiide, lea leamaš ja lea deaŧalaš hástalus jos galgá lihkostuvvat mánáidgárdepolitihkain mii buorida mánáidgárdefálaldaga mas lea buorre kvalitehta. Dát guoská buot bargiide mánáidgárddiin. Giellagelbbolašvuohta bargiid gaskkas lea mearrideaddji deaŧalaš mánáidgárddi vejolašvuođaide háhkat buori giellabirrasa mánáide. Árjjalaš rekrutterenstrategiijat sihke mánáidgárdeoahpaheaddji ohppui, ja maŋŋá bargui sámi mánáidgárddiide fertejit gávdnot Sámedikki mánáidgárdepolitihkas.</p>
<p>Guovttegielatvuođapedagogihkka, sámi giellaoahpahus, máŋggakultuvrralaš áddejupmi ja mánáidgárdeoahpaheaddjioahppu fertejit leat olámuttus sihke ollesáige-, oasseáige- ja lávdaduvvon oahppofálaldahkan, ja buot sámegielaid várás. Sámediggi ferte árjjalaččat bargat</p>
<p>Oahpahusdirektoráhtain ja oahpahusásahusaiguin dán sihkkarastima várás.</p>
<p>Pedagogalaš ávdnasat ja duhkorasat Lávdegotti lahtut leat fuomášan ahte ráhkaduvvojit pedagogalaš ávdnasat nugo girjjit, ja ahte dat leat nuvttá mánáidgárddiide. Sámi duhkorasat gal baicce váilot, ja berre bargat viidáseappot strategiijaiguin ovddidan dihte sámi duhkorasaid vuođđun mánáid oahppamii mánáidgárddiin. Evalueren</p>
<p>Lávdegoddi lea mielas go doarjjaruđat sámi mánáidgárdefálaldaga várás galget evaluerejuvvot. Lávdegottis leat vuordámušat dasa ahte doarjjaortnegiid evalueren doaibmá áigumuša mielde, earret eará oažžut máhtu dan birra man dásis ulbmilolahus doaibmá mánáid ektui. Lávdegoddi háliida ahte čađahuvvo geavaheaddjiiskkadeapmi sámi vánhemiid gaskkas. Dan bokte sáhttá maiddái gávnnahit vejolaš dárbbuid mat eai ollašuhtto ja hehttehusaid.</p>
<p>Lávdegoddi oaidná ahte mánnálohku sámi mánáidgárddiin lea njiedjan seammás go norgalaš mánáidgárddiin leat sámegielat fálaldagat lassánan. Lávdegoddi oaivvilda ahte lea dárbu oažžut máhtu dán ovdáneami birra ja makkár váikkuhusat das šaddet ulbmilolahussii dan ektui ahte mánát galget šaddat doaibmi guovttegielagin. Lávdegoddi bivdá sámediggeráđi árvvoštallat dán iskkadeami.</p>
<p>Mearkkašupmi: <em type="italic">Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Trond Are Anti ja Johttisápmelaččaid listu (JsL) lahtu Anders Somby jr.: </em>Lávdegoddi mihtte ahte deaŧaleamos doaibmabidju maid Sámediggi hálddaša, lea ekonomalaš váikkuhangaskaoamit. Dat galget árvvoštallojuvvot easka 2014:s. Lávdegoddi mearkkaša ahte livččii lean lunddolaš dan geahčadit seammás go Sámediggedieđáhus sámi mánáidgárdefálaldagaid birra meannuduvvo oažžun dihtii ollislaš politihka. Lávdegoddi oaivvilda ahte dárbbašuvvo eanet máhtolašvuohta sámi mánáidgárdepolitihka viidáseappot ovddideapmái. Dán dieđáhusa máhttovuođđun leat Sámedikki iežas statistihkat ja Sámi logut muitalit 5, mat leat kvantitatiiva dieđut. Namuhit ferte geavaheddjiidiskkadeami dárbbu váhnemiid gaskkas, dieđut dan birra man muddui dárbbut leat gokčojuvvon ja maiddái man muddui mihttomearit leat ollašuhttojuvvon mánáidgárdefálaldaga struktuvrra ektui. </p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 406 siidu 453 siiddus</p>
<p>Mearkkašupmi: <em type="italic">Mearkkašupmi Ovddádusbellodagas, Hans Eriksen: </em>Dát lahttu ávžžuha garrasit váldit vuhtii Sámediggeráđi árvalusa Sámediggedieđáhussan sámi mánáidgárdefálaldaga birra. Dieđáhus lea biddjojuvvon mielddusin beavdegirjá ja berre dohkkehuvvo dan hámis mo dat lea ovdanbiddjojuvvo. Dieđáhusas leat golbma váldoulbmila kvalitehtabargui:  Nannet dásseárvosaš ja alla kvalitehta buot mánáidgárddiin  Nannet mánáidgárddiid oahppanarenan  Buot mánát galget beassat árjjalaččat searvat čáhkkilis searvevuhtii </p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui sámediggeráđi árvalusevttohusa.</p>
<p>Mearkkašupmi, Bargiidbellodaga, Árja, Åarjel-Saemiej Gielh, NSR, JSL, SBS, áirras Mariann W. Magga bokte</p>
<p>Sámediggái lea oahpis ahte bearrašat man nu sivas orrot máŋgga báikkis dahje máŋgga gielddas jagis dahje muhtun áigodagas. Sii sáhttet dárbbašit sámi mánáidgárdefálaldaga dain báikkiin gos sii orrot.</p>
<p>Dás sáhttet leat erenoamáš hástalusat, muhto maiddái vejolašvuođat sihke mánáidgárdeeaiggádii ja váhnemiidda. Sámediggi berre dán vuhtiiváldit dieđáhusa čuovvolanbarggus.</p>
<p>III Jienasteapmi 39 áirasis ledje 30 čoahkis. Jienasteapmi dahkkojuvvui čuovvovaš vuogi mielde:  Bajásšaddan-, fuolahus- ja oahppolávdegotti ráva mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Mariann Wollmann Magga, áššejođiheaddji 2 Kirsti Guvsám 3 Miriam Paulsen 4 Hans J. Eriksen</p>
<p>Mariann Wollmann Magga</p>
<p xml:lang="nob">Silje Karine Muotka</p>
<p xml:lang="nob">Hans J. Eriksen 5 Trond Are Anti 6 Anders Somby jr.</p>
<p xml:lang="nob">Hans J. Eriksen</p>
<p xml:lang="nob">Trond Are Anti</p>
<p xml:lang="nno">Marit Kirsten A. Gaup</p>
<p xml:lang="nob">Anders Somby jr. 7 Knut Inge Store</p>
<p xml:lang="nob">Silje Karine Muotka</p>
<p xml:lang="nob">Trond Are Anti</p>
<p>Knut Inge Store 8 Mariann Wollmann Magga</p>
<p>Kirsti Guvsám</p>
<p xml:lang="nob">Trond Are Anti</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 407 siidu 453 siiddus</p>
<p>Mariann Wollmann Magga 9 Geir Johnsen</p>
<p xml:lang="nob">Trond Are Anti</p>
<p>Ellinor Guttorm Utsi</p>
<p xml:lang="isl">Agnar Kvernmo</p>
<p xml:lang="nno">Geir Johnsen 10 Marie Therese Nordsletta</p>
<p xml:lang="fin">Aslaksen</p>
<p xml:lang="nob">Silje Karine Muotka</p>
<p>Mariann Wollmann Magga</p>
<p>Marie Therese Nordsletta</p>
<p xml:lang="sma">Aslaksen 11 Ida Marie Bransfjell</p>
<p>Mariann Wollmann Magga</p>
<p>Kirsti Guvsam 12 Kirsti Guvsám 13 Inger Eline Eriksen</p>
<p xml:lang="nob">Silje Karine Muotka</p>
<p xml:lang="nob">Anders Somby jr.</p>
<p>Kirsti Guvsám</p>
<p xml:lang="nob">Inger Eline Eriksen 14 Trond Are Anti</p>
<p>Mariann Wollmann Magga, áššejođiheaddji</p>
<p>VI Sámedikki mearrádus Sámediggi lea digaštallan sámediggedieđáhusa sámi mánáidgárdde fálaldaga birra. Dieđahus lea mielde čoahkkingirjjis.</p>
<p>Sámediggedieđáhusa sámi mánáidgárdde fálaldaga birra</p>
<p xml:lang="deu">ÁLGGAHUS</p>
<p>Dieđáhusa duogážin lea ahte Sámediggi háliida hábmet bajimuš politihka mánáidgárdesuorgái mii lea čujuheaddji ja čielggada prinsihpalaš beliid sámi mánáidgárdefálaldaga ektui. Dán dieđáhusbarggu bokte ođasmahttit ovddeš dieđáhusa <span type="quote">“Sámediggeráđi 2005 dieđáhus sámi mánáidgárddiid birra”</span>. Sámedikki mánáidgárdepolitihka váldomihttomearrin lea háhkat buriid bajásšaddaneavttuid sámi mánáidgárdefálaldaga bokte. Sámi mánáidgárdefálaldat lea rabas fálaldat buot mánáide ja vánhemiidda geat háliidit. Sámediggi áigu váikkuhit dan ahte sámi mánáidgárdefálaldagas lea alla kvalitehta ja ahte leat doarvái mánáidgárdesajit. Sámediggi áigu maiddái bargat dan ala ahte mánáidgárddiid bargiin lea dat gelbbolašvuohta mii gáibiduvvo sámi mánáidgárdefálaldagaide ja sámegielat pedagogalaš olbmuid rekrutterema ferte hoahpuhit. Áŋgiruššan mánáidgárddiid ektui lea mielde ovddideamen sámi servodaga sámi álbmoga iežas višuvnnaid, árvvuid ja eavttuid vuođul. Dáin leat fakkit vássán áigái ja dat galget ráhkkanahttit min boahtteáigái. Mánáidgárddi servodatmandáhta lea earret eará dat ahte mánáidgárdi galgá fállat vuollel skuvlaahkásaš mánáide dakkár áimmahuššan- ja oahppanbirrasa mas lea buoremus ávki mánnái (2011 mánáidgárdelága mielde). Danne leage mánáidgárdi seamma dásis skuvllain oassi máná 18- jagi skuvlavázzimis. Gelbbolašvuohta lea servodaga vuođđo resursa. Deaŧalaš lea ahte sámit ieža bidjet eavttuid oahpahusmetodaide, oahpponeavvuid ráhkadeapmái ja sámi ásahusaid nugo mánáidgárddiid ja skuvllaid sisdollui. Sámediggi áigu ovddidit dakkár politihka mainna nannejuvvo mánáidgárddi deaŧalaš rolla buot mánáid bajásgeassimis. Mánáidgárdi lea deaŧalaš máná ovdáneapmái go guoská giella- ja kulturoahppamii ja identitehta ovddideapmái. Danne lea áŋgiruššan mánáidgárddiid ektui deaŧalaš olles sámi servodahkii.</p>
<p>Sámedikki dieđáhusas sámi mánáidgárdefálaldaga birra válddahuvvo ja guorahallojuvvo makkár rolla ja politihkalaš váldi Sámedikkis galgá leat mánáidgárdeáššiin. Dieđáhusas biddjojuvvojit guovddážii</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 408 siidu 453 siiddus áŋgiruššansuorggit ja dat oainnusmahttá makkár hástalusat leat ovddabealde barggus dan ektui ahte mánáidgárddit galget leat buoremus vejolaččat. Dát guoská buot mánáidgárddiide mat addet sámi fálaldaga Norggas. Dieđáhusas guoskkahuvvojit mánáidgárdeáššit mat gusket sihke davvi-, julev- ja máttasámi diliide. Dieđáhusas eai guoskkahuvvo Sámedikki bajimuš giellapolitihkalaš hástalusat eanet go oppalaččat, muhto dat bohtet ovdan Sámediggedieđáhusas sámegielaid birra. Sámi alit oahppu ja dutkan lea maiddái okta áŋgiruššansuorgi Sámedikkis. Dan birra čállojuvvo sierra dieđáhus. Sámediggedieđáhusas sámi mánáidgárdepolitihka birra eai galgga leat doaibmabijut. Daid várás ovddiduvvo sierra doaibmaplána mas doaibmabijut gieđahallojuvvojit. Dieđáhusas eai guorahallojuvvo dakkár mihttomearit ja strategiijat mat čielgasit bohtet ovdan eará Sámediggedieđáhusain.</p>
<p>Mánáidgárdesuorgi lea ollu rievdan ja servodat muđui maid maŋimuš dieđáhusa rájes. Ođđa rámmaplána mánáidgárddi sisdoalu ja doaimmaid birra bođii fápmui borgemánu 1. b. 2006 ja dat lea ođasmahttojuvvon 2011:s. Ráđđehus lea ovddidan stuorradiggedieđáhusa nr 41 mánáidgárddi kvalitehta birra (2008-2009). Das leat golbma váldomihttomeari kvalitehtabargui:</p>
<p>Sihkkarastit dássásašvuođa ja alla kvalitehta buot mánáidgárddiin</p>
<p>Nannet mánáidgárddi oahppanarenan Buot mánát galget beassat árjjalaččat searvat fátmmasteaddji oktavuhtii 2013:s boahtá ođđa Stuorradiggedieđáhus boahtteáiggi mánáidgárddiid birra mii earret eará lea NOU:2012:1 Til barnas beste. Ny lovgivning for barnehagene.” čuovvoleapmi. Sámediggi lea buktán árvalusaid sihke ođđa Stuorradiggedieđáhussii ja ođđa láhkaaddimii nu ahte sámi perspektiiva gozihuvvo. Dasto lea jagi 2006 mánáidgárdeláhka rievdaduvvon ja ođasmahttojuvvo dalle go bargu ođđa stuorradiggedieđáhusain lea loahpahuvvon. Dáláš ovdaskuvlaoahpaheaddjioahppu lea maid rievdamin, ja sierra rámmaplána sámi ovdaskuvlaoahpaheaddjioahpu várás lea ráhkaduvvomin. Dát rievdadusat dagahit ahte lea dárbu ráhkadit ođđa sámediggedieđáhusa maid sáhttá čatnat dáláš mánáidgárdesuorgái. Dieđáhus galgá vástidit mánáidgárddiid dárbui searvvahuvvon, geasuheaddji ja ođđahutkan ásahussan main lea alla kvalitehta. Mánáidgárdefálaldaga ferte geahččat servodaga ektui ja daid bajásšaddaneavttuid ektui mat áiggis áigái leat. Olggut eavttut mánáid bajásšaddamis ja eallimis rievddadit danne go leat iešguđege sámi servodagat maid ektui ferte láhčit. Danne lea deaŧalaš ahte guovddáš eiseválddit dihtet daid birra ja daid hástalusaid birra mat leat. Ollu guovlluin leat sámit unnitlogus ja danne eai leat nu álkidit oidnosis go joavku báikegottiin. Giela bisuhaneavttut go orru olggobealde guovlluid gos sámi giella lea nanus, leat danne váddásat, vaikko kultuvra ain sáhttá ge leat eallimin bearrašiid, sogaid ja sápmelaččaid gaskkas oppalaččat. Ovdal bajásšadde sámi mánát ruovttus gos bajásgessojuvvojedje ja dan dahke fuolkkit, gáimmit, ristvánhemat ja maŋŋá maiddái luohkkáskihpárat. Dáid olbmuid dihte lei vejolaš vánhemiin válljet deaŧalaš málliid mánáidasaset. Nama, fáddariid ja sohkagullevašvuođa válljema bokte sáhtte sii stivret sosialiserema ja identitehta ovdáneami eahpenjuolggo vugiin. Rávesolbmuid bargu ja doaimmat ledje rámman mánáid bajásšaddamii ja dieinna lágiin searvvahuvvojedje mánát rávesolbmuid eallimii. Fysálaš lagašvuođa bokte rávesolbmuid bargui ja rávesolbmot mállen, ledje vejolašvuođat sajis normatiiva bajásgeassimii. Odne lea ollu sosialiseremis ja bajásgeassimis sirdojuvvon institušuvnnaide nugo mánáidgárddiide ja skuvllaide, maiddái sámi servodagas. Dáid ásahusaid vuođđu ja árvovuođđu leat vuolgá eará servodagas. Danne lea sámi mánáidgárdefálaldaga huksen iešalddis hástalus, ii dušše ásaheami ektui, muhto maiddái sámi sisdoalu hábmema ektui. Árbevierut ođđa áiggi ektui leat guovddážis. Jos galggaš leat seamma rámma áddejumi ektui, de lea deaŧalaš čilget muhtun doahpagiid mat leat guovddážis dieđáhusas. Mánáidgárdelágas, Sámedikki bušeahtas ja eará dokumeanttain geavahuvvojit doahpagat mat sáhttet dulkojuvvot máŋgga láhkai. Danne háliida Sámediggi čilget movt mii áddet dáid doahpagiid. Sámediggi meroštallá čuovvovaš láhkai mii lea vuođđun sámi mánáidgárdái/ossodahkii:</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 409 siidu 453 siiddus</p>
<p>Sámi mánáidgárdin oaivvilduvvo dakkár mánáidgárdi mii lea njuolggadusaiguin mearriduvvon ahte mánáidgárdedoaibma vuođđuduvvo sámi gillii ja kultuvrii. Mánáidgárdi galgá nannet máná identitehta sápmelažžan dan bokte ahte ovdánahttit sámegiela geavaheami ja sámi kultuvrra gaskkustit. Mánáidgárddi jođihit sámegielat pedagogalaš bargit. Mánáidgárddi bargit hállet sámegiela ja doaibmagiella lea sámegiella (Sámedikki 2012 bušeahtta). Sámi distriktan oaivvilduvvo dán oktavuođas: Dat gielddat mat gullet sámegiela hálddašanguvlui (Sámeláhka 1987 paragráfa 3-1). Dál (2012) gullet čuovvovaš ovcci gieldda dán guvlui;</p>
<p>Unjárga, Deatnu, Porsáŋgu, Kárášjohka, Guovdageaidnu,</p>
<p>Gáivuotna, Loabát, Divttasvuotna ja Snoasa/Snåsa. Doahpagiin guovttegielat oaivvilduvvo dán oktavuođas olmmoš gii lea bajásšaddan guvttiin vuosttaš gielain ja gii máhttá goappašiid gielaid seamma bures, dahje olmmoš gii beaivválaččat geavaha guokte giela ja identifisere iežas daiguin, vaikko ii máhtášii ge goappašiid gielaid seamma bures.</p>
<p>Dieđáhusbargu lea sihke Sámedikki siskkáldas proseassa boađus, muhto maiddái sámi servodat lea searvvahuvvon. Doalaimet seminára gos oasálaččat olggobealde sáhtte buktit árvalusaid, dasto sáddiimet jearahallanskovi mánáidgárdeeaiggádiidda ja mánáidgárdebargiide, ja leat jearahallan vánhemiid. Mii leat háleštan proseassa oktavuođas maiddái Norlándda, Romssa ja Finnmárkkku fylkkamánniiguin. Sámedikki vuorrasiidráđđi lea buktán gulaskuddancealkámuša. Earáin maid lea leamaš vejolašvuohta buktit rávvagiid Sámedikki neahttasiidduin. Sámediggi lea ožžon árvalusaid ja jearahallaniskkademiide leat unnán vástidan. Muđui leat geavahan dieđuid maid leat ožžon raporttaid, čoahkkimiid ja eará oktavuođaid bokte mánáidgárdeeaiggádiiguin ja -bargiiguin. Dasto lea leamaš viiddis politihkalaš ságastallan Sámediggeráđis ja Sámedikki dievasčoahkkimis.</p>
<p xml:lang="deu">SÁMI MÁNÁIDGÁRDEFÁLALDAT</p>
<p>Odne lea oalle ollu mánáin sámi mánáidgárdefálaldat. Dán sámi mánáidgárdefálaldagas mii lea leat stuorra erohusat. Fálaldagain sáhttet leat erohusat; fálaldaga rájes sámi mánáide mánáidgárddiin gos sámegiella lea váldooassi dárogielat sámi mánáide geat ožžot fálaldaga dáža mánáidgárddiin. Sámediggi lea válljen geavahit doahpaga sámi mánáidgárdefálaldat iige sámi mánáidgárdi oktasaš doaban dieđáhusas. Danne go doahpagii sámi mánáidgárdi eai gula buot mánáidgárdefálaldagat main lea sámi sisdoallu. Čuovvovaččas čielggaduvvo dat lagabuidda. Sámediggi addá doarjaga mánáidgárddiide main lea sámi fálaldat ja doarjjaortnegiid bokte sirrejuvvojit mánáidgárddit čuovvovaččat: Sámi mánáidgárddit, mánáidgárdi mas njuolggadusaid bokte lea mearriduvvon ahte doaibma vuođđuduvvo sámi gillii ja kultuvrii. Dál leat eanaš dákkár mánáidgárddit davvisámi guovllus sámi distrikta siskkobealde. Sámi mánáidgárddit gávdnojit maiddái earret eará Oslos, Romssas ja Álttás.</p>
<p>Mánáidgárddit main lea sámi ossodat, dat mearkkaša; dáža mánáidgárddit main lea sámi ossodat main njuolggadusaid bokte lea mearriduvvon ahte doaibma vuođđuduvvo sámi gillii ja kultuvrii. Eanaš dán lágan mánáidgárddit leat olggobealde sámi distrivtta ovdamearkka dihte Romssas, Mátta-Várjjagis, Ráissas ja Álttás.</p>
<p>Mánáidgárddit main lea sámi giellaoahpahusfálaldat, mii mearkkaša; giellaoahpahus ovttaskas mánáide dahje mánnájoavkkuide. Dán lágan giellaoahpahusa sáhttá organiseret sierra vugiiguin. Dábálaččat eai 1969 ásahuvvui vuosttáš sámi mánáidgárdi Guovdageidnui. Mánáidgárddis lei sadji 20 mánnái golmma jagis čieža jagi rádjai. Visti lei Norgga Álbmotveahki skeŋken go háliidii áŋgiruššat sámiid ektui. 1980-logus boahtigohte sámi mánáidgárddit divdna. Ollu mánáidgárddit huksejuvvojedje, ja sámiid mobiliseren 1970-logus buvttii maiddái ovdan dan man deaŧalaččat mánáidgárddit ledje.</p>
<p>Sihke politihkalaš ja kultuvrralaš ahtanuššan joatkašuvai 1980-logus. Mánáidgárddiid 1996 rámmaplána lei ovddasmanni sihke dáža ja sámi mánáidgárddiide. Ságastallamiin 1960 ja 1970-loguin lei sáhka leat sápmelaš vai ii, ja galge go leat mánáidgárddit vai eai. 1980-logus dohkkehuvvojedje mánáidgárddit, muhto dál lea gažaldahkan gean várás ásahus lei. Doaba sámi oaččui eará sisdoalu ja sámi čállojuvvui ovddabeallái mánáidgárddi, vai mánáidgárddit šadde sámi mánáid várás. Gullagođiimet sámi duhkorasat, sámi dávvirat, sámi borramuš, sámi ruđat ja sámi ivnnit. Seammás lei maiddái dáža eret. Mánát galge oahppat sámi kultuvrra birra danne go dat lei deaŧalaš. 1900-logus lei sáhka mainna lágiin leat sápmelaš ja gullat guovtti kultuvrii ja guovttegielat identitehta šattai deaŧalažžan (Storjord 2000).</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 410 siidu 453 siiddus leat dáin mánáidgárddiin bargit geat máhttet sámegiela, muhto mánáidgárdi viežžá sámegielagiid geat sáhttet addit dán fálaldaga. Dain mánáin geat galget oažžut sámi giellaoahpahusfálaldaga lea iešguđege lágan gielladuogáš. Muhtun mánáide lea dat fálaldat giellaoahpahus, ja earáide fas geat juo máhttet sámegiela ožžot fálaldaga giela bisuheamis ja viidáset ovddideamis. Sámi mánáidgárddit dahje mánáidgárddit main lea sámi ossodat gos leat ovttaskas mánát geain lea eará sámegiella go mánáidgárddi doaibmagiella sáhttet maiddái addit sámi giellaoahpahusfálaldaga dan mánnái. Buot dát mánáidgárddit sáhttet ohcat doarjaga Sámedikkis sámegieloahpahussii. Dán lágan fálaldagat leat earret eará Romssas, Gáivuonas, Hárstadis, Návuonas, Overhallas ja Bodåddjos. Sámi fálaldat lea sihke priváhta ja gielddalaš mánáidgárddiin. Fálaldagat leat organiserejuvvon máŋgga láhkai nugo ovdamearkka dihte boazodoallo-, kultur- ja luonddumánáidgárdi. Sámediggi juolluda doarjaga mánáidgárddiide gos leat davvi-, julev- ja máttasámegielat mánát. Sin gaskkas leat eanemusat mánát geain lea davvisámi duogáš. Dál gávdno dušše okta julevsámi mánáidgárdi (Divttasvuonas) ja okta máttasámi mánáidgárdi (Snoasas).</p>
<p>Kárta 1: Gielddat gos 2012:s leat sámi mánáidgárddit ja dáža mánáidgárddit main lea sámi ossodat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 411 siidu 453 siiddus</p>
<p>Kárta 2: Gielddat gos 2012:s dáža mánáidgárddiin lei sámi giellaoahpahus. Danne go sámi leat álgoálbmot njealji riikkas, de lea lunddolaš ovttas bargat rájáid rastá. Dát guoská maiddái mánáidgárddiide. Muhtun sámi guovlluin lea mánáidgárdeovttasbargu rájáid rastá. Ovdamearkka dihte lea Sirpmá mánáidgárddis ovttasbargu Ohcejoga mánáidgárddiin Suoma bealde. Maiddái máttasámi guovllus lea ovttasbargu riikarájáid rastá. Sámediggi áigu Sámi parlamentáralaš ráđi bokte, mii lea Suoma, Ruoŧa ja Norgga sámedikkiid oktasaš orgána, bargat dan ala ahte oažžut viiddis ja buoret ovttasbarggu sámiid gaskka rájáid rastá.</p>
<p>RÁMMAT Sámediggeráđi politihkalaš geađgejuolgi</p>
<p>Sámediggeráđi politihkalaš geađgejuolgi lea vuođđun Sámediggeráđi doibmii válgaáigodagas. Ráđđi heiveha dán geađgejuolggi bušeahttaevttohussii. Sámedikki bušeahtta stivre movt váikkuhangaskaoamit galget geavahuvvot mánáidgárdesuorggis. Stuorra oassi Sámedikki barggus mánáidgárdesuorggi ektui lea doarjagiid hálddašeapmi. Muđui čuovvu Sámediggi gustovaš lágaid ja mihttomeriid maid Stuorradiggi lea mearridan mánáidgárddiid várás.</p>
<p>Lágat ja konvenšuvnnat</p>
<p>Ollu lágat ja konvenšuvnnat bidjet rámmaid dasa movt Sámedikki mánáidgárdepolitihkka galgá čađahuvvot. Sáhttit namuhit ILO-konvenšuvnna álgoálbmotvuoigatvuođaid birra, ON konvenšuvnna mánáidvuoigatvuođaid birra, Vuođđolága paragráfa 110a, Sámelága ja mánáidgárdelága.</p>
<p>Buot mánáidgárddit galget vuođđudit doaimmaset árvovuđđui ja sisdollui nugo lea mearriduvvon jagi 2006 mánáidgárdelágas. Sámi mánáide ja sámi mánáidgárdefálaldahkii gusket mánáidgárdelága paragráfat 2 ja 8 main čuožžu sierra sámi diliid birra. Mánáidgárdelága § 2, mas válddahuvvo mánáidgárddi sisdoallu čuožžu ahte: ”Barnehagen skal ta hensyn til barnas alder, funksjonsnivå, kjønn, sosiale, etniske og kulturelle bakgrunn, herunder</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 412 siidu 453 siiddus samiske barns språk og kultur.” (Mánáidgárdi galgá vuhtii váldit mánáid agi, doaibmadási, sohkabeali, etnalaš ja kultuvrralaš duogáža, maiddái sámi mánáid giela ja kultuvrra). Mánáidgárdelágas § 8 čuožžu čuovvovaš gielddaid ovddasvástádusa birra: ”Kommunen har ansvaret for at barnehagetilbudet til samiske barn i samiske distrikt bygger på samisk språk og kultur. I øvrige kommuner skal forholdene legges til rette for at samiske barn kan sikre og utvikle sitt språk og sin kultur.” (Gielddas lea ovddasvástádus ahte mánáidgárdefálaldat sámi mánáid várás sámi distrivttas vuođđuduvvo sámi gillii ja kultuvrii. Eará gielddat galget láhčit diliid nu ahte sámi mánát sáhttet sihkkarastit ja ovddidit giellaset ja kultuvrraset). Mánáidgárdeláhka bidjá gielddaide ovddasvástádusa láhčit diliid nu ahte sámi mánát sáhttá sihkkarastit ja ovddidit giellaset ja kultuvrraset. Mánáidgárddiid rámmaplána sisdoallu ja doaimmat (2011), mii lea mánáidgárdelága láhkaásahus, bidjá geatnegahtti rámma mánáidgárddiid doaimma plánemii, čađaheapmái ja árvvoštallamii. Rámmaplánas daddjojuvvo ahte mánáidgárddit sámi distrivttas galget leat integrerejuvvon oassi sámi servodagas ja galget oainnusmahttit sámi servodaga máŋggabealatvuođa, riggodaga ja erohusaid. Njuolggadusaid bokte galgá leat mearriduvvon ahte mánáidgárddi ulbmilin lea nannet sámi mánáid identitehta sápmelažžan sámegiela geavaheami bokte ja sámi kultuvrra, eallinvuogi ja servodatdiliid gaskkustemiin. Dasto galget guovddáš bealit sámi mánáid bajásgeassimis gozihuvvot sihke bargovugiin ja beaivválaččat. Mánáidgárdefálaldat ferte organiserejuvvot nu ahte mánát váldojuvvojit mielde sierra lágan bargoproseassaide ja ožžot searvat kultuvrralaš ja sosiála doaimmaide, ja eaktun lea ahte bargit máhttet sámegiela.</p>
<p>Mánáidgárddiin gos leat sámi mánát olggobealde sámi distrivtta, lea vánhemiin ja mánáin vuoigatvuohta vuordit ahte mánáidgárddi bargiin lea máhttu sámi kultuvrra birra ja deattuhit dan oassin sisdoalus.</p>
<p>Sámedikki árvovuođđu</p>
<p>Sámi mánáidgárdefálaldat ferte vuođđuduvvot dan vuođđo prinsihppii ahte mánáidgárdi galgá leat integrerejuvvon oassi sámi servodagas. Sámiid etnalaš identitehta mii čatnasa sosiála ja kultuvrralaš mihtilmasvuhtii bidjá deaŧalaš árvvuid. Deaŧalaš šaddá viidáseappot ovddidit sámi kulturárbbi dan bokte ahte gaskkustit ja oainnusmahttit sámi kultuvrra, eallinvuogi ja árvvuid. Mánáidgárddit fertejit bargat dan duohtavuođa vuođul mii sámiin lea. Dat mearkkaša earret eará dan ahte oainnusmahttit máŋggabealatvuođa, riggodaga ja erohusaid. Rievdadusaid geažil sámi servodagas fertejit otnáš mánát searvat ja leat mielde háhkamin ođđa positiivvalaš osiid ođđaáigásaš servodagas. Dasto lea deaŧalaš ahte máhttu, vásihusat ja jurddašanvuohki mii boarrásiin ja ollu rávesolbmuin lea dál, ja mii ain eallá ja lea geavahusas ollugiid gaskkas dál, ferte nannejuvvot ja viidáseappot fievrriduvvot boahtte buolvvaide, amas dat láhppot muhto ealášii viidáseappot. Mánáidgárddiin lea deaŧalaš doaibma váikkuhit miellaguottuide dan ektui ahte olbmot sierra lágan kultuvrrain sáhttet eallit ráfálaččat ovttas ja gudnejahttit guđet guimmiideaset mihtilmasvuođa. Sámi mánáidgárdefálaldaga bokte ferte háhkat áddejumi ja árvvus atnit eará kultuvrraid vuoigadahttojumi servodagas ja luondduguovlluin. Mánáidgárddi ovddasvástádussan lea gaskkustit vuođđoárvvuid nugo oktavuođa, fuolahusa ja mielde ovddasvástádusa, ja ovddastit birrasa mii vuođđuduvvo olmmošárvvu áddejupmái ja gudnejahttimii ja vuoigatvuhtii leat earálágan. Dásseárvu ja ovttadássásašvuohta leat vuođđun Sámedikki doibmii. Mánáidgárddi pedagogalaš sisdoalu bokte galgá dásseárvu sohkabeliid gaskka boahtit ovdan. Mánáidgárddiid rámmaplánas daddjojuvvo ahte mánáidgárddi sisdoallu galgá vuođđuduvvot vuođđoárvvuide. Mánáidgárddit main lea sámi fálaldat galget gaskkustit:  Lagasvuođa lundui ja dan suodjaleami  Árbevirolaš máhtu ja boarrásiid máhtu  Nannet ja ovddidit sámi oktavuođa dovddu  Buoridit sámi kultuvrra máŋggabealatvuođa árvvus atnima  Máhttu mii gullá sámi mánáidbajásgeassimii</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 413 siidu 453 siiddus</p>
<p>Sámedikki rolla, ovddasvástádus ja váldi</p>
<p>Oassin sámiid giela, kultuvrra ja servodateallima iešmearrideamis galgá Sámedikkis leat duohta váldi mánáidgárdepolitihkas. Giellapolitihka ektui galgá Stuorradiggi fuolahit ahte Sámelága giellanjuolggadusat čuvvojuvvojit. Sámedikki rollan lea politihka ovddideapmi sámegiela várás mánáidgárddiin. Dán birra lea guorahallojuvvon Sámedikki dieđáhusas sámegiela birra ja Sámedikki dieđáhusas oahpahusa ja oahpu birra.</p>
<p>Sámediggi galgá láhčit diliid sámi mánáidgárdefálaldaga várás Norggas doarjjaortnegiid bokte. Dasto bargá Sámediggi politihka ovddidemiin mánáidgárdesuorggi várás, muhto das ii leat makkárge láhkapolitihkalaš fápmu. Konsultašuvdnašiehtadusa bokte ráđđehusain sáhttá Sámediggi váikkuhit ja oainnusmahttit dárbbu mánáidgárdeovddidanbarggus. Stuorámus váikkuhangaskaoapmi man bokte nannet sámi giela ja kultuvrra lea doarjja mánáidgárddiide. Doarjjaortnega ulbmilin lea ahte mánáin lea mánáidgárdefálaldat mii vuođđuduvvo sámi gillii ja kultuvrii (Sámedikki bušeahtta 2012). 2012:s juolluduvvui masá 6 miljon ru sámi mánáidgárddiide, badjel 800 000 ru juolluduvvui dáža mánáidgárddiid sámi ossodagaide, badjel 1,7 miljon ru mánáidgárddiide mat fállet sámi giellaoahpahusa, 480 000 ru prošeavttaide mánáidgárddiin ja 1.785.200 ru oahpponeavvuide.</p>
<p>Tabealla 1: Doarjja mánáidgárddiide. Doarjja ollásit ja doarjjaeavttut leat evaluerejuvvon ja dan dagai Asplan Viak 2010:s. Sámediggi lea maŋŋá revideren doarjjaeavttuid evaluerema bohtosiid geažil. Doarjja galgá fas evaluerejuvvot 2014:s. Sámedikkis leat maiddái doarjjaortnegat, earret eará sámegielat bargiid rekrutteremii mánáidgárddiide. Stipeanda addojuvvo ohppiide joatkkaskuvllain ja allaskuvllaid ja universitehtaid studeanttaide.</p>
<p>Sámedikkis leat máŋga ovttasbargooasálačča mat barget oktasaš mihttomeari guvlui. Dat leat Máhttodepartemeanta, Oahpahusdirektoráhta, Fylkkamanni ja mánáidgárddiid vánhenlávdegoddi (FUB). Sámedikkis lea lávga ovttasbargu maiddái ovttaskas gielddaiguin. Gielddain dat lea ovddasvástádus das ahte mánáidgárddiin leat buorit fálaldagat sámi gielas ja kulturoahpahusas. Gielddat leat mánáidgárddiid bearráigeahččaneiseválddit, maiddái priváhta mánáidgárddiid.</p>
<p>Sámedikkis lea oktavuohta maiddái ovttaskas mánáidgárddiiguin ja vánhemiiguin. Dasto lágida Sámediggi fierpmádatčoahkkimiid mánáidgárddiid bargiide dainna ulbmilin ahte ovddidit kvalitehta, buoridit gelbbolašvuođa ja vásihusaid lonuhallama dihte. Sámediggi láve maiddái bagadit mánáidgárdesuorggis sámi oahpahusas. Guktii jagis addá Sámediggi áigečállaga <span type="quote" xml:lang="fkv">“Stullan”</span></p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 414 siidu 453 siiddus mánáidgárddiid bargiid várás. Sámedikkis lea ovddasteaddji Finnmárkku fylkkamanni mánáidgárddiid dásseárvojoavkkus.</p>
<p>MÁHTTOVUOĐĐU Máhttovuođđu lea hástalussan Sámediggái dalle go strategiijat mánáidgárdeovddideami várás galget ráhkaduvvot. Sámediggi vuođđuda máhttovuođus iežas statistihkaide. Sámedikki jagi 2012 statistihkka čájeha ahte leat registrerejuvvon 23 sámi mánáidgárddi, 7 dáža mánáidgárddi main lea sámi ossodat ja 31 dáža mánáidgárddi main lea fálaldat sámi giellaoahpahusas. Sámi mánáidgárddit gávdnojit Girkonjárgga rájes davvin gitta Osloi máddin. Birrasii 70 % sámi mánáidgárddiin leat Finnmárkku fylkkas. Dattetge lea deaŧalaš deattuhit ahte statistihkka ii muital maidege mánáidgárddiid sisdoalu birra. Dát lea juoga maid <span type="quote">“Sámi logut muitalit”</span> lea čujuhan ja maid Sámediggi áigu čuovvolit.</p>
<p>Sámediggi oažžu mánáidgárddiid doarjaga hálddašeami oktavuođas loguid mat čájehit man ollu mánát ožžot sámi mánáidgárdefálaldaga. Sáhttá jurddašit ahte mánnálohku lea stuorát danne go sáhttet gávdnot mánáidgárddit mat eai oza doarjaga Sámedikkis vaikko sis livččii ge sámi fálaldat, ja dieinna lágiin eai registrerejuvvo min statistihkaide man ollu mánát ožžot sámi mánáidgárdefálaldaga. Sámedikki geahčastaga mielde ožžo 806 máná sámi mánáidgárdefálaldaga 2012:s. Diagrámma vuolábealde čájeha movt mánnálohku juohkása guoskevaš 7 fylkkas. Jagi 2012 logut čájehit ahte 62 % mánáin ožžo sámi mánáidgárdefálaldaga Finnmárkkus, 24 % Romssas, 5 % Norlánddas, 2 % Davvi-</p>
<p>Trøndelágas, 1 % Lulli-Trøndelágas, 1 % Rogalánddas ja 4 % Oslos ja Akershusas.</p>
<p>Tabealla 2: Mánnálohku mánáidgárddiin geat ožžot sámi fálaldaga.</p>
<p>Sámediggi lea maiddái ráhkadan geahčastaga man ollu mánát ožžot davvisámi-, julevsámi- ja máttasámi mánáidgárdefálaldaga (geahča diagrámmas vuolábealde). Geahčastat čájeha ahte davvisámi mánáidgárdefálaldat lea leamaš 7 fylkkas, ja ahte badjel 700 máná ožžot dán fálaldaga. Olles mánnálogus lea dát 90 % mánáid gaskkas. Lunddolaš lea ahte 60 % mánáin ožžot davvisámi mánáidgárdefálaldaga Finnmárkkus ja lagabui 30 % Romssas. Norlándda, Davvi-</p>
<p>Trøndelága, Lulli-Trøndelága ja Rogalándda fylkkain leat unnit go golbma máná geat ožžot sámi fálaldaga, ja Oslos ja Akerhusas lea lagabui 5 %. Julevsámi mánáidgárdefálaldat addojuvvo dušše gielddain mat gullet Norlándda fylkii, mii maiddái lea julevsámi guovlu. Ollislaš mánnálogus mat ožžot sámi mánáidgárdefálaldaga leat badjel 5 % mánát geat ožžot julevsámi mánáidgárdefálaldaga.</p>
<p>Ollislaš mánnálogus geat ožžot sámi mánáidgárdefálaldaga leat badjel 3 % mánát geat ožžot máttasámi mánáidgárdefálaldaga. 88 % máttasámi mánáidgárdefálaldagas addojuvvo máttasámi</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 415 siidu 453 siiddus guovlluin Davvi- ja Lulli-Trøndelágas. Unnit go 3 máná ožžot máttasámi mánáidgárdefálaldaga Finnmárkku, Norlándda ja Oslo ja Akershus fylkkain.</p>
<p>Tabealla 3: Man ollu mánát ožžot davvi-, julev- ja máttasámi mánáidgárdefálaldaga.</p>
<p>Dát geahčastat čájeha ahte Finnmárkkus ja Romssas leat eanemus mánát geat ožžot sámi mánáidgárdefálaldaga. Tabealla čájeha maiddái ahte sámi fálaldagat gávdnojit sámi guovlluin. Ovdamearkka dihte lea julevsámi mánáidgárdefálaldat gávdnomis julevsámi guovlluin Norlánddas. Dasto čájehit diagrámmat bajábealde ahte máttasámi mánát leat bieđgguid máŋgga fylkkas, maiddái olggobealde máttasámi guovlluid. Sámediggi lea registreren ahte lohku máttasámi fálaldagaid ektui maidda ohccojuvvo doarjja lea lassánan. Dákkár ovdáneami mii háliidit, seammás go Sámediggái lea deaŧalaš nannet ásahuvvon sámi mánáidgárdefálaldagaid.</p>
<p>Boahtteáiggis áigu Sámediggi bidjat mihttomearrin fokuseret diehtojuohkin- ja bagadanbarggu. Sámediggi vuordá ahte maiddái gielddat ja mánáidgárddiid eaiggádat váldet ovddasvástádusa dieđihan- ja bagadanbarggus sámi mánáidgárdefálaldagaid birra. Sámediggi áigu erenoamážit deattuhit julev- ja máttasámi mánáidgárdefálaldagaid áiggis ovddasguvlui. Danne go diet guovllut leat rašis dilis sámi giela ja kultuvrra suodjaleami ektui.</p>
<p>Analysajoavku ovddida Sámi logut muitalit 5 ahte lohku mánáidgárddiid ektui gos lea sámi fálaldat lea stabiila. Mánnálohku geain lei sámi mánáidgárdefálaldat, goarkŋui 2010/11 rájes 2011/12 rádjai guđain mánáin. Dasto njiejai mánnálohku sámi mánáidgárddiin ja sámi ossodagain dáža mánáidgárddiin 30 mánáin ja lohku stuorui 36 mánáin geain lei sámi fálaldat dáža mánáidgárddiin. Mánnálogu njiedjan mánáidgárddiin áigodagas 2005 – 2010 čilgejuvvo dainna go dán áigodagas geahppánedje golmma-, njeallje- ja viđajahkásaččat olles 16 % Finnmárkkus, ja measta 6 % Romssas ja 10 % Norlánddas. Dasto čuožžu Sámi logut muitalit 5 ahte <span type="quote">“jos mii juohkit ollislaš logu man lágan fálaldagat ledje, de oaidnit guhkes áiggi tendeanssa rievdamii. Mánnálohku sámi mánáidgárddiin ja sámi mánáidgárdeossodagain (dáža mánáidgárddiin) lea njiedjan, muhto mánnálohku eará sámi fálaldagain dáža mánáidgárddiin goarkŋui. Dat mearkkaša geavahusas dan ahte giella lea fuotnánan ovdaskuvlamánáid gaskkas maŋimuš guđa jagis, danne go fálaldat mii lassána, lea heajut go dat mii unnu.”</span> Sámediggi registrere dan maid analysajoavku ovddida. Sámi mánáidgárddiid lohku lea njiedjan go fas dáža mánáidgárddit main lea sámi fálaldat leat lassánan maŋimuš jagiin. Ollislaš mánáidgárdelohku lea bisson stabiilan. Sivvan dasa sáhttá leat dat go mánáidgárddit leat heaittihuvvon dahje ođđasis organiserejuvvon nu ahte leat geahppánan. Sivvan sáhttá leat maiddái dat Sámediggi dán áigodagas lea čavgen sámi mánáidgárddiid doarjjaeavttuid. Dat go mánáidgárddiid lohku main lea sámi fálaldat njiedjá vuorjašuhttá Sámedikki, ja mainna Sámediggi ii leat duhtavaš. Sámediggi háliida hoahpuhit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 416 siidu 453 siiddus boahtteáiggis diehtojuohkin- ja bagadanbarggu nu ahte maiddái áigeguovdilis doarjjaoažžut, mat dál eai oza doarjaga, dagašedje dan boahtteáiggis. Sámediggi oažžu dieđuid mánáidgárddiid birra mat eai oza doarjaga, ja dat sáhttá addit negatiivvalaš váikkuhusaid mánáide geaidda dat guoská, go sii dalle eai soaitte oažžut sámi mánáidgárdefálaldaga. Sámedikkis dál ii leat kapasitehta čuovvolit dán. Sámedikki áigumuššan doarjagiin mánáidgárddiide lea dán rádjai leamaš ahte dainna galgá láhčit diliid nu ahte gielddat ja priváhta mánáidgárdeeaiggádat sáhtášedje addit sámi mánáidgárdefálaldaga. Sámediggi oaidná ahte lea dárbu fas evalueret doarjjaortnegiid eavttuid. Mánáidgárddiid raporteremiid bokte oaidná Sámediggi ahte mánáidgárddit eai leat ovttaláganat sisdoalu eaige giela dáfus. Sámediggi háliidivččii heivehit doarjaga nu ahte mánáidgárddit sáhtášedje sihkkarastit sisdoalu ovddideami ja kvalitehta.</p>
<p>Tabealla 4: Sámi mánáidgárddiid lohku.</p>
<p>Tabealla čájeha ahte dan 23 sámi mánáidgárddis leat 14 gielddalaš ja 9 priváhta mánáidgárddi. 71 % gielddalaš sámi mánáidgárddiin ja lagabui 60 % priváhta sámi mánáidgárddiin leat Finnmárkkus. Oktiibuot lea lagabui 30 % gielddalaš mánáidgárddit Romssa, Davvi-Trøndelága ja Oslo ja Akershus fylkkain, muhto oktage ii leat Norlánddas. Romssa ja Norlándda fylkkain leat oktiibuot 30 % priváhta sámi mánáidgárddit, go fas Davvi-Trøndelágas ja Oslo ja Akershusas eai leat oppanassiige priváhta sámi mánáidgárddit.</p>
<p>Tabealla 5: Man ollu leat dáža mánáidgárddit main lea sámi ossodat.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 417 siidu 453 siiddus</p>
<p>Tabealla čájeha ahte dušše Finnmárkkus ja Romssas leat dáža mánáidgárddit main lea ossodat sámi fálaldagain. Dáin fylkkain lea maiddái oalle dássásaš juohku gielddalaš ja priváhta sámi mánáidgárddiid gaskka. Oktiibuot leat lagabui 60 % gielddalaš ja badjel 40 % priváhta sámi mánáidgárddi fylkkain.</p>
<p>Tabealla 6: Man ollu mánáidgárddit main lea sámi giellaoahpahusfálaldat. 2012:s ožžo 31 dáža mánáidgárddi doarjaga sámi giellaoahpahussii. Dán 31 mánáidgárddi gaskkas leat badjel 60 % gielddalaš mánáidgárddit ja lagabui 40 % leat priváhta mánáidgárddit. Romssas lea badjel 70 % gielddalaš ja lagabui 30 % priváhta mánáidgárddit main lea sámi giellaoahpahusfálaldat. Dán fylkkas leat maiddái eanemus mánáidgárddit main lea sámegielfálaldat ovttaskas mánáide. Lulli-Trøndelágas, Oslo ja Akershusas leat 3 dahje eanet gielddalaš mánáidgárddi, Norlánddas, Davvi-Trøndelágas ja Rogalánddas unnit go 3 gielddalaš mánáidgárddi main lea sámi fálaldat. Priváhta mánáidgárddiid gaskkas Romssas, Norlánddas ja Davvi-Trøndelágas leat 3 dahje eanet priváhta mánáidgárddi main lea sámi fálaldat, Oslos ja Akershusas leat unnit go 3 ja Lulli-Trøndelágas ja</p>
<p>Rogalánddas ii leat oktage.</p>
<p>ÁŊGIRUŠŠANSUORGGIT Dieđáhusas sámi mánáidgárdefálaldaga birra galgá biddjojuvvot fokus áŋgiruššansurggiide ja oainnusmahttit makkár hástalusat, mihttomearit ja strategiijat leat ovddabealde. Sámediggi áigu čuovvovaččas bidjat fokusa guđa áŋgiruššansuorgái. Dat ovdan buktojuvvojit guhtege sierra, muhto dattetge lea okta oktasaš mihttomearri suodjalit ja ovddidit sámi giela ja kultuvrra.</p>
<p>Áŋgiruššansuorgi 1 - Mánáidgárddi sisdoallu</p>
<p>Hástalusat</p>
<p>Sámedikki mánáidgárdepolitihkka vuođđuduvvo vuođđoektui ahte mánáidgárddiid kvalitehta ja sisdoallu ja mánáidgárddiid árvovuođđu leat guovddážis ollislaš sámi oahppopolitihka viidáseappot ovddideamis. Deaŧalaš lea ahte nationála oahppopolitihkas leat mihttomearit ja strategiijat maid bokte sihkkarastit ahte álgoálbmotrievttálaš unnimusstandárddat doahttaluvvojit. Áŋgiruššansuorgi reflektere ahte lea dárbu oktasaš pedagogalaš geađgejuolgái ja hástalusaide makkár sámi árvvuide mánáidgárddit galget vuođđuduvvot ja movt daid buoremusat sáhttá ollašuhttit. Bajimuš dásis ferte sámiide álbmogin sihkkarastojuvvot vuoigatvuohta ovddidit iežaset mánáidgárddiid gos oahpahusmetodat ja iežas oahpponeavvut leat guovddážis. Okta vuohki movt dan sáhtášii dahkat lea ahte sámit ieža ráhkadit ovdamearkka dihte rámmaplána sámi mánáidgárdefálaldaga várás. Dutkan čájeha ahte buot sámi mánáidgárddiin ii leat sámi sisdoallu. Vaikko mánáidgárddit njuolggadusaid bokte leat mearridan ahte sin doaibma galgá vuođđuduvvot sámi gillii ja kultuvrii ja doppe galget leat sámegielat bargit. Mánáidgárddi sisdoalu oktavuođas ii leat sáhka dušše metodaid ja oahpponeavvuid</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 418 siidu 453 siiddus birra, muhto maiddái man dásis ja movt sámi perspektiiva deattuhuvvo ja oainnusmahttojuvvo geavahusas. Okta hástalus lea sihkkarastit buori kvalitehta mánáidgárddi sisdollui seammás go mii diehtit ahte fágaolbmot eai leat doarvái. Deaŧalaš lea ahte gávdnojit fágaolbmot geain lea fágagelbbolašvuohta suorggis. Dát leat mielde sihkkarastimin buori kvalitehta ja dohkálaš fágalaš sisdoalu buoremusat ávkin mánáide, sin vánhemiidda ja sámi báikegottiide. Kulturgaskkusteapmi lea čađačuovvu suorgi mánáidgárddi sisdoalus. Kultuvrra oktavuođas lea sáhka árbbi ja árbevieruid birra, ja seammás bajásdoallama, háhkama ja ođasmahttima birra. Sámediggái lea deaŧalaš ovdánahttit dan ahte mánáidgárddit válddášedje vuolggasaji sámi kultuvrras dalle go sisdoallu plánejuvvo. Duhkoraddama bokte sáhttá deaŧalaš árvvuid gaskkustit earret eará nu ahte leat olgun luonddus ja ahte mánát besset searvat sámi árbevirolaš bargui. Sámi kultuvra galgá čuovvut sámi mánáidgárdefálaldaga lunddolaš oassin árgabeaivvis. Sisdoallu galgá leat buotbealat ja girjái, ja ovttaskas máná vuolggasajis. Sámi mánáidgárdefálaldaga sisdoallu galgá heivehuvvot buot mánáide beroškeahttá das gos riikkas ásset. Mánná galgá maiddái ovdánit, dán oktavuođas erenoamážit gielalaččat. Eaktun lea ahte gávdnojit sámegielat bargit mánáidgárddis.</p>
<p>Dat go sámi servodat lea nu máŋggabealat dagaha ahte sierra mánáidgárddit fertejit bidjat vuođđun báikkálaš kultuvrra mánáidgárddisteaset. Dát gáibida ahte bargiin ferte leat báikkálaš ja árbevirolaš máhttu. Dasto fertejit mánát oahppat gudnejahttit olles sámi máŋggabealatvuođa ja oktasaš áddejumi, ja máŋggakultuvrralaš servodaga oppalaččat. Sámiin leat doloža rájes leamaš sin ássanguovllut maidda geográfalaččat gullet; davvisámi, julevsámi ja máttasámi giellaguovllut. Dát sámi guovllut gávdnojit ain vaikko dat geográfalaččat leatge gáržon. Deaŧalaš lea ahte buot mánát besset oahppat iežaset kultuvrra birra beroškeahttá das gos riikkas ásset, ja seammás oahppat veaháš earáid árbevieruid, árvvuid ja norpmaid birra. Vánhemiin lea váldoovddasvástádus mánáid bajásgeassimis, geahča Mánáidgárdelága § 30 (1981). Vánhenovddasvástádus mearkkaša dan ahte vánhemiin lea fuolahusovddasvástádus mánás, ja ahte sis lea mearridanvuoigatvuohta máná ovddas. Dalle go mánná lea mánáidgárddis, váldá mánáidgárdi oasi fuolahus- ja bajásgeassindoaimmaide. Mánáidgárdi dievasmahttá ruovttu birrasa, ja ferte čájehit áddejumi sierra bearašhámiide ja árvvus atnit daid. Sámediggi oaidná man deaŧalaš lea ahte mánáidgárddit nu ollu go vejolaš gaskkustit sámi bajásgeassima árbevieruid. Mánáidgárdi ferte deattuhit ja vuhtii váldit fuolaheddjiid oainnu, ja movt sii bajásgesset máná. Dát gáibida dihto miellaguottu ja gelbbolašvuođa bargiin, vánhemiin, ja sámi servodagas oppalaččat. Mánáidgárddiid fysálaš struktuvrra hábmen lea deaŧalaš danne go mánnái váikkuhit olggut rámmaeavttut. Dávvirat ja ovdan buktimat leat symbolat ja muitalit mánáidgárddi siskkáldas kultuvrra ja dan árvvuid birra. Sámediggi oaivvilda ahte mánáidgárddiin galgá sámevuohta leat oidnosis objeavttaid ja dovdomearkkaid bokte. Dat sáhttet leat goahti, lávvu, sámi duhkorasat (duhkorasat sámi kultuvrras), sámi govvosiiguin čiŋaheapmi jna. Sámegiela visualiseren muitala maiddái movt mánáidgárdi deattuha sámi sisdoalu sihke giela ja kultuvrra ektui. Sámevuohta oidnosis lea deaŧalaš danne go dat addá mánnái gullevašvuođa dovddu ja dohkkeheami, ja dat sáhttá leat mielde nannemin sámi identitehta. Dáláš láhkaaddin ii atte buohkaide vuoigatvuođa oažžut sámi mánáidgárdefálaldaga. Mánáin lea vuoigatvuohta dušše oažžut saji mánáidgárddis, muhto sis ii leat vuoigatvuohta sámi mánáidgárdefálaldahkii, Øie-lávdegotti (NOU:2012, Til barnas beste, ny lovgivning for barnehagene) árvvoštallama mielde ii leat oiddolaš lága bokte fievrridit rievtti oažžut sámi mánáidgárdefálaldaga ođđa mánáidgárdelágas, dan sivas go dan ii leat vejolaš čuovvolit. Dás ii leat Sámediggi álggage ovttaoaivilis. Mánáidgárdemánát berrejit lága dáfus biddjojuvvot ovtta dássái vuođđoskuvlla ohppiiguin go guoská vuoigatvuhtii oažžut sámi fálaldaga. Go livččii individuála vuoigatvuohta oažžut sámi mánáidgárdefálaldaga, de mearkkašivččii dat dan ahte buot mánát geat háliidit oččošedje fálaldaga mas sámi giella ja kultuvra deattuhuvvo. Nugo ortnet dál lea, de dat ii leat doarvái dárkil. Sámediggi oaivvilda ahte ferte lága bokte mearriduvvot ahte buot mánáin geat háliidit lea vuoigatvuohta sámi mánáidgárdefálaldahkii beroškeahttá guđe oasis riikkas ásset.</p>
<p><em type="italic">Ujárgga gielddas lei jagiin 2009, </em><em type="italic">2010 ja 2011 nuvttá mánáidgárdesadji. Jagi 2012 rájes máksá sadji1500,- ru mánnui (mielde </em><em type="italic">borramuš). Sii geaid dienas lea unnit go 3G mákset mánáidgárdesaji ovddas 500,- ru (mielde borramuš). Addojuvvo </em><em type="italic">maiddái 50 % vuoládus oappáid ja vieljaid ovddas. </em></p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 419 siidu 453 siiddus</p>
<p>Sámedikki rolla lea nappo dalle váikkuhit sámi sisdoalu bisuheami ja ovddideami mánáidgárddiin. Sámediggi áigu politihkas bokte gáibidit ahte bargiide biddjojuvvo unnimus gáibádus das man ollu sis galgá leat kulturmáhttu ja kulturáddejupmi.</p>
<p>Gielddain ja fylkkamanniin lea váldi mánáidgárddiid ektui ja dat galget bearráigeahččat daid. Sámediggi sáhttá bearráigeahčat doarjaga maid Sámediggi ieš juolluda. Dát boahtá ovdan buot juolludusreivviin. Muhtun áššiid lea dárbu bearráigeahččat ja dat dahkkojuvvo maid dan ektui ahte geavahuvvojit go ruđat eavttuid mielde. Bearráigeahččan lea mielde bidjamin fokusa mánáidgárddi sisdoalu kvalitehtii ja sámegillii. Sámedikkis ferte leat eanet árjjalaš rolla ja ovttasbargu guoskevaš oasálaččaiguin mat bearráigehččet mánáidgárddiid. Sihkkarastin dihte ahte sámi perspektiiva leat mielde.</p>
<p>Mihttomearri</p>
<p>Mánáidgárddis lea sámi sisdoallu mii ovdánahttá máná oahppama ja hápmašuvvama ovttasbargguin ja áddejumiin máná ruovttuin.</p>
<p>Strategiijat Sihkkarastit dan ahte mánáidgárddiid eaiggádiin lea máhttu sámi gielas ja kultuvrras.</p>
<p>Váikkuhit dan ahte mánáidgárddiin lea fágalaš gelbbolašvuohta sámi gielas ja kultuvrras ja ahte dat deattuhuvvo mánáidgárddis. Váikkuhit dan ahte studeanttat ožžot álgooahpu sámi gielas ja kultuvrras.</p>
<p>Áŋgiruššansuorgi 2 - Giellamovttiidahttin mánáidgárddis</p>
<p>Hástalusat</p>
<p>Sámedikki mielas lea mánáidgárdemánáid giellaoahpahus ja giellamovttiidahttin okta dain deaŧaleamos surggiin mánáidgárdepolitihka siskkobealde. Sámelágas (1987) mearriduvvo ahte sámegiella lea almmolaš giella Norggas ja ahte sámegiella ja dárogiella lea ovttadássásaš gielat. Rámmaplánas mánáidgárddi sisdoalu ja doaimmaid birra (2011) daddjojuvvo ahte mánáidgárdi galgá árjjalaččat bargat máná giellaovddidemiin. Okta Sámedikki giellamihttomeriin lea ahte boahtteáiggis livčče eanet sámi giellageavaheaddjit. Sámegielat leat sorjavaččat das ahte mánát ohppet giela ruovttus ja dasto mánáidgárddis ja skuvllas. Danne áigu Sámediggi árjjalaččat bargat dan ala ahte nannet ja láhčit diliid nu ahte buot mánát oččošedje giellaoahpahusa masa sis lea vuoigatvuohta. Bargo- ja searvadahttindepartemeanta lea ráhkadan sámegielaid doaibmaplána (2009). Dán doaibmaplánas leat mihttomearit, hástalusat, guhkes áiggi strategiijat ja doaibmabijut giellaoahpahusbargui sámi mánáid ja nuoraid várás. Dát leat viiddis áŋgiruššamat main Sámediggi lea mielde mánáidgárdepolitihkas bokte.</p>
<p>Doaibmaplána vejolaš rievdadeami oktavuođas berre Sámediggedieđáhus sámi mánáidgárdefálaldaga birra biddjojuvvot vuođđun. Muđui čujuhit Sámediggedieđáhussii sámegiela birra mas doaibmaplána birra guorahallojuvvo eanet. Giellamovttiidahttin mánáidgárddiin ii leat ovttalágan go doppe lea mánáin sierralágan gielladuogáš. Dáláš mánáidgárddiin gávdnojit ollu variašuvnnat das makkár giellafálaldat addojuvvo. Vaikko mánáidgárddis lea njuolggadusaiguin mearriduvvon ahte mánáidgárdi lea sámi mánáidgárdi, de sáhttá das movt sámegiella geavahuvvo leat variašuvnnat. Mii diehtit maiddái ahte dárogielat mánát ohcet saji sámi mánáidgárddiin, ja mii diehtit ahte dat váikkuha giellabirrasa nu ahte dárogiella vuoitá. Sámedikki giellapolitihkka sihkkarastá máŋggabealatvuođa ja variašuvnnaid sámi gielaid ektui. Giellafálaldaga báikkálaččat heiveheapmi lea deaŧalaš. Sihke mánát geain lea sámegiella eatnigiellan ja mánát geain sámegiella lea nubbin giellan fertejit oažžut vejolašvuođaid oahppat sámegiela ja ovddidit</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 420 siidu 453 siiddus dan viidáseappot. Nu fertejit ge mánáidgárddiin leat sierralágan mihttomearit giellaoahpahusa várás dađi mielde makkár mánát doppe leat áiggis áigái. Mánáidgárdi šaddá dakkár arenan gos sihke dárogielat mánát ohppet sámegiela ja gos sámegielat mánát besset ovddidit sámegiela doaibmi guovttegielatvuođa ektui. Dat go mánáid giellagelbbolašvuođas leat stuorra variašuvnnat buktá hástalusaid movt láhčit diliid giellamovttiidahttimii. Danne fertejit mánáidgárddit hukset fálaldaga mánáid gielalaš ovdáneami ja duogáža mielde. Mánáidgárdi ferte láhčit diliid nu ahte bargit ja mánát ovttas geavahit sámegiela duhkoraddangiellan, oahppangiellan ja válljejit geavahit sámegiela go leat ovttas eará sámegielagiiguin. Sámegielat mánát leat álohii muhtun dásis guovttegielatvuođa ovddideamis ovtta dahje máŋgga sámegielain ja dárogielain, dahje eará gielain. Mánáidgárdi galgá sihkkarastit ahte mánát ovdánit sámegielas, nu ahte sin sámi giela ja kultuvrra sisdoallu ii fuotnán, muhto nanosmuvvá. Dán sihkkarastima dihte lea deaŧalaš ahte mánáidgárddis lea čielga giellapolitihkka. Mánát geat galget ovddidit ja oahppat giela dárbbašit sámegielat arena gos eará gielat eai seaguhuvvo. Organiserema ja metodaid ferte geahččat máná gielalaš duogáža ja mánáidgárddi mihttomeari vuođul go guoská giellaovddideapmái. Sáhttit čujuhit Álttá siidda sámi mánáidgárdái gos lea čielga giellapolitihkka. Dát fálaldat addá vánhemiidda einnostan vejolašvuođa sámegiela ektui. Muđui čujuhit</p>
<p>Sámediggedieđáhussii sámegiela birra.</p>
<p>Sámedikki mielas lea leamaš buoremus váikkuhangaskaoapmi dat go gullá sámegiela hálddašanguvlui, dasa ahte odne oažžut vuogádatlaš giellabargguid. Dát ortnet ii leat buot sajiin addán bohtosiid nugo vurdojuvvui. Sámediggi oaivvilda muđui ahte eará distrivttat gos sámit ásset nugo ovdamearkka dihte Áltá, Røros ja Romsa fertejit maiddái láhčit diliid sámegiela várás mánáidgárddiin. Dáin guovlluin leat árbevirolaččat ássan sámit. Mánáidgárddit galget mánáidgárdelága mielde váldit vuhtii sámi mánáid giela ja kultuvrra. Dát ii leat čadnojuvvon sámi distriktii, muhto sorjá das gos mánát leat mánáidgárddis. Mátta- ja julevsámegielat leat rašis dilis ja dárbbašit doaibmabijuid mat njuolga čujuhit daid erenoamáš dárbbuide mat dáin servodagain leat. Jos gielat galget oažžut buriid ovdánanvejolašvuođaid, de lea dárbu sierra áŋgiruššat mátta- ja julevsámi guovlluin. Sámediggi oaidná ahte okta hástalusain giellamovttiidahttinbarggus lea dat go váilot resursaolbmot ja fágaolbmot geain lea gelbbolašvuohta sámegielas. Go eai leat dakkár rávesolbmot geain livččii gelbbolašvuohta šaddá giellaoahpahusas váilevaš. Dattetge dahket ollu mánáidgárddit buori barggu giellaovddidanbarggu oktavuođas. Buorre kvalitehta oahpahusas lea deaŧalaš jos mánát galget dovdat ahte mánáidgárdefálaldat lea buorre. Sámediggi deattuha ahte searvvaheaddji oahppanbiras lea deaŧalaš, gos leat sámegielat bargit geat geavahit sámegiela go ovttastallet mánáin, fágalaččat heivehuvvon vugiin máná guovttegielatvuođa ovddideami ja individuála eavttuide dávistettiin. Mánáidgárddiid bargit leat gielalaš ovdagovat mánáide dakkár agis goas mánáide lea álki dahkat váikkuhusa. Danne lea deaŧalaš ahte sihke ovdaskuvlaoahpaheaddjit ja veahkkebargit ovddidit pedagogalaš ámmátlašvuođa ja dihtomielalaččat čájehit mii lea sin rolla giellaoahpahusas. Sámediggi oaidná ahte dáláš gilvoservodagas bargosajiid alde lea hástalussan bisuhit sámegielat bargiid mánáidgárddiin. Go giellaoahpahusas galggaš leat buoremus vejolaš kvalitehta de ferte váldit ávvira gelbbolašvuođas, muhto maiddái ahte sáhttá ovddidit dan viidáseappot ja ođasmahttit máhtu árjjalaš proseassa bokte. Nugo ovdal namuhuvvon de deaividit bargit mánáidgárddis mánáid geain lea iešguđege lágan gelbbolašvuohta sámegielas. Dát gáibida bargiin maiddái gelbbolašvuođa guovttegielatpedagogihkas. Sámi ovdaskuvlaoahpaheddjiin leat stuorra hástalusat organiserema ja metodaválljema ektui giellaoahpahusas. Sámediggi oaidná deaŧalažžan ráhkadit plánaid movt dáid mánáid galggašii čuovvolit ja ahte mánát juhkkojuvvojit joavkun giellamáhtu mielde. Ollu mánáidgárddiin main lea sámi fálaldat sáhttet leat unnán ovdaskuvlaoahpaheaddjit. Fágalaš digaštallan mánáidgárddis gos lea dušše okta ovdaskuvlaoahpaheaddji sáhttá šaddat váilevaš. Deaŧalaš lea ráhkadit arenaid fágalaš digaštallamiid várás.</p>
<p>Vánhemat leat deaŧalaš ovttasbargoguoimmit giellabarggus mánáidgárddis. Mánáidgárdelágas (2006) lea mearriduvvon ahte mánáidgárdi ovttasbargguin ja áddejumiin ruovttuin goziha mánáid dárbbu fuolahusa ja duhkoraddama ektui, ja ovdánahttá oahppama ja hápmašuvvama vuođđun juohkelágan ovdáneapmái. Giellaoahpahus mánáidgárddis gáibida ollu barggu sihke bargiin ja vánhemiin.</p>
<p>Hástalussan lea loktet sámegiela stáhtusa nu ahte vánhemat válljejit sámegiela juo mánáidgárddis. Go</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 421 siidu 453 siiddus galgá oažžut áddejumi ja oainnu/máhtu giellabarggus, de berrejit maiddái vánhemat buoridit gelbbolašvuođa. Dasto ferte oažžut vánhemiid válljet sámegiela mánáidasaset maiddái viidáseappot skuvllain nu ahte šaddá lunddolaš čuovvut mielde sámegiela vuođđooahpahusas skuvllas. Sámegiela ferte eanet oainnusmahttit sihke ruovttuin ja mánáidgárddiin. Doarjja maid mánáidgárddit ožžot Sámedikkis geavahuvvo dávjá giellamovttiidahttimii ja giellaoahpahussii. Sámedikki rolla lea addit doarjagiid ja čuovvolit dan dieđuid mielde maid ožžot doarjjaoažžuin. Sámediggi oaidná ahte leat eanet hástalusat maid sáhttá čatnat doarjjaortnegii. Mánáidgárddit mat gullet kategoriijai sámi mánáidgárddit ožžot dál eanet doarjaga giellaoahpahussii go dáža mánáidgárddit. Sáhttá árvvoštallat ahte doarjjaortnet boahtteáiggis šattašii dávgaseabbon ja heivehuvvošii ovttaskas mánáidgárddi dárbbuide. Dát sáhttá addit oalgeváikkuhusaid kvalitehtii ja mánáidgárddiid mihttomeari juksamii.</p>
<p>Muhtumat oaivvildit ahte vaikko mánáidgárddis eai leat ge sámegielat bargit, de berrejit dat oažžut sámi mánáidgárdedoarjaga jos dat deattuhit sámi kultuvrra. Sámediggi lea dál doalahan dan ahte mánáidgárddis gos sámi giella ja kultuvra deattuhuvvo galget leat sámegielat bargit. Dán gáibádusa áigu Sámediggi bisuhit. Sámediggi háliida boahtteáiggis ráhkadit doarjagii dakkár eavttuid maiguin sáhttá mihtidit. Sávvat beassat oaidnit olahit go mánáidgárddit mihttomeari vai sáhttá bidjat váikkuhangaskaomiid dohko gos eai leat nu buorit bohtosat. Dát sáhtášii buoridit mánáidgárddiid kvalitehta.   Mihttomearri  Mánáid giellamovttiidahttin davvi-, julev- ja máttasámegielas nannejuvvo.</p>
<p>Strategiijat</p>
<p>Láhčit árra giellamovttiidahttima mánáidgárdefálaldaga bokte. Váikkuhit formála gelbbolašvuođa sámi gielas bargiid gaskkas.</p>
<p>Áŋgiruššansuorgi 3 - Giellalávgunmodeallat</p>
<p>Hástalusat</p>
<p>Giellalávgunmodeallan dán oktavuođas áddejuvvo dat giellaoahpahusmetoda mas nubbi giella dahje amas giella geavahuvvo máná birrasis. Deattuhuvvo ahte giela oahppá eará doaimmaid bokte. Mánáidgárddis vuođđuduvvo giellalávgunmetodihkka prinsihppii ahte mánná oahppá sámegiela go searvá doaimmaide, maidda bargit servet ja sii sáhttet addit gielalaš rávvagiid mánáide. Dát gáibida ahte leat sámegielat bargit. Vásihusat čájehit ahte ollu sámi mánáidgárddiin ja ossodagain lea sihke dárogiella ja sámegiella beaivválaš giellan, ja giellaoahpahusa mihttomearit molsašuddet distrivttas distriktii. Dalle leage mánáidgárddiin dárbu dakkár ovddidanmodeallaide mat čatnasit ovttaskasa gielladillái ja báikkálaš diliide. Hástalussan lea oktasaš geađgejuolgi bargiid giellaoahpahussii. Go vállje nu gohčoduvvon <span type="quote" xml:lang="kmr">“nana”</span> giellalávgunmodeallaid mánáidgárddiin gos lea sámi fálaldat de buvttiha dat positiivvalaš ahtanuššama ja máhttoovddideami giellaoahpahusas. Tendeansan mánáidgárddiin lea leamaš geavahit <span type="quote">“ii árjjalaš”</span> modeallaid man oktavuođas giellabargu ii leat addán dakkár bohtosiid maid leat sávvan. Dá lea juoga maid Sámediggi áigu rievdadit. Sámediggi lea ovdal addán ruđaid ”Elgå-prošektii ”(Dieđut Nr. 1/2007 <span type="quote" xml:lang="nob">"Samisk språk i Svahken Sijte"</span>), ja Loabáid suohkanii geahččalit giellalávgunmálle mánáidgárddis. Dalle garvá dan ahte giellaoahpahus mánáidgárddiin ii livččii</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 422 siidu 453 siiddus soaittáhagas dahje olbmui duohke. Hástalussan lea ovddidit metoda mii heive diliide. Sámegielaid doaibmaplánas lea earret eará dát okta doaibmabijuin. Sámedikki rolla barggus giellalávgunmodeallaiguin lea maiddái addit doarjaga ja gulahallat fylkkamanniiguin ja gielddaiguin. Dat mánáidgárddit mat nagodit čađahit giellalávguma ja jukset bohtosiid, fertejit sáhttit oažžut eanet doarjaga váikkuhangaskaoapmin ja earáid movttiidahttima dihte.</p>
<p>Raporttaid bokte maid Sámediggi oažžu mat galget oainnusmahttit doarjaga geavaheami, čájeha ahte ollu mánáidgárddit leat bisánan. Dát lea sivvan dasa go giellalávgunmodeallat lea okta áŋgiruššansurggiin Sámedikki politihkalaš barggu oktavuođas.</p>
<p>Mihttomearri</p>
<p>Mánáidgárddit geavahišgohtet daid giellalávgunmodeallaid ja giellamovttiidahttinvugiid mat leat geahččaluvvon ja maid ektui lea dutkama bokte máhttu, nu ahte diehtit ahte dat heivejit ulbmilii.</p>
<p>Strategiijat</p>
<p>Movttiidahttit ovddidanbarggu nu ahte áiggis áigái gávdnojit heivvolaš giellaoahpahusmodeallat maiguin sáhttá dustet boahtteáiggi hástalusaid. Sihkkarastit vuogádagaid nu ahte mánáidgárdeeaiggádat sáhttet geavahit daid giellalávgunmodeallaid mat leat geahččaluvvon ja mat addet positiivvalaš ovdáneami gillii.</p>
<p>Áŋgiruššansuorgi 4 - Sámegielat bargiid rekrutteren</p>
<p>Hástalusat</p>
<p>Sámi servodagas leat stuorra hástalusat ovddabealde go guoská sámegielat bargiid rekrutteremii geat máhttet davvi-, julev- ja máttasámegiela. Jos mánáidgárddiid galggaš sáhttit ovddidit viidáseappot oahpaheaddji orgánan ja mat devdet oahppogáibádusa mánáidgárdelága mielde, de lea deaŧalaš hástalussan oažžut eanet sámegielat bargiid mánáidgárddiide. Mánáidgárddiin leat dál bargin sihke ovdaskuvlaoahpaheaddjit/pedagogat ja veahkkebargit. Pedagogalaš bargit ja eará sámegielat bargit leat vuođđun boahtteáiggi mánáidgárddiide. Danne lea sámegielat ovdaskuvlaoahpaheddjiid ja eará bargiid rekrutteren deaŧalaš. Studeanttat geat váldet ovdaskuvlaoahpaheaddjioahpu leat geađgejuolgin boahtteáiggis. Jos eai leat eanet sámegielat ovdaskuvlaoahpaheaddjit, de ii ovdán sámi servodat nugo háliidit. Sámediggi lea ožžon ollu dieđuid mánáidgárddiin dan birra ahte lea váttis rekrutteret sámegielat bargiid, pedagogaid rájes, veahkkebargiid ja sadjásaččat rádjai. Dát hástalus ii leat dušše guovlluin mat lea sámegiela hálddašanguovllu olggobealde, muhto maiddái dan siskkabealde. Sámediggi áigu politihkas bokte váikkuhit dan ahte sámegielat bargiid váilivuohta unnošii ja šattašii álkit rekrutteret ja bisuhit sihke sámegielat ovdaskuvlaoahpaheddjiid ja veahkkebargiid. Butenschøn-lávdegoddi, mii nammaduvvui 2010:s čielggadit sámi dutkama ja alit oahpu ovdánan dovdomearkkaid, dárbbu ja mihttomeriid, lea buktán muhtun doaibmabidjoevttohusaid raporttastis. Sámediggi doarju lávdegotti evttohusa ahte <span type="quote">“várrejuvvojit ruđat lassiohppui ja ásahuvvojit ortnegat vai fágalaš ja hálddahuslaš bargit sáhtášedje doaibmat sámegielain. Ortnegiin ferte láhčit doarvái geavatlaš oahpahusa sámegielas, sihke álgodásis ja joatkkadásiin”</span> (Butenschøn-lávdegoddi 2012). Sámediggi háliida eanet fokusa sámi árbedieđuide mánáidgárddiin. Buot mánáidgárddit main lea sámi fálaldat fertejit vuođđudit doaimmaset sámi árvvuide ja leat eanet dihtomielalaččat dán lágan máhtu gaskkusteamis. Sámediggi oaidná ahte hástalussan lea rekrutteret sámegielat bargiid geain lea máŋggabealat gelbbolašvuohta. Dárbbašuvvojit bargit geain lea kulturáddejupmi, kulturgelbbolašvuohta ja máhttu árbevirolaš sámi barggus. Sámediggi oaidná ahte mánáidgárdesuorggis lea ovddabealde buolvamolsun. Nuorain geat dál ohcet barggu mánáidgárddiin ii leat seamma ollu go ovdal kultuvrralaš gelbbolašvuohta mii buolvvain sin ovddabealde lei. Earret eará</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 423 siidu 453 siiddus ii leat gelbbolašvuohta duojis, borramušárbevieruin ja muitalan árbevieruin seamma nanus go ovdal lei. Mánáidgárddiin main lea sámi fálaldat lea dievdobargiid rekrutteren deaŧalaš doaibmabidju, ja maid stuorra hástalussan. Kampánja oažžut eanet almmáiolbmuid mánáidgárddiide lea čađahuvvon. Sámediggi lea veaháš eahpesihkar dan ektui man stuorra ávki nationála kampánjjain lea sámi mánáidgárddiide. Rekrutteren dihte eanet sámi albmáid mánáidgárddiide áigu Sámediggi árvvoštallat sierra sámi kampánja čađaheami. Sámedikki 01.11.12 iežas statistihkka čájeha ahte 30 sámi mánáidgárddiin ja dáža mánáidgárddiin main lea sámi ossodat ledje oktiibuot 26 almmáiolbmo barggus. Dát čájeha ahte dievdooassi lei sullii 15 %. Sin gaskkas lei okta jođiheaddji/rektor, 5 almmáiolbmo pedagogalaš jođiheaddjin (1 geas ii lean ovdaskuvlaoahpaheaddjioahppu), okta ovdaskuvlaoahpaheaddji, 18 veahkkebargi ja okta kulturbargi (40 %). Nugo mii oaidnit leat eanemusat veahkkebargit, nappo geain ii lean fágaoahppu almmáiolbmot, ja dušše guđa albmás lei pedagogalaš oahppu. Sámediggi oaidná iežas statistihkain ahte dievdooassi molsašuddá jagis jahkái, ja dábálaš lea ahte ollu albmát barget mánáidgárddis dušše ovtta jagi háválassii. Sámediggi háliida bidjat fokusa sámi albmáide dásseárvoaktevran ja lágida danne sámi dievdokonferánssa 2012:s. Mihttomearrin lea earret eará giktalit eanet ovttas bargat dásseárvvuin. Sámediggi háliida ahte dain konferánssain livččii ávki maiddái sámi mánáidgárdefálaldahkii.</p>
<p>Sámediggedieđáhusa (2012) mielde ealáhusovddideami birra leat mis ovddabealde ollu hástalusat servodatovddideami ektui sámi guovlluin. Dat čájeha negatiivvalaš álbmotovdáneami ja sentraliserema, viiddis rievdadusaid ealáhusstruktuvrras ja ásahandávjodat lea vuollin ja lea dárbu ođđa háhkamii. Gávpogiidda Áltái, Romsii ja Osloi lea stuorra sentraliseren. Ollu nuorat háliidit ássat gávpogiin ovdal go sámi guovlluin. Nu eai geasut ge ollu smávva báikkit ássanbáikin, ja mánáidgárddit smávva báikkiin rahčet erenoamážit bargiid rekrutteremiin. Dáža mánáidgárddiin váilot birrasii 4000 ovdaskuvlaoahpaheaddji. Mánáidgárddit mat eai nagot rekrutteret sáhttet oažžu sierra lobi mánáidgárdelága gáibádusas. Dilli lea leamaš nu máŋggaid jagiid. Leat ollu sivat manne váilot ovdaskuvlaoahpaheaddjit, muhto ieža ovdaskuvlaoahpaheaddjit vástidit bálká ja buoret fágabiras ovdáneapmái lea deaŧalaš jos sii galget joatkit bargat mánáidgárddis. Sámegielat bargiid rekrutterema várás lea muhtun gielddat válljen addit sámegielagiidda buoret bálkká. Sámediggi doarju dán lágan doaibmabiju. Dál ii gávdno makkárge statistihkka mas sáhtášii oaidnit man galle sámegielat ovdaskuvlaoahpaheaddji gávdnojit dahje gos sámegielat veahkkebargit rekrutterejuvvojit. Dát váilivuohta dagaha váttisin plánet sihke ámmáhii rekrutterema ja gelbbolašvuođa buorideami sis gaskkas geat juo barget mánáidgárddiin (Sámi logut muitalit 2, 2009). Dat maid mii dattetge diehtit lea, dieđuid mielde mánáidgárddiin ahte váilot ovdaskuvlaoahpaheaddjit julev- ja máttasámi mánáidgárddiin. Muhto maiddái muhtun davvisámi guovlluin rahčet ámmáhii rekrutteremiin.</p>
<p>Sámedikkis leat iežas statistihkat mánáidgárddiid bargiin. 2012:s leat 30 mánáidgárddi mat leat ožžon doarjaga sámi mánáidgárdái dahje sámi ossodahkii, ja dáid mánáidgárddiid loguid mii geavahit vuođđun. Dán 30 mánáidgárddi gaskkas, leat nugo ovdalis namuhuvvon 23 sámi mánáidgárddi ja 7 dáža mánáidgárddi main lea sámi ossodat. Nappo leat 31 mánáidgárddi mat addet sámegielat fálaldaga ovttaskas mánáide, muhto dat mánáidgárddit eai leat mielde statistihkas mii čuovvu. 23 sámi mánáidgárddis lea buohkain sámegielat jođiheaddji. Dan 30 mánáidgárddis mat leat mielde</p>
<p>Sámedikki statistihkain leat oktiibuot 55 ossodaga. Norbman juohke ossodagas lea okta pedagogalaš jođiheaddji ja guokte veahkkebargi (dahje 1 ovdaskuvlaoahpaheaddji ja okta veahkkebargi). 55 pedagogalaš jođiheaddji gaskkas leat 52 sámegielaga. Nappo váilot golbma pedagogalaš jođiheaddji 30 mánáidgárddis. Dattetge buohkat dán golbmasis váldet dál sámegiel kurssa ja máhttet veaháš sámegiela. Vihttasis 30 pedagogalaš jođiheaddji gaskkas lea maiddái sierra lohpi go sis ii leat ovdaskuvlaoahpaheaddjioahppu. Eará bargiid gaskkas leat golbma veahkkebargi geain dárogiella lea eatnigiellan. Lea ráhkaduvvon nationála rekrutterenstrategiija sámi alit oahpu várás (2011-2014). Go leat unnán sámegielagat ohccin sámi alit ohppui, de evttohit strategiijas ahte lea stuorra dárbu oažžut ii-</p>
<p>Máttá-Várjjaga gielda áddá 25.000,- ru eanet jahkái Sandnes mánáidgárddi sámi ossodaga sámegielat bargiide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 424 siidu 453 siiddus sámegielagiid váldit alit oahpu. Sámediggi oaidná ahte dát áiggi mielde sáhttá leat mielde rekrutteremin eambbogiid sámi alit ohppui. Nationála dásis lea Máhttodepartemeanta almmuhan strategiijaid váikkuhan dihte ovdaskuvlaoahpaheddjiid rekrutterema ja bisuheami mánáidgárddis: <span type="quote" xml:lang="nno">“Kompetanse i barnehagen - strategi for kompetanseutvikling i barnehagesektoren 2007-2010/2011”</span> ja <span type="quote" xml:lang="nno">”Strategi for rekruttering av førskolelærere til barnehagen 2007-2011 (GLØD)”</span>. Sámediggi lea maiddái searvan dán bargui. Sámedikki vuođđonjuolggadusaid mielde, § 2-3 a, Sámediggeráđi politihkalaš álggahanjulggaštusas áigodahkii 2009-2013 čuožžu ná: ” Mii áigut nannet fágaolbmuid rekruterema sámegiela ja kulturmáhtu fágasurggiin, ja okta doaibmabidju maid mii deattuhit olahan dihte dan, lea vejolašvuohta oažžut lávdaduvvon oahppofálaldaga. (…).” Sámi allaskuvllas ja eará allaskuvllain ja universitehtain lea eanet guovddáš rolla rekrutteremis alit ohppui. Sámedikki rollan lea váikkuhit rekrutterema stipeandaortnegiid bokte. Deaŧalaš lea maiddái áŋgiruššat ovttasbarggu ektui allaskuvllaiguin ja universitehtaiguin vai Sámedikki stipeandaortnegat dávistivčče sin oahppofálaldagaide.</p>
<p>Mihttomearri</p>
<p>Mánáidgárddiin leat doarvái sámegielat bargit.</p>
<p>Strategiijat</p>
<p>Sihkkarastit sámegielat ovdaskuvlaoahpaheddjiid/pedagogaid ja eará bargiid rekrutterema.</p>
<p>Váikkuhit ahte eanet almmáiolbmot barggašedje mánáidgárddiin. Sihkkarastit buriid bargoeavttuid sámegielat bargiide nu ahte sii bisošedje mánáidgárddis.</p>
<p>Áŋgiruššansuorgi 5 - Pedagogalaš ávdnasat ja duhkorasat</p>
<p>Hástalusat</p>
<p>Sámedikkis lea ovddasvástádus meroštallat mihttomeriid, strategiijaid ja doaibmabijuid váikkuhangaskaoapmin oahpponeavvuid ovddideapmái plánadahkosiid ja jahkásaš bušeahtaid bokte.</p>
<p>Sámedikkis lea ovddasvástádus ruđaid juohkimis ja váikkuhangaskaomiid čuovvoleamis ja bearráigeahččamis láhkadahkosiid, njuolggadusaid ja njulgosiid ektui. Sámediggi váikkuha sámi oahpponeavvuid ja pedagogalaš ávdnasiid árjjalaš ovddideapmái, ja lea áigodagas 2009-2012 čatnan dán barggu mearriduvvon strategiijaide <span type="quote">“Sámedikki strategalaš plána oahpponeavvuid ráhkadeapmái 2009-2012”</span>. Plánas lea višuvdna ahte gávdnojit oahpponeavvut buot fágasurggiid várás ja buot fágaid várás davvi-, julev- ja máttasámegielas, gaskaoapmin juksat Mánáidgárddiid rámmaplána mihttomeriid ja mihttomeriid oahppoplánadahkosis Máhttolokten – Sámi. Sámedikki strategalaš plánas oahpponeavvuid ráhkadeapmái 2009-2012 meroštallojuvvojit sámi oahpponeavvut ná:</p>
<p>Oahpponeavvut mat leat ráhkaduvvon ja almmuhuvvon oahpahussii sámegielas ja sámegillii mánáidgárddiin, vuođđoskuvllas ja joatkkaoahpahusas, dás maiddái erenoamášoahpahusas ja rávesolbmuidoahpahusas Oahpponeavvut ráhkaduvvon eará gielaide ja mat jorgaluvvojit ja/dahje heivehuvvojit sámegillii Oahpponeavvun adnojuvvojit prentejuvvon ja digitála oahpponeavvut, bargogirjjit, oahpaheaddjibagadusat, fáddágirjjit dahje gihppagat, gáiddusoahpahusprográmmat, pedagogalaš prográmmagálvvut, audiovisuálalaš oahpponeavvut, čuovgaárkkat, plánššat, modeallat, minstarat, spillat, duhkorasat ja eará ovdanbuktimat buot vuođđooahpahusa geavahussii.</p>
<p>Sámediggi ja Máhttodepartemeanta ásahedje 2010:s bargojoavkku árvvoštallat movt árjjaleappot organiseret sámi oahpponeavvoovddideami boahtteáiggis. Raporttas lea gávnnahuvvon ahte eanemus ulbmillaš lea geavahit doahpaga mánáidgárddiid pedagogalaš ávdnasat. Dán dieđáhusas válljet mii geavahit doahpagiid pedagogalaš ávdnasat ja duhkorasat. Pedagogalaš ávdnasiid ektui čujuhuvvo</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 425 siidu 453 siiddus raporttas máŋgga beallái. Vuosttažettiin dárbbašuvvojit pedagogalaš ávdnasat mánáidgárddiid rámmaplána buot čieža fágasuorgái ja buot golmma sámegillii. Dárbbašuvvo metodalaš bagadeapmi giellabarggu várás mánáidgárddis, danne go dál ii gávdno nu ollu dákkár fágagirjjálašvuohta.</p>
<p>Duohtavuohta lea ahte gávdnojit unnán govvagirjjit ja lohkanmuitalusat main livččii sámi kultuvrra birra, spealut, filmmat ja eará ávdnasat mat ovdánahttet sámi identitehta, kulturáddejumi, doabaoahppama ja giellaovddideami, mat heivešedje ahkejovkui ja livčče heivehuvvon otnáš dillái. Dasto konkluderejuvvo raporttas ahte mánáidgárddiid ektui lea deaŧalaš ovddidit pedagogalaš ávdnasiid maid vuolggasadjin lea otnáš sámi servodat, nu ahte otnáš mánát sáhtášedje identifiseret iežaset sisdoaluin. Dárbbašuvvojit nappo sihke digitála ja prentejuvvon pedagogalaš ávdnasat, CD:t, filmmat ja spealut, sierra dárbbuid váras iešguđege mánáidgárddiin (Doaibmabijut maiguin beavttálmahttit sámi oahpponeavvuid ovddideami ja buvttadeami 2010).</p>
<p>Odne, moadde jagi maŋŋá go dát raporta ovddiduvvui, ii leat vel ge dilli dohkálaš. Deaŧalaš hástalussan lea bargat dan ala ahte ovddiduvvojit eanet pedagogalaš ávdnasat mat leat heivehuvvon mánáidgárddiid geavahussii main lea sámi fálaldat. Mánáidgárddiin fertejit gávdnot ávdnasat mat nannejit máná oahppama sihke formálalaš ja eahpeformálalaš oahppandilis. Goappašiin lea pedagogalaš mihttomearri ja maid ferte geahčadit mánáidgárddiid rámmaplána čieža fágasuorggi ektui.</p>
<p>Mánáidgárddit main lea sámi fálaldat dárbbašit dakkár pedagogalaš ávdnasiid ja duhkorasaid main ovdan boahtá sámi servodaga girjáivuohta. Deaŧalaš lea ahte maiddái mánáidgárddit maid čuvvot teknologalaš ovdáneami ja ahte neahttavuđot oahppanresurssat nugo spealut ja applikašuvnnat gávdnojit sámegielaide. Sámedikki geahčastat man ollu leat juogaduvvon ruđat oahpponeavvoprošeavttaide áigodagas 2009-2012 čájeha ahte dán áigodagas leat álggahuvvon guhtta prošeavtta. Dáid gaskkas leat guokte resursapearpma, guokte nu gohčoduvvon oahpponeavvopáhka, muhto sisdoallu lea ollu seamma go resursapearpma sisdoalus. Golbma prošeavtta leat digitála resurssat ja golbma fáddágirjjit. Eará prošeavttat leat sátnegovvagirji, interaktiivvalaš girji, lávllagirji, doaresfágalaš fáddágihpa ja ođđa prentejuvvon fágagirji.</p>
<p>Tabealla 7: Juolluduvvon ruđat oahpponeavvoprošeavttaide. Sámedikki 2012 bušeahtas lea várrejuvvon 1.500.000 ru doarjjan mánáidgárddiid oahpponeavvuide. Oahpponeavvut maidda Sámediggi juolluda ruđaid galget almmuhuvvot nu guhkás go lea vejolaš davvi-, julev- ja máttasámegillii. Go mánáin ii leat ovttalágan gielladássi, de lea dárbu máŋggalágan oahpponeavvuide. Dárbbašuvvojit sihke girjjit maid lea álki lohkat ja main lea unnán teaksta ja oahpponeavvut mat gielalaččat leat heivehuvvon sámegielat mánáide.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 426 siidu 453 siiddus</p>
<p>Sámedikki geahčastat čájeha ahte áigodagas 2009-2012 lea juolluduvvon ruhta 15 prošektii. Dáid gaskkas lea 10 prošeavtta davvisámegillii, okta julevsámegillii ja okta máttasámegillii. Dán áigodagas lea addojuvvon ruhta maiddái guovtti prošektii nu ahte galget ovddiduvvot parallealla girjjit buot golmma sámegillii. Okta prošeakta ovddiduvvo bálddalagaid julev- ja máttasámegillii.</p>
<p>Tabealla 8: Man ollu lea juolluduvvon oahpponeavvoprošeavttaide davvi-, julev- ja máttasámegielaid gaskka. Dárbbašuvvojit máŋggalágan oahpponeavvut heivehuvvon mánáidgárddiid rámmaplánii. Ráđđehus dovddaha Stuorradiggedieđáhusas nr 41 Mánáidgárddi kvalitehta birra (2008-2009) ahte jos leat stuorra vuorddekeahtes sierraláganvuođat mánáidgárdefálaldagas mii dagaha ahte fálaldat ii leat ovttaárvosaš, lea dohkketmeahttun. Jos buot mánát galget oažžut kvalitehta dáfus buori sámi mánáidgárdefálaldaga ja jos mánáidgárdi galggaš lea oahppanarenan, de gáibiduvvo ahte bargiin lea gelbbolašvuohta ja dávvirat ja ávdnasat leat heivehuvvon. Sámedikki strategalaš plánas oahpponeavvuid ráhkadeapmái 2009-2012 leat álggahuvvon 16 oahpponeavvoprošeavtta mánáidgárddiid rámmaplána fágasurggiid siskkobealde. Dán áigodagas leat álggahuvvon 15 prošeavtta. Sámedikki mihttomearrin lea ahte oahpponeavvut ovddiduvvojit dárbbu mielde, muhto dárbbaša eanet juolludusaid juksat dan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 427 siidu 453 siiddus</p>
<p>Tabealla 9: Juolluduvvon ruđat mánáidgárddiide. Tabeallas oidno ahte Sámediggi lea áigodagas 2009-2012 várren 1 miljon ru 2009:s ja 2010:s ja 1,5 miljon ru 2011:s ja 2012:s. Ohcamiid mat bohte submi lei oktiibuot 17,5 miljon ru. Dán áigodagas lea juolluduvvon badjel 6 miljon ru mánáidgárddiid oahpponeavvuid ráhkadeapmái. Sámediggi lea guovtti maŋimuš jagis geavahan 1 miljon ru eanet go mii lei bušeahtas. Sivvan dasa lea dat go Sámediggi lea ožžon nu ollu buriid ohcamiid. Oahpponeavvuid ja pedagogalaš ávdnasiid buvttadit dábálaččat gávppálaš aktevrrat. Gávdnojit maiddái soames almmolaš áŋgiruššama sierra fáttáid siskkobealde dahje erenoamážit digitála oahppanresurssaide. Oahpahusdirektoráhta sáhttá maiddái addit doarjaga oahpponeavvuid ráhkadeapmái go dan oktavuođas ii leat márkanvuođđu gávppálaččat ovddideapmái. Ná lea láhččojuvvon oahpahusa, gielalaš minoritehtaid oahpahusa oktavuođas ja gáržžes fágaid ja smávva oahppijovkkožiid siskkobealde. Sámediggi hálddaša sierra oahpponeavvoguovddáža, ja buot sámi oahpponeavvut ja eará pedagogalaš ávdnasat leat dál čohkkejuvvon neahttasiidu i: www.ovttas.no. Neahttabái ki lea sámi oahpponeavvobálvalus gos gávdná dieđuid sámi oahpponeavvuid birra, ja gos daid sáhttá luoikkahit neahta bokte Sámedikki oahpponeavvoguovddážis. Oahpponeavvuide lassin gávdno maiddái govvabása man sisdoalu sáhttá geavahit friija go ráhkada oahpponeavvuid iežas atnui. Go gávdnojit unnán pedagogalaš ávdnasat ja duhkorasat, de ráhkadit ollu bargit mánáidgárddiin ieža daid iežaset atnui. Sámediggi háliida ahte dát eanet addojuvvošedje maiddái earáid geavahussii. Jagi 2008 rájes lea gávdnon ortnet nuvttá oahpponeavvuiguin mánáidgárddiide ja skuvllaide.</p>
<p>Dasa lassin go dárbbašuvvojit pedagogalaš ávdnasat ja duhkorasat, dárbbašuvvojit maiddái ávdnasat sámi diliid birra dárogillii dáža mánáidgárddiid várás. Rámmaplána čuoggá 3.6 Lagašbiras ja servodat, mielde galget mánáidgárddit váikkuhit dan ahte ”barna blir kjent med at samene er Norges urbefolkning og får kjennskap til samiske fortellinger, sagn og andre deler av samisk kultur og hverdagsliv.” (mánát oahpásmuvvet dasa ahte sámit lea Norgga álgoálbmot ja oahpásmuvvet sámi muitalusaide, máidnasiidda ja eará osiide sámi kultuvrras ja árgabeaivvis).Norgga eiseválddiin dat leat ovddasvástádus dáža mánáidgárddiid oahpponeavvuin, ja Sámediggi vuordá ahte eiseválddit váldet dan ovddasvástádusa. Dat go buot mánát Norggas ožžot máhtolašvuođa sámiid ja sin dili birra, de nanne dat sámi identitehtadovddu ja eastada amasbalu mii gávdno otnáš servodagas. Duhkorasat ja pedagogalaš ávdnasat mánáide leat deaŧalaččat pedagogalaš barggus mánáidgárddis. Sámediggi lea ožžon diehtit ahte gávdnojit unnán sámi duhkorasat ja pedagogalaš ávdnasat. Dán vuođul lea Sámediggi čađahan kártenprošeavtta makkár sámi duhkorasat ja pedagogalaš ávdnasat gávdnojit. Iskkadeapmi čađahuvvui 11 mánáidgárddis Oslo, Davvi-Trøndelága, Norlándda, Romssa ja Finnmárkku fylkkain. Kártejuvvui maiddái makkár dárbbut mánáidgárddiin leat sámi duhkorasaid ja pedagogalaš ávdnasiid ektui. Kártemis bođii ovdan ahte buot informánttat háliidit eanet sámi duhkorasaid ja pedagogalaš ávdnasiid. Ekonomalaš resurssat ja go dat leat unnán olámuttus gáržžida de mánáidgárddiid oastima. Sámedikki rolla ii leat ovddidit pedagogalaš ávdnasiid ja duhkorasaid, muhto addit doarjaga daid ovddideapmái. Sámediggi dahká vuoruhemiid bušeahtas. Vuđolaš fágalaš árvvoštallama vuođul juolluduvvojit doarjagat sierra ohcciide. Sámediggi oažžu ohcamiid, muhto ruđat leat vátnásat. Nu gáržžiduvvo ge pedagogalaš ávdnasiid ja duhkorasaid ovddideapmi.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 428 siidu 453 siiddus</p>
<p>Mihttomearri</p>
<p>Mánáidgárddiin leat doarvái pedagogalaš ávdnasat ja duhkorasat sin dárbbuid várás.</p>
<p>Strategiijat</p>
<p>Pedagogalaš ávdnasiid ja duhkorasaid ovddideapmi. Bargat dan ala ahte addojuvvošii eanet doarjja pedagogalaš ávdnasiid ja duhkorasaid ovddideapmái.</p>
<p>Áŋgiruššansuorgi 6 - Ovttasbargu ja oktavuohta ruovttu, mánáidgárddi ja skuvlla gaskka</p>
<p>Hástalusat</p>
<p>Sámediggi áigu politihkas bokte láhčit diliid nu ahte buot mánáin livččii ollislaš ja individuála dásis láhččojuvvon oahpahus mánáidgárddi rájes skuvlii. Dat go mánát vásihit oktavuođa mánáidgárddi ja skuvlla gaskka movttiidahttá oahppat viidáseappot. Dát fas buktá oadjebasvuođa ja jáhku alccesis go deaivvada skuvllain. Maiddái servodatperspektiivvas lea dárbu ahte mánát vásihit buori sirdima mánáidgárddis skuvlii. Sihkkarastin dihte buriid oahppanbohtosiid ja sosiála jevdema. Sihke mánáidgárddiin ja skuvllain lea ovddasvástádus oažžut buori ovttasbarggu sihke gaskaneaset ja vánhemiiguin. Nugo ovdalis namuhuvvon de lea vánhemiin váldoovddasvástádus iežaset mánáid ovddideamis ja sis lea dat deaŧaleamos bajásgeassinrolla. Vánhemiin lea ovddasvástádus giela válljemis ja giellaoahpahusas. Mánáidgárdi galgá ovttasbargguin ja áddejumiin máná ruovttuin veahkehit ja doarjut vánhemiid geat háliidit sámegiela mánáidasaset. Sámedikki mielas lea deaŧalaš hástalus oažžut oktilašvuođa oahpporáidui mánáid ja vánhemiid ektui viidáseappot ovddidan dihte sámi giela ja kultuvrra. Eaktun buori ovttasbargui, ja buori sirdimii mánáidgárddis skuvlii, lea ahte skuvllas ja mánáidgárddis lagaš ovttasbargguin vánhemiiguin, lea buorre gulahallan. Gávdnat muhtun muddui sierralágan mandáhta ja sierra oahppankultuvrraid mánáidgárddis ja skuvllas. Mánáidgárdi ásahussan lea ovdánan sosiálapedagogalaš árbevieru siskkobealde maŋimuš logijagiin man oktavuođas duhkoraddan, oahppan, ovdáneapmi, fuolahus ja bajásgeassin leat guovddážis. Skuvla ásahussan lea eanet ulbmilstivrejuvvon ja oahppama oalle guhkás stivre gelbbolašvuohta. Pedagogalaš barggu vuođđun lea ge dalle sierralágan vuolggasadji. Ovttasbarggu ja oktavuođa láhčinbarggus oaidná Sámediggi hástalussan bargat dáid sierralágan rámmaid siskkobealde. Rámmaplánas mánáidgárddi sisdoalu ja doaimmaid birra ja skuvllaid oahppoplánain leat sierralágan ulbmilat. Go dovddašii daid sierra ulbmiliid sisdoalu de šattašii buoret áddejupmi guđet guimmiid doaimmain. Dán vásihusa vuođul mii lea Sámedikkis, lea sivva jáhkkit ahte mánáidgárdepedagogihka oasis lea bonjastuvvon fokus dasa ahte mánát galget leat gergosat skuvlii. Mánáidgárddis lea leamaš danne stuorámus ovddasvástádus mánáid skuvlii ráhkkanahttimis. Skuvla boahtá dávjá sisa easkka máná maŋimuš mánáidgárdejagis. Dáid dieđuid lea maiddái oahpaheaddjit addán dan bokte go leat dovddahan ahte sii dihtet unnán mainna mánáidgárdi lea bargan. Buorre ovttasbargu vuođđuduvvo máhttui ja áddejupmái. Nugo Sámediggi oaidná dan de hástalussan ii leat dušše dovdat guđet guimmiid mihttomeriid ja sisdoalu, muhto buot mánáide sáhttá leat dilli sierralágan giela ja kultuvrra ektui. Sáhttet ovdamearkka dihte leat sámegielat mánát geat leat leamaš mánáidgárddis gos lea sámi fálaldat ja geat galget álgit dárogielat luohkkái skuvllas. Dáid mánáide leat sirdin mánáidgárddis skuvlii veaháš earálágan. Mii diehtit ahte ollu mánáide sáhttá dát sirdin leat hui rašši. Láhčin giela ektui lea dalle erenoamáš deaŧalaš. Ferte ain sihkkarastit giellaovdáneami mánáide geain lea leamaš giellaoahpahus mánáidgárddis. Daid mánáidgárdemánáid ektui geat ásset sámegiela hálddašanguovllu olggobealde, lea deaŧalaš ahte mánáidgárdi addá dieđuid sámegieloahpahus vuoigatvuođa birra. Ovttaskas gielddain lea ovddasvástádus juohkit dieđuid skuvllaide dán birra.</p>
<p>Oahpahuslága (1998) mielde lea buot ohppiin vuođđoskuvllas sámegiela hálddašanguovllus vuoigatvuohta oažžut oahpahusa sámegielas ja sámegillii (geahča maiddái Sámediggedieđáhusa oahpahusa ja oahpu birra). Sámediggi áigu bargat dan ala ahte maiddái mánáidgárdeláhka attášii mánáide vuoigatvuođa sámi mánáidgárdefálaldahkii. Sámi giellaoahpahus ferte leat mielde skuvlla prinsihpain ja guovttegielatvuođa strategiijain. Dákko fertejit leat gielddat dihtomielalaččat</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 429 siidu 453 siiddus ovddasvástádusas, ja fuolahit buriid rutiinnaid skuvlla siskkobealde, fuolahit addit doarvái buriid dieđuid fálaldaga birra, fuolahit addit dán fálaldaga, ja leat gergosat váldit vuostá ohppiid geain galgá leat sámegiella.</p>
<p>Mánáidgárdi ferte árrat addit dieđuid giellaoahpahusa birra, nu ahte skuvla oažžu áiggi gávdnat giellaoahpaheddjiid ja ráhkadit buori oahpahusplána. Dat go skuvla oažžu doarvái buriid dieđuid mánáidgárddis, sáhttá leat mielde veahkeheamen skuvlla láhčit diliid máná oahppangerdui. Diehtojuohkin ovttaskas máná birra galgá dahkkojuvvot máná fuolaheddjiid miehtamiin, seammás go fuolaheaddjit ožžot mielde mii proseassas dáhpáhuvvá ja ožžot dieđuid dan birra. Ovttaskas mánáidgárdi sáhttá friija válljet movt sii áigot fuolahit buori diehtojuohkinjorrama, nu guhká go dat dáhpáhuvvá fuolaheddjiid miehtamiin.</p>
<p>Rámmaplánas mánáidgárddi sisdoalu ja doaimmaid birra (2011) čuožžu ahte mánáidgárdi, ovttasbargguin skuvllain, galgá láhčit sirdima mánáidgárddis vuosttaš luohkkái. Dát galgá dahkkojuvvot lávga ovttasbargguin máná ruovttuin. Bearraša doarjja ja áŋgiruššan leat hui deaŧalaččat sirdima oktavuođas mánáidgárddis skuvlii. Jos vánhemat ožžot dieđuid ja dovdet iežaset oadjebassan mii dáhpáhuvvá go mánná galgá álgit skuvlii, de dat buktá oadjebasvuođa ja movttiidahttá máná.</p>
<p>Sámedikki rolla sirdima oktavuođas mánáidgárddis skuvlii lea bagadit ja fállat kurssaid mánáidgárddiid bargiide ja oahpaheddjiide skuvllas. Deaŧalaš lea gulahallan mánáidgárdeeaiggádiid ja gielddaid gaskka, muhto maiddái gáibidit ahte mihttomearit ollašuhttojuvvojit sihkkarastin dihte ahte mánná vásiha oadjebasvuođa ja oktilašvuođa oahppogierddus.</p>
<p>Mihttomearri</p>
<p>Mánáin lea oktavuohta ja progrešuvdna oahppama sisdoalus mánáidgárddis skuvlii mii sihkkarastá oktilašvuođa barggus sámi gielain ja kultuvrrain.</p>
<p>Strategiija</p>
<p>Sihkkarastit ovttasbarggu mánáidgárde- ja skuvlaeaiggádiid gaskka gos bargiin lea dárbbašlaš fágalaš gelbbolašvuohta.</p>
<p>EKONOMALAŠ JA HÁLDDAHUSLAŠ VÁIKKUHUSAT Dieđáhusa čuovvoleapmi dáhpáhuvvá jahkásaš bušeahtaid bokte, main doaibmabijut ovttaskas mihttomeriid vuolde vuoruhuvvojit. Sámediggeráđđi mearrida sierra doaibmaplána dieđáhusa čuovvoleapmái. Dieđáhusas lea guhkes áiggi perspektiiva, ja lunddolaš lea geahčadit dieđáhusa maŋŋá golmma njealji jagi maŋŋá ja árvvoštallat lea go Sámediggi olahan mihttomeriid mat leat biddjojuvvon dieđáhusas. Vuoruhemiid rievdadusat buktet ekonomalaš ja hálddahuslaš váikkuhusaid. Dál leat mánáidgárdejuhkosis 4 virggi, buot 100 %. Okta virgi lea belohahkii biddjojuvvon Sámedikki oahpponeavvoguovddážii Guovdageainnus. Jos galgá sáhttit álggahit mihttomeriid ja strategiijaid nugo boahtá ovdan dieđáhusas, de lea dárbu oažžut ovtta virggi 2014:s ja vel ovtta 2015:s. Čujuhit evalueremii maid Asplan Viak lea dahkan Sámedikki doarjagiid ektui 2010:s. Das boahtá ovdan ahte diehtojuohkin ja bagadanrolla mii Sámedikkis lea mánáidgárddiid ektui berre nannejuvvot. Deaŧalaš lea gulahallat mánáidgárddiid bargiiguin ja gielddaiguin amas oktavuohta mánáidgárddiide massojuvvot. Doarjjahálddašeapmi galgá ođđasis evaluerejuvvot 2014:s. Dát evalueren gáibida liige resurssaid maid gollorámma lea 500 000 ru. Maiddái evaluerema čuovvoleapmi buvttiha eanet ekonomalaš váikkuhusaid.</p>
<p>Sámedikkis lea strategiijan oččodit eanet doarjaga oahpponeavvuid ráhkadeapmái. Sámedikki statistihkka maŋimuš jagiin čájeha ahte bušeahtas lea várrejuvvon 1,5 miljon ru oahpponeavvuid ráhkadeapmái, muhto logut čájehit ahte ohcamiid submi lea ollu stuorát. 2012:s lei submi 4.376.457 ru. Dán geažil ferte ekonomalaš rámmaid nannet.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 430 siidu 453 siiddus</p>
<p>GIRJJÁLAŠVUOHTA Asplan Viak 2010. Evaluering av Sametingets tilskudd til samiske barnehager (Sámedikki sámi mánáidgárdedoarjaga evalueren). Bagadus mánáidgárddiide gos leat sámi mánát. Máhttu ii deatte. Sámediggi / Máhttodepartemeanta.</p>
<p xml:lang="nob">Butenchøn-lávdegotti raporta 2012. ”Langs lange spor – om samisk forskning og høyere utdanning.”</p>
<p>Čielggadus addojuvvon Máhttodepartementii 20.06.2012. Fra eldst til yngst. Samarbeid og sammenheng mellom barnehage og skole (ovttasbarggu ja oktavuođa birra mánáidgárddi ja skuvlla gaskka) (bagadus) 2008. Oslo: Máhttodepartemeanta. ILO-konvenšuvdna álgoálbmogiid vuoigatvuođaid birra 1989.</p>
<p>Láhka mánáidgárddiid birra (mánáidgárdeláhka) 2006. Oslo: Máhttodepartemeanta. Láhka Sámedikki ja eará sámi riektidiliid birra (sámeláhka) 1987. Oslo: Ođasmahttin-, hálddahus- ja girkodepartemeanta. Mánáidláhka (Láhka mánáid ja vánhemiid hárrái) 1981. Oslo: Mánáid-, dásseárvo- ja servadahttindepartemeanta. Nasjonal rekrutteringsstrategi for samisk høyere utdanning. Strategiija 2011-2014.</p>
<p>Máhttodepartemeanta. Norgga lágat 1687-2001. Oslo: Justiisa- ja politiijadepartemeanta. NOU 2012:1 Til barnas beste. Ny lovgivning for barnehagene (ođđa láhkaaddin mánáidgárddiid várás). Oslo: Máhttodepartemeanta. Oahpahusláhka (Láhka vuođđoskuvlla ja joatkkaskuvla oahpahusa birra) 1998. Oslo: Máhttodepartemeanta.</p>
<p>ON konvenšuvdna mánáid vuoigatvuođaid birra (Mánáidkonvenšuvdna) 1989. Rámmaplána mánáidgárddi sisdoalu ja doaimmaid várás. Reviderejuvvon prentehus 2011. F-4105 B. Oslo: Máhttodepartemeanta.</p>
<p>Sámediggedieđáhus oahpahusa ja oahpu birra. 2011. Sámediggi. Sámediggedieđáhus sámegiela birra. Sámediggi. Sámediggeráđi dieđáhus sámi mánáidgárddiid birra 2005. Sámediggi. Sámedikki 2012 bušeahtta. Sámediggi. Sámedikki strategalaš plána oahpponeavvuid ráhkadeapmái 2009-2012</p>
<p>Sámegielaid doaibmaplána 2009. Oslo: Bargo ja - servadahttindepartemeanta. Sámi logut muitalit 4, Kommenterejuvvon sámi statistihkka 2011. Sámi allaskuvla ja Norden. Storjord, M.H. 2000. <span type="quote" xml:lang="nob">”Fra nødhjelp til folkehjelp”</span>. Opprettelse og utbygging av samiske barnehager i Norge 1969-99 Sámi mánáidgárddiid ásaheapmi ja huksen Norggas). Váldofágabargu ovdaskuvlapedagogihkas. Dronning Mauds minne/Universitetet i Trondheim.</p>
<p>Stuorradiggedieđáhus nr 41 (2008-2009) Kvalitet i barnehagen (kvalitehta birra mánáidgárddis). Oslo: Máhttodepartemeanta. Sámi mánáidgárddiid strategalaš plána 2008-2011. Sámediggi. Tiltak for å effektivisere utvikling og produksjon av samiske læremidler. 2012. Sámediggi, Máhttodepartemeanta ja Oahpahusdirektoráhta.</p>
<p>Liŋkkat: Dieđut Nr. 1/2007</p>
<p xml:lang="nob">Čoahkkingirjji čállit: Ellen Aina Eira/Tove Anti/Trine Guttorm Anti 431 siidu 453 siiddus http://www.sametinget.no/content/download/1565/14334/version/1/file/Rapport+om+kartleggi ng+av+samiske+leker+og+pedagogisk+materiell+i+barnehager+med+samiske+barn+%282012%2 9.pdf</p>
<p>Ášši meannudeapmi loahpahuvvui 01.03.13 dii.10.00.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 432 siidu 453 siiddus</p>
<p xml:lang="smj">Vuđđogiella: Dárogiella</p>
<p>Ášši/Sak EKL 003/13 Ášši/Sak DC 012/13</p>
<p>Gulaskuddannohtáhta – evttohus rievdadit čakčamánu 12. b. 2003 mannosaš láhkaásahusa dorskefeastonuohttefatnasiid geatnegasvuođa birra gáddet guoli</p>
<p>Arkiivaáššenr. 12/5514</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 23.01.13</p>
<p>SR 018/13</p>
<p>Ealáhus- ja kulturlávdegoddi 25. – 26.02.13</p>
<p xml:lang="deu">EKL</p>
<p>Sámedikki dievasčoahkkin 27.02. – 01.03.13 DC12/13</p>
<p>Ášši meannudeapmi álggahuvvui 01.03.13 dii. 10.30</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Sámediggeráđi</p>
<p>Ášši SR 018/13 Gulaskuddannohtáhta – evttohus rievdadit čakčamánu 12. b. 2003 mannosaš láhkaásahusa dorskefeastonuohttefatnasiid geatnegasvuođa birra gáddet guoli 2 06.11.2012</p>
<p xml:lang="nno">Fiskeri- og Kystdepartementet</p>
<p xml:lang="nob">Høringsnotat om forslag til endring av forskrift av 12. september 2003 om leveringsplikt for fartøy med torsketråltillatelse</p>
<p>II Evttohusat ja mearkkašumit Sámediggeráđi mearršdusárvalus:</p>
<p>Sámi kultuvra ja sámi ealáhusat leat árbevirolaččat čatnasan lundui. Sápmelaččat leat álo ávkkástallan meahcceriggodagaiguin, guolástan ja eallán eanadoaluin ja boazodoaluin, mas maid leat fidnen iešguđetlágan duodjeávdnasiid ja buktagiid viidáset ráhkadeapmái1. Sápmelaččat leat álo ferten heivehit iežaset dan luondduvuđđosii ja daidda ođasmuvvi resurssaide mat leat sin birrasis. Sorjjasvuohta resurssaide ja daid geavaheapmi lea historjjálaš geavaheami vuođul vuođđudan dan prinsihpa ahte lagašvuohta addá vuoigatvuođa/Lagasvuođa- ja sorjjasvuođaprinsihppa2.</p>
<p>Sirkumpolára guovllus leat historjjálaččat ássan eanas álgoálbmogat mat leat ávkkástallan resurssaiguin. Máŋga duhát jagi leat olbmot geain lea gullevašvuohta guvlui, ássan dáppe ja geavahan guovllu. Guovllus lea rikkes kulturárbi, ja rievddalmas heiveheamit luondduvuđđosii birrasa árbedieđu vuođul. 1</p>
<p>Sámedikki dieđáhus ealáhusovddideami birra - 2011 2</p>
<p>Sámedikki dieđáhus guolásteami birra ealáhussan ja kultuvran riddo- ja vuotnaguovlluin - 2004</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 433 siidu 453 siiddus</p>
<p>Dálá álgoálbmotrievtti vuođđun lea ahte álgoálbmogiid historjjálaš vuoigatvuođat earret eará riddo- ja vuotnaguolásteapmái árbevirolaš álgoálbmotguovlluin dohkkehuvvojit. Sámediggi oaivvilda ahte historjjálaš vuoigatvuođat leat gustojeaddjin ja dat leat álo guston rittus ássama ja dan geavaheami vuođul badjel 10 000 jagi.</p>
<p>Norgga stáhta lea vuođđuduvvon guovtti álbmoga territoriai, sápmelaččaid ja dážaid. Territoriai gullá eana, ja maiddái mearra ja mearraguovllut (eatnama vuolábealde ja bajábealde, mearradási vuolábealde ja bajábealde). Sápmelaččat leat guoskevaš guovlluid álgoálbmot, mii iešalddis lea vuoigatvuođaid vuođđun.</p>
<p>Sápmelaččain leat dakkár vuoigatvuođat guhkesáiggi geavaheami ja báikkálaččat vieruiduvvan vuoigatvuođaid vuođul. Sámediggi lea viidáseappot deattuhan ahte ráđđehus ferte vuhtiiváldit boares lágaid dán suorggis. Ovdamearkka dihtii 1751 mannosaš lappekodisilla ja 1775 mannosaš Eanačujuhancealkámuša, mii nanne finnmárkulaččaid vuosttašrievtti guolásteapmái. Sápmelaččat ledje eanetlogus Finnmárkkus dien áiggi. Sámediggi muittuha maid Gáivuonaduomu birra mii maiddái buori muddui dovddaha ahte das lea sáhka vieruiduvvan vuoigatvuođaid birra mas báikkálaš guolásteaddjit ožžo buhtadusa.</p>
<p>Norgga oaidnu vuittii Stuorra Británnia oainnu badjel guolástanrádjeáššis Stuorra Británnia vuostá Haagas dainna ákkain ahte <span type="quote">“friddja guolásteami”</span> oahppa ii leat goasse dohkkehuvvon Norgga rittus3.</p>
<p>Duopmu nanne ahte guolleresurssaid historjjálaš geavaheapmi rittus duddjo báikkálaš vieruiduvvannjuolggadusaid, ja dat lei mearrideaddjin mearrádussii. Dáid historjjálaš duohtavuođaid ferte maid árvvoštallat Norgga geatnegasvuođaid olis earret eará ON Álgoálbmotjulggaštusa Art. 37 vuođul. 1966 mannosaš ON konvenšuvnna artihkkala 27 mielde siviila ja politihkalaš vuoigatvuođaid birra sápmelaččaid ektui álgoálbmogin lea ávnnaslaš vuođus eaktun sápmelaččaid ollislaš kulturdoaibmamii. Vuotna- ja riddoálbmogii lea deaŧaleamos daid resurssaiguin ávkkástallan (ja sorjjasvuohta dain), mat leat mariidna guovlluin iešguđet áiggiid. Stáhta lea geatnegahttojuvvon sihkkarastit riddoálbmogii doarvái resursavuođu dasa ahte sáhttit birget guolástemiin. Mearrasámi guovlluide dat mearkkaša maiddái ahte ferte sihkkarastojuvvot doarvái resursavuođđu ealáhus- ja kulturdoaimmaide.</p>
<p>Ávkkástallan mearraresurssaiguin lea don doloža rájes leamaš mielde seailluheamen kultuvrra ja okta sámi álbmoga váldoealáhusain. Sápmelaččat joavkun lea meara geavaheami bokte oamastan vuoigatvuođaid mariidna resurssaide ja mearraguovlluid geavaheapmái. Sámi álbmogis lea sámi guovlluin historjjálaš, vieruiduvvan ja álgoálbmot vuođul vuoigatvuohta mariidna resurssaide ja mearraguovlluid hálddašeapmái, geahča lagašvuođa- ja sorjavašvuođaprinsihpa4/ Lagašvuohta addá vuoigatvuođa. Sámi guolástuslávdegotti evttohusa loahppajurdda lea ahte sápmelaččat oassálaste sihke áhpe-, riddo- ja vuotnaguolásteapmái ja ahte dienas guollebivddus lei deaŧalaš oassi mearrasámi kultuvrra ekonomalaš vuđđosis. Dat mearkkaša earret eará ahte sápmelaččain maid lea historjjálaš vuoigatvuohta máddodagaid oassái, beroškeahttá das lea go dat Barentsábis (dorski) vai Islándda birrasis (sallit). Dát máddodagat johtalit ja leat dávjá sámi guovlluin. Sápmelaččat ávkkástallet ja leat árbevirolaččat ávkkástallan dáid resurssaiguin. Politihkalaš vuolggasadjin ásaheapmái gáddenbákku feastonuohttefatnasiidda 1970 – 80 jagiin lei beassat hálddašit dáid fatnasiid guollesállaša nu ahte dat galggai leat lassin riddofatnasiid sállašiidda, ja ahte dáid guollesállašiiguin sáhtii sihkkarastit ja suddjet servodaga ja industriijabargosajiid gáttis. 3</p>
<p>Guolástusrádjeášši gaskal Norgga ja Stuorra Britannia riikkaidgaskasaš duopmostuolus Haagas (NOU 2008:5, 5.17) 4</p>
<p>Sámedikki dieđáhus guolásteami birra ealáhussan ja kultuvran riddo- ja vuotnaguovlluin - 2004</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 434 siidu 453 siiddus</p>
<p>Politihka vuođđu lei ovdal vuoigatvuođavuođđuduvvon geassemánu 3. b. 1983 mannosaš Mearraguolleláhkii mii dál lea fámohuhttojuvvon ja dan sadjái lea boahtán Mearraresursaláhka, láhka 2008-06-06 nr 37 dan birra mo luođu mariidna resurssat galget hálddašuvvot, mas 1. paragráfas daddjojuvvo ahte lága ulbmil lea sihkkarastit luođu mariidna resurssaid ja dasa gulli genehtalaš ávdnasiid guoddilis ja servodatekonomalaš gánnáhahtti hálddašeami ja váikkuhit riddoservodagaid barggolašvuođa ja ássama sihkkarastimii. Gáddenbággu lea servodatšiehtadus gaskal sin geat eaiggáduššet ja sin geat ávkkástallet resurssain, ja Mearraresursalága § 2 vuođul oamasta searvevuohta luođu mariidna resurssaid Norggas, ja ahte galget čađahuvvot hálddašandoaibmabijut mat sihkkarastet sámi kultuvrra ávnnaslaš vuđđosa, (geahča</p>
<p>Mearraresursalága § 7 g). Feastonuohttefatnasiid gáddenbákkus lea dán vuođul maiddái dat ulbmil ahte sihkkarastit sámi kultuvrra ávnnaslaš vuđđosa sihke ealáhussii, gillii ja ássamii. Guollerikkis riddo- ja vuotnaguovlluid gielddaid ja álbmoga mielas lea deaŧalaš váikkuhit ealáhusdoaimmaid, ovdáneami ja ássanmiela. Guolástus- ja industriijabargosajit leat vuođđun álbmoga dietnasii ja dakkár servodatbargamušaide go skuvllaide, mánáidgárddiide, gávppiide ja diekkáraččaide.</p>
<p>Vaikke vel lea ge guolástusealáhus rievdan sakka maŋimus 20-30 jagiin, de lea bargosadjedárbu ja dárbu gáddet guollefatnasiid guliid seamma deaŧalaš dál go 20-30 jagi dás ovdal. Gáddeneavttut lea servodatgeatnegasvuohta/-šiehtadus mas sis geat bivdet resurssaid min riddo- ja vuotnaguovlluid olggobealde, lea čielga geatnegasvuohta addit juoidá ruovttoluotta daidda guovlluide gos guolli bivdojuvvo. Feastonuohttefatnasiid dálá gáddenbákku oktavuođas lea mearriduvvon dorske- ja diksoearri mii galgá gáddejuvvot dihto namuhuvvon báikkiide, nu ahte dakko bokte ollašuhttojuvvo</p>
<p>Mearraresursalága ulbmilparagráfa ahte sihkkarastit riddoservodagaid barggolašvuođa ja ássama. Ráđđehusa politihkalaš geađgejuolgin5 lea ahte galget leat máŋggalágan bivdofatnasat ja ahte guolleresurssat galget juogaduvvot vuoiggalaččat vai dat leat mielde sihkkarastimin riddoservodagaid barggolašvuođa ja ássama. Sámedikki mielas dát lea čielga geatnegasvuohta das ahte bisuhit feastonuohttefatnasiid gáddebákkuid ja dakko bokte leat mielde sihkkarastimin ja suddjemin Davvi</p>
<p>Norgga ássama. Dákko bokte evttoha Sámediggi ahte feastonuohttefatnasiid gáddenbággu galgá bistit ja giehtaguššojuvvot daid geatnegasvuođaid vuođul, mat ledje eaktun go lohpi addojuvvui, vai gáddenbággu vuolggaha bargosajiid ja doaimmaid báikegottiin ja namuhuvvon báikkiin. Sámediggi oaivvilda ahte jus feastonuohttefatnasiid mielas ii leat ulbmillaš iešguđet sivaid geažil, ollašuhttit gáddenbákku, de ferte dan konsešuvdnavuđot guolleeari mii dál lea feastonuohttefatnasiin, juohkit riddofatnasiidda mat geatnegahttojuvvojit gáddet guoli báikkálaččat. Viidáseappotráhkadanbággu ferte viiddiduvvot ja jus oidojuvvon rusttegat eai sáhte viidáseappot ráhkadit guliid dahje vuostáiváldit guoli/sállaša, de ferte Råfisklaget fállat sállaša eará fitnodagaide guovllus. Råfisklaget dárkkistan- ja láidestanortnet ferte maid heivehuvvot viidáseappotráhkadan- ja gáddenbákku njuolggadusaide. Beaktilis dárkkistan- ja čuovvolanortnet lea áibbas mearrideaddjin ja dárbbašlažžan dasa ahte fas oažžut luohttámuša feastonuohttefatnasiid gáddenbákku.</p>
<p>Earremáksoortnega geavaheapmi dagahivččii ahte eanet guolli gáddejuvvošii varasin. Earremáksu sáhtášii maid jevdet vejolaš haddeerohusaid gaskal varas ja galmmihuvvon guoli. Álgoávdnasa máškidis geavaheapmi ollašuhttá viidáseappotráhkadanbákku. Servodahkii lea dat vuoitun ahte sihke gádderusttegat ja gielddat Finnmárkkus, Romssas ja Nordlánddas dinejit ruđaid go gáddenbággu ollašuhttojuvvo ja go álgoávdnasiiguin ávkkástallojuvvo máškidis vuogi mielde. 5</p>
<p>Soria Moria julggaštus 2009 – 2013</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 435 siidu 453 siiddus</p>
<p xml:lang="nno">Sámediggi áigu Guolásus- ja riddodepartemeantta skábmamánu 6. b. 2012 mannosaš gulaskuddannotáhta Leveringsplikt for fartøy med torsketrålløyve, forslag til endring av forskrift av 12. september 2003 nr. 1131, vuođul evttohit čuovvovačča:</p>
<p>Fálaldatgeatnegasvuohta šaddá 100 %</p>
<p>Oastinbággu 70 % fálaldatgeatnegasvuođas dorski ja divssu várás Viidásetráhkadangeatnegasvuohta lasihuvvo 90 proseantan</p>
<p>Sálaš gáddejuvvo njuolgga rusttegii</p>
<p>Ásahuvvo vejolaš fleksibilitehta das mo vuođđoávdnasiid geavhit Sálaš galgá dieđihuvvot Råfisklaget:ii 48 diimmu ovdal gáddema ja dat rusttet mii galgá vuostáiváldit sállaša galgá vástidit 24 diimmu siste</p>
<p>Ásahuvvo earremáksu gáddejuvvon varas guoli ovddas</p>
<p>Ealáhus- ja kulturlávdegotti árvalus:</p>
<p>Álggahus</p>
<p>Guolástus- ja riddodepartemeanta lea sádden gulaskuddannotáhta mas evttohit rievdadit čakčamánu 12. b. 2003 mannosaš láhkaásahusa dorskefeastonuohttefatnasiid geatnegasvuođa birra gáddet guoli.</p>
<p>Sámediggi árvala sierra proseantameriid buot namuhuvvon osiide gulaskuddannotáhtas ja ollislaš čovdosis.</p>
<p>Mearkkašumit</p>
<p><em type="italic">Lávdegotti lahtut, Bargiidbellodaga sámediggejoavkkus (Bb) Knut Store, Agnar Kvernmo, Heidi Persdatter Greiner Haaker ja Inger Jørstad, Norgga sámiid riikasearvvi (NSR) lahtut Geir Tommy Pedersen, Mathis Nilsen Eira ja </em></p>
<p><em type="italic">Cecilie Grape, Norgga sámiid riikasearvvi /Sámeálbmotbellodaga (NSR/Sáb) lahttu Ellinor Guttorm Utsi, Johttisámiid listtu lahttu Per Andersen Bæhr ja Nordkalottfolket lahttu Toril Bakken Kåven oaivvildit ahte </em>mii eat sáhte man ge láhkái dohkkehit ahte rievdadusevttohus čakčamánu 12. b. 2003 mannosaš láhkaásahusa dorskefeastonuohttefatnasiid geatnegasvuođa birra gáddet guoli, maŋiduvvo. </p>
<p>Evttohus</p>
<p><em type="italic">Bargiidbellodaga sámediggejoavkkus (Bb) Knut Store, Agnar Kvernmo, Heidi Persdatter Greiner Haaker ja Inger Jørstad , Norgga sámiid riikasearvi (NSR) Geir Tommy Pedersen, Mathis Nilsen Eira og Cecilie Grape, Norgga sámiid riikasearvi /Sámeálbmotbellodat (NSR/Sáb) Ellinor Guttorm Utsi, Johttisámiid listtu lahttu Per Andersen Bæhr ja Nordkalottfolket lahttu Toril Bakken Kåven </em></p>
<p>Evttohus 1</p>
<p>Ođđa teakstaoassi maŋŋá teaksta oasi mii loahpahuvvo ná: "Sápmelaččat ávkkástallet ja leat árbevirolaččat ávkkástallan dáid resurssaiguin." Sámediggi oaivvilda ahte bivdorivttiid juohkin ja eará bivdolobit leat deaŧalaččat dan oktavuođas go galgá sihkkarastit vejolašvuođaid vuotna- ja riddofatnasiidda, mii lea mearrideaddji deaŧalaš mearrasámi kultuvrra ávnnaslaš vuđđui. Sámediggi oaivvilda ahte stuorát oassi bivdoeriin ja lobiin galget sirdojuvvot vuotna- ja riddofatnasiidda, buhtadusa vuostá dahje dan haga, dainna áigumušain ahte ovddidit ássama vuotnaguovlluin ja miehtá rittu. Dát lea hui deaŧalaš bealli sámi kultuvrra ja eará riddokultuvrra sihkkarastimis ja ealáskahttimis.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 436 siidu 453 siiddus</p>
<p>Ođđa teakstaoassi maŋŋá teakstaoasi mii loahpahuvvo ná: "Sámedikki mielas dát lea čielga geatnegasvuohta das ahte bisuhit feastonuohttefatnasiid gáddebákkuid ja dakko bokte leat mielde sihkkarastimin ja suddjemin Davvi Norgga ássama."</p>
<p>Sámediggi oaidná baluin dan duohtavuođa go Aker Seafoods ASA oažžu juolluduvvot vuollel 11 %</p>
<p>Norgga dorskeearis ja Nergård AS oažžu juolluduvvot lagabui 5 % ollislaš Norgga dorskeearis. Sámediggi oaivvilda ahte lohpeeavttut galget čadnojuvvot dihto industriijadoibmii iige hálit ahte dát sirrejuvvojit dán doaimmas. Sámediggi oaivvilda ahte lea šállošahtti go lea leamaš lohpi ahte fanas-, rusttet- ja buvttadanávnnaseaiggádat leat sáhtán juohkit dáid sierra fitnodahkan. Okta fitnodat eaiggáda fatnasiid, ja nubbi fas jođiha nállašuhttindoaimma dainna lágiin ahte dat láigohit rusttegiid ja buvttadanávdnasiid Vuosttaš oassi vuosttaš cealkagis čuovvovaš teakstaoasis rievdaduvvo leat ná:</p>
<p>Dákko bokte evttoha Sámediggi ahte feastonuohttefatnasiid álgovuolggalaš gáddenbággu biddjojuvvojit fas gustot ja čađahuvvojit daid geatnegasvuođaide dávistettiin mat ledje vuođđun dalle go lobit addojuvvojedje, nu ahte guliid gáddenbággu vuolggaha bargosajiid ja doaimmaid báikegottiin ja namuhuvvon báikkiin, vai dorskefatnasat main lea gáddenlohpi ollašuhttet dan servodatdoaimma maid vuolggasajis leat váldán badjelasaset. Loahppa cealkagiin bissot nugo leat evttohuvvon.</p>
<p>Ođđa cealkka maŋŋá: "… ja vuođul evttohit čuovvovačča." Ahte fatnasiid álgovuolggalaš gáddenbággu fas gustogoahtá ja čađahuvvo daid geatnegasvuođaiguin mat ledje vuođđun dalle go lobit addojuvvojedje.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui Sámediggeráđi mearrádusárvalusa.</p>
<p>Evttohus 2, áirras Arthur Tørfoss, Ovddádusbellodaga</p>
<p>Gulaskuddannotáhta – njuolggadusaid rievdadit - buktingeatnegasvuohta fatnasiidda main leat dorskeearit</p>
<p>Guolleriggodagat leat min oktasaš riggodagat. Danne fertejit mearriduvvot ollislaš earit iešguđetge guolástusaide nu ahte riggodagat hálddašuvvojit dan láhkai ahte šattašedje guhkilmas ja bistevaš vuoitun. Sámediggi háliida buoremus láhkai atnit ávkki guollemáddodagas. Dan sáhtašii dahkat jos vuovddášii ja oasttášii eriid, ja jos lážášii dili nu ahte fitnodagain, guolástussurggiin, dutkanbirrasiin ja eará oassádalliin lea lagaš gulahallan.</p>
<p>Jus eriid galgá sáhttit vuovdit ja oastit, de fertešii geahčadit oasálastinlága ja varasguollelága nu ahte ealáhus ii giddejuvvo investeremiidda. Stáhta galggašii juolludit lobiid geavahit oasi mearrariggodagain. Galggašii maid nannet ortnegiid mat oččodit eanet olbmuid bargui guolástanealáhussii. Nana bissovaš geavaheapmi riggodagain eaktuda riikkaidgaskasaš ovttasbarggu ja šiehtadusaid. Norga ferte dan dihte veahkkin sihkkarastit šiehtadusaid ja beaktilis dárkkástusaid mat eastadit lobihis, rapporterekeahtes, regulerekeahtes guolásteami. Jus vuvdet lobihis sálaža, de ferte dát dutkojuvvot roava ekonomalaš vearredahkun. Sámediggi oaivvilda ahte ferte vástidit garrasit jus rihkkot njuolggadusaid dahje eará láhkai verrošit eriiguin. Sámediggi bivdá ráđđehusa juolludit doarvái ruđa riddobearráigehččui ja guolástandárkkástussii, vai besset nannet lobihis guolásteami eastadandoaimmaid.</p>
<p>Sámedikki mielas dárbbaša guolásteapmi dihto muddemiid, ja lea dárbu dárkkistit otná muddenmálliid nu ahte sáhttá buoret láhkai mearridit ollislaš eriid, geavaheami, ja einnostahtti boahtteáiggi. Dát</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 437 siidu 453 siiddus dagahivččii stáđisvuođa ja buoret vuođu plánet ealáhusa. Stáđisvuohta movttiidahtášii guhkilmas investeremiid industriijai, guolásteddjiid, ja guollefanaseaiggádiid. Sámediggi oaidná ávkki das go gávdnojit iešguđetgelágan bivdofatnasat, ja oaivvilda moanaidvuođa, lagašvuođa, rievddadanmuni, ruđalaš návccaid, ja bissovaš rámmaeavttuid leat ovdamunnin gilvaleamis, ja dán dili hálidivčče Sámediggi láhčit. Galggašii bidjat doaimmaid johtui mat geahpedit byrokratiija ja álkidit njuolggadusaid. Sámediggi háliida gulaskuddannotáhtastis ja dan vuođul mii dás namuhuvvo, bivdit Stuorradikki heaittihit buktingeatnegasvuođa fatnasiidda main leat dorskeearit. Buktingeatnegasvuohta rihkku guolásteaddji vuoigatvuođa ieš válljet gosa vuovdit sálaža. Ássama ja ealáhusaid bisuheami Norgga boaittobeale guovlluin ferte eará váikkuhangaskaomiiguin ovddidit.</p>
<p>III Jienasteapmi 39 áirasis ledje 31 čoahkis. Jienasteapmi dahkkojuvvui čuovvovaš vuogi mielde:  Evttohus 2 hilgojuvvui 29 jienain. 2 jienasteigga beali.  Evttohus 1 mearriduvvui 29 jienain 2 jiena vuostá.  Ealáhus- ja kulturlávdegotti ráva mearriduvvui 29 jienain 2 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Knut Inge Store, áššejođiheaddji 2 Geir Tommy Pedersen 3 Arthur Johan Tørfoss</p>
<p xml:lang="nob">Geir Tommy Pedersen</p>
<p xml:lang="nno">Geir Johnsen</p>
<p xml:lang="nob">Ragnhild Melleby Aslaksen</p>
<p>Arthur Johan Tørfoss 4 Agnar Kvernmo</p>
<p>Silje Karine Muotka 5 Ronny Wilhelmsen</p>
<p xml:lang="nob">Silje Karine Muotka</p>
<p xml:lang="nob">Ronny Wilhelmsen 6 Rolf Johansen</p>
<p xml:lang="nno">Geir Johnsen</p>
<p>Rolf Johansen 7 Egil Olli 8 Geir Tommy Pedersen 9 Marie Therese Nordsletta</p>
<p xml:lang="fin">Aslaksen</p>
<p>Agnar Kvernmo 10 Knut Inge Store, áššejođiheaddji</p>
<p>VI Sámedikki mearrádus Sámi kultuvra ja sámi ealáhusat leat árbevirolaččat čatnasan lundui. Sápmelaččat leat álo ávkkástallan meahcceriggodagaiguin, guolástan ja eallán eanadoaluin ja boazodoaluin, mas maid leat fidnen iešguđetlágan duodjeávdnasiid ja buktagiid viidáset ráhkadeapmái6. Sápmelaččat leat álo ferten heivehit iežaset dan luondduvuđđosii ja daidda ođasmuvvi resurssaide mat leat sin birrasis. 6</p>
<p>Sámedikki dieđáhus ealáhusovddideami birra - 2011</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 438 siidu 453 siiddus</p>
<p>Sorjjasvuohta resurssaide ja daid geavaheapmi lea historjjálaš geavaheami vuođul vuođđudan dan prinsihpa ahte lagašvuohta addá vuoigatvuođa/Lagasvuođa- ja sorjjasvuođaprinsihppa7.</p>
<p>Sirkumpolára guovllus leat historjjálaččat ássan eanas álgoálbmogat mat leat ávkkástallan resurssaiguin. Máŋga duhát jagi leat olbmot geain lea gullevašvuohta guvlui, ássan dáppe ja geavahan guovllu. Guovllus lea rikkes kulturárbi, ja rievddalmas heiveheamit luondduvuđđosii birrasa árbedieđu vuođul. Dálá álgoálbmotrievtti vuođđun lea ahte álgoálbmogiid historjjálaš vuoigatvuođat earret eará riddo- ja vuotnaguolásteapmái árbevirolaš álgoálbmotguovlluin dohkkehuvvojit. Sámediggi oaivvilda ahte historjjálaš vuoigatvuođat leat gustojeaddjin ja dat leat álo guston rittus ássama ja dan geavaheami vuođul badjel 10 000 jagi. Norgga stáhta lea vuođđuduvvon guovtti álbmoga territoriai, sápmelaččaid ja dážaid. Territoriai gullá eana, ja maiddái mearra ja mearraguovllut (eatnama vuolábealde ja bajábealde, mearradási vuolábealde ja bajábealde). Sápmelaččat leat guoskevaš guovlluid álgoálbmot, mii iešalddis lea vuoigatvuođaid vuođđun.</p>
<p>Sápmelaččain leat dakkár vuoigatvuođat guhkesáiggi geavaheami ja báikkálaččat vieruiduvvan vuoigatvuođaid vuođul. Sámediggi lea viidáseappot deattuhan ahte ráđđehus ferte vuhtiiváldit boares lágaid dán suorggis. Ovdamearkka dihtii 1751 mannosaš lappekodisilla ja 1775 mannosaš</p>
<p>Eanačujuhancealkámuša, mii nanne finnmárkulaččaid vuosttašrievtti guolásteapmái. Sápmelaččat ledje eanetlogus Finnmárkkus dien áiggi. Sámediggi muittuha maid Gáivuonaduomu birra mii maiddái buori muddui dovddaha ahte das lea sáhka vieruiduvvan vuoigatvuođaid birra mas báikkálaš guolásteaddjit ožžo buhtadusa. Norgga oaidnu vuittii Stuorra Británnia oainnu badjel guolástanrádjeáššis Stuorra Británnia vuostá</p>
<p>Haagas dainna ákkain ahte <span type="quote">“friddja guolásteami”</span> oahppa ii leat goasse dohkkehuvvon Norgga rittus8. Duopmu nanne ahte guolleresurssaid historjjálaš geavaheapmi rittus duddjo báikkálaš vieruiduvvannjuolggadusaid, ja dat lei mearrideaddjin mearrádussii. Dáid historjjálaš duohtavuođaid ferte maid árvvoštallat Norgga geatnegasvuođaid olis earret eará ON Álgoálbmotjulggaštusa Art. 37 vuođul. 1966 mannosaš ON konvenšuvnna artihkkala 27 mielde siviila ja politihkalaš vuoigatvuođaid birra sápmelaččaid ektui álgoálbmogin lea ávnnaslaš vuođus eaktun sápmelaččaid ollislaš kulturdoaibmamii. Vuotna- ja riddoálbmogii lea deaŧaleamos daid resurssaiguin ávkkástallan (ja sorjjasvuohta dain), mat leat mariidna guovlluin iešguđet áiggiid. Stáhta lea geatnegahttojuvvon sihkkarastit riddoálbmogii doarvái resursavuođu dasa ahte sáhttit birget guolástemiin. Mearrasámi guovlluide dat mearkkaša maiddái ahte ferte sihkkarastojuvvot doarvái resursavuođđu ealáhus- ja kulturdoaimmaide. Ávkkástallan mearraresurssaiguin lea don doloža rájes leamaš mielde seailluheamen kultuvrra ja okta sámi álbmoga váldoealáhusain. Sápmelaččat joavkun lea meara geavaheami bokte oamastan vuoigatvuođaid mariidna resurssaide ja mearraguovlluid geavaheapmái. Sámi álbmogis lea sámi guovlluin historjjálaš, vieruiduvvan ja álgoálbmot vuođul vuoigatvuohta mariidna resurssaide ja mearraguovlluid hálddašeapmái, geahča lagašvuođa- ja sorjavašvuođaprinsihpa9/ Lagašvuohta addá vuoigatvuođa. Sámi guolástuslávdegotti evttohusa loahppajurdda lea ahte sápmelaččat oassálaste sihke áhpe-, riddo- ja vuotnaguolásteapmái ja ahte dienas guollebivddus lei deaŧalaš oassi mearrasámi kultuvrra 7</p>
<p>Sámedikki dieđáhus guolásteami birra ealáhussan ja kultuvran riddo- ja vuotnaguovlluin - 2004 8</p>
<p>Guolástusrádjeášši gaskal Norgga ja Stuorra Britannia riikkaidgaskasaš duopmostuolus Haagas (NOU 2008:5, 5.17) 9</p>
<p>Sámedikki dieđáhus guolásteami birra ealáhussan ja kultuvran riddo- ja vuotnaguovlluin - 2004</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 439 siidu 453 siiddus ekonomalaš vuđđosis. Dat mearkkaša earret eará ahte sápmelaččain maid lea historjjálaš vuoigatvuohta máddodagaid oassái, beroškeahttá das lea go dat Barentsábis (dorski) vai Islándda birrasis (sallit). Dát máddodagat johtalit ja leat dávjá sámi guovlluin. Sápmelaččat ávkkástallet ja leat árbevirolaččat ávkkástallan dáid resurssaiguin.</p>
<p>Sámediggi oaivvilda ahte bivdorivttiid juohkin ja eará bivdolobit leat deaŧalaččat dan oktavuođas go galgá sihkkarastit vejolašvuođaid vuotna- ja riddofatnasiidda, mii lea mearrideaddji deaŧalaš mearrasámi kultuvrra ávnnaslaš vuđđui. Sámediggi oaivvilda ahte stuorát oassi bivdoeriin ja lobiin galget sirdojuvvot vuotna- ja riddofatnasiidda, buhtadusa vuostá dahje dan haga, dainna áigumušain ahte ovddidit ássama vuotnaguovlluin ja miehtá rittu. Dát lea hui deaŧalaš bealli sámi kultuvrra ja eará riddokultuvrra sihkkarastimis ja ealáskahttimis.</p>
<p>Politihkalaš vuolggasadjin ásaheapmái gáddenbákku feastonuohttefatnasiidda 1970 – 80 jagiin lei beassat hálddašit dáid fatnasiid guollesállaša nu ahte dat galggai leat lassin riddofatnasiid sállašiidda, ja ahte dáid guollesállašiiguin sáhtii sihkkarastit ja suddjet servodaga ja industriijabargosajiid gáttis.</p>
<p>Politihka vuođđu lei ovdal vuoigatvuođavuođđuduvvon geassemánu 3. b. 1983 mannosaš</p>
<p>Mearraguolleláhkii mii dál lea fámohuhttojuvvon ja dan sadjái lea boahtán Mearraresursaláhka, láhka 2008-06-06 nr 37 dan birra mo luođu mariidna resurssat galget hálddašuvvot, mas 1. paragráfas daddjojuvvo ahte lága ulbmil lea sihkkarastit luođu mariidna resurssaid ja dasa gulli genehtalaš ávdnasiid guoddilis ja servodatekonomalaš gánnáhahtti hálddašeami ja váikkuhit riddoservodagaid barggolašvuođa ja ássama sihkkarastimii.</p>
<p>Gáddenbággu lea servodatšiehtadus gaskal sin geat eaiggáduššet ja sin geat ávkkástallet resurssain, ja Mearraresursalága § 2 vuođul oamasta searvevuohta luođu mariidna resurssaid Norggas, ja ahte galget čađahuvvot hálddašandoaibmabijut mat sihkkarastet sámi kultuvrra ávnnaslaš vuđđosa, (geahča Mearraresursalága § 7 g). Feastonuohttefatnasiid gáddenbákkus lea dán vuođul maiddái dat ulbmil ahte sihkkarastit sámi kultuvrra ávnnaslaš vuđđosa sihke ealáhussii, gillii ja ássamii.</p>
<p>Guollerikkis riddo- ja vuotnaguovlluid gielddaid ja álbmoga mielas lea deaŧalaš váikkuhit ealáhusdoaimmaid, ovdáneami ja ássanmiela. Guolástus- ja industriijabargosajit leat vuođđun álbmoga dietnasii ja dakkár servodatbargamušaide go skuvllaide, mánáidgárddiide, gávppiide ja diekkáraččaide. Vaikke vel lea ge guolástusealáhus rievdan sakka maŋimus 20-30 jagiin, de lea bargosadjedárbu ja dárbu gáddet guollefatnasiid guliid seamma deaŧalaš dál go 20-30 jagi dás ovdal. Gáddeneavttut lea servodatgeatnegasvuohta/-šiehtadus mas sis geat bivdet resurssaid min riddo- ja vuotnaguovlluid olggobealde, lea čielga geatnegasvuohta addit juoidá ruovttoluotta daidda guovlluide gos guolli bivdojuvvo. Feastonuohttefatnasiid dálá gáddenbákku oktavuođas lea mearriduvvon dorske- ja diksoearri mii galgá gáddejuvvot dihto namuhuvvon báikkiide, nu ahte dakko bokte ollašuhttojuvvo Mearraresursalága ulbmilparagráfa ahte sihkkarastit riddoservodagaid barggolašvuođa ja ássama.</p>
<p>Ráđđehusa politihkalaš geađgejuolgin10 lea ahte galget leat máŋggalágan bivdofatnasat ja ahte guolleresurssat galget juogaduvvot vuoiggalaččat vai dat leat mielde sihkkarastimin riddoservodagaid barggolašvuođa ja ássama. Sámedikki mielas dát lea čielga geatnegasvuohta das ahte bisuhit feastonuohttefatnasiid gáddebákkuid ja dakko bokte leat mielde sihkkarastimin ja suddjemin Davvi Norgga ássama.</p>
<p>Sámediggi oaidná baluin dan duohtavuođa go Aker Seafoods ASA oažžu juolluduvvot vuollel 11 % Norgga dorskeearis ja Nergård AS oažžu juolluduvvot lagabui 5 % ollislaš Norgga dorskeearis. Sámediggi oaivvilda ahte lohpeeavttut galget čadnojuvvot dihto industriijadoibmii iige hálit ahte dát sirrejuvvojit dán doaimmas. Sámediggi oaivvilda ahte lea šállošahtti go lea leamaš lohpi ahte fanas-, rusttet- ja buvttadanávnnaseaiggádat leat sáhtán juohkit dáid sierra fitnodahkan. Okta fitnodat 10</p>
<p>Soria Moria julggaštus 2009 – 2013</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 440 siidu 453 siiddus eaiggáda fatnasiid, ja nubbi fas jođiha nállašuhttindoaimma dainna lágiin ahte dat láigohit rusttegiid ja buvttadanávdnasiid</p>
<p>Dákko bokte evttoha Sámediggi ahte feastonuohttefatnasiid álgovuolggalaš gáddenbággu biddjojuvvojit fas gustot ja čađahuvvojit daid geatnegasvuođaide dávistettiin mat ledje vuođđun dalle go lobit addojuvvojedje, nu ahte guliid gáddenbággu vuolggaha bargosajiid ja doaimmaid báikegottiin ja namuhuvvon báikkiin, vai dorskefatnasat main lea gáddenlohpi ollašuhttet dan servodatdoaimma maid vuolggasajis leat váldán badjelasaset. Sámediggi oaivvilda ahte jus feastonuohttefatnasiid mielas ii leat ulbmillaš iešguđet sivaid geažil, ollašuhttit gáddenbákku, de ferte dan konsešuvdnavuđot guolleeari mii dál lea feastonuohttefatnasiin, juohkit riddofatnasiidda mat geatnegahttojuvvojit gáddet guoli báikkálaččat.</p>
<p>Viidáseappotráhkadanbággu ferte viiddiduvvot ja jus oidojuvvon rusttegat eai sáhte viidáseappot ráhkadit guliid dahje vuostáiváldit guoli/sállaša, de ferte Råfisklaget fállat sállaša eará fitnodagaide guovllus. Råfisklaget dárkkistan- ja láidestanortnet ferte maid heivehuvvot viidáseappotráhkadan- ja gáddenbákku njuolggadusaide. Beaktilis dárkkistan- ja čuovvolanortnet lea áibbas mearrideaddjin ja dárbbašlažžan dasa ahte fas oažžut luohttámuša feastonuohttefatnasiid gáddenbákku.</p>
<p>Earremáksoortnega geavaheapmi dagahivččii ahte eanet guolli gáddejuvvošii varasin. Earremáksu sáhtášii maid jevdet vejolaš haddeerohusaid gaskal varas ja galmmihuvvon guoli. Álgoávdnasa máškidis geavaheapmi ollašuhttá viidáseappotráhkadanbákku.</p>
<p>Servodahkii lea dat vuoitun ahte sihke gádderusttegat ja gielddat Finnmárkkus, Romssas ja Nordlánddas dinejit ruđaid go gáddenbággu ollašuhttojuvvo ja go álgoávdnasiiguin ávkkástallojuvvo máškidis vuogi mielde. Sámediggi áigu Guolásus- ja riddodepartemeantta skábmamánu 6. b. 2012 mannosaš gulaskuddannotáhta Leveringsplikt for fartøy med torsketrålløyve, forslag til endring av forskrift av 12. september 2003 nr. 1131, vuođul evttohit čuovvovačča: Fálaldatgeatnegasvuohta šaddá 100 %</p>
<p>Oastinbággu 70 % fálaldatgeatnegasvuođas dorski ja divssu várás Viidásetráhkadangeatnegasvuohta lasihuvvo 90 proseantan Sálaš gáddejuvvo njuolgga rusttegii</p>
<p>Ásahuvvo vejolaš fleksibilitehta das mo vuođđoávdnasiid geavhit Sálaš galgá dieđihuvvot Råfisklaget:ii 48 diimmu ovdal gáddema ja dat rusttet mii galgá vuostáiváldit sállaša galgá vástidit 24 diimmu siste</p>
<p>Ásahuvvo earremáksu gáddejuvvon varas guoli ovddas Ahte fatnasiid álgovuolggalaš gáddenbággu fas gustogoahtá ja čađahuvvo daid geatnegasvuođaiguin mat ledje vuođđun dalle go lobit addojuvvojedje.</p>
<p>Ášši meannudeapmi loahpahuvvui 01.03.13 dii.11.25.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 441 siidu 453 siiddus</p>
<p xml:lang="smj">Vuđđogiella: Dárogiella</p>
<p>Ášši/Sak PFL 003/13 Ášši/Sak DC 013/13</p>
<p>Ráđđehusa evttohus boazodoallohálddašeami rievdadeami birra</p>
<p>Arkiivaáššenr. 11/2498</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 08.02.13</p>
<p>SR 020/13</p>
<p>Plána- ja finánsalávdegoddi 25. – 06.02.13</p>
<p xml:lang="fra">PFL 003/13</p>
<p>Sámedikki dievasčoahkkin 27.02. – 01.03.13 DC</p>
<p>Ášši meannudeapmi álggahuvvui 28.02.13 dii.15.30</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1</p>
<p>Sámediggeráđi</p>
<p>SR 020/13 Ráđđehusa evttohus boazodoallohálddašeami rievdadeami birra 2 08.02.13</p>
<p xml:lang="nno">Landbruks- og matdepartementet</p>
<p xml:lang="nob">Dokument: Forslag til endringer av den offentlige forvaltningen av reindriften 3 01.02.13</p>
<p xml:lang="nno">Landbruks- og matdepartementet</p>
<p xml:lang="nob">Endringer i den offentlige forvaltningen av reindriften 4 15.01.13</p>
<p xml:lang="nno">Landbruks- og matdepartementet</p>
<p xml:lang="nob">Notat til konsultasjonsmøte 21.01.13 om endringer av den offentlige forvaltningen av reindriften 5 01.06.12</p>
<p xml:lang="nno">Landbruks- og matdepartementet</p>
<p xml:lang="nob">Notat til konsultasjonsmøte 15.06.12 om endring av den offentlige forvaltningen av reindriften 6 23.03.12</p>
<p xml:lang="nno">Landbruks- og matdepartementet</p>
<p xml:lang="nno">Notat fra Landbruks- og matdepartementet 7 18.01.12</p>
<p xml:lang="nob">Sametinget</p>
<p xml:lang="nob">Interessenotat 3 – Endring av reindriftsforvaltningen 8 11.06.12</p>
<p xml:lang="nob">Sametinget</p>
<p xml:lang="nob">Interessenotat 2 – Endring av reindriftsforvaltningen 9 27.03.12</p>
<p xml:lang="nob">Sametinget</p>
<p xml:lang="nob">Interessenotat 1 – Endring av reindriftsforvaltningen 10 18.01.13</p>
<p xml:lang="nob">Norske reindriftsamers landsforbund</p>
<p xml:lang="nob">Vedr. oppsummering fra LMD angående endring av reindriftsforvaltningen 11 21.01.13</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra konsultasjonsmøte 21.01.13 12 30.11.12</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra konsultasjonsmøte 30.11.12 13 02.10.12</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra administrativt konsultasjonsmøte 02.10.12 14 15.06.12</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra konsultasjonsmøte 15.06.12 15 30.03.12</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra konsultasjonsmøte 30.03.12 16 23.02.12</p>
<p xml:lang="nob">Sametinget</p>
<p xml:lang="nob">Sak 8/12 Endring av reindriftsforvaltningen – grunnlag og premisser</p>
<p>II Evttohusat ja mearkkašumit</p>
<p>Sámediggeráđi mearršdusárvalus:</p>
<p>Čujuhuvvo Eanandoallo- ja biebmodepartemeantta 08.02.13 beaiváduvvon reivii mas lea evttohuvvon mo rievdadit boazodoallolága boazodoallohálddahusa ođđasisorganiserema várás.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 442 siidu 453 siiddus</p>
<p>Sámediggi háliida almmolaš boazodoallohálddahusa mii lea fágalaččat nanus ja mii lea bevttolaš ja doaimmalaš, ja mii lea organiserejuvvon nu ahte dat lea eahpitkeahttá álbmotrievtti siskkobealde mii guoská álgoálbmogiid iešmearridanvuoigatvuhtii, vuoigatvuhtii čađahit iežaset vuoruhemiid ja vuoigatvuhtii oassálastit luondduriggodathálddašeapmái. Sámediggi gávnnaha ahte departemeantta evttohus ii ane deastta ii ovttage dáin beliin. Sámediggi mihtte ahte departemeanta ii leat čájehan dáhtu mieđihit Sámedikki konkrehta evttohussii, man ulbmil atnit deastta dáin beliin. Departemeanta lea konsultašuvnnain dorjon ráđđehusa mearrádusa mii almmuhuvvui cuoŋománus 2011 almmá čađatkeahttá konsultašuvnnaid dan ovdal. Sámediggi oaivvilda ahte dan ferte áddet dan láhkai ahte departemeanta ii leat geahččalan čađahit konsultašuvnna buriin dáhtuin dainna ulbmiliin ahte juksat ovttamielalašvuođa ILO-konvenšuvnna nr. 169 guđát artihkkala vuođul ja daid konsultašuvdnadagaldumiid vuođul mat mearriduvvojedje 01.07.05 gonagaslaš resolušuvnnain.</p>
<p>Sámediggi deattuha ahte boazodoalu mearkkašupmi sámi kultuvrra geađgejuolgin, ja mii lea kulturvuđot sámi ealáhus, bealušta dan ahte sápmelaččaid iešmearrideapmi ferte deattuhuvvot hui ollu go dán áššesuorggi hálddašanstruktuvra hábmejuvvo. Departemeantta evttohus ii leat eahpitkeahttá stáhta álbmotrievttálaš geatnegasvuođaid siskkobealde.</p>
<p>Sámediggi čujuha dasa ahte Stuorradikki čielgasit celkojuvvon ulbmil lea sirdit stuorát mearridanválddi sámi servodahkii dakkár áššiin mat erenoamážit gusket sámi álbmogii. Dát guoská maiddái almmolaš boazodoallohálddahussii. Sámediggi gávnnaha ahte departemeantta evttohus lea vuostálasat dáinna politihkalaš ulbmiliin. Áidnalunddot ja kulturvuđot sámi ealáhusa hálddahus sihkastuvvo eret sámi servodagas. Sámediggi oaidná dan duođalažžan, ja atná dan ahte dat rihkku dan govda ovttamielalašvuođa vuođul sámepolitihka mii lea doaibman 1987 rájes go Stuorradiggi dohkkehii Sámelága. Sámediggi gávnnaha ahte departemeantta evttohus mearkkaša dan ahte sámi ealáhus galgá heivehit iežas Norgga hálddašanstruktuvrii, ii ge dan ahte hálddašanstruktuvra heiveha iežas mihtilmas sámi ealáhussii. Departemeantta evttohus dagaha ahte Fylkkamánni váttes duppalrolla suorgeeiseváldin ja soabadan- ja váiddaásahussan areálaplánaáššiin nannejuvvo. Viidáseappot mielddisbuktá evttohus ahte gáržžiduvvo fágalaš rabasvuohta boazodoalu areálaid hálddašeamis. Sámediggi deattuha ahte dakkár álgoálbmot- ja unnitlohkokultuvrii, man sámi boazodoallu ovddasta, dat mielddisbuktá hui stuorra demokráhtalaš váttisvuođa.</p>
<p>Sámediggi čujuha stuorradiggedieđáhussii nr. 28 (2007-2008) <span type="quote">”Sámepolitihkka”</span> mas daddjojuvvo ahte stáhta lea geatnegahttojuvvon árvvusatnit čielgasit dovddahuvvon sávaldaga álgoálbmogiin go galget čađahuvvot sierra doaibmabijut mat sáhttet guoskat ovttaskasolbmui dahje álgoálbmogiid ásahusaide, opmodagaide, kultuvrii, bargui ja birrasii. Sápmelaččaide dat mearkkaš ahte dakkár doaibmabijut mat gusket namahuvvon surggiide, eai sáhte čađahuvvot jus dat rihkkot čielgasit dovddahuvvon sávaldagaid ja vuoruhemiid sápmelaččaid bealis. Sámediggi gávnnaha ahte Eanandoallo- ja biebmodepartemeanta ii bija dan vuođđun nu mo dál evttohit rievdadusaid boazodoalloláhkii.</p>
<p>Dán vuođul ii guorras Sámediggi evttohussii rievdadit boazodoallolága boazodoallohálddahusa ođđasisorganiserema várás evttohusa dálá hámis. Ii ge Sámedikkis sáhte leat luohttámuš ođđa boazodoallohálddahussii.</p>
<p>Plána- ja finánsalávdegotti árvalus</p>
<p>Álggahus</p>
<p>Eanandoallo- ja biebmodepartemeanta lea evttohan rievdadusaid boazodoallolágas mo ođđasis organiseret boazodoallohálddahusa. Sámediggi váldá evttohusa meannudeapmái ovdalgo Stuorradiggi meannuda dan.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 443 siidu 453 siiddus</p>
<p>Evttohusat</p>
<p>Evttohus 1</p>
<p><em type="italic">Evttohus Norgga sámiid riikkasearvvis (NSR) ja Olgešbellodaga sámediggejoakkus: </em></p>
<p>Sámediggi bivdá ahte Stuorradiggi maŋida proposišuvnna meannudeami boazodoallolága rievdademiin, oktan Ráđđehus evttohusain rievdadit boazodoallohálddahusa, Stuorradikki čakčasešuvdnii dainna ulbmiliin ahte geahččalit juksat ovttamielalašvuođa boahttevaš hálddašeami oktavuođas.</p>
<p>Sámediggi bivdá ahte ovttas guoskevaš eiseválddiiguin árvvoštallojuvvojit konsultašuvnnat</p>
<p>Eanandoallo- ja biebmodepartemeanttain. Dan berre dahkat danne vai árvvoštallojuvvo lea go álgoálbmotriekti doahttaluvvon, gáržžiduvvo go fágalaš rabasvuohta boazodoalloareálaid hálddašeami ektui ja lea go konsultašuvdnašiehtadus čuvvojuvvon sámi mielváikkuheami ektui.</p>
<p>Sámediggi álggaha dalán čielggadeami mii galgá árvvoštallat boazodoallohálddahusa boahttevaš organiserema. Sámediggi háliida, dán proseassas, maiddái lagabui árvvoštallama das ahte šaddá go fylkkamánnis nannejuvvon duppalrolla sektoreiseváldin ja soabadan- ja váidinásahussan areálaplánaáššiin. Dasa lassin mii bivdit ahte guovllustivrraid váldi, fágamáhttu ja bargamušat áimmahuššojuvvojit. Erenoamáš deaŧalaš dás lea boahttevaš vuosttaldanvuoigatvuođa árvvoštallan jus guovllustivrrat jávket. Berre maid árvvoštallat boazodoallohálddahusa váldokantuvrraid ja boazodoallostivrraid boahttevaš rollaid.</p>
<p>Sámediggi atná sakka vávjjehahttin sirdit eanet válddi stáhta ásahussii go dat sáhttá gehččojuvvot áittan boazodoalu iešmearrideapmái. Dakkár váldi, mii lea lassin nannejuvvon duppalrollii, árvvoštallojuvvo Sámedikki bealis leat heivemeahttun stuorra sisabahkken boazodolliid vuoigatvuhtii doaimmahit iežaset fidnu ja eallinvuogi.</p>
<p>Evttohus 2</p>
<p><em type="italic">Evttohus Ovddádusbellodaga sámediggejoavkkus: </em>Čujuhuvvo Eanandoallo- ja biebmodepartemeantta 08.02.13 beaiváduvvon reivii mas lea evttohuvvon rievdadusat boazodoallolágas boazodoallohálddahusa ođđa organiserema várás. </p>
<p>Sámediggi doarju ráđđehus evttohusa rievdadit boazodoallohálddahusa.</p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: Sámediggi doarju muđui sámediggeráđi árvalusevttohusa.</p>
<p>Mearkkašupmi, Olgešbellodat ja NSR:a sámediggejoavku áirras Aili Keskitalo</p>
<p>Sámediggi bivdá ahte Stuorradiggi maŋida proposišuvnna meannudeami boazodoallolága rievdademiin, oktan Ráđđehus evttohusain rievdadit boazodoallohálddahusa, Stuorradikki čakčasešuvdnii dainna ulbmiliin ahte geahččalit juksat ovttamielalašvuođa boahttevaš hálddašeami oktavuođas.</p>
<p>Sámediggi bivdá ahte ovttas guoskevaš eiseválddiiguin árvvoštallojuvvojit konsultašuvnnat Eanandoallo- ja biebmodepartemeanttain. Dan berre dahkat danne vai árvvoštallojuvvo lea go álgoálbmotriekti doahttaluvvon, gáržžiduvvo go fágalaš rabasvuohta boazodoalloareálaid hálddašeami ektui ja lea go konsultašuvdnašiehtadus čuvvojuvvon sámi mielváikkuheami ektui.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 444 siidu 453 siiddus</p>
<p>Sámediggi álggaha dalán čielggadeami mii galgá árvvoštallat boazodoallohálddahusa boahttevaš organiserema. Sámediggi háliida, dán proseassas, maiddái lagabui árvvoštallama das ahte šaddá go fylkkamánnis nannejuvvon duppalrolla sektoreiseváldin ja soabadan- ja váidinásahussan areálaplánaáššiin. Dasa lassin mii bivdit ahte guovllustivrraid váldi, fágamáhttu ja bargamušat áimmahuššojuvvojit. Erenoamáš deaŧalaš dás lea boahttevaš vuosttaldanvuoigatvuođa árvvoštallan jus guovllustivrrat jávket. Berre maid árvvoštallat boazodoallohálddahusa váldokantuvrraid ja boazodoallostivrraid boahttevaš rollaid. Sámediggi atná sakka vávjjehahttin sirdit eanet válddi stáhta ásahussii go dat sáhttá gehččojuvvot áittan boazodoalu iešmearrideapmái. Dakkár váldi, mii lea lassin nannejuvvon duppalrollii, árvvoštallojuvvo Sámedikki bealis leat heivemeahttun stuorra sisabahkken boazodolliid vuoigatvuhtii doaimmahit iežaset fidnu ja eallinvuogi.</p>
<p>Evttohus 3, Áirras Aili Keskitalo NSR, JSL, Bb, O, AaSG ja SbS</p>
<p>Ođđa evttohus:</p>
<p>Sámediggi bivdá ahte ášši <span type="quote">“Ráđđehusa evttohus rievdadit boazodoallohálddahusa”</span> maŋiduvvo</p>
<p>Stuorradikki čakčasešuvdnii dainna ulbmiliin ahte geahččalit juksat ovttamielalašvuođa boahttevaš hálddašeami oktavuođas.</p>
<p>Sámediggi háliida beaktilis almmolaš boazodoallohálddahusa mii lea fágalaččat nanus ja mas lea dárbmi, ja mii lea organiserejuvvon nu ahte dat lea eahpitkeahttá siskkobealde álbmotrievtti das ahte álgoálbmogiin lea iešmearridanvuoigatvuohta, vuoigatvuohta mearridit iežaset vuoruhemiid ja vuoigatvuohta searvat luondduriggodagaid hálddašeapmái. Sámediggi gávnnaha ahte departemeantta evttohus ii fuolat dáid beliid doarvái bures. Sámedikki oainnu mielde ii leat departemeanta čájehan dáhtu vuhtiiváldit Sámedikki konkrehta evttohusa, mii geahččala vuhtiiváldit dáid beliid. Departemeanta lea konsultašuvnnain dorjon ráđđehusa mearrádusa mii almmuhuvvui cuoŋománus 2011 eai ge Sámedikki oainnu mielde leat čađahuvvon konsultašuvnnat dan ovdal. Sámediggi oaivvilda ahte dán ferte áddet dan láhkai ahte departemeanta ii leat geahččalan konsulteret buriin dáhtuin dainna ulbmiliin ahte juksat ovttamielalašvuođa ILO-konvenšuvnna nr. 169 vuođul ja daid konsultašuvdnaprosedyraid vuođul mat leat mearriduvvon gonagaslaš resolušuvnnas 01.07.05. Sámediggi bivdá ahte ovttas guoskevaš eiseválddiiguin árvvoštallojuvvojit konsultašuvnnat Eanandoallo- ja biebmodepartemeanttain. Dan berre dahkat danne vai árvvoštallojuvvo lea go álgoálbmotriekti ja ILO-konvenšuvdna doahttaluvvon, gáržžiduvvo go fágalaš rabasvuohta boazodoalloareálaid hálddašeami ektui ja lea go konsultašuvdnašiehtadus čuvvojuvvon sámi mielváikkuheami ektui. Sámediggi deattuha ahte dannego boazodoallu lea sámi kultuvrra geađgejuolgin, ja kultuvrii čadnojuvvon sámi ealáhus, de ferte maid sakka deattuhit sámiid iešmearridanvuoigatvuođa go hálddašanstruktuvra hábmejuvvo dán áššesuorggis. Sámediggi čujuha dasa ahte lea čielga mihttomearri fievrridit stuorát mearridanválddi sámi servodahkii dakkár áššiin mat erenoamážit gusket sámi álbmogii. Dát guoská maiddá almmolaš boazohálddahussii. Sámediggi gávnnaha ahte departemeantta evttohus vuosttalda dán politihkalaš ulbmila. Evttohus mearkkaša ahte ealáhus massá dan váikkuhanfámu mii ealáhusas lea dálá hálddahusmálle vuođul. Evttohus mearkkaša ahte áidnalunddot ja kultuvrii čadnojuvvon sámi ealáhusa almmolaš hálddašeapmi váldojuvvo eret sámi servodagas. Sámediggi oaidná dan hui duođalažžan, ja oaivvilda ahte dat rihkku dan govda ovttamielalašvuođa mii lea leamaš sámepolitihkas 1987 rájes go Stuorradiggi dohkkehii sámelága.</p>
<p>Sámediggi álggaha dalán čielggadeami mii galgá árvvoštallat boazodoallohálddahusa boahttevaš organiserema. Sámediggi háliida, dán proseassas, maiddái lagabui árvvoštallama das ahte šaddá go</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 445 siidu 453 siiddus fylkkamánnis nannejuvvon duppalrolla sektoreiseváldin ja soabadan- ja váidinásahussan areálaplánaáššiin. Dasa lassin mii bivdit ahte guovllustivrraid váldi, fágamáhttu ja bargamušat áimmahuššojuvvojit. Erenoamáš deaŧalaš dás lea boahttevaš vuosttaldanvuoigatvuođa árvvoštallan jus guovllustivrrat jávket. Berre maid árvvoštallat boazodoallohálddahusa váldokantuvrraid ja boazodoallostivrraid boahttevaš rollaid.</p>
<p>Departemeantta evttohus mielddisbuktá ahte Fylkkamánni váttis duppalrolla suorgeeiseváldin ja soabadan- ja váiddaásahussan areálaplánaáššiin nannejuvvo. Viidáseappot mielddisbuktá evttohus ahte gáržžiduvvo fágalaš rabasvuohta boazodoalloareálaid hálddašeami ektui. Sámediggi deattuha ahte álgoálbmot- ja minoritehtakultuvrii, maid sámi boazodoallu ovddasta, dat mearkkaša hui stuorra demokráhtalaš váttisvuohtan.</p>
<p>Sámediggi atná sakka vávjjehahttin sirdit eanet válddi stáhta ásahussii go dat sáhttá gehččojuvvot áittan boazodoalu iešmearrideapmái. Dakkár váldi, mii lea lassin nannejuvvon duppalrollii, árvvoštallojuvvo Sámedikki bealis leat heivemeahttun stuorra sisabahkken boazodolliid vuoigatvuhtii doaimmahit iežaset fidnu ja eallinvuogi.</p>
<p>Jus ii addojuvvo vejolašvuohta čađahit dakkár proseassa mii lea evttohuvvon bajábealde, de ii sáhte</p>
<p>Sámediggi miehtat dan evttohussii rievdadit boazodoallolága ođđa boazodoallohálddahusa organiserema várás dan hámis mii das lea dál.</p>
<p>III Jienasteapmi 39 áirasis ledje 31 čoahkis. Jienasteapmi dahkkojuvvui čuovvovaš vuogi mielde:  Evttohus 1 geassojuvvui.  Evttohus 2 hilgojuvvui 29 jienain. 2 jienasteigga beali.  Evttohus 3 biddjui ráđi evttohusa sadjái ja dohkehuvvui 29 jienain 2 jiena vuostá.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Aili Keskitalo, áššejođiheaddji</p>
<p>Mariann Wollmann Magga</p>
<p xml:lang="nob">Marie Therese Nordsletta Aslaksen</p>
<p xml:lang="nob">Sten Erling Jønsson</p>
<p xml:lang="nob">Aili Keskitalo 2 Arthur Johan Tørfoss</p>
<p>Mariann Wollmann Magga 3 Ellinor Guttorm Utsi</p>
<p xml:lang="nob">Anders Somby jr.</p>
<p xml:lang="nob">Sten Erling Jønsson</p>
<p xml:lang="nno">Marit Kirsten A. Gaup</p>
<p xml:lang="nob">Ellinor Guttorm Utsi 4 Per Andersen Bæhr</p>
<p xml:lang="nob">Marie Therese Nordsletta Aslaksen</p>
<p xml:lang="nob">Per Andersen Bæhr 5 Anne-Marit Eira</p>
<p xml:lang="nob">Anders Somby jr. 6 Toril Bakken Kåven</p>
<p xml:lang="smn">Aili Keskitalo</p>
<p>Mariann Wollmann Magga</p>
<p xml:lang="nob">Per Andersen Bæhr</p>
<p xml:lang="nob">Toril Bakken Kåven 7 Sten Erling Jønsson</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 446 siidu 453 siiddus 8 Mariann Wollmann Magga 9 Aili Keskitalo 10 Mathis Nilsen Eira 11 Heidi Persdatter Greiner</p>
<p xml:lang="smj">Haaker 12 Aili Keskitalo 13 Ellinor Marita Jåma 14 Toril Bakken Kåven</p>
<p>Aili Keskitalo, áššejođiheaddji 15 Aili Keskitalo 16 Marie Therese Nordsletta</p>
<p xml:lang="fkv">Aslaksen 17 Aili Keskitalo</p>
<p>Rolf Johansen, čoahkkinortnegii</p>
<p>VI Sámedikki mearrádus Sámediggi bivdá ahte ášši <span type="quote">“Ráđđehusa evttohus rievdadit boazodoallohálddahusa”</span> maŋiduvvo</p>
<p>Stuorradikki čakčasešuvdnii dainna ulbmiliin ahte geahččalit juksat ovttamielalašvuođa boahttevaš hálddašeami oktavuođas.</p>
<p>Sámediggi háliida beaktilis almmolaš boazodoallohálddahusa mii lea fágalaččat nanus ja mas lea dárbmi, ja mii lea organiserejuvvon nu ahte dat lea eahpitkeahttá siskkobealde álbmotrievtti das ahte álgoálbmogiin lea iešmearridanvuoigatvuohta, vuoigatvuohta mearridit iežaset vuoruhemiid ja vuoigatvuohta searvat luondduriggodagaid hálddašeapmái. Sámediggi gávnnaha ahte departemeantta evttohus ii fuolat dáid beliid doarvái bures. Sámedikki oainnu mielde ii leat departemeanta čájehan dáhtu vuhtiiváldit Sámedikki konkrehta evttohusa, mii geahččala vuhtiiváldit dáid beliid. Departemeanta lea konsultašuvnnain dorjon ráđđehusa mearrádusa mii almmuhuvvui cuoŋománus 2011 eai ge Sámedikki oainnu mielde leat čađahuvvon konsultašuvnnat dan ovdal. Sámediggi oaivvilda ahte dán ferte áddet dan láhkai ahte departemeanta ii leat geahččalan konsulteret buriin dáhtuin dainna ulbmiliin ahte juksat ovttamielalašvuođa ILO-konvenšuvnna nr. 169 vuođul ja daid konsultašuvdnaprosedyraid vuođul mat leat mearriduvvon gonagaslaš resolušuvnnas 01.07.05. Sámediggi bivdá ahte ovttas guoskevaš eiseválddiiguin árvvoštallojuvvojit konsultašuvnnat</p>
<p>Eanandoallo- ja biebmodepartemeanttain. Dan berre dahkat danne vai árvvoštallojuvvo lea go álgoálbmotriekti ja ILO-konvenšuvdna doahttaluvvon, gáržžiduvvo go fágalaš rabasvuohta boazodoalloareálaid hálddašeami ektui ja lea go konsultašuvdnašiehtadus čuvvojuvvon sámi mielváikkuheami ektui. Sámediggi deattuha ahte dannego boazodoallu lea sámi kultuvrra geađgejuolgin, ja kultuvrii čadnojuvvon sámi ealáhus, de ferte maid sakka deattuhit sámiid iešmearridanvuoigatvuođa go hálddašanstruktuvra hábmejuvvo dán áššesuorggis. Sámediggi čujuha dasa ahte lea čielga mihttomearri fievrridit stuorát mearridanválddi sámi servodahkii dakkár áššiin mat erenoamážit gusket sámi álbmogii. Dát guoská maiddá almmolaš boazohálddahussii.</p>
<p>Sámediggi gávnnaha ahte departemeantta evttohus vuosttalda dán politihkalaš ulbmila. Evttohus mearkkaša ahte ealáhus massá dan váikkuhanfámu mii ealáhusas lea dálá hálddahusmálle vuođul. Evttohus mearkkaša ahte áidnalunddot ja kultuvrii čadnojuvvon sámi ealáhusa almmolaš hálddašeapmi váldojuvvo eret sámi servodagas. Sámediggi oaidná dan hui duođalažžan, ja oaivvilda ahte dat rihkku dan govda ovttamielalašvuođa mii lea leamaš sámepolitihkas 1987 rájes go</p>
<p>Stuorradiggi dohkkehii sámelága.</p>
<p>Sámediggi álggaha dalán čielggadeami mii galgá árvvoštallat boazodoallohálddahusa boahttevaš organiserema. Sámediggi háliida, dán proseassas, maiddái lagabui árvvoštallama das ahte šaddá go</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 447 siidu 453 siiddus fylkkamánnis nannejuvvon duppalrolla sektoreiseváldin ja soabadan- ja váidinásahussan areálaplánaáššiin. Dasa lassin mii bivdit ahte guovllustivrraid váldi, fágamáhttu ja bargamušat áimmahuššojuvvojit. Erenoamáš deaŧalaš dás lea boahttevaš vuosttaldanvuoigatvuođa árvvoštallan jus guovllustivrrat jávket. Berre maid árvvoštallat boazodoallohálddahusa váldokantuvrraid ja boazodoallostivrraid boahttevaš rollaid.</p>
<p>Departemeantta evttohus mielddisbuktá ahte Fylkkamánni váttis duppalrolla suorgeeiseváldin ja soabadan- ja váiddaásahussan areálaplánaáššiin nannejuvvo. Viidáseappot mielddisbuktá evttohus ahte gáržžiduvvo fágalaš rabasvuohta boazodoalloareálaid hálddašeami ektui. Sámediggi deattuha ahte álgoálbmot- ja minoritehtakultuvrii, maid sámi boazodoallu ovddasta, dat mearkkaša hui stuorra demokráhtalaš váttisvuohtan.</p>
<p>Sámediggi atná sakka vávjjehahttin sirdit eanet válddi stáhta ásahussii go dat sáhttá gehččojuvvot áittan boazodoalu iešmearrideapmái. Dakkár váldi, mii lea lassin nannejuvvon duppalrollii, árvvoštallojuvvo Sámedikki bealis leat heivemeahttun stuorra sisabahkken boazodolliid vuoigatvuhtii doaimmahit iežaset fidnu ja eallinvuogi.</p>
<p>Jus ii addojuvvo vejolašvuohta čađahit dakkár proseassa mii lea evttohuvvon bajábealde, de ii sáhte Sámediggi miehtat dan evttohussii rievdadit boazodoallolága ođđa boazodoallohálddahusa organiserema várás dan hámis mii das lea dál.</p>
<p>Ášši meannudeapmi loahpahuvvui 01.03.13 dii.12.35.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 448 siidu 453 siiddus</p>
<p xml:lang="smj">Vuđđogiella: Dárogiella</p>
<p>Ášši/Sak BFOL 003/13 Ášši/Sak DC 014/13</p>
<p>Ođđa eananjuohkinláhka</p>
<p>Arkiivaáššenr. 12/3220</p>
<p>Meannudeamit</p>
<p>Politihkalaš dássi</p>
<p>Beaivi</p>
<p>Áššenr.</p>
<p>Sámediggeráđđi 08.02.13</p>
<p>SR 021/13</p>
<p>Bajásšaddan-, fuolahus- ja kulturlávdegoddi 25. – 26.02.13</p>
<p xml:lang="deu">BFOL</p>
<p>Sámedikki dievasčoahkkin 27.02.. – 01.03.13</p>
<p xml:lang="nob">DC 014/13</p>
<p>Ášši meannudeapmi álggahuvvui 01.03.13 dii.11.25</p>
<p>I Mildosat Nr.</p>
<p>Beaivi</p>
<p>Geas/Geasa</p>
<p>Namahus 1 08.02.13</p>
<p>Sámediggeráđi</p>
<p>Ášši SR 021/13 Ođđa eananjuohkinláhka 2 07.02.13</p>
<p xml:lang="nno">Landbruks- og matdepartementet</p>
<p xml:lang="nob">Dokument om de forhold det har vært konsultasjoner om til ny jordskiftelov 3 21.12.12</p>
<p xml:lang="nno">Landbruks- og matdepartementet</p>
<p xml:lang="nob">Utkast til proposisjonstekst 4 26.10.12</p>
<p xml:lang="nno">Landbruks- og matdepartementet</p>
<p xml:lang="nno">Notat – Konsultasjoner om ny jordskiftelov 5 11.06.12</p>
<p xml:lang="nno">Landbruks- og matdepartementet</p>
<p xml:lang="dan">Vedrørende konsultasjoner om ny jordskiftelov 6 31.05.12</p>
<p xml:lang="nno">Landbruks- og matdepartementet</p>
<p xml:lang="nob">Konsultasjoner om ny jordskiftelov 7 10.01.13</p>
<p xml:lang="nob">Sametinget</p>
<p xml:lang="nob">Ny jordskiftelov - proposisjonstekst 8 15.10.12</p>
<p xml:lang="nob">Sametinget</p>
<p xml:lang="nob">Interessenotat 2 – Ny jordskiftelov 9 20.09.12</p>
<p xml:lang="nob">Sametinget</p>
<p xml:lang="nob">Interessenotat 1 – Ny jordskiftelov 10 15.01.13</p>
<p xml:lang="nob">Norske reindriftsamers landsforbund Ny jordskiftelov - proposisjonstekst 11</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra konsultasjonsmøte 30.10.12 12</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra konsultasjonsmøte 02.10.12 13</p>
<p xml:lang="nno">Landbruks- og matdepartementet</p>
<p xml:lang="nob">Protokoll fra konsultasjonsmøte 15.06.12</p>
<p>II Evttohusat ja mearkkašumit</p>
<p>Sámediggeráđi mearršdusárvalus:</p>
<p>Čujuhuvvo Eanandoallo- ja biebmodepartemeantta 07.02. 2013 beaiváduvvon reivii konsultašuvnna birra gaskal Eanandoallo- ja biebmodepartemeantta, Sámedikki ja Norgga boazosápmelaččaid riikkasearvvi ođđa eananjuohkinlága birra. Čujuhuvvo viidáseappot áššedokumentii mas válddahuvvojit dat guovllut man birra leat leamaš konsultašuvnnat. Sámediggi deattuha ahte lea leamaš čorgadis ja buorre konsultašuvdnaproseassa maŋŋá bargojoavkorapportta gulaskuddama mas lea ođđa eananjuohkinláhkaevttohus. Dattege atná</p>
<p>Sámediggi moaittehahttin dan ahte Eanandoallo- ja biebmodepartemeanta ii bearráigeahččan ahte dat bargojoavku, mii oaččui bargun evttohit ođđa eananjuohkinlága, maiddái galggai evttohit viiddidit eananjuohkinrievtti ovddasvástádussuorggi guoskat boazodoalu siskkáldas beliide. Sivvan dasa lea</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 449 siidu 453 siiddus erenoamážit dat ahte dakkár ovddasvástádussuorggi viiddideapmi eananjuohkinduopmostullui dovddahuvvui juo St.dieđáhusas nr. 28 (1991-92)En bærekraftig reindrift.</p>
<p>Sámediggi gávnnaha ahte čorgejuvvo boazodoallolága eananjuohkinlága árvvoštallandoahpaga geavaheamis ja ahte gáibádusgelbbolašvuohta čielggaduvvo eananjuohkinlága eananjuohkinrievtti ektui. Sámediggi deattuha mearkkašumi das ahte láhkaproposišuvnnas boahtá ovdan ahte fargga galgá čađahuvvot sierra proseassa sihkkarastin dihtii boazodollui beassama eananjuohkinduopmostullui seamma láhkai go eanaeaiggádiin ja eará vuoigatvuođaeaiggádiin lea. Viidáseappot deattuha Sámediggi ahte láhkaproposišuvnnas boahtá ovdan ahte proseassas galgá dahkkojuvvot ollislaš árvvoštallan dain láhkamearrádusain mat mearridit geavahanortnegiid ja vuoigatvuođadiliid siskkáldasat boazodoalus, ja dain doaibmabijuin mat sihkkarastet ahte eananjuohkinduopmostuolus lea dárbbašlaš gelbbolašvuohta sámi kultuvrras, riekteáddejumis ja boares vieruin. Sámediggi gávnnaha ahte dakkár čuovvolanproseassa guorrasa dasa mii boahtá ovdan St.dieđáhusas 9 (2011-2012) Landbruks- og matpolitikken, mas daddjojuvvo ahte ráđđehus áigu evttohit addit eananjuohkinriektái gelbbolašvuođa čielggadit rievttálaš diliid siskkáldasat boazodoalus.</p>
<p>Sámediggi vuordá ahte vuođđoláhka, olmmošvuoigatvuođaláhka ja ON konvenšuvdna siviila ja politihkalaš vuoigatvuođaid (SP) birra fargga fuolahuvvojit eananjuohkinlágas ja boazodoallolágas. Boazodoallu ferte fargga oažžut beassanvejolašvuođa eananjuohkinduopmostullui seamma láhkai go eanaeaiggádat ja eará vuoigatvuođaeaiggádat SP 14. Ja 26. artihkkaliid vuođul. Eananjuohkinduopmostuolus ferte leat dakkár organiseren, ja das ferte leat dakkár gelbbolašvuohta, áddejupmi ja guottut, mat dahket vejolažžan ahte sámi vuoigatvuođaeaiggádiiguin meannuduvvo seamma láhkai go earáiguin Vuođđolága § 110a ja SP 27. artihkkala vuođul. Sámediggi eaktuda ahte dát bargu álggahuvvo dalán ja stáhta konsultašuvdnageatnegasvuođa vuođul ILO-konvešuvnna nr. 169 artihkkala 6. ja stáhta eiseválddiid ja Sámedikki konsultašuvdnaprosedyraid olis.</p>
<p>Sámediggi eaktuda ahte eai čađahuvvo konkrehta rievdadusat láhkaproposišuvnnas daid guovlluid ektui maid birra leat čađahuvvon konsultašuvnnat. Sámediggi addá dán vuođul mieđáhusa dan láhkaevttohussii man birra leat čađahuvvon konsultašuvnnat ja mii boahtá ovdan dan dokumeanttas maid Eanandoallo- ja biebmodepartemeanta sáddii skábmamánu 07.02.2013.</p>
<p>Bajásšaddan-, fuolahus- ja oahppolávdegotti árvalus</p>
<p>Álgu</p>
<p>Eanandoallo- ja biebmodepartemeanta lea guhkit áiggi bargan ođđa eananjuohkinlágain. Ođđa láhka galgá boahtit dálá juovlamánu 21. b. 1979 mannosaš eananjuohkinlága nr. 77 sadjái. Dát láhka lea máŋgii ođasmahttojuvvon ja lea departemeantta oaivila mielde šaddan nu ahte lea váttis oažžut das ollislaš gova ja danne dál lea áigi dan ođasmahttit ollásit.</p>
<p>Mearkkašumit</p>
<p>Mearkkašupmi: <em type="italic">Lávdegoddi, Norgga Sámiid Riikkasearvvi (NSR) lahtut Silje Karine Muotka, Kirsti Guvsám, Åge Nordkild, Miriam Paulsen, Norgga Riikkasearvvi/Sámeálbmot bellodaga (NSR/SáB) lahtu Trond Are Anti ja Johttisápmelaččaid listu (JsL) lahtu Anders Somby jr. </em>Lávdegotti lahtuide lea oahpis ahte sáhttet bohciidit areálariiddut gaskal boazodoalu ja eará areálageavaheddjiid. Maiddái doaluid gaskkas sáhttet bohciidit areálariiddut. Sámedikki bokte lea bivdojuvvon ahte Finnmárkku várás ásahuvvo kommišuvdna mii galgá ollislaččat árvvoštallat areálariidduid boazodoalus. </p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 450 siidu 453 siiddus</p>
<p>Dassážiigo dákkár orgánat/reaiddut leat doaimmas, oaivvildit dát lahtut ahte eananjuohkinláhka ferte leat dat reaidu mainna gieđahallá riidduid sin gaskkas geat doaimmahit boazodoalu. Dat mearkkaša maiddái ahte eanajuohkinduopmostuolus ferte leat guoskevaš máhttu ja gelbbolašvuohta boazodoalus, sámi kultuvrras ja boares vieruin nu ahte sáhttá fuolahit dán rolla.</p>
<p>Lávdegotti lahtut leat kritihkalaččat dasa ahte boahttevaš Eananjuohkinriektái addojuvvo áidna gelbbolašvuohta árvvoštallat buhtadusaid daid vahágiid ovddas maid bohccot dagahit. Orru leamen eahpegovttolaš ahte nuppi bealis biehttaluvvo ahte Eananjuohkinriekti lea gelbbolaš meannudit siskkáldas boazodoalloriidduid, muhto ahte nuppi bealis oaivvilduvvo ahte Eananjuohkinriekti lea dat áidna ásahus mas lea gelbbolašvuohta meannudit riidduid gaskal boazodoalu ja eará areálageavaheddjiid. Sámi vuoigatvuođalávdegoddi II lea ovttajienalaččat evttohan ollu rievdadusaid boazodoallolágas, earret eará buhtadusnjuolggadusaid, gč. NAČ 2007:13, čuoggáid 16.5.3-16.5.6 ja s. 1230 ja čuovvovačča. Sámi vuoigatvuođalávdegotti evttohusa mielde galget vahágat maid bohccot leat dagahan buhtaduvvot prinsihpalaččat daid seamma njuolggadusaid mielde mat gustojit dábálaš buhtadusriektái. Áššit dán lágan buhtadusnjuolggadusaid mielde mearriduvvojit dál dábálaš duopmostuoluin ja nu berre leat maiddái boazodoalu ektui. Go guoská vahágiidda maid eará guohtoneallit dagahit, nugo ovdamearkka dihte gusat, sávzzat dahje gáiccat, de mearridit daid buhtadusáššiid dábálaš duopmostuolut, gč. guohtonlága geassemánu 16. b. 1961. Ii leat makkárge sivva mearridit vahágiid maid bohccot dagahit sierra láhkái eará guohtonelliid ektui. Dát lahtut oaivvildit ahte dábálaš duopmostuoluin okto berre lea gelbbolašvuohta dáin áššiin maidda dát gusket.</p>
<p>Mearkkašupmi: <em type="italic">Mearkkašupmi Ovddádusbellodagas, Hans Eriksen: </em>Čujuhuvvo Eanandoallo- ja biebmodepartemeantta 07.02.13 beaiváduvvon reivii čađahuvvon konsultašuvnnaid birra gaskal Eanandoallo- ja biebmodepartemeantta, Sámedikki ja Norgga boazosápmelaččaid riikkasearvvi ođđa eananjuohkinlága birra. Sámediggi doarju evttohusa ođđa eananjuohkinláhkan nu mo dat boahtá ovdan dán reivves. </p>
<p>Lávdegotti ráva</p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča:</p>
<p>Sámediggi doarju muđui sámediggeráđi árvalusevttohusa.</p>
<p>III Jienasteapmi 39 áirasis ledje 31 čoahkis. Jienasteapmi dahkkojuvvui čuovvovaš vuogi mielde:  Bajásšaddan-, fuolahus- ja oahppolávdegotti ráva mearriduvvui ovttajienalaččat.</p>
<p>IV Beavdegirjelasáhusat Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru</p>
<p>Replihkka 1 Åge Nordkild, áššejođiheaddji 2 Hans J. Eriksen</p>
<p>Jørn Are Gaski</p>
<p xml:lang="nob">Silje Karine Muotka</p>
<p xml:lang="nob">Hans J. Eriksen</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 451 siidu 453 siiddus 3 Anders Somby jr. 4 Åge Nordkild 5 Mathis Nilsen Eira 6 Jørn Are Gaski</p>
<p xml:lang="nob">Silje Karine Muotka</p>
<p xml:lang="nob">Anders Somby jr.</p>
<p xml:lang="sma">Jarle Jonassen</p>
<p>Jørn Are Gaski 7 Mariann Wollmann Magga 8 Mathis Nilsen Eira</p>
<p xml:lang="nob">Per Andersen Bæhr</p>
<p xml:lang="nob">Anders Somby jr.</p>
<p>Mathis Nilsen Eira 9 Egil Olli 10 Åge Nordkild</p>
<p>Jørn Are Gaski</p>
<p xml:lang="nob">Åge Nordkild 11 Per Andersen Bæhr</p>
<p xml:lang="nno">Marit Kirsten A. Gaup</p>
<p xml:lang="nob">Per Andersen Bæhr 12 Inger Eline Eriksen</p>
<p xml:lang="nob">Per Andersen Bæhr</p>
<p xml:lang="nob">Inger Elinge Eriksen</p>
<p>Åge Nordkild, áššjođiheaddji</p>
<p>VI Sámedikki mearrádus Čujuhuvvo Eanandoallo- ja biebmodepartemeantta 07.02. 2013 beaiváduvvon reivii konsultašuvnna birra gaskal Eanandoallo- ja biebmodepartemeantta, Sámedikki ja Norgga boazosápmelaččaid riikkasearvvi ođđa eananjuohkinlága birra. Čujuhuvvo viidáseappot áššedokumentii mas válddahuvvojit dat guovllut man birra leat leamaš konsultašuvnnat. Sámediggi deattuha ahte lea leamaš čorgadis ja buorre konsultašuvdnaproseassa maŋŋá bargojoavkorapportta gulaskuddama mas lea ođđa eananjuohkinláhkaevttohus. Dattege atná</p>
<p>Sámediggi moaittehahttin dan ahte Eanandoallo- ja biebmodepartemeanta ii bearráigeahččan ahte dat bargojoavku, mii oaččui bargun evttohit ođđa eananjuohkinlága, maiddái galggai evttohit viiddidit eananjuohkinrievtti ovddasvástádussuorggi guoskat boazodoalu siskkáldas beliide. Sivvan dasa lea erenoamážit dat ahte dakkár ovddasvástádussuorggi viiddideapmi eananjuohkinduopmostullui dovddahuvvui juo St.dieđáhusas nr. 28 (1991-92)En bærekraftig reindrift.</p>
<p>Sámediggi gávnnaha ahte čorgejuvvo boazodoallolága eananjuohkinlága árvvoštallandoahpaga geavaheamis ja ahte gáibádusgelbbolašvuohta čielggaduvvo eananjuohkinlága eananjuohkinrievtti ektui.</p>
<p>Sámediggi deattuha mearkkašumi das ahte láhkaproposišuvnnas boahtá ovdan ahte fargga galgá čađahuvvot sierra proseassa sihkkarastin dihtii boazodollui beassama eananjuohkinduopmostullui seamma láhkai go eanaeaiggádiin ja eará vuoigatvuođaeaiggádiin lea. Viidáseappot deattuha Sámediggi ahte láhkaproposišuvnnas boahtá ovdan ahte proseassas galgá dahkkojuvvot ollislaš árvvoštallan dain láhkamearrádusain mat mearridit geavahanortnegiid ja vuoigatvuođadiliid siskkáldasat boazodoalus, ja dain doaibmabijuin mat sihkkarastet ahte eananjuohkinduopmostuolus lea dárbbašlaš gelbbolašvuohta sámi kultuvrras, riekteáddejumis ja boares vieruin. Sámediggi gávnnaha ahte dakkár čuovvolanproseassa guorrasa dasa mii boahtá ovdan St.dieđáhusas 9 (2011-2012) Landbruks- og matpolitikken, mas daddjojuvvo ahte ráđđehus áigu evttohit addit eananjuohkinriektái gelbbolašvuođa čielggadit rievttálaš diliid siskkáldasat boazodoalus.</p>
<p>Sámediggi vuordá ahte vuođđoláhka, olmmošvuoigatvuođaláhka ja ON konvenšuvdna siviila ja politihkalaš vuoigatvuođaid (SP) birra fargga fuolahuvvojit eananjuohkinlágas ja boazodoallolágas.</p>
<p>Čoahkkingirjji čállit: Ellen Aina Eira/Tove Anti/Trine Guttorm Anti 452 siidu 453 siiddus</p>
<p>Boazodoallu ferte fargga oažžut beassanvejolašvuođa eananjuohkinduopmostullui seamma láhkai go eanaeaiggádat ja eará vuoigatvuođaeaiggádat SP 14. Ja 26. artihkkaliid vuođul. Eananjuohkinduopmostuolus ferte leat dakkár organiseren, ja das ferte leat dakkár gelbbolašvuohta, áddejupmi ja guottut, mat dahket vejolažžan ahte sámi vuoigatvuođaeaiggádiiguin meannuduvvo seamma láhkai go earáiguin Vuođđolága § 110a ja SP 27. artihkkala vuođul. Sámediggi eaktuda ahte dát bargu álggahuvvo dalán ja stáhta konsultašuvdnageatnegasvuođa vuođul ILO-konvešuvnna nr. 169 artihkkala 6. ja stáhta eiseválddiid ja Sámedikki konsultašuvdnaprosedyraid olis. Sámediggi eaktuda ahte eai čađahuvvo konkrehta rievdadusat láhkaproposišuvnnas daid guovlluid ektui maid birra leat čađahuvvon konsultašuvnnat.</p>
<p>Sámediggi addá dán vuođul mieđáhusa dan láhkaevttohussii man birra leat čađahuvvon konsultašuvnnat ja mii boahtá ovdan dan dokumeanttas maid Eanandoallo- ja biebmodepartemeanta sáddii skábmamánu 07.02.2013.</p>
<p>Ášši meannudeapmi loahpahuvvui 01.03.12 dii.12.30.</p>
<p>Vuolláičállit leat lohkat čoahkkinbeavdegirjji, ja leat gávnnahan ahte čoahkkingirjái fievrriduvvon mearrádusat leat nu movt Sámediggi mearridii.</p>
<p>Kárášjohka 15.03.2016</p>
<p>Dievasčoahkkinjođihangoddi</p>
<p xml:lang="sma">Jarle Jonassen</p>
<p>Marie Therese N. Aslaksen jođiheaddji</p>
<p>Jørn Are Gaski</p>
<p xml:lang="nob">Mathis Nilsen Eira</p>
</body></document>
