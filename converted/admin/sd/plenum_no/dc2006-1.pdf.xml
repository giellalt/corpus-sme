<document xml:lang="sme" id="no_id"><header><title/><genre code="admin"/><author><unknown/></author><year>2006</year><wordcount>52688</wordcount><conversion_status type="standard"/><availability><free/></availability><multilingual/><origFileName>http://innsyn.e-kommune.no/innsyn_sametinget_samisk/wfdocument.ashx?journalpostid=2006004373&amp;dokid=67803&amp;versjon=3&amp;variant=P&amp;ct=RA-PDF</origFileName><parallel_text xml:lang="nob" location="sp2006-1.pdf"/><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision: 154948 $; </version></header><body><p>Sámedikki dievasčoahkkin</p>
<p>Čoahkkingirji 01/06</p>
<p>Kautokeinoveien 50, N-9730 Kárášjohka Telefon +47 78 47 40 00  Telefaks +47 78 47 40 90  samediggi@samediggi.no</p>
<p>www.samediggi.no</p>
<p>Áigi:  Guovvamánu 28.b.2006 - njukčamánu 03.b.2006 Báiki: Kárášjohka</p>
<p>Áššelistu</p>
<p xml:lang="nob">Saksnr. Sakstittel</p>
<p>001/06 Vuođđudeapmi 002/06 Sámediggeráđi doaibmadieđáhus čoahkkinortnega § 20 vuođul 003/06 Gažaldagat Sámediggeráđđái Sámedikki čoahkkinortnega § 11 vuođul 004/06 Sámediggeráđi dásseárvopolitihkalaš čilgehus - 2006 005/06 Ođđa áššiid dieđiheapmi Sámedikki čoahkkinortnega § 4 vuođul 006/06 Sámedikki čoahkkinortnega revideren 007/06 Sámeálbmotfoandda reviderejuvvon njuolggadusat 008/06 Finnmárkku fylkkagieldda ja Sámedikki ovttasbargošiehtadus 009/06 Meahcceealáhusa doaibmadoarjjaortnega gaskaboddosaš njuolggadusat 010/06 Sámiide guoski statistihkka Norggas 011/06 Sámedikki Jahkedieđáhus 2005 012/06 Sámedikki politihkalaš dási mátkepolitihkka 013/06 Njuolggadusat Sámedikki politihkalaš dássái - revideren</p>
<p>Kautokeinoveien 50, N-9730 Kárášjohka Telefon +47 78 47 40 00  Telefaks +47 78 47 40 90  samediggi@samediggi.no</p>
<p>www.samediggi.no</p>
<p>Čoahkkináiggit</p>
<p>Áigi Ášši Siidu</p>
<p>Disdat 28.02.06          dii. 09.00 - 09.10 001/06                                    dii. 09.10 - 15.00 002/06                                    dii. 15.20 - 16.00 003/06                                    dii. 16.20 - 16.45 004/06  Gaskavahku 01.03.06 dii. 09.00 - 10.10 005/06                                    dii. 10.10 - 11.05 006/06                                    dii. 11.05 - 12.30 007/06                                    dii. 15.20 - 15.50 008/06  Duorastat 02.03.06     dii. 09.00 - 10.20 009/06                                    dii. 11.05 - 11.20 010/06                                    dii. 13.30 - 17.55 011/06                                    dii. 17.55 - 18.40 013/06  Bearjadaga 03.03.06   dii. 09.00 - 10.00 004/06 joatkka                                    dii. 10.30 - 10.55 012/06</p>
<p>Vuođđogiella:: Darogiella</p>
<p>Ášši 01/06 Čoahkkima vuođđudeapmi</p>
<p>Ášši meannudeapmi álggahuvvui maŋŋebárgga guovvamánu 28. b. 2006 dii. 09.00. Áirasat Čuovvovaš áirasat ledje vuođđudeamis:</p>
<p>1.  Magnhild Mathisen 23. Tor Mikalsen 2. Gunn-Britt Retter 24. Hilde Nyvoll Vangen 3. Knut Store 25. Randi A. Skum 4. Marianne Balto Henriksen  26. Sissel Klausen (Bjarne Store-Jakobsen ovddas) 5. Ellen Kristina Saba (Janoš Trosten ovddas)</p>
<p>27. Martin Urheim (Lene Hansen ovddas) 6. Per Ivar Henriksen 28. Ann-Mari Thomassen 7. Egil Olli 29. Henrik Eriksen  8. Terje Tretnes 30. Susanne Amalie Andersen 9. Synnøve SolbakkenHärkönen</p>
<p xml:lang="sma">31. Kjersti Myrnes Balto</p>
<p>10. Marie Therese Nordsletta Gaup  32. Vibeke Larsen 11. Aili Keskitalo 33. Åge Nordkild (Roger Pedersen ovddas) 12. Per Andersen Bæhr 34. Tone Finnesen 13. Isak Mathis O. Hætta 35. Anders Urheim 14. Klemet Erland Hætta  36. Miriam Paulsen 15  Josef Vedhugnes 37. Jarle Jonassen 16. Olaf Eliassen 38. Sten Erling Jønsson eret, ii ohcan virgelobi 17. Tone Merete Orti Olsen (Wiebke Synnøve Slåtsveen ovddas) 39. Laila Wilks (Kirsten Appfjell ovddas) 18. Per Edvind Varsi 40. Rita-Alise Porsanger 19. Berit Anna Gaup (Jon Harald Skum ovddas)</p>
<p>41. Jørn Are Gaski</p>
<p>20. Kjetil Romsdal (Toril Bakken ovddas) 42. Johan Mikkel Sara</p>
<p>21. Inger Jørstad 43. Ole Mathis Hetta (Kirsti Guvsám ovddas) 22. Willy Ørnebakk</p>
<p>Vuolláičála:    _________________ /_________________</p>
<p>Juollujuvvon permišuvnnat</p>
<p>Permišuvnnat olles dievasčoahkkimis</p>
<p>Áirras nr. 05 Jánoš Trosten Áirras nr. 17 Wiebke Synnøve Slåtsveen  Áirras nr. 19 John Harald Skum Áirras nr. 20 Toril Bakken Áirras nr. 26 Bjarne Store-Jakobsen  Áirras nr. 27 Lene Hansen Áirras nr. 33 Roger Pedersen Áirras nr. 35 Anders Urheim Áirras nr. 39 Kirsten Appfjell Áirras nr. 43 Kirsti Guvsám</p>
<p>Permišuvnnat osiid dievasčoahkkimis</p>
<p>Áirras nr. 14 Klemet Erland Hætta gaskavahkku 01 03.2006 dii. 16.00 rájes dii 18.00 rádjai Áirras nr. 1 Magnhild Mathisen gaskavahkku 01.03.2006 dii. 16.00 rájes dii. 16.40 rádjai Áirras nr. 3 Knut Store gaskavahkku 01.03.2006 dii. 16.00 rájes dii. 16.40 rádjai Áirras nr. 10 Marie Therese Nordsletta Gaup gaskavahkku 01.03.2006  dii. 15.30 rájes ja reasta beaivvi Áirras nr. 26 Sissel Klausen bearjadaga 03. 03.2006 beaivvi miehtá Áirras nr. 22 Willy Ørnebakk  bearjadaga 03. 03.2006 beaivvi miehtá</p>
<p>Várrelahtut</p>
<p>Ellen Kristina Saba lei čoahkkimis áirasa nr. 05 Jánoš Trosten ovddas Tone Merete Orti Olsen lei čoahkkimis áirasa nr. 17 Wiebke Synnøve Slåtsveen ovddas Berit Anna Gaup lei čoahkkimis áirasa nr. 19 John Harald Skum ovddas Kjetil Romsdal lei čoahkkimis áirasa nr. 20 Toril Bakken ovddas Sissel Klausen lei čoahkkimis áirasa nr. 26 Bjarne Store-Jakobsen ovddas Martin Urheim lei čoahkkimis áirasa nr. 27 Lene Hansen ovddas Åge Nordkild lei čoahkkimis áirasa nr. 33 Roger Pedersen ovddas Laila Wilks lei čoahkkimis áirasa nr. 39 Kirsten Appfjell ovddas Ole Mathis Hetta lei čoahkkimis áirasa nr. 43 Kirsti Guvsám ovddas</p>
<p>I  Áššebáhpirat</p>
<p>Ođđajagimánu 25. b. 2006 beaiváduvvon gohččun ja áššelistu.</p>
<p>II  Evttohusat ja vejolaš mearkkašumit</p>
<p>Čoahkkinjođihangotti árvalus Sámediggái Ođđajagimánu 25. b. 2006 beaiváduvvon gohččun ja áššelistu dohkkehuvvo.</p>
<p>Vuolláičála:    _________________ /_________________</p>
<p>III  Jienasteapmi</p>
<p>43 áirasis ledje 39 čoahkis. Jienasteapmi dahkkojuvvui čuovvovaš vuogi mielde: Čoahkkinjođihangotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Klemet Erland Hætta, áššejođiheaddji</p>
<p>VI  Sámedikki mearrádus</p>
<p>Ođđajagimánu 25. b. 2006 beaiváduvvon gohččun ja áššelistu dohkkehuvvui.</p>
<p>Ášši meannudeapmi loahpahuvvui 28.02.06 dii. 09.10.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 02/06 Sámediggeráđi doaibmadieđáhus čoahkkinortnega § 20 vuođul</p>
<p xml:lang="vep">Arkiva</p>
<p>SF-012.11 Arkiiváššenr.</p>
<p>06/287 Ášši meannudeapmi álggahuvvui disdaga guovvamánu 28. b. 2006 dii. 09.10.</p>
<p>I  Mildosat</p>
<p>Nr  Beavi Geas/Geasa Tihttal</p>
<p>Čoahkkimat ja ovddastusat 22.11.0513.02.06</p>
<p>II  Evttohusat ja mearkkašumit</p>
<p>Sámediggeráđi árvalus Sámediggái</p>
<p>Sámediggeráđi doaibmadieđáhus váldojuvvo diehtun.</p>
<p>1  Doaimma birra</p>
<p>Sámediggeráđđi lea dán áigodagas doallan 2 čoahkkima ja meannudan 17 ášši. Čujuhit dasto čoahkkingirjjiide R 10/05 ja R 01/06.</p>
<p>Sámediggeráđđi áigu dán dieđáhusas válddahallat soames áššiid maiguin ráđđi lea bargan dán áigodagas.</p>
<p>Nugo oidno mildosiin, de lea ráđđi lassin searvan ollu čoahkkimiidda ja ovddastemiide.</p>
<p>2  Áššesuorggit</p>
<p>2.1  Oahpahus</p>
<p>2.1.1 Máhttolokten</p>
<p>Sámi oahppoplakáhta, daid oahppiid fága- ja diibmojuohku geain lea oahpahus sámegielas ja sámegillii, vuođđoskuvlla sámi oahppoplánat ja sámegiel- ja dárogiel fágaid oahppoplánat mat galget doaibmat olles 13-jagi skuvlavázzimii, leat leamaš gulaskuddamis. Gulaskuddamiid</p>
<p>Vuolláičála:    _________________ /_________________ čoahkkáigeassinbargu ja daid válmmastanbargu lea álggahuvvon. Loahpalaš mearrádus dahkkojuvvo 2006 giđa.</p>
<p>Joatkkaoahpahusas lea Sámediggi mearridan našuvnnalaš oahppoplánaid sámi sisdoalu fidnofágain, Joatkkaoahpu 1. ceahkis (Jo1) ja valáštallanfágain. Viidáseappot leat sámi oahppoplánat servodatfágas, geográfiijas ja oskkus ja etihkas álggahuvvon, ja maiddái muhtun našuvnnalaš oahppoplánaid sámi sisdoallu fidnofágain, Joatkkaoahpu 2. ceahkis (Jo2).</p>
<p>2.1.2 Čoahkkin Máhttodepartemeanttaain</p>
<p>Sámediggeráđđi lei bovdejuvvon čoahkkimii Máhttodepartemeantta stáhtčálliin Lisbeth Rugtvedt 16.01.06. Sámediggeráđi bealis oassálasttiiga presideanta Aili Keskitalo ja ráđđelahttu Jarle Jonassen. Čoahkkimis digaštallojuvvui Máhttolokten, máttasámegiella oahpahusvuogádagas ja rávesolbmuidoahpahus sápmelaččaid várás.</p>
<p>Máhttoloktema oktavuođas gáibidii ráđđi ráđđádallamiid stáhta eiseválddiiguin Máhttoloktema iešguđet beliid birra, ja daid láhka- ja láhkaásahusrievdademiid birra mat gusket sámi ohppiide.</p>
<p>Máttasámi oahpahusvuogádaga oktavuođas ávžžuhii Sámediggeráđđi departemeantta várret ruđaid joatkit sullasaš oahppofálaldaga máttasámi mánáide go dan maid Elgå-prošeakta lea addán. Viidáseappot čujuhuvvui ahte lea eahpegovttolaš máksit alla divadiid lohkat máttasámegiela alit dásis. Máttasámegiella lea uhca fágaš ja máttasámegiella lea áitojuvvon giella. Das deattuhuvvui ahte lea deaŧalaš molsut ovddasvástádusa dán áššis. Máhttodepartemeanta muitalii ahte ášši lea meannuduvvomin ja ahte departemeanta lea mielas čoavdit dán ášši johtilit.</p>
<p>Čoahkkimis deattuhii Sámediggeráđđi deaŧalažžan ahte sápmelaš rávesolbmuin galgá leat vuoigatvuohta oahpahussii sámegielas ja sámegillii. Gielddat galget maid oažžut buhtadusa goluide dákkár oahpahusa oktavuođas. Ferte álggahit riikaviidodaš oahppoprográmma rávesolbmuid várás sihke davvisámegielas, julevsámegielas ja máttasámegielas.</p>
<p>2.1.3 Seminára sámi giela ja identitehta birra.</p>
<p>Sámediggeráđđi, Jarle Jonassen bokte, oassálasttii semináras man fáddán lei <span type="quote">”Sámi giela ja identitehta nannen”</span> Árborddis 26. ja 27.01.06. Dát lea goalmmát seminára sámi giela, oahpahusa ja dutkama birra Árborddis, ja lea Nesna oahpaheaddjiallaskuvlla, Sijti Jarnge ja Árborddi sámeskuvlla gaskasaš ovttasbargu. Boahtte seminára dollojuvvo ođđajagimánus 2007.</p>
<p>2.2 Bajásšaddan</p>
<p>2.2.1 Sámedikki nuoraidpolitihkalaš lávdegoddi</p>
<p>Sámediggeráđđi lea nammadan ođđa lahtuid ja várrelahtuid Sámedikki nuoraidpolitihkalaš lávdegoddái (SNPL) áigodahkii 01.01.06. – 31.12.07. SNPL lea doaibmagoahtán ja doallan vuosttaš čoahkkima 08.- 09.02.06 Kárášjogas.</p>
<p>Lahtut      Persovnnalaš várrelahtut Runar Myrnes Balto (jođiheaddji)  Káre Elle Pártapuoli Anne Helene Saari (nubbijođiheaddji) Tone Merete Orti Olsen Halvard Rundberg   Andreas Mikkelsen Ellinor Marita Jåma    Liisa Ravdna Finbog</p>
<p>Vuolláičála:    _________________ /_________________</p>
<p xml:lang="smn">Anne Silja Turi                            Tom Christer Sottinen</p>
<p xml:lang="smj">2.3 Giella</p>
<p>2.3.1 Divtasvuona suohkan sámegiela háldddašanguovllus  mielde</p>
<p>Stuoradiggi lea mearridan ahte Divtasvuona suohkan ja Nordlándda fylkkasuohkan galget searvat sámegiela hálddašanguvlui 01.01.06 rájes. Divtasvuona suohkan ozai Kultur- ja girkodepartemeanttas lobi maŋidit iežaset searvama hálddašanguvlui. Dán ii hálidan Sámediggi. Jagi 2006 Stádabušeahtas ii ge lean evttohus lasihit guovttegielalašvuođa rámmaid.</p>
<p>Sámediggeráđis lei 29.11.05 čoahkkin stádaráđiin Bjarne Håkon Hanseniin, gos Sámediggi buvttii ovdan iežas oaivila. Sámediggeráđi bealis lei várrepresideanta Johan Mikkel Sara čoahkkimis. Reivvestis, b. 21.12.05, biehttalii Kultur- ja girkodepartemeanta Divtasvuona suohkana maŋidanohcama. Divtasvuona suohkan searvvai dan dihte sámegiela hálddašanguvlui 01.01.2006. Departemeanta juolludii maiddái 3 miljon ruvnno <span type="quote">”guovttegielalašvuođadoarjjan”</span> Divtasvuona suohkanii ja Nordlándda fylkkasuohkanii jagi 2006 ovddas.</p>
<p>2.3.2 Guovttegielalašvuohta sámegiela hálddašanguovllu suohkaniiguin ja fylkkasuohkaniiguin</p>
<p>Sámediggeráđđi lei bovden sámegiela hálddašanguovllu suohkaniid ja fylkkasuohkaniid čoahkkimii Kárášjohkii 19.01.06. Snåase suohkan ja Davvi-Trøndelága fylkkasuohkan leigga maiddái bovdejuvvon čoahkkimii.</p>
<p>Duogážin čoahkkimii lei ahte Sámediggeráđđi hálida ásahit lagat gulahallama suohkaniiguin ja fylkkasuohkaniiguin dan birra movt galggašii ovddidit guovttegielalašvuođa. Suohkanat ja fylkkasuohkanat besse buktit ovdan iežaset dili birra guovttegielatvuođa ektui, suohkana plánaid ja višuvnnaid birra, ja makkár hástalusat sis leat guovttegielalašvuođa ektui.</p>
<p>Sámediggeráđđi bijai ovdan gažaldagaid jahkásaš guovttegielalašvuođadoarjagiid raportereme birra, njuolggadusaid evaluerema birra ja sámegiela várás bearráigeahččanorgána ásaheami birra.</p>
<p>2.3.3 Omasvuona suohkan</p>
<p>Sámediggeráđđi lei bovdejuvvon čoahkkimii Omasvuona suohkaniin 03.02.06. Suohkan hálidii dieđuid Sámelága giellanjuolggadusaid birra ja daid váikkuhusaid birra suohkaniidda mat servet sámegiela hálddašanguvlui. Sámediggeráđi bealis oassálasttii várrepresideanta Johan Mikkel Sara.</p>
<p>2.3.4 Sámedikki giellastivra</p>
<p>Sámediggeráđđi lea nammadan ođđa lahtuid ja várrelahtuid Sámedikki giellastivrii 2006-2009 áigodahkii:</p>
<p>Lahtut       Persovnnalaš várrelahtut Rolf Olsen, jođiheaddji    Else Turi Tor Magne Berg                                                     Marit Breie Henriksen Elle Marja Vars                                                            Lena Kappfjell                                                        Albert Jåma Heidi Andersen</p>
<p>Vuolláičála:    _________________ /_________________</p>
<p>Bargojuvvo ain gávdnat guokte várrelahtu.</p>
<p>2.4  Kultuvra</p>
<p>2.4.1 Sámi musihkkagaskkusteapmi</p>
<p>10.02.06 dollojuvvui čoahkkin sámi musihkkagaskkusteami birra Sámediggeráđi ja guoskevaš sámi dáiddárorganisašuvnnaid ovddasteaddjiid gaskka. Čoahkkima duogážin ledje eahpečielggasvuođat oktasaš prošeavtta hárrái Finnmárkku fylkkagieldda ja Sámedikki gaskka mat guske sámi musihkkagaskkustandoaimma álggaheapmái Musikk i Finnmark (MiF) olis. Sámediggeráđđi lei bovden čoahkkimii ságastallat movt sámi dáiddárorganisašuvnnat buoremus vuogi mielde sáhttet searvat bargui prošeavttain. Dál lea álggahuvvon proseassa čoavdit ášši daid árvalusaid vuođul maid Sámediggeráđđi oaččui čoahkkimis.</p>
<p>2.4.2 Sámi dávvirávdnasiid kárten</p>
<p>Sámediggi lea ožžon 160 000,- ruvdnosaš doarjjalohpádusa ABM-ovdánahttimis prošektii "Recalling Ancestral Voices -  Repatriation of Sámi Cultural Heritage / sámi dávvirávdnasiid kárten”. Norgga kulturráđđi lea ovdal juolludan seamma supmi. Prošeakta lea ovttasbargoprošeakta Norgga beale Sámedikki, Suoma beale Siida-musea ja Ruoŧa beale Ájtte gaskkas. Prošeavtta mihttomearrin lea kártet sámi kulturárbbi mii gávdno ásahusain Davviriikkain ja Eurohpas. Jos prošeakta ruhtaduvvo ollásit, de álggahuvvo dat 2006:s.</p>
<p xml:lang="est">2.4.3 Museaođastus</p>
<p>Sámediggeráđđi lea juolludan Saemien Sijtei 500 000,- ruvnno lasi doaibmadoarjaga 2006:s. Saemien Sijte lea ođđasis organiserejuvvon museasearvvis vuođđudussan. Vuođđudusa ulbmilin lea suodjalit ja ovddidit máttasámi identitehta, giela ja kultuvrra, ja ná doaibmá olles máttasámi guovllu musean. Dát lei okta eavttuin museaođastusa čađaheapmái máttasámi museasiiddas. Ođđa vuođđusstivrras leat 5 lahtu maid Sámediggeráđđi, museasearvi ja bargit leat nammadan.</p>
<p>Sámediggeráđis lea leamaš čoahkkin davveoarjesámi museasiidda eaiggádiid ja museaid ovddasteaddjiiguin. Čoahkkimis lei ovttaoaivilvuohta das ahte buot oasálaččat viidáset proseassas barget dainna vuolggasajiin ahte šaddet 5 lahtu dan ođđa siidavuođđudus stivrras. Sámediggeráđđi nammada guokte lahtu, álgoeaiggádat guokte lahtu ja bargit ovtta lahtu. Nammadeaddji orgánat fertejit bures gulahallat gaskaneaset vai šattašii ulbmillaččat čohkkejuvvon stivra. Plánejuvvon lea ahte Davveoarjesámi museasiidda vuođđudančoahkkin dollojuvvo cuoŋománu álggus dán jagi.</p>
<p>Sámediggeráđđi lea museaođastusa ektui Deanu ja Várjjaga museasiiddas juolludan 136 500,- ruvnno barggu joatkimii nannenproseassain.</p>
<p>Sámi museadoaimma oassečielggadus Romssas ja Davvi Nordlánddas lea maiddái oassi museaođastusas. Dego oassin dán barggus áigu Sámediggi bovdet guoskevaš birrasiid oktasaš čoahkkimii njukčamánus 2006 čielggadusa birra. Doppe galget čielggadusa váldočuoggát čalmmustuvvot ja buohkat ožžot vejolašvuođa buktit árvalusaid. Dáinna vugiin bohtet buot deaŧalaš árvalusat mielde juo čielggadusmuttus. Dán čoahkkimis galgá maiddái čielggaduvvot ahte galgá go čielggadus sáddejuvvot gulaskuddamii.</p>
<p>Vuolláičála:    _________________ /_________________</p>
<p>2.5 Guovloovdánahttin</p>
<p>2.5.1 Ovttasbargošiehtadus Sámedikki ja Romssa fylkkagieldda gaskka</p>
<p>Presideanta ja Romssa fylkkaráđđejođiheaddji doalaiga čoahkkima 30.01.06. Čoahkkima fáddán lei Sámedikki ja Romssa fylkkasuohkana gaskasaš ovttasbargošiehtadus. Vásihusat ovttasbargošiehtadusain leat nu buorit ahte dál háliidit loktet áigumušdási boahtte njealji jahkái. Áššeoasálaččat ledje ovttaoaivilis ahte deaivvadit fas miessemánus geahčadit šiehtadusa ja guorahallat sisdoalu ođđa áigumušdási ektui.</p>
<p>2.6  Rájáidrasttideaddji bargu</p>
<p>2.6.1 Davveguovloáššit</p>
<p>Čoahkkimis 10.01.06 Girkonjárggas šattaiga olgoriikaministtar ja sámedikki presideanta ovttaoaivilii ahte doallat oktavuođačoahkkimiid jahkebeal gaskkain Sámedikki ja Olgoriikadepartemeantta gaskka davveguovloáššiid birra. Sámedikki presideanta searvá maiddái oktavuohtaforuma dábálaš čoahkkimiidda davvinorgalaš eiseválddiiguin. Dán foruma jođiha olgoriikaministtar ja vuosttaš čoahkkin dollojuvvui Girkonjárggas ođđajagimánus. Sámediggái lassin leat forumas ovddastuvvon golbma davvinorgga fylkkagieldda, Riikkaoasselávdegoddi ja Barentsčállingoddi.</p>
<p xml:lang="deu">2.6.2 Eurohpapolitihkalaš Forum</p>
<p>Sámedikki várrepresideanta Johan Mikkel Sara ja áirras Hilde Nyvoll Vangen leigga Eurohpapolitihkalaš Forumis Oslos 08.02.06. Earret eará sagastallojuvvui forumis ráđđehusa daoibmaplána birra EU/EEO-áššiid váste ja guovllulaš stáhtadoarjaga ođđa njuolggadusaid birra áigodagas 2007-2013. Guovllulaš stáhtadoarjaga ođđa njuolggadusat rahpet vejolašvuođa geavahit ceahkálastojuvvon bargoaddidivadaga olles Davvi-Norggas ja osiin Davvi-Trøndelágas. Ráđđehus lea álggahan proseassa ESAin movt dulkot njuolggadusaid. ESA dat lea, daid guovllulaš doarjaga njuolggadusaid vuođul mat gusket EEO-riikkaide, mii mearrida guđe guovlluide sáhttá unnidit divadagaid.</p>
<p>2.6.3 Sámi parlamentáralaš ráđđi</p>
<p>Sámedikki presideanta Aili Keskitalo ja Sámedikki áirras Magnhild Mathisen leaba mielde Sámi parlamentáralaš ráđi (SPR) oktasašstivrras. SPR stivra doalai vuosttaš čoahkkima dán jagi Romssas 30. ja 31.01.06. Boahtte SPR čoahkkin dollojuvvo Suomas njukčamánus. Suoma Sámedikki presideanta, Pekka Aikio, jođiha SPR áigodagas 25.02.2005- 25.02.2007.</p>
<p>2.6.4 ON eamiálbmotjulggaštus</p>
<p>Bargojoavku mii šiehtadallá ON-julggaštusa eamiálbmotvuoigatvuođaid birra loahpahii 11. sešuvnnas 03.02.06. Lassiraporta ráhkaduvvo dalle go bargojoavkku ovdaolmmoš ovddida iežas loahppajurdagiid šiehtadallamiin.</p>
<p>Šiehtadallamat eai buvttihan konsensusa bargojoavkkus. Ollu artihkkaliid ektui šattai konsensus. Vel ge ii leat ovttamielalašvuohta daid eanet guovddáš čuolbmačilgehusaid ektui nugo iešmearrideami, eanavuoigatvuođaid ja ráddjemiid. Eará artihkkaliid ektui áigu ovdaolmmoš dovdáhit sierramielalašvuođa nu dárkilit go lea vejolaš, maiddái makkár konkrehta</p>
<p>Vuolláičála:    _________________ /_________________ teakstamolssaeavttut ovddastit iešguđetlágan oainnuid, ja dan maŋŋá konkludere dainna lágiin ahte dat dávista šiehtadallamiid.</p>
<p>Dainna vuolggasajiin áigu ovdaolmmoš ovddidit julggaštusárvalusa olmmošvuoigatvuođa komišuvnna boahtte sešuvdnii. Mihttomearrin lea ahte árvalus ollislaččat lea dohkálaš buot áššeoasálaččaide, ja ahte olmmošvuoigatvuođa komišuvdna sádde dan viidáseappot Váldočoahkkimii mearrideapmái.</p>
<p>2.7  Dearvvašvuohta ja sosiála</p>
<p>2.7.1 Davvi Dearvvasvuođa stivralahttu</p>
<p>Dearvvašvuođa- ja fuolahusdepartemeanta lea nammadan ođđa stivrraid guovllulaš dearvvašvuođa-doaimmaide. Sámedikki evttohusa mielde lea sámedikki áirras Tone Finnesen (NSR) nammaduvvon Davvi Dearvvašvuođa stivralahttun. Sámediggi lea máŋggaid jagiid bargan dan ala ahte sihkkarastit sámi ovddastusa dearvvašvuođadoaimmaid stivrraide. Dát nammadeapmi lea deaŧalaš stivrra gelbbolašvuođa nannemii.</p>
<p>Sámediggi ii leat ožžon čađa iežas evttohusa stivralahttun Gaska-Norgga Dearvvašvuhtii ja Nuorta Dearvvašvuođa stivrraide. Sámediggeráđđi lea 30.01.06 beaiváduvvon reivves šállošan departemeantta ektui ja lea bivdán čilgehusa dasa manne Sámedikki evttohus ii čuovvuluvvon. Dáid dearvvašvuođa doaimmaid doaibmaguovllus ásset ollu sámit, ja dárbbašuvvo sakka dat gelbbolašvuohta mii Sámedikki evttohasain lea. Sámi ovddastus dáin stivrrain lea hui deaŧalaš dássásaš dearvvašvuođa- ja sosiálabálvalusaid sihkkarastimii sámi álbmoga váste, seamma dásis go álbmogis muđui leat.</p>
<p>2.7.2 Divššohasregisttar mas sáhttá dovdáhit olbmuid</p>
<p>Sámediggi lea 14.12.05 beaiváduvvon reivves buktán gulaskuddancealkámuša Dearvvašvuođa- ja fuolahusdepartemeantta evttohussii ahte ásahuvvo Norgga divššohasregisttar (NPR) mas lea vejolaš dovdáhit olbmuid almmá miehtama haga. Lea leamaš deaŧalaš deattuhit ahte dárbbašuvvo eanet máhtolašvuohta dearvvašvuođa bálvalusaid ja dearvvašvuođa veahki hárrái jos galgá sáhttit buoridit bálvalusaid ja dikšunfálaldagaid. Hui deaŧalaš lea ahte dan dearvvašvuođabálvalusa dutkamis ja kvalitehta sihkkarastimis mii čađahuvvo, lea buoremus vuođđu ovdalgo doaibmabijut álggahuvvojit. Dán vuođul lea deaŧalaš ahte dieđut mat čohkkejuvvojit ja registrerejuvvojit NPRii maiddái galget sáhttit leat vuođđun sámi divššohasaid bálvalus- ja dikšunfálaldagaid buorideapmái, seamma dássái go Norgga álbmogis muđui lea.</p>
<p>Vuoigatvuođat Norgga láhkaaddimis gusket dieđusge sámi bálvalusdárbbašeaddjiide ja maiddái eará bálvalusdárbbašeaddjiide Norggas. Deaŧalaš lea ahte dat čoavddus mii válljejuvvo, sáhttá čájehit daid ovdamuniid maid sáhttá olahit, ja dain lea dakkár viidodat mas lea mearkkašupmi dutkamii ja kvalitehta sihkkarastimii, maiddái sámi álbmoga ektui.</p>
<p>2.7.3 Ovddasvástádus dearvvašvuođa- ja mánáidsuodjalusásahusaid oahpahusas</p>
<p>Sámediggeráđđi lea 04.01.06 beaiváduvvon reivves Oahpahus- ja dutkandepartementii addán gulaskuddancealkámuša oahpahuslága rievdadusevttohussii. Gažaldat lea makkár hálddašandásis berre leat ovddasvástádus dearvvašvuođaásahusaid divššohasaid ja mánáidsuodjalanásahusaid ássiid oahpahusas. Čujuhuvvon lea ahte vuođđoskuvla- ja joatkkaoahpahusas lea sámiin individuála vuoigatvuohta oahpahussii sámegielas ja sámegillii guovddážis ja ferte gozihuvvot.</p>
<p>Vuolláičála:    _________________ /_________________ Joatkkaoahpahus ferte huksejuvvot ja ovddiduvvot dan vuođu ala maid vuođđoskuvla addá. Go galgá sihkkarastit dássásašvuođa, individuála heiveheami ja ceahkkálastojuvvon oahpahusa sámi giela, kultuvrra ja máŋggakultuvrralaš áddejumi ektui, de atná Sámediggeráđđi deaŧalažžan ahte oahpahusovddasvástádus biddjojuvvo nu lahka geavaheaddji go lea vejolaš. Dan ferte dahkat vai garvá čilgekeahtes ovddasvástádusbeali, ovddasvástádusa biehttaleami, maŋŋoneami ja eahpedássivuođa oahpahusas gelbbolašvuođa ektui sámi gielas ja kultuvrras. Sámediggeráđđi oaivvilda ahte ássangielddas berre leat ovddasvástádus vuođđoskuvlaoahpahusas ja ásssanfylkkagielddas berre leat ovddasvástádus joatkkaoahpahusas buot dearvvašvuođa- ja mánáidsuodjalanásahusain.</p>
<p>2.8  Birasgáhtten ja kulturmuitosuodjaleapmi</p>
<p>2.8.1 Árvobuvttadanprográmma kulturmuitosuorggis</p>
<p>Birasgáhttendepartemeanta lea bovden guovllulaš kulturmuitohálddašeami searvat kulturmuittuid ja kulturbirrasiid árvobuvttadanprográmmii. Dát lea vuođđuduvvon stuorradiggedieđáhussii nr 16 (2004-2005) Leve med kulturminner ja dán dieđáhusa Stuorradikki meannudeapmái. Mihttomearrin lea ahte kulturmuittuid ja kulturbirrasa galgá sáhttit geavahit vuolggasadjin ja vuođđun ealli báikegottiid ja ealáhuseallima ovddideapmái ollu eanet go dál. Erenoamážit ferte deattuhit riddokultuvrra. Boahtte njealji jagis válljejuvvojit gitta 10 pilohtaprošeavtta juogaduvvon miehtá riikka.</p>
<p>Sámediggeráđđi lea leamaš positiivvalaš kulturmuitosuorggi pilohtaprošeavttaide, ja lea danne rávven Riikaantikvára/Birasgáhttendepartemeantta ahte Árran Julevsáme guovdásj oažžu ovtta prošeavtta dan logi pilohtaprošeavttas. Árran lea dál ásahuvvon organisašuvdna fágagelbbolašvuođain julevsámi kultuvrras ja historjjás, ja lea juo ásahan fierpmádaga dutkanásahusaide ja eará oasálaččaide.</p>
<p>Árran áigu kulturmuitoprošeavttaiguin čalmmustuhttit sámi kultuvrra ja historjjá. Birrasis, oktan luondduin ja kulturmuittuiguin, lea njuolga oktavuohta sámi ealáhusdoibmii ja ássamii. Dat lea maiddái mielde čalmmustuhttimin sámegiela, kultur-, eatnadat- ja sohkaovdanbuktimiid bokte. Dát lea maiddái deaŧalaš kulturmuittuid oktavuođas. Dasto áigot ásahit arenaid mas árbevirolaš máhtolašvuođaid sáhttá fievrridit boarrásiin nuoraide. Pilohtaprošeakta lea mielde maiddái nannemin dutkanbirrasa Árranis, ja dan bokte maiddái báikegottiid ja ealáhuseallima guovllus. Árran čujuha ahte ovttasbargu rájáid rastá Ruŧŧii lea deaŧalaš, ja deattuha fierpmádathuksema Ájttein, Ruoŧa duottar- ja sámemuseain Johkamohkis.</p>
<p>Sámediggeráđđi oaivvilda ahte Árran lea váldán bajás deaŧalaš ákkaid prošeaktaohcamis, ja doaivu ahte  Árran Julevsáme guovdásj/lulesamisk senter  oažžu ovtta dáin kulturmuitosuorggi pilohtaprošeavttain. Dalle sáhttet dat ráhkadit konkrehta prošeavtta mii galgá čatnat oktii sámi kulturmuittuid árvobuvttademiin julevsámi guovllus.</p>
<p>2.9 Vuoigatvuođat</p>
<p>2.9.1 Finnmárkkuláhka - njuolggadusat</p>
<p>Sámediggi galgá ráhkadit njuolggadusaid finnmárkkulága § 4 ektui.  § 4 dadjá ahte: <em type="italic">"</em> Sámediggi sáhttá addit rávvagiid dasa, mo meahcceeatnamiid nuppástuhttojuvvon geavaheami váikkuhus sámi kultuvrii, boazodollui, ealáhusdoaimmaheapmái ja servodateallimii galgá árvvoštallojuvvot.<em type="italic">"  </em></p>
<p>Vuolláičála:    _________________ /_________________ Sámediggái lea oppa áiggi leamaš čielggas ahte njuolggadusat galget sajáiduhttojuvvot rabas demokráhtalaš proseassaid bokte. Ulbmilin lea ahte dát njuolggadusat galget leat sajis dalle go lága kapihtal 1 ja mearrádusat Finnmárkkuopmodaga hárrái bohtet fápmui suoidnemánu 1. b. 2006. Dattetge ii leat áigi čađahit vuđolaš, rabas ja searvadahtti proseassa nie oanehis áiggis. Áigumuššan lea danne ahte ráhkaduvvojit gaskaboddasaš njuolggadusat maid sáhttá meannudit dievasčoahkkimis miessemánus. Gaskaboddasaš njuolggadusat leat maiddái buorrin vuolggasadjin loahpalaš njuolggadusaide.</p>
<p>Sámediggeráđđi áigu čuovvovaš vugiin čađahit njuolggadusbarggu:</p>
<p>1.  Ráhkaduvvo notáhta daid osiid birra maid ferte árvvoštallat galget go leat mielde njuolggadusain 2.  Dollojuvvo workshop gosa bovdejuvvojit Finnmárkku sámi servodagaid áirasat 3.  Dollojuvvojit ságastallamat joavkojođiheaddjiiguin/opposišuvdnajođiheaddjiin gaskaboddasaš njuolggadusárvalusa ektui 4.  Gaskabaddosaš njuolggadusevttohus meannuduvvo miessemánu dievasčoahkkimis. 5.  Gaskabaddosaš njuolggadusat ja digaštallan mii čatnasa daid meannudeapmái, bidjá vuođu viidáset prosessii 6.  Árvalusčoahkkimat gielddaiguin, ealáhuseallimiin, beroštusorganisašuvnnaiguin dollojuvvojit geasi áigge/árra čavčča 2006  7.  Njuolggadusevttohus sáddejuvvo almmolaš gulaskuddamii borge-/čakčamánus 2006. Seammás bivdit dieđuid ruovttoluotta departemeanttas 8.  Njuolggadusat meannuduvvojit loahpalaččat Sámedikki dievasčoahkkimis skábmamánus 2006</p>
<p>2.9.2 Vuoigatvuođat guolástussii</p>
<p>Sámedikkis leat leamaš ráđđádallamat Guolástusdepartemeanttain go guoská mearrádusa čuovvuleapmái maid Stuorradiggi mearridii Finnmárkkulága oktavuođas, lagabui dan čielggadusa mandáhta birra mii dál galgá dahkkojuvvot. Opposišuvdnajođiheaddji lea maid searvan dán bargui. Dán rádjai eai leat boahtán makkárge loahpalaš loahppajurdagat dán barggus. Sámediggái lea leamaš deaŧalaš ahte mandáhta lea Stuorradikki áigumušaid siskkobealde go guoská mearrádussii finnmárkkulága ektui ja daid eavttuid ektui mat ledje vuođđun go Sámediggi meannudii finnmárkkulága. Sámediggeráđđi áigu čuovvulit barggu aktiivvalaččat boahtteáiggis.</p>
<p>Sámediggeráđđi lea bargamin ja geahččala ásahit fásta ráđđádallandagaldumiid Guolástus- ja riddodepartemeantta ja Sámedikki gaskka jeavddalaš guolástus láhkaásahusmuddemiid, mearranjihčehasaid bivdima ja gonagasreabbábivddu oktavuođas. Ásahuvvon dagaldumit dán lágan ráđđádallamiid váste gusket erenoamážit guolleresurssaid jahkásaš muddemiidda ja searvanvuoigatvuođaide. Dan lassin sáhttit váldit ovdan ođđa áššiid ja oppalaš čuvgemiid. Maiddái dáinna surggiin lea Sámediggeráđđi bargamin go loahpalaš bohtosat eai vuos gávdno.</p>
<p>Sámediggeráđđi vuoruha dasto finnmárkkulága čuovvuleami go guoská johkabivdui Deanus ja Njávdámis. Dát guoská maid bargui ođđa mearraresursalágain mii vurdojuvvo. Dáin surggiin váldojuvvojit atnui maiddái ráđđádallandagaldumit.</p>
<p>2.9.3 Luonddušláddjivuođaláhka</p>
<p>31.01.06 dollojuvvui hálddahusdási čoahkkin Birasgáhttendepartemeantta (BD) ja Sámedikki gaskka ráđđádallanproseassa hárrái luonddušláddjivuođalága ektui. BD lea ožžon badjel 200</p>
<p>Vuolláičála:    _________________ /_________________ gulaskuddancealkámuša NAČ 2004: 28 Luonddušláddjivuođaláhkii, ja ođđa lága dorjot viidát. Áigumuššan lea ovddidit Od. prp. giđđasešuvnnas 2007. Geasi áigge álggahuvvo Od. prp teakstačállin, oktan dasa gullevaš paragráfateavsttaiguin.</p>
<p>2.9.4 Biologalaš šláddjivuođa konvenšuvdna</p>
<p>Sámediggi searvvai Norgga sáttagoddái bargojoavkočoahkkimi eamiálbmotáššiid hárrái Biologalaš šláddjivuođa konvenšuvnna vuolde. Čoahkkin dollojuvvui 23-27.01.06 Granadas, Espánjjas. Biologalaš šláddjivuođa konvenšuvnna artihkal 8 (j), válddahallá eamiálbmogiid árbevirolaš máhtolašvuođaid, ođasmahttima ja geavahusa. Sámediggi lea oktilaččat čuovvulan eamiálbmotdimenšuvnna riikkaidgaskasaš barggus konvenšuvnnain maid Norga dohkkehii 1993. Ieš dat konvenšuvnna áššeoasálaščoahkkin lea njukčamánu loahpas Brasilas.</p>
<p>2.9.5 Minerálat, olju ja gássa</p>
<p>Sámediggeráđđi lea ožžon jearaldagaid, sihke našuvnnalaš ja riikkaidgaskasaš dásis, diliid birra mineráladoaimma ektui maŋŋá finnmárkkulága. Lassánan sámi váikkuhanfámu vuođul, go finnmárkkuláhka bođii fápmui ja go guoskevaš rievdadusat dahkkojuvvojedje bákteruvkelágas, de sáhttá Sámediggeráđđi dohkkehit ozolaš minerálaid ohcama Finnmárkkus ja daid lagat iskkademiid. Sámediggeráđđi áigu dattetge bidjat čielga gáibádusaid vejolaš geahččalandoaimma ja gávdnosiid roggama oktavuođas.</p>
<p>Sámediggeráđđi áigu čuvgehit beroštumi čájehan minerálaservviide finnmárkkulága birra ja bákteruvkelága rievdadusaid birra. Dasto juohkit dieđuid ahte sámiin eamiálbmogin leat vuoigatvuođat minerálariggodagaide sámiid árbevirolaš guovlluin, ja ahte ávnnaslaš vuoigatvuođagažaldagat lea dakkár bealli mii guoská sámiide ja stáhtii. Servviide lea eamiálbmotdimenšuvdna etihkalaš gažaldat. Sámediggeráđđi áigu rávvet daidda ahte ráhkadit dán ulbmilii sierra <span type="quote" xml:lang="eng">”Corporate Social Responsibility”</span> dokumeanttaid. Dás sáhttit váldit ovdamearkan daid etihkalaš njuolggadusaid maid British Gas ja investerensearvi Calvert leat ráhkadan ja mat leat buorit.</p>
<p>Minerálasearvvi Anglo American ja Sámediggeráđi gaskka lea šihttojuvvon dollojuvvot čoahkkin Oslos 15.02.06. Sámediggeráđđi áigu maid bovdet ságastallamiidda minerálaservviid mat leat ohcan lobi áiggis maŋŋá mearrádusa finnmárkkulága hárrái. Doaisttášii leat šiehtadan čoahkkima servviiguin Geologiske tjenester a.s ja International Gold Exploration AB. Leat maid šiehtadan ovttasbargočoahkkima Bákteruvkedoaimmahagain 21.02.06.</p>
<p>Mii guoská oljui ja gássii, de lea Sámediggi searvan workshop:ii Romssas Statoilain. Dát lea ovddit áigodaga barggu joatkin ahte gávdnat oktasaš gulahallan- ja máhtolašvuođageađgejuolggi dainna ulbmiliin ahte sihkkarastit eamiálbmotdimenšuvnna maiddái oljo- ja gássasuorggi siskkobealde.</p>
<p>2.9.6 Boazodoallolága ođasmahttin</p>
<p>Sámediggi lea boazodoallolága ođasmahttima ráđđádallamin Eanadoallo- ja biebmodepartemeanttain. Vuolggasadjin bidjá Sámediggi ahte dát ođasmahttin galgá guoskat boazodoalu siskkáldas beliide, maiddái ovttaskas boazoeaiggáda riektedillái. Dasto lea hui deaŧalaš ahte ođđa boazodoalloláhka lea čielga álbmotrievttálaš rámmaid siskkobealde ja ahte das lea nannoset faggi álbmotrievtti ektui. Dasa lassin lea áibbas deaŧalaš ahte šaddet geatnegahtti čuovvuleamit dan ektui ahte sihkkarastit boazodoalu areálavuođu dego oassin sámi ávnnaslaš kulturvuođus.</p>
<p>Vuolláičála:    _________________ /_________________</p>
<p>Dasto lea Sámediggi evttohan ahte nammaduvvo lávdegoddi mii galgá evttohit boazodoallohálddašeami boahtteáiggi organiserema. Ulbmilin lea oažžut dakkár hálddašeami mii čielgasit lea álbmotrievtti gáibádusaid siskkobealde iešmearrideami ja mieldemearrideami ektui. Lávdegotti bargun ferte maid leat ahte láhčit rabas dialoga erenoamážit boazodoaluin.</p>
<p>Go guoská viidáset prosessii, de leat buot bealit bidjan vuođđun dan ahte Sámedikki dievasčoahkkin meannuda loahpalaš láhkaárvalusa miessemánus.</p>
<p>3  Ođđa áššiid almmuheapmi – čuovvuleapmi</p>
<p>3.1 Mo ráđđi lea čouvvulan daid ođđa áššiid, mat almmuhuvvojedje dievasčoahkk ima áššis 55/05</p>
<p>Evttohus 1: Fástadoavtterortnet Sámediggeráđđi lea fuolastuvva sámi gielddaid doavtterdili geažil. Muhtun gielddaide lea máŋga jagi leamaš váttis fidnet doarvái doaktáriid ja doaktáriid mat barget guhkit áiggi. Ollu doaktáriin lea dan lassin heajos dahje ii mihkkege gelbbolašvuođaid sámi gielas ja kultuvrras, heajos gelbbolašvuohta dárogielas, eaige sii dovdda vuogádaga doarvái bures. Dát lea mielde hedjonahttimin sámi gielddaid doavtterbálvalusa kvalitehta ja rihkku divššohasaid dorvvolašvuođa.</p>
<p>Sámedikkis lea ovddasvástádus das ahte sihkkarastit dásseárvosaš fálaldaga sámi divššohasaide. Sámediggeráđđi lea máŋgga oktavuođas váldán departemeanttain ovdan sámi gielddaid vuođđobálvalusa doavtterdili. Dát galgá maiddái čuovvuluvvot jahkebeallásaš čoahkkimis mii Sámediggeráđis galgá leat departemeanttain 2006 giđa.</p>
<p>Sámediggi bargá ovttas Sosiála- ja dearvvašvuođadirektoráhtain ja Finnmárkku fylkkadoaktáriin gávdnat mo buoremus láhkai buoridit dili. Finnmárkku fylkkamánni ja Finnmárkku doavttersearvi áigot ovttas Sámedikkiin lágidit seminára cuoŋománus dán jagi, mas ságastallojuvvo dan birra mo doaktáriid fidnet Finnmárkui ja mo daid oažžut bissut doppe. Sámedikki bealis evttohuvvo ahte dat lágiduvvo bargosemináran mas ovddiduvvojit konkrehta evttohusat. Dát livččii deaŧalaš dan viidáset bargui ja dat boađášii maid ávkin eará guovlluide gos rahčet dakkár diliin ahte eai leat doarvái doaktárat ja ahte dat eai biso doppe guhkit áiggi.</p>
<p>Evttohus 2: Bieggamilluid huksen Sámediggeráđđi lea váldán oktavuođa Norgga čázádat- ja energiijadirektoráhtain (Norges vassdrags- og energidirektorat (NVE)) ja evttohan doallat diehtojuohkinčoahkkima. Áigumuš čoahkkimiin lea oažžut eanet dieđuid bieggamillohuksema stáhtusa ja plánaid birra, ja divaštallat bieggamillohuksema ollislaš njuolggadusaid, ja huksema Finnmárkkulága ektui. Čoahkkináigi ii leat vel mearriduvvon. Sámediggeráđđái lea deaŧalaš beassat čilget ahte maiddái buot vuođđostruktuvra, nugo geainnut ja el-fápmolinnját, fertejit leat mielde árvvoštallamis bieggamillohuksema oktavuođas. Dát diehtojuohkinčoahkkin šaddá buorre vuođđun go galgá árvvoštallat vejolaš ráđđádallandárbbu áššis. Eai leat leamaš sierra čoahkkimat Sámedikki ja NVE gaskkas bieggamillohuksema birra 2004 guovvamánu rájes. Bieggafápmu lea maiddái evttohuvvon fáddán čoahkkimis Birasgáhttendepartemeanttain 24.02.06.</p>
<p>Evttohus 3: Buohcciviesu guorahallan Finnmárkkus – deaddu sámi hástalusaide Sámediggi ja guovllulaš dearvvašvuođádoaimmat leat ásahan ovttasbargoorgána. Dat galgá veahkehit sihkkarastit daid geatnegasvuođaid mat spesialistadearvvašvuođabálvalusas lea</p>
<p>Vuolláičála:    _________________ /_________________ kvalitehtasihkkarastimis sin bálvalusa sámi álbmogii. Ovttasbargoorgána galgá doarjut guovllulaš dearvvašvuođadoaimmaid ja leat daid ráđđeaddi orgánan.</p>
<p>Sámediggeráđi dieđáhus dearvvašvuođa- ja sosiálabálvalusaid birra deattuha ahte ovddasvástádus dearvvašvuođa- ja sosiálabálvalusaid ovddideamis ja kvalitehtasihkkarastimis sámi álbmogii, ferte loktejuvvot ovttaskasolbmos bajit dássái. Dáid ovttasbargoorgánaid ásaheapmi lea dán barggu deaŧalaš doaibmabidju.</p>
<p>Evttohus 4: Sámedikki revišuvdna Sámediggeráđi ulbmil ekonomiijahálddašemiin lea ahte galget leat buorit ja beaktilis proseassat ja bearráigeahččanvuogádagat, maiguin sihkkarastá dohkálaš ja beakilis siskkáldas bearráigeahču Sámedikkis. Evttohus ásahit sorjjasmeahttun Sámediggerevišuvnna bohciidahttá dattetge máŋga vuođđogažaldaga mat gáibidit dárkilet čielggadeami ovdalgo dan vejolaččat sáhttá formaliseret. Danne Sámediggeráđđi čujuha áššái 26/05 Sámedikki bearráigeahččanortnegiid birra, mas daddjojuvvo: Sámediggi bivdá Gielda- ja guovlodepartemeantta čielggadišgoahtit galgá go Sámediggi leat sierra riektesubjeaktan.</p>
<p>Čielggadanbargu álggahuvvo fargga.</p>
<p>Jus Sámediggi ásahuvvo sierra riektesubjeaktan, de šaddá Sámediggi seamma sorjjasmeahttun politihka ja bušeahta ektui go fylkkagielddat ja gielddat. Ovdalgo dát čuolbmačilgehus lea lagabui čielggaduvvon, de ii doarjjo Sámediggeráđđi sierra Sámediggerevišuvdanortnega.</p>
<p>Evttohus 5: Evttohus čielggadit biebmangearggusvuođa Bibmojuvvon luosaid gárideapmi áitá luođuluosa leahkima. Gárgidan bibmonguoli ferte atnit birasroassun gođđolussii buot luossačázádagain. Jagis 2005 gárgidedje badje 730 000 bibmonluosa ja girjeluosa Norgga biebmanrusttegiin. Ođđajagimánus 2006 leat fas gárdidan eanet go 500 000 bibmonluosa máŋgga rusttegiin Davvi-Norggas.</p>
<p>Mii oaidnit ahte eai leat doarvái buorit gearggusvuođaplánat ja gearggusvuođareaiddut nu ahte johtilit sáhttá bivdit gárgiduvvon bibmonluosaid. Gearggusvuohta ja máhtolašvuohta gárgidan bibmonluosaid bivdima ektui lea maid stuorra váilevašvuohtan. Vásihusat dán rádjai čájehit ahte vuollel 3 % bivdojuvvojit.</p>
<p>Sámediggeráđđi lea dál čállán reivve Guolástus- ja riddodepartementii ja jearahan doaibmabijuid mat sáhtášedje váikkuhit ahte stuorát oassi gárgidan bibmonluosain bivdojuvvojit. Sámediggeráđđi áigu čuovvulit ášši viidáseappot Guolástus- ja riddodepartemeantta ektui.</p>
<p>Evttohus 6: Geaidnohuksen mearrasámi gillái Njeareveadjái Gáŋgaviikka gielda lea maŋŋonan geaidnohuksema ovdaprošeavttain. Danne lea Sámediggeráđđi guhkidan ovdaprošeavtta válmmasteami áigemeari 15.11.06 rádjai. Danne ii leat ráđđi váldán oktavuođa eiseválddiiguin, geain lea ovddasvástádus geaidnohuksemis. Ovdalgo dakkár oktavuođa sáhttá váldit, fertejit leat dárkilis plánat, váikkuhusárvvoštallamat earret eará boazodoalu ja kulturmuittuid ektui, ja olles geaidnoprošeavtta gollomeroštallan. Go dat lea čielggas, de áigu Sámediggeráđđi čuovvulit ášši rivttes ruhtajuolludaneiseválddiid ektui.</p>
<p>Evttohus 7: Erenoamáš ealehusáŋgiruššanruđat vuotnaguvlui Gáŋgaviikka gielddas Sámediggeráđđi ádde bures dan váttes dili masa Skeavvonjárgga álbmot ja earátge Deanuvuonas leat šaddan, go deaŧalaš bargosajit jávket guovllus. Danne lea Sámediggeráđđi čuovvulan</p>
<p>Vuolláičála:    _________________ /_________________</p>
<p>Bargiidbellodaga sámediggejoavkku várreáirasa Solfrid Pettersena evttohusa dainna lágiin ahte čállit reivve Guolástus- ja riddodepartementii ášši birra. Reivves čujuhuvvo dan duođalaš dillái mii lea bohciidan namahuvvon guovllus bargosajiid oktavuođas. Veahkehan dihtii álbmoga ja ealáhuseallima Skeavvonjárggas ja Deanuvuonas muđui lea Sámediggeráđđi evttohan ahte Guolástus- ja riddodepartemeanta dakkaviđe čađaha čuovvovaš doaibmabijuid:</p>
<p>Juohká rekrutereneriid dorskebivddus Doarju báikkálaš guolásteaddjiid ja oastiid álgaga mariidnašlájaid bivdima ja biebmama oktavuođas, dárbbašlaš guolleeriiguin ja ruđaiguin.</p>
<p>Sámediggeráđđi maiddái muittuha Guolástus- ja riddodepartemeantta dan maid Sámediggi lea cealkán Stuorradikki NOU 1999:9 Til laks åt alle kan ingen gjæra birra (ášši 20/99), mas Sámediggi earret eará dajai:</p>
<p>Jus šaddá sáhka das ahte heaittihit dahje sirdit rusttegiid, našuvnnalaš luossavuonaid evttohusa geažil, de galgá stáhta addit ollislaš buhtadusa eaiggádii, ja ođđa ealáhusdoaibma galgá álggahuvvot báikegottis, ovdamearkka dihtii nuppástuvvanruđaid bokte.</p>
<p>Viidáseappot daddjojuvvo:</p>
<p>Jus resurssat biddjojuvvojit biebmat ođđa šlájaid nugo báldá, stáidnára, dorski, gáranasruittu, de ferte vuoruhit daid guovlluid maidda dát muddemat gusket.</p>
<p>Sámediggeráđđi oaivvilda ahte Deanuvuona ealáhusovddideami válddahallojuvvon váttisvuođaid sivva lea dat gáržžideamit mat biddjojuvvojedje guvlui maŋŋá Stuorradikki našuvnnalaš luossavuonaid ja čázádagaid meannudeami ja mearrádusa. Vai ášši johtilit čuovvuluvvo, de lea Sámediggi evttohan ahte Guolástus- ja riddodepartmeanta bovde Birasgáhttendepartemeantta, Deanuvuonabirrasa ovddasteaddjii, Finnmárkku fylkkagieldda ja Sámedikki, čoahkkimii mas dilli gieđahallojuvvo ja mas biddjojuvvo ovdan evttohus mii sáhttá buoridit dáid guovlluid dili.</p>
<p>Guolástus- ja riddodepartmeanta lea vástidan ahte sii áigot váldit ášši ovdan maŋŋeleappos.</p>
<p>Evttohus 8 ja 10: Boazodoalu divat- ja vearronjuolggadusat / Seamma vuoigatvuođat go eará vuođđoealáhusdolliide 8. ja 10. evttohus leat boazodoalu ekonomalaš rivttiid birra dálá vearro- ja divatnjuolggadusaid ektui. Sámediggeráđđi meannuda dan dihte goappašiid áššiid ovttas.</p>
<p>Sámediggeráđđi diehtá ahte vearro- ja divatnjuolggadusat boazodoalu ektui dovdojit eahpevuoiggalaččat go buotastahttá eanadoaluin. Sámdiggeráđđi berošta maiddái das ahte boazodoalus galget leat seamma rámmaeavttut divat- ja lasseárvodivatbeassamis go eará vuođđoealáhusain. Boazodoallu lea sorjavaš mohtorfievrruin barggus. Dárbu vahkkeneavvuide šaddá dehálet ja dehálet dađi mielde go sisabahkkemat boazodoalu guohtoneatnamiidda lassánit, ja dađi eambbo boraspiret boazodoalu guovlluin lasket. Jus boazodoallu ii dárbbašivčče máksit divadiid ja lasseárvodivadiid go oastá dárbbašlaš doallobiergasiid ja bensiinna, de dat buoridivččii boazodoalu ekonomiija almmolaš doaibmadoarjagiid lasiheami haga.</p>
<p>Sámediggi lea iežas cealkámušas boazodoallošiehtadusaide 2006/07 (ášši 57/05) čujuhan bonjuvuođaide vearro- ja divatortnegiin boazoaoalu ektui. Sámediggeráđđi lea čuovvulan dan čoahkkimis 12.12.05 Eanadoallo- ja biebmodepartemeantta (EBD) politihkalaš jođihemiin ovdal dán jagá šiehtadallamiid boazodoallošiehtadusa 2006/07 oktavuođas.</p>
<p>Vuolláičála:    _________________ /_________________ Dán jagi boazodoallošiehtadallamiid oktavuođas lea vearro- ja divatbeassangáibádus leamaš váldohástalussan. EBD vástádusas šiehtadusjahkái 2006/07 Norgga Boazosámiid Riikasearvái (NRL:ii) divadiid ektui, dadjá EBD ná: Stáda šiehtadallanlávdegoddi muittuha ahte, dalle go boazodoalus váldojedje eret dákkár earenoamášortnegat divatbeassama ektui 1982:s, de buhtaduvve dat lassigolut ollislaččat, mat boazodollui gárte dan geažil, boazodoallošiehtadusa rámmaid bokte. Álggus buhtaduvvui sierra ortnegiin (muohtaskohterbuhtadus), muhto 1990:s lea váldojuvvon mielde dábálaš ortnegiidda (buvttadandoarjja). Jus galggaš fas sisafievrridit daid ortnegiid boazodollui, de ferte rehkenastit ahte ferte seamma prinsihppa gustot. Dát mielddisbuktá ahte šiehtadusa rámmat vuoliduvvojit seamma supmiin go dat maid ealáhusat sestet go divadat unnot. Daiguin eavttuiguin maid Ekonomalaš lávdegoddi lea geavahan vuođđun iežas raporttas, dahká dat 18,9 milj. ruvnno.</p>
<p>Sámediggeráđđi čujuha muđui ahte divatnoađđi mii buhtaduvvui boazodollui 1982:s, ii oro vástideame daidda divadiidda mat boazodoalloealáhusas leat 2006:s.</p>
<p>Sámediggeráđđi ávžžuha Ruhtadandeparttemeantta njulget vearro- ja divadatortnegiid bonjuvuođaid ja sihkkarastit ahte vuođđoealáhusat gieđahallojuvvojit ovttaláhkai, maiddái dan ektui ahte boazodoalu vearro- ja divdatortnegiid berre doallat olggobealde šiehtadusrámma, gč. eanadoalu.</p>
<p>Sámediggeráđi mielas leat visot dát áššit hui dehálaččat sámi boazodoalu ekonomalaš ceavzilisvuhtii, ja áigu čuovvulit ášši ovddasvástideaddji eiseválddiid ektui. Sámediggeráđđi čujuha Sámedikki ášši 57/05 mearrádussii.</p>
<p>Stáda, EBD bokte, ja NBR lihtodeigga 23.02.06 boazodoallošiehtadusa. Vearuid ja divadiid oktavuođas mearriduvvui nammadit bargojoavkku departemeantadásis, mii árvvoštallá váikkuhusaid jagi 1982 rievdadusaid geažil, divvatbeassamis dasa ahte addojuvvo doarjjalassáneapmi boazodoallošiehtadusa bokte.</p>
<p>Sámediggeráđđi áigu čuovvulit daid proseassaid mat álggahuvvojit boazodoalu vearro- ja divatortnegiid várás.</p>
<p>Evttohus 9: Sámi joatkkaskuvllat sámi joatkkaoahpahusa resursaguovddážin Sámediggi lea máŋgga oktavuođas evttohan ahte stáda sámi joatkkaskuvllat ásahuvvojit sámi joatkkaoahpahusa našuvnnalaš resursaguovddážin. Dán mearridii Sámediggi dievasčoahkkimis 2003 áššis <span type="quote">”Prinsihpat ja njuolggadusat sámi álbmoga joatkkaoahpahussii”</span> (ášši 45/03), ja dan lea Sámediggeráđđi geardduhan maŋŋel.</p>
<p>Eahpesihkarvuohta sámi joatkkaskuvllaid čatnaseami ektui goarida guhkesáigge strategiijaid ovdánanvejolašvuođaid sámi joatkkaoahpu váste. Dan lea Sámediggeráđđi bidjan ovdan Oahppo- ja dutkandepartementii/Máhttodepartementii máŋgga oktavuođas maŋemus áiggiid.</p>
<p>Sámediggeráđi mielas lea ávkkálaš ásahit bargojoavkku, mii galgá guorahallat geahččalan- ja ovdánahttinbarggu sámi joatkkaskuvllain ja Sámedikki rolla ovdalgo čatnaseapmi lea čielggas.  Čujuhit áššái 45/03 ja 46/03. Máhttodepartemeanta ásaha dál johtilis bargojoavkku, mii galgá buktit árvvoštallamiid ja evttohusaid dán áššis. Sámediggi áigu searvat dan bargojovkui.</p>
<p>Skuvlla geahččalandoaimma oktavuođas ferte skuvlaeaiggát ohcat Oahppodepartemeanttas beassat čađahit dakkár doaimma. Sámediggeráđđi áigu dattetge bargat dan ala departemeanta addá láhkaásahusaid dan birra ahte sámi joatkkaskuvllat galget fállat oahpahusa sámegielas.</p>
<p>Vuolláičála:    _________________ /_________________ Joatkkaoahpahusa oahppoplánaid oktavuođas mearrida Sámediggeráđđi buot relevánta oahppoplánaid sámi sisdoalu. Sámediggeráđđi lea maiddái ráhkadišgoahtán sierra sámi oahppoplánaid dakkár fágain mat árvvoštallojuvvojit erenoamáš identitehtahuksejeaddjin. Dát guoská oktasašfágaide historjái, servodatfágaide, geografiijii, ja oskui ja etihkkii. Galget maiddái ráhkaduvvot sierra sámi oahppoplánat sámegielas, boazodoalus, duojis ja hábmemis, ja relevánta prográmmafágain. Buot dát sihkkarastá ahte sámi joatkkaoahpahus nannejuvvo sakka sihke skuvlafágalaččat ja dan ektui ahte sámi oahppiid sámi identitehta nannejuvvo ja ovddiduvvo.</p>
<p>III  Jienasteapmi</p>
<p>43 áirasis ledje 43 čoahkis. Dán áššis ii jienastuvvon.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Aili Keskitalo, áššejođiheaddji</p>
<p xml:lang="smj">Egil Olli Ann-Mari Thomassen</p>
<p>Aili Keskitalo   Terje Tretnes  Egil Olli  Ann-Mari Thomassen Magnhild Mathisen</p>
<p xml:lang="sma">Per Edvin Varsi  Ann-Mari Thomassen  Terje Tretnes</p>
<p xml:lang="nob">Olaf Eliassen Egil Olli</p>
<p xml:lang="nob">Olaf Eliassen  Ole Mathis Hetta Olaf Eliassen</p>
<p xml:lang="nob">Willy Ørnebakk Per Ivar Henriksen Terje Tretnes</p>
<p xml:lang="nno">Tone Finnesen  Per Ivar Henriksen  Gunn-Britt Retter Johan Mikkel Sara</p>
<p xml:lang="nob">Willy Ørnebakk Randi A. Skum</p>
<p>Vuolláičála:    _________________ /_________________</p>
<p>Ann-Mari Thomassen   Aili Keskitalo   Johan Mikkel Sara  Willy Ørnebakk  10  Per Andersen Bæhr  11  Susanne Amalie Andersen  12  Marianne Balto Henriksen Olaf Eliassen   Johan Mikkel Sara   Aili Keskitalo  Marianne Balto Henriksen  13  Tor Mikalsen Randi A. Skum 14  Henrik Eriksen Johan Mikkel Sara   Willy Ørnebakk  Henrik Eriksen  15  Tone Finnesen Johan Mikkel Sara   Per Ivar Henriksen   Marianne Balto Henriksen  Tone Finnesen  16  Josef Vedhugnes Johan Mikkel Sara   Randi A. Skum  Josef Vedhugnes  17  Martin Urheim Jarle Jonassen   Henrik Eriksen  Martin Urheim  18  Marie Therese Nordsletta Gaup 19  Kjersti Myrnes Balto  20  Magnhild Mathisen  21  Johan Mikkel Sara  22  Per Edvin Varsi  23  Synnøve Solbakken-Härkönen   24  Terje Tretnes  25  Ole Mathis Hetta  26  Jarle Jonassen  27  Klemet Erland Hætta  28  Ann-Mari Thomassen  29  Olaf Eliassen  30  Inger Jørstad  31  Willy Ørnebakk  32  Marianne Balto Henriksen  33  Isak Mathis O. Hætta  34  Susanne Amalie Andersen  35  Henrik Eriksen  36  Jarle Jonassen  37  Egil Olli  38  Aili Keskitalo, áššejođiheaddji</p>
<p>Vuolláičála:    _________________ /_________________</p>
<p>VI  Sámedikki mearrádus</p>
<p>Sámediggeráđi doaibmadieđáhus váldojuvvo diehtun.</p>
<p>Ášši meannudeapmi loahpahuvvui 28.02.06 dii. 15.00.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 03/06 Gažaldagat Sámedikkeráđđái Sámedikki čoahkkinortnega § 11 vuođul</p>
<p xml:lang="vep">Arkiva</p>
<p>Arkiiváššenr.</p>
<p xml:lang="vep">06/288</p>
<p>Ášši meannudeapmi álggahuvvui guovvamánu 28. b. 2006 dii. 15.20.</p>
<p>I  Mildosat</p>
<p>Nr  Beavi Geas/Geasa Tihttal</p>
<p>21.02.06 Áirras Josef Vedhugnes, BB:a sámediggejoavku</p>
<p>Guoská Viessobáŋkku ja Sámedikki prošektii <span type="quote" xml:lang="nob">”Utfordringer i planlegging av det bygde miljø i samiske områder”</span>   21.02.06 Áirras Jánoš Trosten, NSR:a ovttasbargojoavku   21.02.06 Áirras Willy Ørnebakk, BB:a sámediggejoavku Sámedikki hálddahusa ođđasisorganiseren</p>
<p>21.02.06 Áirras Bjarne StoreJakobsen, BB:a sámediggejoavku Sámediggeráđi iežas mátkkoštemiid vuoruheapmi</p>
<p>II  Evttohusat ja vejolaš mearkkašumit</p>
<p>Gažaldat 1, áirras Josef Vedhugnes bokte, BB:a sámediggejoavku</p>
<p>Guoská Viessobáŋkku ja Sámedikki prošektii <span type="quote" xml:lang="nob">”Utfordringer i planlegging av det bygde miljø i samiske områder”</span>  Duogážin gažaldagaide lea dan konferánssa čuovvoleapmi, mii dollojuvvui skábmamánus 2004 Kárášjogas, mas Viessobáŋku ja Sámediggi válde ovdan sámi huksenvieruid ja sámi servodagaid rievdama mii váikkuha gilibirrasiid hábmema dálááiggis ja lagas boahtteáiggis.</p>
<p>Konferánssa čuovvuleapmin rávvejedje sámediggeáirasat nammadit bargojoavkku mas galget leat Viessobáŋkku ja Sámedikki ovddasteaddjit ja mii galggai bargat viidáseappot prošeavttain namuhuvvon konferánssa loahppajurdagiid čuovvuleapmin.</p>
<p>Konferánssas muitaluvvui Viessobáŋkku bealis ahte sis lea váldoovddasvástádus stáhta huksenvierrobarggus ja oktavuođaid nannemis ja fágalaš fierpmádagaid viidásetovddideamis gielddaid ektui, geahča St.dieđ. nr. 55 Sámepolitihka birra (2003-2004). Viidáseappot lea gáibádussan ahte ferte rahčat máhttoovddidemiin ja dahkat sámi ássanvugiid ja huksenvieruid dihtomielalažžan.</p>
<p>Vuolláičála:    _________________ /_________________ Ferte vuordit ahte viessohuksemis sámi birrasiin berre leat našuvnnalaš ja riikkaidgaskasaš beroštupmi.</p>
<p>Álbmotválljen orgánan lea Sámedikki bargun bearráigeahččat ahte sápmelaččaid beroštumit ja dárbbut fuolahuvvojit prošeavttas ja nu erenoamážit ovttasbarggus Viessobáŋkkuin dán ovttasbargoprošeavtta bokte.</p>
<p>Gažaldagat: 1. Man guhkás lea bajábeale namuhuvvon prošeakta joavdan dál? 2. Lea go prošeakta ruhtaduvvon – vejolaččat geat leat ruhtadeaddjin ja man ollu ruđa leat sii bidjan  dasa? 3. Lea go ráhkaduvvon prošeaktaulbmil – boađusulbmil – vejolaččat makkár fáttát leat ulbmilin? 4. Goas oažžu Sámediggi dieđuid prošeavtta stáhtusa ja barggu viidáset plánaid birra, ja bovdejuvvo   go Sámediggi buktit evttohusaid viidáset bargui?</p>
<p>Vástádus gažaldahkii Sámediggeráđđái Sámedikki čoahkkinortnega § 11 vuođul</p>
<p>Sámediggi lea positiiva dasa ahte Viessobáŋku lea álggahan prošeavtta <span type="quote" xml:lang="nob">”Utfordringer i planlegging av det bygde miljø i samiske områder”</span>. Prošeakta ii leat vel gárvvis. Sámediggeráđđi áigu dattetge bidjat ovdan barggumet prošeavtta oktavuođas.</p>
<p>Dan huksejuvvon birrasa hálddašanpolitihka sihkkarastin, mii fuolaha sámi dárbbuid, ii leat doarvái bures vuoruhuvvon, erenoamážit areálapolitihka ektui. Danne lea Sámediggeráđđi ilus go Viessobáŋku lea, ovttasráđiid Sámedikkiin, geahčadišgoahtán hástalusaid sámi ássan- ja huksenvieruid oktavuođas.</p>
<p>Maŋŋágo Viessobáŋku válddii oktavuođa Sámedikkiin, de nammadii Sámediggi guokte olbmo bargojovkui, mas Sámedikki rolla lea váikkuhit buori fágalaš beali Viessobáŋkku prošeavttas. Joavku doalai vuosttaš čoahkkima miessemánu 11. b. 2005.</p>
<p>Viessobáŋku bijai ovdan prošeaktaevttohusa čuovvovaš čuolbmačilgehusaiguin:</p>
<p>-  dálá viesuid ja ássanguovlluid hábmen ja ođasmahttin, ja vel giliovddideapmi -  oppalaš hábmen -  huksenvierru – rievdan árbevirolaš ássanbirrasis ođđaáiggi ássanbirrasii, arkitektonalaš huksenvierrodoahpagat dálá ja boahtteáiggi sámi servodagas -  biras, energiija, dálkkádatrievdamat ja ceavzilis ovddideapmi -  viessososiálalaš bargu -  gelbbolašvuođa ja máhtolašvuođa ovddideapmi ja lávdadeapmi sámi guovlluid viesso- ja huksenmárkana diliid birra</p>
<p>Seammás háliidii Viessobáŋku ahte Sámediggi galggai bidjat eanet resurssaid prošektii, sihke ekonomalaš ja olmmošlaš resurssaid. Sámediggeráđđi vástidii Viessobáŋkui ahte lea buorre go Viessobáŋku háliida bargat dáid gažaldagaiguin ja daid deattuhit gielddaid ektui, muhto árvvoštalai daid hui viiddes gažaldahkan, seammás go lei biddjojuvvon hui uhccán áigi daid gažaldagaid čielggadeapmái ja čoavdimii. Dan vuođul evttohii Sámediggi čuovvovaččat: Sámediggi evttoha ahte prošeakta sámi ássan- ja huksenvierut rievdaduvvo ovdaprošeaktan. Ovdaprošeaktamuttus, guovvamánu 2006 rádjai, čielggada ja konkretisere bargojoavku prošeavtta</p>
<p>Vuolláičála:    _________________ /_________________ čuolbmačilgehusaid ja evttoha viidáset organiserema, bargovuogi, resursageavaheami ja áigeplána. Ovdaprošeavtta vuođul mearrida Sámediggi viidáset oassálastima prošeavttas. Doaisttážii oassálastá Sámediggi daiguin resurssaiguin mat ovdal leat šiehtaduvvon, dm. oassálastimiin bargojoavkočoahkkimiin.</p>
<p>Viessobáŋku guorrasii ráđi evttohussii ja prošeakta lea rievdaduvvon ovdaprošeaktan. Skábmamánus 2005 lágidii Viessobáŋku siskkáldas fágaseminára bargojoavkku várás, dainna ulbmiliin ahte sáhttit čuolbmačilgehusa árvvoštallat máŋgga bealis. Maŋŋá dán seminára čálligođii joavku ovdaprošeaktaraportta. Sámedikki oassálasti lea buktán evttohusaid raportii, maŋimuččat ođđajagimánu 2. b., ja vuordá dál Viessobáŋkku viidáset barggu raporttain. Ovdaprošeakta galgá plána mielde biddjojuvvot ovdan Sámedikki jahkásaš konferánssas gielddaid várás miessemánu 3. b. 2006 Kárášjogas.</p>
<p>Gažaldat 2, áirras Jánoš Trosten bokte, NSR:a ovttasbargojoavku</p>
<p>Áirras Jánoš Trosten bivdá Sámediggeráđi čilget mo departementa lea meannudan Sámedikki mearrádusaid álbmotmehciid hárrái Finnmárkku fylkkas ja orrugo nu ahte álbotmeahcit ásahuvvojit vaikko sámediggi lea vuosttáldan ja maiddái báikkálaš vuosttáldeamit leat leamas garrasat.</p>
<p>Dahje man guhkás leat álbmotmehciid áššit ollen stáhtáeiseválddiid bealis?</p>
<p>Vástádus gažaldahkii Sámediggeráđđái Sámedikki čoahkkinortnega § 11 vuođul</p>
<p>Áirasis Janoš Trostena gažaldat lea vuostáiváldojuvvon maŋŋá áigemeari mii lea dii. 09.00 vahku ovdal dievasčoahkkima. Sámediggeráđđi vállje dattetge vástidit.</p>
<p>Sámediggi vuordá ain konkrehta ja dohkálaš vástádusa Birasgáhttendepartemeanttas mearrádussii áššis 13/05: <span type="quote">”Njuolggadusat suodjalanbargguid várás sámi guovlluin”</span>. Borgemánu 26. b. 2005 dolle Birasgáhttendepartemeanta ja Sámedikki hálddahus ráđđádallančoahkkima mas maiddái sámi guovlluid suodjalanplánabargguid njuolggadusat ságaškuššojuvvojedje. Birasgáhttendepartemeanta dovddahii dán čoahkkimis ahte ovdalgo sierra sámi guovlluid suodjalanplánabargguid njuolggadusat sáhttet válmmaštuvvojit de ferte leat ráhkaduvvon bagadus ráđđádallanprosedyraid várás. De Sámediggi dovddahii ahte sáhttet dan dohkkehit, muhto eaktudedje ahte eai álggahuvvo ođđa suodjalanplánabarggut ovdalgo dakkár oktasaš njuolggadusat leat válmmastuvvon.</p>
<p>Finnmárkku álbmotmehciid oktavuođas ferte dadjat ahte Várnjárgga ja Sievjju suodjalanevttohusaid galgá Birasgáhttendepartemeanta loahpalaččat meannudit. Dát guokte álbmotmeahcceášši álggahuvvojedje ovdalgo Sámediggi mearridii sámi guovlluid suodjalannjuolggadusaid, ja maiddái ovdalgo Sámedikki ja stáhta eiseválddiid gaskasaš ráđđádallanprosedyrat mearriduvvojedje.</p>
<p>Sámediggi lea viidáseappot finnmárkkolága mieđiheami bokte dohkkehan ahte sáhttet ásahuvvot álbmotmeahcit Finnmárkkuopmodaga eatnamiidda. Dan mudde Finnmárkkulága § 19.</p>
<p>Sámediggeráđđi lea maiddái Finnmárkku fylkka oktavuođas vuostá dan ahte sáddejuvvo diehtu ođđa suodjalanplánaproseassaid álggaheami birra ovdalgo namuhuvvon njuolggadusat leat čielggaduvvon Birasgáhttendepartemeanttain. Muhto daid suodjalanplánaproseassaid oktavuođas mat ledje jo álggahuvvon, dm. ovdal suoidnemánu 1. b. 2005, go ráđđádallanprosedyrat</p>
<p>Vuolláičála:    _________________ /_________________ mearriduvvojedje stáhtaráđis, lea Sámediggeráđđi gearggus ráđđádallat evttohuvvon njuolggadusaid vuođul.</p>
<p>Ja Várnjárgga ja Sievjju álbmotmehciid oktavuođas lea Sámediggi álggahan hálddahuslaš ráđđádallamiid. Boahtte lávki ráđđádallanproseassas lea čoahkkin hálddahuslaš dásis Birasgáhttendepartemeantta ja Sámedikki gaskkas mas báikkálaš oainnut váldojuvvojit ovdan. Jus ii šatta dievaslaš ovttaoaivilvuohta ovdal, de lea dárbu doallat čoahkkima politihkalaš dásis Birasgáhttendepartemeantta ja Sámedikki gaskkas. Loahpas meannuda Sámedikki dievasčoahkkin Várnjárgga ja Sievjju loahpalaš suodjalanevttohusa.</p>
<p>Sámediggeráđđi lea váldán ovdan gažaldaga Finnmárkkulága § 19 oktavuođas álbmotmehciid ásaheami ektui Finnmárkkuopmodaga eatnamiidda ja buhtadusa ektui. Mii jearaimet leigo árvvoštallojuvvon dat ahte lea go oppa lohpige ásahit álbmotmehciid dakkár eatnamiidda, jus gávnnahuvvo maŋŋá kommišuvnna ja duopmostuolu dovddáhanbarggu ahte stáhtas ii leat oamastanvuoigatvuohta dáidda eatnamiidda. Viidáseappot jearaimet lea go Birasgáhttendepartemeanta árvvoštallan buhtadusbeliid daid suodjaluvvon guovlluid oktavuođas, main ovdalis navdojuvvon stáhtaeatnamiin leatge eará eanaeaiggádat go stáhta Finnmárkkulága vuođul. Sámediggeráđđi čujuha ahte suodjaleapmi ii galgga rihkkut Finnmárkkulága ja háliida sihkkarvuođaeavttu Várnjárgga ja Sievjju suodjalanláhkaásahusaiguin. Sihkkarvuođaeaktu ferte váldit ovdan čuovvovaš beliid: 1. buhtadus addojuvvuo Finnmárkkuopmodahkii ja vejolaččat sidjiide geat oččošedje oamastanvuoigatvuođa maŋŋá kommišuvnna dahje duopmostuolu meannudeami. 2. go oamastan- ja geavahanvuoigatvuođat leat čielggaduvvon, de berre suodjaleapmi loahpahuvvot dahje ođđasis meannuduvvot.</p>
<p>Gažaldat 3, áirras Willy Ørnebakk bokte, BB:a sámediggejoavku</p>
<p>Sámedikki hálddahusa ođđasisorganiseren Čujuhit ovdalis čálašeapmái ja Sámedikki presideantta vástádussii Bargiidbellodaga sámediggejovkui juovlamánus – 04, mas boahtá ovdan ahte Sámediggeráđđi lea guorrasan ovdanbiddjojuvvon ođđasisorganiserenevttohussii, ja bivdá ahte proseassa jotkojuvvo.</p>
<p>Sámedikki siskkáldas dokumeanttaid almmuheami gežil leat mediain maŋimuš áiggi boahtán ovdan oalle balddehahtti dieđut ja garra dovddaheamit siskkáldas ráfehisvuođa birra Sámedikkis.</p>
<p>Danne anán vuogasin jearrat Sámediggeráđis:</p>
<p>Mii lea Sámediggeráđi oaidnu ođđasisorganiserema birra? Lea go dat ollašuhttán daid vuordámušaid mat dan oktavuođas ledje Sámedikki doaimmaheapmái? Makkár doaibmabijuid jurddaša Sámediggeráđđi čađahit vai dát siskkáldas ráfehisvuohta váidu?.</p>
<p>Vástádus gažaldahkii mii lea ovddiduvvon Sámediggeráđđái čoahkkinortnega § 11 vuođul</p>
<p>Gažaldat áirasis Willy Ørnebakk lea joavdan maŋŋá áigemeari mii lea dii. 09.00 maŋŋebárgga vahku ovdal dievasčoahkkima. Sámediggeráđđi áigu dattetge vástidit.</p>
<p>Vuolláičála:    _________________ /_________________ Nuppástuhttinproseassa buktá hástalusaid ja eahpesihkarvuođa. Dát guoská buotlágan organisašuvnnaide. Ráfehisvuohta lea dábálaš, iige eahpedábálaš, dainná lágiin ii leat Sámediggi makkárge spiehkastat. Muhto deaŧalaš lea ahte ráfehisvuohta ja eahpesihkarvuohta gieđahallojuvvo riekta, jođiheaddjiid beales, luohttámušolbmuid beales ja sin organisašuvnnaid beales. Danne lea Sámediggeráđis ollislaš luohttámuš hálddahusa jođiheaddjiide, luohttámušolbmuide ja sin organisašuvnnaide.</p>
<p>Sámedikki hálddahusas ferte leat buorre ja rivttes gelbbolašvuohta iešguđet bargosurggiid siskkabealde, ja dasto ferte dat sáhttit leat dávggas ja heivehit iežas daid gáibádusaide maid politihkalaš dássi ja servodat bidjet muđui dađistaga. Sámedikki politihkalaš dássi, sihke Sámediggeráđđi, lávdegoddevuogádat ja Sámedikki dievasčoahkkin leat sorjavaččat das ahte hálddahus lea buorre ja beaktil. Danne fertet mii maiddái čájehit ahte mii luohttit sidjiide, ja go mii gáibidit sis lojalitehta, de fertet mii dávistit dasa.</p>
<p>Ođđa organiseren hálddahusas lea maŋŋá viiddis proseassa álggahuvvon čakčamánu 1. b. 2005.  Gáibádusat politihkkariin lei maid oassi proseassas ja bijai rámmaid čovdosa válljemii. Sámediggeráđis lea dat áddejupmi ahte ođđasis organiseren lea jierpmálaš ja ahte hálddahusa dáidu čoavdit doaimmaid dáinna lágiin buorrána. Ođđa organiseren buorida maiddái dávggasvuođa go leat válljen bargat teamain, danne doarju Sámediggeráđđi hálddahusa organisašuvdnaovdánahttinbarggu, ja lea duhtavaš daid proseassaiguin mat leat leamaš jođus guokte jagi.</p>
<p>Politihkalaš jođiheapmi lea álki miehtebiekkas muhto lossat vuostebiekkas. Juohke ođđasisorganiserenproseassas dahje nuppástuhttimis vásihuvvo vuosteháhku. Go dilli lea lossat, de berret mii politihkkarat doarjut daid proseassaid ja daid čoavddaolbmuid geat ovddidit proseassa. Dieđusge sáhttet šaddat dilit maid sáhttá moaitit, muhto de gal fertet diehtit mii lea duohtavuohta. Mii eat galgga duššis ráhkadit moivvi. Mu dieđu mielde ii galgga leat ágga čuoččuhit ahte lea dakkár ráfehisvuohta  Sámedikkis, mii bohciidahttá dán gažaldaga masa dál ferten vástidit. Danne ávžžuhan dan áirasa, gii lea ovddidan dán gažaldaga, juogo buktit čielga duođaštusaid dakkár dilis mii lea nu ahte Sámediggeráđđi ferte čuoččaldahttit ášši, dahje baicce geassit ášši. Jáhkán ahte lea jierbmáseamos geassit ášši.</p>
<p>Gažaldat 4, áirras Bjarne Store-Jakobsen bokte, BB:a sámediggejoavku</p>
<p>Sámediggeráđi iežas mátkkoštemiid vuoruheapmi Davvioarje Ruošša eamiálbmogiid dilli lea hui váttis. Stuorra bargguhisvuohta ja olggušteapmi árbevirolaš boazoguohtunguovlluin leat dagahan stuorra sosiála váttisvuođaid, jugešvuođa ja veahkaválddi. Dát lea boađus earret eará Sovjet regima politihkas, mii rivvii eamiálbmogiid árbevirolaš ealáhusdoaibmama vuođu ja nu maiddái sin servodatovddideami vejolašvuođa.</p>
<p>Dál leat eamiálbmogiin ođđa hástalusat ja sin leahkin lea áitojuvvon. Dán dilis sii dárbbašit min oktiigullevašvuođa ja veahki. Davviriikkaid sápmelaččat leat máŋga logijagi buoremus lági mielde váikkuhan buoridit ránnjá álbmogiiddámet dili. Dál leat maiddái Norgga eiseválddit eanet beroštišgoahtán davviguovlluin ja leat bovden Sámedikki searvat dáid guovlluid boahttevaš servodaga huksemii.</p>
<p>Olgoriikaministtar Jonas Gahr Støre finai gieskat Ruoššas ságastallamin davviguovlopolitihka birra. Sámedikki presideanta lei erenoamážit bovdejuvvon dán mátkái ja sus livččii lean buorre vejolašvuohta ovdanbuktit eamiálbmogiid áššiid. Muhto min presideanta biehttalii searvamis. Presideanta vuoruhii baicce beaivválaš barggu Sámedikkis.</p>
<p>Vuolláičála:    _________________ /_________________ Oaivvilda go sámediggepresideanta ahte Sámedikki iežas orgánaid lávdegoddebargu lea deaŧalet go čájehit oktiigullevašvuođa iežamet ránnjáriikka eamiálbmogiidda ja geavahit hárvenaš vejolašvuođa ovddidit eamiálbmotáššiid Norgga ja Ruošša eiseválddiide?</p>
<p>Ášši 003/06 Vástádus gážaldahkii mii lea ovddiduvvon Sámediggeráđdái čoahkkinortnega § 11 vuođul</p>
<p>Sámedikki presideanta, Finnmárkku fylkkasátnejođiheadjji, Romssa ja Nordlándda fylkkaráđđejođiheadjjit ja Barentsčállingotti jođiheaddji ledje bovdejuvvon oassálasttit olgoriikkaministtara sáttagotti mielde Murmánskkas guovvamánu 14. – 15. beaivve 2006. Bovdejupmi Olgoriikkadepartemeanttas lei beaiváduvvon guovvamánu 6. b., mii lea vahkku ovdal mátki Ruššii. Ruoššamátki deaivvai leat oktanaga Sámedikki lávdegoddečoahkkimiiguin. Sámediggeráđđi lei, dalle go bovdejupmi bođii šiehttan doallat čoahkkimiid iešguđet sámi organisašuvnnaiguin seamma vahkus. Dasa go presideanta dán vuoru ii vuolgán Ruššii, lea dat sivva go ledje šihttojuvvon čoahkkimat ja go bovdejupmi bođii nu maŋŋit.</p>
<p>Sámediggeráđi mielas lea deaŧalaš leat mielde hábmemin maiddái davviguovlopolitihka - erenoamážit politihka mii guoská Barentsguovllu eamiálbmogiidda. Sámedikki presideanta ja Olgoriikkaministtar leaba Girkonjárggas ođđajagemánu 10. beaivve dán jagi šiehtadan nannet dialoga gaskal Sámedikki ja olgoriikadeapartemeantta áššiin mat gusket davviguovlluide oppalaččat, ja erenoamážit Árktalaš ráđđái ja Barentsovttasbargui. Šiehtaduvvon lea ahte dollojuvvojit oktavuohtačoahkkimat davviguovlogažaldagaid ja eará gaskkariikkalaš eamiálbmotáššiid birra oppalaččat guktii jahkái. Dasa lassin oasálastá presideanta čoahkkimiin gaskal olgoriikaministtara ja dan golmma davimus fylkkagieldda, Landsdelsutvalget ja Barentsčállingotti mat dollojuvvojit 2-3 jahkái. Sámedikki presideanta deaivvada Olgoriikkadepartemeantta stáhtačálliin Oslos njukčamánu 6. beaivvi 2006.</p>
<p>III  Jienasteapmi</p>
<p>Dán áššis ii jienastuvvon.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Josef Vedhugnes, áššejođiheaddji 2  Johan Mikkel Sara  3  Josef Vedhugnes  4  Johan Mikkel Sara  5  Ellen Kristina Saba  6  Johan Mikkel Sara  7  Willy Ørnebakk</p>
<p>Vuolláičála:    _________________ /_________________</p>
<p xml:lang="nob">8  Aili Keskitalo  9  Willy Ørnebakk  10  Aili Keskitalo  11  Marianne Balto Henriksen  12  Aili Keskitalo  13  Marianne Balto Henriksen  14  Aili Keskitalo</p>
<p>Ášši meannudeapmi loahpahuvvui 28.02.06 dii. 16.00.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 04/06 Sámediggeráđi dásseárvopolitihkalaš čilgehus - 2006</p>
<p>Ášši meannudeapmi álggahuvvui 28.02.06. dii. 16.20.</p>
<p>Áššejohtu:</p>
<p>Lávdegoddi, ráđđi,  komitea, foanda Beavi Áššenr Sámedikki dievasčoahkkin 28.02.2006 004/06</p>
<p>II  Evttohusat ja mearkkašumit</p>
<p>Sámediggeráđi árvalus Sámediggái</p>
<p>Sámediggeráđi dásseárvopolitihkalaš čilgehus váldojuovvo diehtun.</p>
<p>Fápmu ovddasteami bokte – geaidnu viidáseappot</p>
<p>Álggahus Dálá Sámediggeráđđi lea dál ožžon vejolašvuođa buktit ovdan njealját dásseárvopolitihkalaš čilgehusa Sámedikki dievasčoahkkimii. Dásseárvogažaldagat fertejit álo bissut guovddážis jus galgá sáhttit sihkkarastit vuoiggalaš servodaga. Dásseárvu nissonolbmo ja dievdoolbmo gaskkas sisttisdoallá iešmearrideami, vuoiggalašvuođa ja ovttadássásašvuođa, sihke fárrolaga ja oktogaslaččat. Nissonolbmuin ja dievdoolbmuin galget leat seamma vuoigatvuođat, geatnegasvuođat ja vejolašvuođat buot servodatsurggiin, maiddái sámi servodagas. Goitge lea dehálaš muitit ahte dásseárvu, vuoiggalašvuohta ja ovttadássásašvuohta ii mearkkaš ahte buohkat galget gieđahallojuvvot seamma ládje, dahje šaddat ovttalágánin. Das lea sáhka juohkehačča árvvusatnima birra, ja oaidnit ahte ovttalágan vejolašvuođaiguin dávjá sáhttá álggahit máŋggalágan doaimmaid. Doaimmat mat dahket vejolažžan eaŋkilolbmui dahje joavkkuide olahit iežaset ulbmiliid ja sávaldagaid.</p>
<p>Dáinna lágiin olahit vuoiggalašvuođa ja ovttadássásašvuođa berrešii leat oahpes ášši dán čoahkkimii. Dásseárvopolitihkka lea vuođđuduvvon seamma ideologiijain go sámepolitihkka. Ii go leat iešmearrideapmi, vuoiggalašvuohta ja ovttadássásašvuohta  gaskal eamiálbmoga ja stuoraservodaga maid mii geahččalit olahit min politihkalaš áŋgiruššamiin dáppe Sámedikkis? Ii go leat min ulbmil ahte sápmelaččain galget seamma vuoigatvuođat, geatnegasvuođat ja vejolašvuođat buot servodatsurggiin? Muhto dat goitge ii mearkkaš ahte mii galgat šaddat áibbas ovttaláganin. Mii háliidit seailluhit iežamet iešvuođa. Olahandihte dan de mii bargat dan ala ahte máŋgga suorggis álggahuvvošedje iešguđetlágan doaimmat midjiide go eará osiide álbmogis. Dásseárvoideologiija vuođus leat vuđolaš olmmošvuoigatvuođa prinsihpat. Dat leat rievttit mat gusket olles olbmui. Dan oktavuođas mii eat ábut ballat čájeheames višuvnnaid ja ulbmiliid nugo čujuhuvvui das badjelis, eat ge ábut ballat fáttáin maid birra orru váttis hupmat.</p>
<p>Vaikko dásseárvodigaštallan ii leat nu oidnosis dál šat go lei muhtun logi jagi dás ovdal, de dat ii mearkkaš ahte ii leat seamma áigeguovdil. Organisašuvnnat geat barget dakkár áššiiguin leat ain hui dehálaš oassálastit servodatdigaštallamis. Mis leat máŋga joavkku sámi servodagas mat leat</p>
<p>Vuolláičála:    _________________ /_________________ dehálaččat, ja maiguin Sámediggeráđđi háliida gulahallat ja ovttasbargat viidásit proseassas. Jus mii doaivut ahte dásseárvu lea olahuvvon, de sáhttá dat iešalddis hehttet duohta dásseárvvu olaheami. Dat lea čuolbma maid mii buohkat fertet čađat atnit oaivvis, ja mis geat leat politihkarat lea earenoamáš ovddasvástádus das.</p>
<p>Sámediggeráđđi háliida dán čilgehusas oanehaččat smiehttat veahá maŋemus válggaid bohtosiid birra. Lassin háliida Sámediggeráđđi čujuhit muhtun hástalusaide mat mis leat go galgat nákcet láhčit dili buriid politihkalaš čovdosiidda dásseárvoperspektiivvas. Lea go mis doarvái buorre máhttu ja doarvái buorit reaiddut buriid mearrádusaid olaheapmái? Čilgheus čujuha maiddái surggiide gos doaimmat leat biddjon johtui, ja muhtun surggiide gos oaidnit hástalusaid ja gos háliidit joksat buriid čovdosiid.</p>
<p>Dáppe Sámedikkis lea dehálaš čađat digaštallat daid hástalusaid birra, ja muđui maiddái sámi servodagas. Mii dárbbašit viiddis digaštallama ja beroštumi. Dát čilgehus lea dušše okta dakkár sullasaš buvtta.</p>
<p>2005 Válga – Fápmu ovddasteami bokte  Dál lea hui earenoamáš buktit ovdan dásseárvopolitihkalaš čilgehusa Sámedikki dievasčoahkkima ovdii 2005 válgga maŋŋel. Maŋemus válgaáigodat lei buorimuddui hábmejuvvon 2001 válgabohtosiin, gos 7 áirasa 39 áirasis ledje nissonolbmot. Sámi álbmot háliida máŋggabealat orgána, ja eai lean beare máŋgasat mis geaid mielas 2001 válgabohtosat válde dán vuhtii doarvái bures.</p>
<p>Maŋŋel dan leat Sámedikki dievasčoahkkima evalueremiid, doaimmaid ja čalmmustahttimiid bokte vuohttán ahte okta sohkabealli lea unnitlogus. Dan bonju dilis eat sáhte šat joatkit. Demokráhtalaš álbmotválljejuvvon orgána ferte geahččalit oččodit legitimitehta dan servodagas maid galgá bálvalit.</p>
<p>Mii manai boastut – eai go nissonolbmot háliidan searvat politihkkii – vai ii go álbmot háliidan ovddastuvvot nissonolbmuin? Ledje go politihkalaš joavkkut mat eai váldán ovddasvástádusa iežas nominašuvdnaproseassain? Ledje go válgaortnegat mat dahke ahte válgabohtosat eai vástidan dan sávaldahkii ahte galggašii heivvolaš boađus? Gažaldagat ledje máŋga, ja vástádusat leat ovttastuhttojuvvon. Mis lei hástalus, ja lei dehálaš gávdnat vástádusaid mat adde bohtosiid.</p>
<p>Mun ledjen ieš mielde ráhkadeame raportta mas lei namma Eai go hálit – vai eai go beasa (Vil de ikke – eller slipper de ikke til)? Dat iskkadeapmi guoskkahii juste dan vuollegis nissonlogu Norgga Sámedikkis. Dakkár sullasaš iskkadeamit eai lean báljo goasse ovdal dahkkon, jus ležže obage, ja bargu čájehii čielgasit man dehálaš lea vuoruhit duktat nissonolbmuid ja dievdoolbmuid iešguđetlágan eavttuid min ođđaáigásaš sámi servodagas.</p>
<p>Fápmu mearkkaša váikkuhit ja ahte lea vejolašvuohta hábmet. Danne lea hui dehálaš ahte orgánain mat demokráhtalaš proseassaid bokte leat ožžon dan fámu, lea nu buorre legitimitehta go vejolaš ovddasteami bokte. Nominašuvdnaproseassas čuvgeje organisašuvnnat ja bellodagat nissonolbmo ovddasteami. Dat lea dál buktán bohtosiid. Oktasaš fokus ja dihtomielalaš miellaguottut sihke politihkariin ja álbmogis, leat mielddisbuktán dan bohtosa mii mis lea odne, álbmotválljejuvvon orgána gos leat seamma ollu nisson- ja dievdoáirasat. Dasa lassin leat vel ožžon nissonpresideantta ja nissonolbmo Sámedikki doarjjastivrra jođiheaddjin. Ii dat mávsse ahte mis eai leat šat hástalusat, dahje ahte bargu lea dahkkon. Dál mii fertet čalmmustahttit min buohkaid ovddasvástádusa ahte mis lea buorre ovddastus sihke nissonolbmuid ja dievdoolbmuid, nuoraid ja boarrásiid ektui. 2005 válgga bohtosat čájehit maiddái hástalusa. Seammas go mii fertet</p>
<p>Vuolláičála:    _________________ /_________________ čalmmustahttit sohkabeali, de mii fertet maiddái vuhtiiváldit eará joavkkuid mat odne eai leat nu bures ovddastuvvon, nugo ovdamearkka dihte nuorra bártnit.</p>
<p>Mii leat ožžon muhtun fágalávdegotti geahččat sámediggeválgga válgaortnega. Dán lávdegotti barggus ferte leat guovddážis ahte válgaortnegat galget nu bures go vejolaš sihkkarastit ovddastusa, sihke go guoská sohkabeallái, ahkái ja geografiijai. Go leat áirras de dus lea vejolašvuohta váikkuhit ja oažžut fámu. Ja ovddasvástádus gieđahallat dan fámu maid leat ožžon guoská buohkaide, leažža go nissonolmmoš vai dievdoolmmoš.</p>
<p>Dan lassin lea lunddolaš ahte álbmot vuordá ahte min politihkka daid boahttevaš jagiid hábmejuvvo ovttadássásašvuođain ja dásseárvvuin. Dat lea nu movt NissonForum čálii Sámedikki áirasiidda golggotmánu vuođđudeami oktavuođas diibmá; - dál dat álgá.</p>
<p>Dásseárvopolitihkalaš hástalusat – geaidnu viidáset Buori mearridanvuođu bokte sáhttit mii čielggadit makkár stuorát rievdadusat ja doaimmat dárbbahuvvojit jus galgat joksat duohta dásseárvvu.1 Dan oktavuođas ferte leat lohpi jurddašit stuorrát ja prinsihpalaččat, muhto ii ábut gal badjelgeahččat smávit ja stuorát doaimmaid maid sáhttá álggahit dađistaga. Mii oaidnit ahte 2001 válgabohtosat adde midjiide vuođu mainna sáhtiimet álggahit doaimmaid. Dakkár vuođđu doaimmaide ii soaitte nu sadjogis buot guovlluin sámi servodagas.</p>
<p>Vuođđu nu buori servodatovdáneapmái go vejolaš, das maid dásseárvopolitihkka, ferte nappo vuođđuduvvot dieđuid ala nissonolbmuid ja dievdoolbmuid eallima birra sámi guovlluin. Servodatovdáneapmi mearkkaša hábmet buori eallima buohkaide. Vaikko mis lea Norggas buorre almmolaš statistihkka, de eat sáhte automáhtalaččat jurddašit ahte sámi servodagas lea seammaládje go Norgga servodagas. Dat buktá midjiide earenoamáš hástalusaid go galgat olahit iežamet politihkalaš mihttomeriid. Mii sávvat ahte sámi statistihkka mii dál gávdno, addá vuođu bargat viidáset, ja ahte dan sáhttá analyseret, mii fas galgá boahtit buorrin dásseárvobargui sámi servodagas.2</p>
<p>Sámi statistihkka čájeha earret eará ahte guovddáš báikkiide fárrejit eanet olbmot, ja ahte smávva gilážiin fárrejit nuorat eret, sihke nieiddat ja bártnit. Dat leat báikkit mat leat dehálaččat min giela ja kultuvrra ovdáneapmái ja nannemii. Mii fertet gávnnahit mii dasa lea sivva, ovdal go sáhttit doaimmaid bidjat johtui. Mii diehtit earret eará dan ahte jus galgat sihkkarastit ássama riddoguovlluin, de ferte guolásteapmi ovdánahttojuvvot ja hálddašuvvot dainna lágiin ahte sii geat orrot lahka luondduresurssaid mearas, galget beassat ávkkástallat daiguin riggodagaiguin. Ja nissonolbmot, earenoamážit eamiálbmotnissonolbmot fertejit fátmmastuvvot eambbo luondduresurssaid regionála hálddašanbargui.3</p>
<p>Čuvgendihte muhtun hástalusaid mat mis leat, de sáhttit atnit statistisk sentralbyrå:a analyserejuvvon ávdnasiid ovdamearkan. Statistisk sentralbyrå čađaha juohke jagi iskkademiid suohkandásis mii galgá čuvget suohkana dásseárvodili. Suohkanis dan gohčodit dásseárvobaromehter. Das gehččet čuovvovaš beliid: leat go doarvái mánáidgárdesajit, nissonolbmot suohkanáirrasin, man stuora proseanta nissonolbmuin lea alit oahppu, galle nissonolbmo leat 100 dievdoolbmo ektui, nissonolbmot bargoveagas ja sisaboahtu.</p>
<p xml:lang="nno">1 <em type="italic">www.dep.no.smk/norsk/dok</em> 2 Samisk statistikk 2006, Statistisk sentralbyrå<em type="italic">. www.ssb.no. </em> 3 Forskningsrapport fra Kvinneuniversitetet i Nord: <em type="italic">http://www.kun.nl.no/venstre.asp?gruppe=0106 </em> </p>
<p>Vuolláičála:    _________________ /_________________ Movt dát heive vuođđun dan ipmárdussii ahte movt sámi guovlluin lea dásseárvvu dilli? Sámi suohkaniid bohtosat leat hui iešguđetláganat. Kárášjohka lea bajimusas, ja Divttasvuotna ges lea hui vuollin listtus. Eará sámi suohkanat leat háddjejuvvon miehtá baromehtera. Dat baromehter lea ráhkaduvvon dainna eavttuin ahte dat bealit duođas váikkuhit servodagaid dásseárvui. Vaikko dat dadjá juoidá dáčča servodaga dásseárvvu birra, de ii soaitte seamma bures govvidit sámi servodaga dásseárvvu.4 Mii oaidnit dárbbu sámi perspektivii go galgá ráhkadit ja lahkonaddat lohkoávdnasiid.</p>
<p>Dan lassin sáhttá jearrat makkár máhtolašvuođa galgá deattuhit go galgá mihtidit muhtun servodaga máhttodási. Dálá sámi servodagas lea dan árbevirolaš máhtus čadnon vuođđoealáhusaide, alla árvu. Dat leat máhttu mii eanas fievrriduvvo buolvvaid mielde, iige skuvalbeaŋkkas. Dat sáhttá mearkkašit ahte boađus, go mihtida alla oahpu, ii atte dássásaš gova fámus sámi servodaga formála oahppodási vuođul, nugo dáčča servodagas dahká.5</p>
<p>Dát ovdamearkkat čájehit ahte lea dehálaš ahte mii leat dihtomielalaččat das maid mii mihtidit go guoská dásseárvui, ja ahte eat sáhte automáhtalaččat buohtalastit dáčča ja sámi servodaga. Odne mis lea beare heajos mearridanvuođđu identifiseret buot dásseárvopolitihkalaš hástalusaid Sámis. Čielggas lea maiddái dat ahte mis leat stuora erohusat sámi guovlluin, ja ahte soitet doaimmat mat heivejit bures Guovdageainnus, muhto de eai heive nu bures Snoasas.</p>
<p>Dat mearkkaša ahte mii fertet oččodit eanet dutkama ja čalmmustahttima sámi perspektiivii dásseárvogažaldaigain servodatdigaštallamis. Norgga Dutkanráđđi (Norges Forskningsråd) jođiha sámi dutkanprográmma. Go gulahallat dutkanráđiin de lea sohkabealperspektiivvas guovddáš sadji. Buoret reaiddu oččodeamis mii fertet goitge váldit vuostá daid hástalusaid maid mii sáhttit, ja bures gulahallat joavkkuiguin ja organisašuvnnaiguin mat veahkkin čalmmustahttet daid áššiid.</p>
<p>Sámediggi lea juo bargan olu, ja áigu ain joatkit álggahit doaimmaid. Mii eat sáhte vuordit dan buoremus mearridanvuođu, vaikko dat lea okta min guhkesáiggi ulbmiliin maid mii eat ábut vajálduhttit proseassas.</p>
<p>Dásserárvoperspektiiva praktihkalaš politihkas Mii eat hálit politihka mii lea bealátkeahttá sohkabeali ektui. Daddjo vel dat nai ahte dakkár politihkka sáhttá doalahit dahje nannet sohkabeliid goabbatláganvuođaid. Lea dehálaš atnit mielas ahte dievdoolbmuin ja nissonolbmuin, bártniin ja nieiddain sáhttet leat iešguđetlágan dárbbut ja beroštumit, ja ahte mis álo lea dat vuolggasadjin go hábmet iežamet politihka.</p>
<p>Sámepolitihka oktavuođas lea iešmearrideapmi guovddážis. Nugo ovdalis dadjen, de dat sisttisdoallá sihke searve ja oktagaslaš vuoigatvuođaid. Ja dat lea hui dehálaš temáid oktavuođas mat guoskkahit rupmaša ja seksualitehta dásseárvoperspektiivvas. Iešmearrideami prinsihppa olmmošvuoigatvuohtan čadnon dán fáddái šaddá das hui dehálaš. Riekti ieš mearridit iežas rupmaša ja seksualitehta badjel lea okta dain vuđoleamos vuoigatvuođain mii olbmos lea. Veahkaváldi ja seksuálalaš veahkaváldi rihkku dan vuoigatvuođa. Dat áššit leat dávjá tabu dáhpáhusat. Lea dehálaš ahte veahkaváldi ii šatta priváhta áššin. Dat lea lágarihkkun ja danne almmolaš ášši. Muhto dat ii leat almmolaš dušše danne go lea veahkaváldi. Sivva manne veahkaváldi dáhpáhuvvá lea dávjá máŋggabealát. Servodatdilli váikkuha dávjá dasa, lassin individuála dillái. Danne lea dehálaš identifiseret makkár oktavuođat min servodagas ovddidit dakkár láhttema. Sosiála oktavuođat ja ođđa sohkabealrollat sáhttet váikkuhit.</p>
<p xml:lang="nob">4 Se vedlagt oversikt over kommunene i forvaltningsområdet for samisk språk 5 Nystad, Kristine (2003) <em type="italic">Mannen mellom myte og modernitet</em>  </p>
<p>Vuolláičála:    _________________ /_________________ Váilevaš dohkkeheapmi das ahte iešmearrideapmi maiddái sisttisdoallá rievtti mearridit iežas rupmaša badjel, mielddisbuktá dávjá doaibmahehttehusa ja ovddasvástádusa hilguma. Mii leat vásihan ahte árbevirolaš fierpmádagat eai gožit nissonolbmuid ja dievdoolbmuid geat leat veahkaváldojuvvon. Danin lea hui dehálaš ahte sámi servodagas gávdnojit organisašuvnnat ja ásahusat mat dustet čuvget daid tabu fáttáid.</p>
<p>Dievddut-searvi Guovdageainnus lea positiiva vuolggaheapmi dan oktavuođas. Searvi áigu eastadit seksuálalaš veahkaváldima ja eará veahkaváldima nissonolbmuid vuostá, unnidit seksualgivssideami ja nissonvealaheami, ja váikkuhit positiiva miellaguottuide bártnážiid ja dievdoolbmuid gaskkas. Dán dievdosearvvi ásaheapmi lea hui dehálaš danne go dan ulbmil lea čuvget dievdoolbmuid ovddasvástádusa iežas dagaldumiid ja miellaguottuid ovddas nuppui sohkabeali vuostá. Dievdoolbmot fertejit searvat iežaset rolla hábmemii dan barggus. Bártnážat dárbbašit dievdoolbmuid ovdagovvan. Dat lea okta dain surggiin mas Sámediggi árjjalaččat lea beassan searvat doaimmaid heiveheapmái main lea praktihkalaš mearkkašupmi sámi báikkálaš servodaga dásseárvui.</p>
<p>Mii háliidit maiddái čujuhit eará doaimmaide mat leat álggahuvvon, ovdamearkan dasa ahte movt sáhttá oažžut dásseárvoperspektiivva praktihkalaš politihkkii. Doarjagat ealáhusovdánahttimii leat dehálaš veahkkeneavvut dásseárvopolitihkalaš mihttomeriid olaheapmái. Sámi ovdánahttinfoandda njuolggadusaid rievdadeamis lea dat fuolahuvvon.</p>
<p>Duoji ealáhusšiehtadusa ásaheapmi lea positiiva doaibma mii čuvge nissonolbmuid barggu duodjeealáhusas, ja sin oassálastima árvoháhkamis. Mii oaidnit ahte eanet nissonolbmot válljejit álggahit iežaset fitnodaga vai besset sisa duodjeregistarii.</p>
<p>Unnit nissonolbmot go dievdoolbmot leat álgán iešheanalaš ealáhusdoallin, ja dat lea leamaš dábálaš sihke sámi ealáhusain ja muđui maid. Buot čálgoortnegat gáibiduvvojit jus nissonolbmot galget sáhttit álgit iešheanalis ealáhusdoallin sihke árbevirolaš sámi ealáhusain ja eará ealáhusain. Čakčat ovddideimmet gulaskuddancealkámuša iešheanalis ealáhusdolliid oadjevuoigatvuođaid árvvoštallama birra áhpehisvuođa, riegádahttima ja smávva mánáid fuolaheami oktavuođas. Dat leat ortnegat main lea stuora mearkkašupmi nissonolbmuide. Iešheanalaš ealáhusdolliin váilot vuoigatvuođat olu addosiidda maid bargoaddi gokčá bargi ovddas. Danin lei min mielas dehálaš aiddostahttit ahte dat ortnegat fertejit fállojuvvot iešheanalaš ealáhusdolliide seamma eavttuid vuođul go dábálaš bargái.</p>
<p>Maiddái boazodoalu nissonolbmuid vuoigatvuođat leat leamaš fáddán min jahkásaš cealkámušain boazodoallošiehtadallamii. Boazodoallolága rievdadeapmi lea dál jođus ja dan barggus leat nissonolbmuid vuoigatvuođat leamaš guovddážis. Nu go láhka lea dál, de dat ii sihkaraste nissonolbmuid vuoigatvuođaid doarvái bures ovdamearkka dihte earráneami ja/dahje jápmima oktavuođas.</p>
<p>Ovdamearkkat mat das namuhuvvo čájehit ahte lea vejolaš gávdnat hástalusaid, ja álggahit ja plánet doaimmaid mat váikkuhit sámi servodaga dásseárvui. Muhto mis fertejit leat neavvut maiguin dan bargat vel buorebut, go dát ii leat doarvái. Mis leat stuora hástalusat ja sáhtášeimmet dán oktavuođas čájehit máŋga suorggi gokko dásseárvu ferte fátmmastuvvot praktihkalaš politihka hábmemis. Sámediggeráđđi vállje čuvget muhtumiid dáin. Seammás muittuhit ahte dat ferte váikkuhit juohke áššái maid mii gieđahallat.</p>
<p>Maŋemus áiggi lea skuvla ja bártnážiid ja nieiddažiid goabbatlágan vásáhusat ja hálddašeamit skuvllas leamaš guovddážis. Daddjo ahte Norgga skuvlavuogádagas bártnážat vuoittahallet. Orru</p>
<p>Vuolláičála:    _________________ /_________________ leamen nu ahte skuvla fuolaha nieiddažiid dárbbuid buorebut go bártnážiid dárbbuid. De lea dehálaš iskat lea go dilli seammaládje sámi bártnážiid ja nieiddažiid gaskkas. Máhttolokten mii galgá biddjot johtui Norgga skuvllain ferte váldit bures vuhtii sámi duohtavuođa ja dásseárvopolitihkalaš hástalusaid skuvlla ja sámi oahppi ektui.</p>
<p>Okta dain stuorámus ja deháleamos áššiin mainna Sámediggi lea bargan lea finnmárkoláhka. Dál galgá dat duohtandahkkot ja mearrádus biddjot johtui. De eai galggaše álggahuvvot doaimmat mat álgoálggus orrot sohkabealneutrálat, muhto duohtaeallimis čájehuvvo ahte dat nannejit vealaheami gaskal nissonolbmuid ja dievdoolbmuid. Leat go nissonolbmuin ja dievdoolbmuin iešguđetlágan dárbbut iežaset rivttiid suodjaleapmái dakkár oktavuođas, ja váldojit go iešguđetlágan geavaheamit ja dárbbut vuhtii doarvái bures? Mis buohkain ferte dat leat jurdagis go dál galgat čuovvut lágabarggu álggaheami ja ráhkadit njuolggadusaid meahci geavaheapmái.</p>
<p>Dál lea álggahuvvon Sámi ovdánahttinfoandda iskanbargu sohkabealperspektiivva vuođul. Dán iskkadeami bohtosat leat dehálaččat viidásit bargui dásseárvoperspektiivii heivehit doarjagiid. Mihttomearri lea vuoiggalaččat juohkit doarjjahivvodaga sohkabeliid gaskkas. Dan barggu áigut čuovvolit 2006:s.</p>
<p>Bargu ođđa Sámediggeplánain lea dál jođus. Dat šaddá dehálaš prinsihpalaš dokumeanta Sámedikki profilii go guoská dásseárvogažaldagaide. Sámediggi lea hálddahusa ođđasis organiserema bokte earenoamážit vuhtiiváldán dan barggu ahte čađat guovdilastit dásseárvvu. Lea hui dehálaš ahte mii gozihit ahte Sámediggeplána doarvái bures vuhtiiváldá ovttadássásašvuođaprinsihpa sihke nissonolbmuid ja dievdoolbmuid ektui, ja nuoraid ja boarrasiid ektui.</p>
<p>Dásseárvu lea fáddá mii guoskkaha buot servodatsurggiid. Čilgehus ii leat sáhttán guoskkahit buohkaid. Mii oaidnit ahte vaikko mii leat álggahan muhtun doaimmaid, de mii dárbbašit buoret mearridanvuođu ja neavvuid jus galgat sáhttit dahkat vel buoret barggu. Eaŋkildoaimmaid bálddas fertet vuoruhit guhkesáiggi proseassaid, ovdamearkka dihte ovdánahttit sámi statistihka ja dutkama dásseárvopolitihkalaš áššiid váste.</p>
<p>Mii fertet deattuhit ahte dásseárvobargu ii leat dakkár bargu maid Sámediggi ásahussan dahje Sámedikki politihkalaš bellodagat sáhttet akto doaimmahit. Eaktodáhtolaš organisašuvnnat leat dehálaš oasit sámi siviila servodagas. Bures doaibmi organisašuvnnat nannejit dásseárvobarggu ja veahkehit min identifiseret dehálaš hástalusaid dáid áššiid birra sámi servodagas. Sámediggeráđđi sávvá, ja dárbbaša buori ovttasbarggu ja buori gulahallama organisašuvnnaiguin sámi servodagas mat beroštit dásseárvopolitihkalaš áššiin. Mii hástalit earenoamážit nuoraid áŋgiruššat ja searvat digaštallamii. Mii leat positiivat plánejuvvon sámi dásseárvokonferánsii maid NissonForum pláne lágidit. Dakkár konferánsa sáhttá maid veahkkin identifiseret dásseárvopolitihkalaš hástalusaid mat mis leat dál miehtá Sámi.</p>
<p>Dakko bokte lea Sámediggeráđđi bidjan ovdan dásseárvopolitihkalaš čilgehusa 2006 váste.</p>
<p>Mearkkašupmi 1, BB:a sámediggejoavku</p>
<p>Dásseárvopolitihkalaš čilgehus lea gaskaoapmi mainna áiccalmahttit dásseárvopolitihkalaš dili sámi servodagas. Dán ovddiduvvon evttohusas váilu ealáhusguovdásaš dásseárvopolitihkka. Servodatstruktuvrra rievdamat leat nuppástuhttán dan movt olbmot válljejit ámmáhiid. Árbevirolaš vuođđoealáhusat leat šaddan ovttaolbmofidnun, ja ollu čoggon gelbbolašvuohta jávká eret oavánis doalliid fárus.</p>
<p>Vuolláičála:    _________________ /_________________ Erenoamážit čuohcá nuorra albmáide dat go árbevirolaš bargosajit jávket go eai gávdno molssaeavttut vánhenbuolvva fierpmádahkii. Dát lea buvttihan viehka stuorra bargguhisvuođa nuorat albmáid gaskkas muhtun sámi guovlluin.</p>
<p>Ealáhuspolitihkka lea maid dásseárvopolitihkka, ja deaddu ferte biddjojuvvot dasa movt ealáhusat váldet vára dásseárvoperspektiivvas. Ain válljejuvvojit barggut ovdalis áiggiid minstariid mielde, nissonolbmot válljejit ovddasmorašbargguid ja albmát fas vuođđoealáhusaid. Daiguin teknologalaš veahkkeneavvuiguin mat gávdnojit livčče galgan cakkit bargoválljemis jávkaduvvot, nu ahte goappašiin sohkabeliin livččii lean ovttalágan vejolašvuohta válljet ámmáha.  Mearriduvvon lea ahte organisašuvnnain – ja fitnodatstivrrain galget leat goappašiid sohkabeliid ovddasteaddjit, muhto dilli ii leat vel dál ge dohkálaš. Sámi servodagas lea leamaš dáhpin ahte goappašat sohkabealit servet deaŧalaš mearrádusaide, dán geavahusa sáhttá áinnas fievrridit maiddái iešguđet stivralanjaide.</p>
<p>Dat go deaddu biddjojuvvo dihto áššái, de buktá dat dávjá dihto bohtosiid. Dát lea čielgasit čájehuvvon ovdal válgagičči ja ieš válgagiččis. Sámediggi lei čalmmustahttán Sámedikki fuones sohkabeal dássedeattu. Sierralágan doaibmabijuid birra lei sáhka maiguin njulget dán dássedeattuhis dili. Go deaddu biddjojuvvui dása, de šadde sámediggeválgga oktavuođas dakkár rahčamušat mat buvttihedje dássedeattu sohkebeliid gaskii Sámedikkis.  Dásseárvvu oktavuođas lea sáhka maiddái ovttaárvosašvuođa birra. Dásseárvočilgehusas galgá maiddái olbmuid seksuálalaš sodju váldojuvvot mielde. Sámi servodat ii leat ovttalágan, maiddái dáppe gávdnojit olbmot geain lea dakkár seksuálalaš sodju mii lea earálágan go eatnašiin álbmoga gaskkas.</p>
<p>III  Jienasteapmi</p>
<p>Dán áššis ii jienastuvvon.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Aili Keskitalo, áššejođiheaddji</p>
<p>2  Tor Mikalsen  3  Jørn Are Gaski Aili Keskitalo 4  Magnhild Mathisen  5  Randi A. Skum Magnhild Mathisen 6  Jørn Are Gaski  7  Synnøve Solbakken-Härkönen   8  Ann-Mari Thomassen Olaf Eliassen 9  Aili Keskitalo Jørn Are Gaski 10  Marianne Balto Henriksen  11  Inger Jørstad</p>
<p>Vuolláičála:    _________________ /_________________</p>
<p>12  Susanne Amalie Andersen  13  Per Andersen Bæhr Magnhild Mathisen   Per Andersen Bæhr 14  Aili Keskitalo, áššejođiheaddji</p>
<p>VI  Sámedikki mearrádus</p>
<p>Sámediggeráđi dásseárvopolitihkalaš čilgehus váldojuovvo diehtun</p>
<p>Ášši meannudeapmi loahpahuvvui 03.03.06 dii. 10.00.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 05/06 Ođđa áššiid dieđiheapmi Sámedikki čoahkkinortnega § 4 vuođul</p>
<p xml:lang="vep">Arkiva</p>
<p>Arkiiváššenr.</p>
<p xml:lang="vep">06/289</p>
<p>Ášši meannudeapmi álggahuvvui 01.03.06 dii. 09.00.</p>
<p>I  Mildosat</p>
<p>Nr  Beavi Geas/Geasa Tihttal</p>
<p>27.02.06 Áirras Magnhild Mathisen, BB:a sámediggejoavku</p>
<p>Doarjja sámi vuođđo- ja joatkkaoahpahussii – diibmomáksomeriid haddemudden   27.02.06 Áirras Willy Ørnebakk, BB:a sámediggejoavku Boazodoallolága ođasmahttin</p>
<p>28.02.06 Áirras Gunn-Britt Retter, NSR/Sáb</p>
<p>Sáidesáikonuohttuma gáržžideamit Várjjatvuonas   28.02.06 Áirras Marianne Balto Henriksen, BB:a sámediggejoavku Ollilaš Kultur- ja Ealáhuspolitihkalaš plána.</p>
<p>28.02.06 Áirras Susanne Amalie Andersen, NSR ovttasbargojoavku Fierpmádathuksen sámi nuoraid gaskkas</p>
<p>28.02.06 Áirras Rita- Alise Porsanger, NSR ovttasbargojoavku</p>
<p>Sámi mánáidsuodjalusmánáid vuoigatvuođat   28.02.06 Áirras Laila Wilks, Åarjel Læstoe</p>
<p>Diehtojuohkin boazodoallovuoigatvuođaid birra   28.02.06 Áirras Ann Mari Thomassen, NSR ovttasbargojoavku Sápmelaččaid čearddalaš vákšun berre dutkojuvvot!</p>
<p>28.02.06 Áirras Ole Mathis Hetta, NSR ovttasbargojoavku</p>
<p>NAV ođastus (ođđa bargo- ja čálgohálddašeapmi)    28.02.06 Áirras Martin Urheim, NSR ovttasbargojoavku Sámi mediafoandda ásaheapmi – Beaivválaš sámi aviissa vuosttaš mihttomearri</p>
<p>Vuolláičála:    _________________ /_________________</p>
<p>II  Evttohusat ja mearkkašumit</p>
<p>Evttohus 1, áirras Magnhild Mathisen, BB:a sámediggejoavku</p>
<p>Doarjja sámi vuođđo- ja joatkkaoahpahussii – diibmomáksomeriid haddemudden Doarjjaortnega ulbmil lea váikkuhit sámi giellaoahpahusa ruhtadeami, nu ahte addojuvvo oahpahus sámegillii ja sámegielas. Dát čuovvu daid vuoigatvuođaid mat bohtet ovdan oahpahuslága paragráfain 6-2 ja § 6-3.</p>
<p>Maŋimuš jagiid lea daid oahppiid lohku, geat ožžot oahpahusfálaldaga sámegielas ja sámegillii, lassánan 9 proseanttain. Dát leat mearkkašahtti golut ja buvttihit skuvlaeaiggádiidda stuorra guovttegielalašvuođagoluid.</p>
<p>Bargiidbellodaga sámediggejoavku bivdá Sámedikki váikkuhit dasa ahte diibmomáksomearit bajiduvvojit, nu ahte skuvlaeaiggádat ožžot gokčojuvvot dáid goluid ollásit.</p>
<p>Evttohus 2, áirras Willy Ørnebakk, BB:a sámediggejoavku</p>
<p>Boazodoallolága ođasmahttin Boazodoalloláhka dárbbašuvvo dál fargga ođasmahttojuvvot NAČ 2001: 35 vuođul nu ahte čuovvu álbmotrievttálaš geatnegasvuođaid ja boazodoalu boares vieruid.</p>
<p>Boazodoallolága ođasmahttinbarggus lea deaŧalaš deattuhit boazodoalliid riektesihkarvuođa.</p>
<p>Boazodoallohálddašeami guorahaladettiin ferte fuolahit ahte boazodoallu oažžu dakkár hálddašeami boahtteáiggis, mii čuovvu hálddašanrievtti.</p>
<p>Juohke orohat ferte oažžut čielggaduvvot rievttálaš vuoigatvuođaidis ja vieruiduvvan vuoigatvuođas Eanadoallodepartemeantta hálddašanorgána, Boazodoallohálddahusa, ektui.</p>
<p>Evttohus 3, áirras Gunn-Britt Retter, NSR/SáB</p>
<p>Sáidesáikonuohttuma gáržžideamit Várjjatvuonas Várjjatvuonas bohte sáidebivdoáigge 2005:s logenear sáidesáikonuohttefatnasa lahka gátti, guhkás vuona sisa. Dáid fatnasiid sáhttá gohčodit áhpefanasin maid sturrodahkan sáhttá meroštallat 90 juolggi (28 mehtera). Juo 1960-logus fitne dákkár fatnasat Várjjatvuonas mat válde buot lágan guliid vuonas, nu ahte olles guollenálli goariduvvui máŋgga jahkái.</p>
<p>Diimmá bivddu geažil, bállat fas ahte guollenálit vuonas muosehuhttojuvvojit, go dát guovlu lea deaŧalaš gođđosadji. Báikkálaš bivdiid sáidebivdu maid billistuvvui, go dan siskeleamos vuonas measta gurrejedje guliid moatti vahkus. Dát sáidenuohttebivdu maid ii buvtte ekonomalaš ahtanuššama báikkálaččat, danne go sáidesálaš ii vuvdojuvvo guovllu gullevuostáváldiide.</p>
<p>NSR/SáB ballá ahte sáidesáikonuohttefatnasat sáhttet fas boahtit Várjjatvutnii ja bivdá ahte Sámediggi váldá oktavuođa Norgga guolástuseiseváldiiguin ja bivdá ahte sáidesáikonuohttebivdu gáržžiduvvo nu ahte dat giddejuvvo rájáin olgolis vuonas. Seamma láhkai go autoliidna- ja snoranuohttebivdu juo lea gáržžiduvvon muhtun vuonain. Sihkkarastin dihte vuotnabivdiid resursavuođu ja rievttalaš saji siskelepmosis vuonain.</p>
<p>Vuolláičála:    _________________ /_________________</p>
<p>Evttohus 4, áirras Marianne Balto Henriksen, BB:a sámediggejoavku</p>
<p>Ollislaš Kultur- ja Ealáhuspolitihkalaš plána. Servodagas leat dál dakkár stuorra rievdamat sihke našuvnnalaččat ja máilmmiviidosaččat, mat váikkuhit sámi servodaga. Sámi servodat vásiha dál stuorra hástalusaid olmmošlogu njiedjamiin ja rašis ealáhuseallimiin. Dakkár ovdáneapmi dagaha ahte sámegiella ja kultur- ja servodateallin hedjona ja áitojuvvo.</p>
<p>Danne bivdá Bargiidbellodaga sámediggejoavku Sámedikki váldit ovdan ealáhus- ja kulturpolitihkalaš hástalusaid ja ráhkadit ollislaš kultur- ja ealáhuspolitihkalaš plána.</p>
<p>Sámediggi hálddaša ruđaid kultur- ja ealáhusdoaimmaide. Hálddašeamis leat heajos stivrenreaiddut váikkuhangaskaoapmegeavaheami várás ja danne stivrejit eaŋkiláššit ja eaŋkiljuolludusat ealáhus- ja kulturáŋgiruššama ovdáneami servodagas. Dát hástalusat ja rievdamat dagahit ahte Sámedikkis dárbbašuvvojit árjjalaš ealáhus- ja kulturpolitihkalaš strategiijat vai servodat ovdána positiivvalaččat.</p>
<p>Plánaid mihttomearri berre leat láhčit dilálašvuođaid nu ahte lea ávki dain ovdduin mat sámi servodagas leat sihke luonddu-, kultur- ja olmmošlaš resurssaid dáfus ja nu ahte daid ovdduid sáhttá viidásetovddidit. Eahpitkeahttá lea maiddái sámi servodagaid ovdduin čielga positiiva váikkuhus regiovnnalaš ja našuvnnalaš árvobuvttadeapmái. Okta sámi ealáhus- ja kulturplána váldohástalusain lea danne dakkár politihka hábmen, mii mealgat buorebut sáhttá láhčit dilálašvuođaid nana, doaibmi ja čeavláš sámi servodagaid ovddideapmái.</p>
<p>Norgga sámi guovlluin leat stuorra riggodagat ja vejolašvuođat, ja dáin guovlluin lea deaŧalaš doaibma regiovnnalaš ja našuvnnalaš árvoviđjjiin. Dát addá buori vuođu daid doaimmaid viidásetovddideapmái, mat leat čadnojuvvon árbevirolaš sámi ealáhusaide, seammás go leat stuorra vejolašvuođat bálvalus- ja eará stuorrunnávccalaš ealáhusain. Maiddái leat stuorra vejolašvuođat sámi kulturealáhusaid áŋgiruššamis. Vejolašvuođat leat das, muhto dat eai šatta duohtan iešalddiset. Jus galggaš sáhttit ávkkástallat dáiguin vejolašvuođaiguin, de gáibiduvvojit rámmaeavttut mat buhttejit luonddu beali ja struktuvrralaš hehttehusaid. Dakkár árjjalaš politihkalaš strategiijat ja doaibmabijut, mat leat mielde luvvemin álggahan- ja investerenmiela kultur- ja ealáhuseallimis, leat maiddái deaŧalaččat.</p>
<p>Sámedikki dievasčoahkkin oažžu dávjá meannudeapmái iešguđetlágan njuolggadusaid mat galget leat láidesteaddjin muhtun ealáhus- ja kultursurggiide. Deaŧalaš lea ahte dakkár njuolggadusat vuođđuduvvojit ollislaš kultur-, ealáhus- ja servodatpolitihkalaš áŋgiruššamii.</p>
<p>Evttohus 5, áirras Susanne Amalie Andersen, NSR ovttasbargojoavku</p>
<p>Fierpmádathuksen sámi nuoraid gaskkas NSR ovttasbargojoavku bivdá Sámedikki álggahit fierpmádathuksema sámi nuoraid gaskkas.</p>
<p>Nuoraidfierpmádaga bokte oččošeimmet sihke dieđuid ja sáhtášeimmet váikkuhit miellaguottuid.</p>
<p>Nuoraidpolitihkkarin vásihan dávjá go lean johtimin Sámis ahte váilot dieđut sámi diliid birra, erenoamážit eará guovlluid go iežas guovlluid birra. Vuostálastin dihte eahpeoiddolaš miellaguottuid nugo omd. <span type="quote" xml:lang="ron">“etnosentrisme”</span>, sáhttit fierpmádaga bokte fuolahit ahte nuorat iešguđet sámi guovlluin ožžot buriid oktavuođaid gaskaneaset. Fierpmádaga háhkama bokte sámi nuoraid</p>
<p>Vuolláičála:    _________________ /_________________ gaskkas sáhttit positiivvalaš vugiin buoridit máhtolašvuođadási ja gilvit dieđuid viidáseappot sámi servodagas.</p>
<p>Nuorain Norgga bealde Sámis lea iešguđetlágan duogáš sámegiela ektui ja sin iežaset sámi identitehta ektui, ja lea vahát go dát sáhttá sirret iešguđet sámi joavkkuid.</p>
<p>Dán lágan miellaguottuid huksenbargu, man oktavuođas mii addit sámi nuoraide vejolašvuođa oahppat guđet guimmiineaset, leat mielde buorideamen máhtolašvuođa sámiid birra sámiid gaskkas. Dát lea maiddái mielde nannemin nuoraid oktasaš sámi identitehta ja oktasaš sámi kulturárbbi. Sámi servodagas gávdno erenoamáš girjáivuohta, ja dat go oahppat guđet guimmiineamet nannešii sihke ovttaskas olbmuid ja sámi servodaga.</p>
<p>Fierpmádaga sáhttá čađahit iešguđet dásis, nugo omd. ovttasbarggu bokte joatkkaskuvllaid gaskka gos leat sámi oahppit, Sámedikki nuoraidpolitihkalaš lávdegoddi aktiivvalaččat mielde barggus, ovttasbargošiehtadusat iešguđet fylkkagielddaiguin ja eará vejolaš oasálaččaiguin.</p>
<p>NSR ovttasbargojoavku oaidná ahte lea stuorra dárbu arenaide gos nuorat sáhttet deaivvadit, ja gos nuorat ožžot stuorát áddejumi ja ohppet árvvus atnit guđet guimmiideaset.</p>
<p>Evttohus 6, áirras Rita- Alise Porsanger, NSR ovttasbargojoavku</p>
<p>Sámi mánáidsuodjalusmánáid vuoigatvuođat Mu čuoččuhusa mielde gártet sámi bearrašiid mánát ja nuorat hui rašis dillái go fáhkka šaddet eret ruovttus guhkkit áigái, go máhtolašvuohta sámi mánáid ja nuoraid duogáža birra lea menddo váilevaš. Dákkár oktavuođain lea hui deaŧalaš ahte sin individuála duogáš gozihuvvo buoremus vuogi mielde. Individuála duogážin oaivvilduvvo earret eará ahte berre árvvoštallat guđe guovllus mánná/nuorra boahtá. Mánáidsuodjalanbálvalus dáhká árvvoštallma dalle go fáhkka beaivvát ala fertejit váldit máná eret ruovttus ja čállá dasto ášši Fylkkanammagoddái gos bivdet mearrádusa dohkkehuvvot dan botta go fáhkkadilli bistá. Dál gávdno dušše okta dustehusruoktu Finnmárkkus mii sáhttá váldit vuostá sámi mánáid, ja ii guhtege ásahus sáhte fállat sámegielat bálvalusa birranbeaivvi. Ná lea Finnmárkkus ja dalle ii leat váttis áddet movt sámi mánáid ja nuoraid vuoigatvuođat muđui leat riikkas. Mun muittuhan ahte fáhkkasirdin dahkkojuvvo beaivvát ala, muhto guhkkit áigái sirdima oktavuođas sáhttá vuđolaččat árvvoštallat gosa galget biddjojuvvot.</p>
<p>Berrejit biddjot čielga njuolggadusat dasa maid mearkkaša sátni sámi kulturgelbbolašvuohta, ja ahte gávdno vuđolaš máhtolašvuohta ja áddejupmi daid árvvuid ja norpmaid birra mat sámi servodagas leat oppalaččat, ja sierra sámi báikegottiin erenoamážit go dohkkehuvvojit ja váldojuvvojit atnui dustehusruovttut-sadjásašruovttut ja ásahusat.</p>
<p>Ii sáhte leat nu ahte mii ain 2006:s diehtit ahte soaitit gártat sáddet sámi mánáid/nuoraid eret iežamet fylkkas ja nu guhkás eret álgobirrasis. Sii sáhttet gártat dakkár ruovttuide dahje ásahusaide gos lea unnán sámi máhtolašvuohta.</p>
<p>Mun bivddán Sámediggeráđi geahčadit makkár dilli dán joavkkus lea.</p>
<p>Evttohus 7, áirras Laila Wilks, Åarjel Læstoe</p>
<p>Diehtojuohkin boazodoallovuoigatvuođaid birra</p>
<p>Vuolláičála:    _________________ /_________________ Boazodoalliin leat dievaslaš vuoigatvuođat vuodjit muohtaskuhtera dan bozosiiddas masa sii gullet. Boazosiida Davvi-Trøndelágas oaččui lobi báhčit geatkki, mii lei goddán bohccuid, ja dan guorrat muohtaskuhteriin. Dán siiddas leat máŋga suohkana, ja Luondduhálddašandirektoráhta lei bidjan gáibádussan ahte ferte ohcat vuodjinlobi buot guoskevaš suohkaniin.</p>
<p>Boazodoallis lea juo lohpi vuodjit skuhtera su siidda suohkaniin, iige galggašii leat dárbu ohcat erenoamážit, dakkár diliin go lea sáhka bivdimis. Bivdit, geain ii leat lohpi vuodjit skuhteriin, fertejit ohcat lobi beassat vuodjit, muhto ii fal son gii doaimmaha ealáhusa guoskevaš suohkaniin.</p>
<p>Boazodoalliid vuoigatvuođat hedjonit jus sii dál fertejit ohcagoahtit dakkár vuoigatvuoiđaid, mat sis leat juo dál.</p>
<p>Mii bivdit ahte Sámediggeráđđi guorahallá lagabui mo sáhttá juohkit dieđuid etáhtaide nugo Luondduhálddašandirektoráhtii, daid vuoigatvuođaid birra mat boazodoalus leat juo dál, amas dárbbašmeahttun áigi geavahuvvot nákkáhallat daid vuoigatvuođaid alde mat boazodoalus leat juo dál, dahje vuordit dassážiigo suohkanat leat meannudan ášši.</p>
<p>Evttohus 8, áirras Ann Mari Thomassen, NSR ovttasbargojoavku</p>
<p>Sápmelaččaid čearddalaš vákšun berre dutkojuvvot! Lea bures duođaštuvvon ahte sápmelaččat ja kveanat leat sivahallon bahádahkkin ja vásihan viiddis vákšuma gittá dálá áigái. Dát lea dehálaš oassin dáruiduhttinpolitihkas mii lea jođihuvvon min riikkas gitta otnážii. Vaikko Norga almmolaččat gal lea rievdadan guottuid mat ledje dáruiduhttindoaimmaid, sivahallamiid ja vákšuma vuođđun sápmelaččaid vuostá, de dákkár guottut ain gávdnojit soames birrasin. Sivahallamat sámepolitihkalaš bargui leat máŋgga oktavuođain gulustuvvon.</p>
<p>Lund-kommišuvdna, man Stuoradiggi bijai guorahallat vákšundoaimmaid mat čađahuvvojedje Norggas iešguđetge olmmošjoavkkuid vuostá, ii duođaštan ahte sápmelaččat leat vákšojuvvon earret ahte Vákšunguovddáš 1980-logu álggugeahčen namuha <span type="quote">"sámelihkadusaid"</span> maid Norgga politihkalaš gurutbealli galggai leat <span type="quote" xml:lang="nob">"infiltreren"</span> seamma ládje go ledje dahkan fágalihkadusain ja suodjalusa luohttevašdoaimmas (Lund-rapporta s. 224).</p>
<p>Okta Lund-kommišuvnna bohtosiin lei 2000 ođđajagimánu 1. beaivvi oaidninvuoigatvuođaláhka mii lagabui čilgejuvvon eavttuid vuođul attii vejolašvuođa oaidnit vákšunpolitiijaid vuorkkáid ja vejolašvuođa ohcat buhtadasa vákšuma dihte. Ollu sápmelaččat geavahedje vuoigatvuođa oaidnit dieđuid maid vákšunpolitiija lei čohkken. Dáid dieđuid vuođul orroleamen nu ahte vákšundoaibma lea dáhpáhuvvon eanet go dan maid kommišuvdna nagodii duođaštit.</p>
<p>NSR ja ovttasbargojoavku (Sámeálbmotbellodat, Guovddášbellodat, Lulli ássi sámiid listu ja Guovdageainnu Johttisámiid listu) oaivvilda ahte vákšunpolitiijat lea čađahan čearddalaš vákšuma, ja ahte dát lea veahkaválddálašvuohta sápmelaččaid vuostá. Ovddit áiggi miellaguottut leat ceavzan buorebut vákšunbirrasiin go ovdal leat jáhkkán. Uhkádusgovastagat mat dien birrasiin leat geavahuvvon leat dávjá leamašan badjelmearálažžan. Dát lea ráfehuhttán daid olbmuid geat historjjálaččat leat gillán sivahallamiid ja vásihan iešguđetlágan negatiivva doaimmaid. Ollu sápmelaččat dovdet unohassan go sáhttet leat vákšojuvvon. Ahte ovttaskas sápmelaččat leat ožžon vejolašvuođa oaidnit mii sin birra lea čállon ii leat doarvái. Dat ii galgga leat juohke ovttaskas sápmelačča ovddasvástádus oainnusindahkat veahkaválddálašvuođaid mat lea dahkkon sápmelaččaid vuostá. Sámi servodagas lea riekti diehtit mii lea dáhpáhuvvan ja man vuođul.</p>
<p>Vuolláičála:    _________________ /_________________ NSR/Ovttasbargojoavku bivdá Sámedikki váldit ovdan ášši Justisministariin sihkarasttindihte ahte buot dárbbašlaš dieđut almmuhuvvojit. Danin berre álggahuvvot dutkan mii sáhttá duođaštit vákšuma maid sámi álbmot, ovttaskas olbmot ja sámi organisašuvnnat leat vásihan. NSR oaivvilda ahte ođđa dieđut mat leat ilbman oaidnima maŋŋil duođaštit ahte lea leamašan čearddalaš vákšun sápmelaččaid ektui, ja gáibida ođđasit geahčadit ášši ja almmuhit dieđuid das movt sámi álbmot lea vákšojuvvon.</p>
<p>Evttohus 9, áirras Ole Mathis Hetta, NSR ovttasbargojoavku</p>
<p>NAV ođastus (ođđa bargo- ja čálgohálddašeapmi) Okta dain stuorimus čálgoođastusain Norggas lea dál fargga čađahiuvvomin. Dat lea bargomárkandoaimmahaga (Aetat) ja Riikkaoadjodoaimmahaga (Rikstrygdeverket) ovttasdahttima ja dat ovttasbargu mii álggahuvvo suohkaniid soaiálabálvalusain 2006-07 jahkemolsumis ja mii galga doaibmat gitta 2010 rádjai. Dál go dákkar ovttasbargu galga álggahuvvot ja ođđa kontuvrrat ásahuvvot ferte gal jearrat man ládje ja man ollu sámgielalas- ja kultuvrralaš gelbbolašvuohta deattuhuvvo.</p>
<p>NSR atná dehálažžan ahte gáibiduvvo sámegielat ja kultuvrralaš gelbbolašvuohta ođđa kontuvrrain mat ásahuvvojit vai galget sáhttit bálvalit sámi álbmoga. Dát ii guoskka dušše váldosámi guovlluide/suohkaniidda muhto miehta Sámi. NSR bivda Sámediggeráđi váldit ovdan dán ášši guoskevaš ásahusaiguin ja Bargo- ja searvadahttindepartemeanta (AID) sihkarastindihte ahte sápmelaččat ožžot veahki ođđa čálgohálddahusas nu ahte dat vuhtiiváldá sámi giela ja kulturipmárdusa.</p>
<p>Evttohus 10, áirras Martin Urheim, NSR ovttasbargojoavku</p>
<p>Sámi mediafoandda ásaheapmi – Beaivválaš sámi aviisa vuosttaš mihttomearri Duogáš: Sámedikki dievasčoahkkin celkkii 2006 Stáhtabušeahta meannudettiin (ášši 34/03):</p>
<p><span type="quote">«Sámi preassapolitihka bajimus mihttomearrin lea ásahit sihkkaris ekonomalaš vuođu beaivválaš sámi aviissaid almmuheapmái, vuosttažettiin sámegielat aviissaid.»</span>  Sámiid vuoigatvuohta ođđasiidda iežaset čállingilllii lea bures dohkkehuvvon ja boahtá ovdan stáhta preassadoajaga bokte sámi aviissaide. St. died. nr. 33 (2001-2002) čuožžu ea. ea: ” Sámi aviissain lea stuorra mearkkašupmi sihke informašuvdnagáldun ja bákkodankanálan, ja sámi giela seailluheapmái.”</p>
<p>Dál leat guokte sámegielat aviissa, Áššu ja Min Áigi, ja vel aviisa Ságat mii almmuhuvvo dárogillii. Buot aviissat ilbmet guktii -  golbmii vahkus.</p>
<p>Evttohus NSR evttoha ahte Sámediggi ásaha <span type="quote">”Sámi mediafoandda”</span> mii galgá sáhttit investeret sámi mediaásahusaide. Formálalaččat NSR ii evttot makkárge ráddjemiid das makkár sámi mediaide foanda sáhttá investeret, muhto oaivvilda foandda álggus galgat sámi aviissaid nanusmahttit vai nákcejit almmuhit beaivválaš sámi aviissa. Mihttomeari galgá leat olahan maŋimustá geassemánu 1. b. 2009. Beaivválaš sámi aviisa mii maiddái almmuhuvvo neahtas sihke nanne sámi áššiid beroštumi ja lokte giela árvvu ja lea áibbas dárbbašlaš siviila sámi servodaga huksemii.</p>
<p>Vuolláičála:    _________________ /_________________ NSR oaidná ahte dát áššit gullet oktii; beaivválaš sámi aviisa ja sámi čálakultuvrra ovddideapmi sámiid gaskkas. Ođđaáigasaš servodat mas lea šláddjes ja rikkis sámi čálakultuvra lea valljivuođa servodat. Dán oktavuođas gullet dát áššit oktii; ođasdárbu, čálakultuvrra ovddideapmi ja giellagáhtten. Erenoamážit go lea sáhka smávva sámi suopmaniin nu mo julev- ja lullisámegielas.</p>
<p>Seammas go sámi mediafoanda buktá sámi aviissaide ođđa risikoruđa ja aktiivva oamasteami, ja ferte ovttas Sámedikkiin bargat Kultur- ja girkopartemeantta guovdu vai: Preassadoarjja lasihuvvo ja šaddá sámi aviisaalmmuhemiid bissovaš ruhtadančoavddusin. Preassadoarjja heivehuvvo vai doarju mihttomeari beaivválaš sámi aviisa. Dáčča eiseválddit maid berrejit deattuhit Ruoŧa ja Suoma eiseválddiid ovddasvástádusa beaivválaš sámi aviissain.</p>
<p>III  Jienasteapmi</p>
<p>43 áirasis ledje 34 čoahkis. Jienasteapmi čađahuvvui čuovvovaš vuoru mielde: Čoahkkinjođihangotti árvalus: Buot evttohusat sáddejuvvojit Sámediggeráđđái viidásit meannudeapmái.</p>
<p>Čoahkkinjođihangotti evttohus mearriduvvui 33 jienain 1 jiena vuostá.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka 1  Magnhild Mathisen  2  Willy Ørnebakk  3  Gunn-Britt Retter  4  Marianne Balto Henriksen  5  Susanne Amalie Andersen  6  Rita-Alise Porsanger  7  Laila Wilks  8  Ann-Mari Thomassen  9  Ole Mathis Hetta  10  Martin Urheim  11  Marianne Balto Henriksen  12  Magnhild Mathisen  13  Martin Urheim  14  Henrik Eriksen  15  Per Edvin Varsi  16  Terje Tretnes  17  Olaf Eliassen  18  Magnhild Mathisen  19  Marianne Balto Henriksen</p>
<p>Vuolláičála:    _________________ /_________________</p>
<p xml:lang="nob">20  Terje Tretnes  21  Martin Urheim  22  Tor Mikalsen  23  Marianne Balto Henriksen  24  Per Andersen Bæhr  25  Terje Tretnes  26  Martin Urheim</p>
<p>VI  Sámedikki mearrádus</p>
<p>Buot evttohusat sáddejuvvojit Sámediggeráđđái viidásit meannudeapmái.</p>
<p>Ášši meannudeapmi loahpahuvvui 01.03.06 dii. 10.10.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 06/06 Sámedikki čoahkkinortnega revideren</p>
<p>Arkiiváššenr.. 05/68206 / 25 - 58</p>
<p>Meannudeamit</p>
<p>Politikalaš dássi Beavi Áššenr.</p>
<p>Čoahkkinjođihangoddi 24.01.06 02/06 Bearráigeahččanlávdegoddi 13.-23.02.06   Sámediggi dievasčoahkkin 28.02. - 03.03.06</p>
<p xml:lang="vep">000/06</p>
<p>Ášši meannudeapmi álggahuvvui 01.03.06 dii. 10.10.</p>
<p>I  Mildosat</p>
<p>Nr.   Beaivi Geas/Geasa Tihttal</p>
<p>II  Evttohusat ja mearkkašumit</p>
<p>Sámedikki čoahkkinjođihangotti mearrádusárvalus lávdegoddái Čoahkkinortnegis evttohuvvojit čuovvovaš rievdadusat:</p>
<p>Paragráfa 16  Čoahkkinjođihangoddi</p>
<p>Doaba <span type="quote">”Čoahkkinjođihangotti jođiheaddji”</span> rievdaduvvo <span type="quote">”Sámedikki dievasčoahkkinjođiheaddjin”</span></p>
<p>Paragráfa čuodjá dalle ná:</p>
<p>§ 16  Čoahkkinjođihangoddi</p>
<p>Sámediggi vállje čoahkkinjođihangotti vuođđonjuolggadusaid § 2-2 mielde. Čoahkkinjođihangottis galget leat jođiheaddji (Sámedikki dievasčoahkkinjođiheaddji), nubbinjođiheaddji ja golbma lahtu. Válga dáhpáhuvvá gorrelohkoválgan. Sámedikki dievasčoahkkinjođiheaddji gohčču čoahkkinjođihangotti miellahtuid čoahkkimii. Čoahkkinjođihangottis lea mearridanfápmu go golbma lahtu leat čoahkis. Čoahkkinjođihangoddi sáhttá addit Sámedikki dievasčoahkkinjođiheaddjái mearridanfámu. Čoahkkinjođihangotti doaibmanáigi čuovvu Sámedikki válgaáigodaga.</p>
<p>Vuolláičála:    _________________ /_________________</p>
<p>Paragráfa 17  Čoahkkinjođihangotti barggut</p>
<p>Paragráfa 17 d rievdaduvvo čuodjat ná: d) Ovddidit mearráduevttohusa Bearráigeahččanlávdegoddái áššiin mat gusket Sámedikki čoahkkinortnegii, mátkeregulatiivii ja muđui njuolggadusaide mat gusket Sámedikki áirasiidda. Go čoahkkinjođihangotti mielas lea ulbmillaš, de sáhttá ovddidit mearrádusevttohusa ovtta fágalávdegoddái</p>
<p>Dan lassin lea čujuhus  <span type="quote">“gč. § 25”</span> sihkkojuvvon bustáva c) vuolde.</p>
<p>Olles paragráfa čuodjá dalle ná:</p>
<p>§ 17  Čoahkkinjođihangotti barggut</p>
<p>Čoahkkinjođihangotti bargun lea: a)  Gohččut čoahkkimii ja jođihit Sámedikki ráđđádallamiid Sámedikki čoahkkinortngea  njuolggadusaid mielde. b)  Sáddet áššiid Sámediggeráđis ovtta Sámedikki lávdegoddái, gč. § 22. c)  Mearridit lávdegottečoahkkimiid ja iešguđet dievasčoahkkimiid virgelohpeohcamiid.  Virgelohpeohcamiid galgá mieđihit duššefal go leat nana ákkat. d)  Ovddidit mearráduevttohusa Sámedikki dievasčoahkkimii áššiin mat gusket Sámedikki čoahkkinortnegii, mátkeregulatiivii ja muđui njuolggadusaide mat gusket Sámedikki áirasiidda. Go čoahkkinjođihangotti mielas lea ulbmillaš, de sáhttá ovddidit mearrádusevttohusa ovtta fágalávdegoddái.  e)  Dahkat dárbbašlaš mearrádusaid Sámedikki ášševálmmaštemiid oktavuođas ja mearridit movt dulkot gažaldagaid mat gusket mátkeregulatiivii ja daid njuolggadusaide mat leat namuhuvvon bajábealde § 17 bustáva d). f)  Nammadit Sámedikki ovddasteddjiid bovdejumiin parlamentáralaš čoahkkimiidda ja konferánssaide. g)  Dahkat eará bargguid maid Sámediggi addá čoahkkinjođihangoddái. h)  Mearridit, ovttasráđiid Sámedikki joavkojođiheaddjiiguin, man guhkes áigi biddjojuvvo Sámediggeráđi dieđáhusaid ovddideapmái Sámedikki dievasčoahkkimis, gč. § 20</p>
<p>Paragráfa 23  Lavdegottiid bargu</p>
<p>1. lađas rievdaduvvo čuodjat ná:</p>
<p>Lávdegottit galget ovddidit eavttuhusaid dievasčoahkkimii dakkár áššiin maid čohkkinjođihangoddi sádde. Bearráigeahččan lávdegoddi galgá ovddidit eavttuhusa § 24 mielde.</p>
<p>Olles paragráfa čuodjá dalle ná:</p>
<p>§ 23  Lávdegottiid bargu</p>
<p>Lávdegottit galget ovddidit eavttuhusaid dievasčoahkkimii dakkár áššiin maid čohkkinjođihangoddi sádde. Bearráigeahččan lávdegoddi galgá ovddidit eavttuhusa § 24 mielde. Lávdegottit sáhttet doallat čoahkkima go uhcimusat 3/5 lahtuin leat čoahkkimis.</p>
<p>Lávdegoddečoahkkimat leat gitta nu guhká go lávdegottit ieža eai mearrit eará.</p>
<p>Vuolláičála:    _________________ /_________________</p>
<p>Paragráfa 24  Bearráigeahččanlávdegotti  barggut</p>
<p>Bustáva c 1. lađas sihkkojuvvo. 4. lađas bázii dan ovddit sáddejuvvon čoahkkinortnega veršuvnnas. Lađas lea fas lasihuvvon.</p>
<p>Olles paragráfa čuodjá dalle ná:</p>
<p>§ 24  Bearráigeahččanlávdegotti barggut</p>
<p>Bearráigeahččanlávdegotti bargun lea: a)  Doaimmahit parlamentáralaš bearrráigeahču doaimmas mii ruhtaduvvo Sámedikki bušeahta bokte. b)  Bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda. Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdalgo lávdegoddi ieš dahká dákkár iskkademiid, de galgá dieđihit Sámediggeráđđái ja dáhttut dan buktit dieđuid maid bivdá.  Lávdegoddi  sáhttá ovddidit eavttuhusa Sámedikki dievasčoahkkimii áššiin maid meannuda, gč. § 25. Sámediggi sáhttá mearridit sierra njuolggadusaid Bearráigeahččanlávdegotti ovddasvástádus- ja bargosuorgái. § 29  Protokolára mearrádusat Doaba <span type="quote">“Čoahkkinjođihangotti jođiheaddji”</span> rievdaduvvo <span type="quote">“dievasčoahkkinjođiheaddjin”</span> Olles paragráfa čuodjá dalle ná: § 29  Protokolára mearrádusat Sámedikki ovddastemiin galgá čuovvut čuovvovaš vuoru: Presideanta, dievasčoahkkinjođiheaddji, várrepresideanta, čoahkkinjođihangotti nubbijođiheaddji, Sámediggeráđi lahtut ja čoahkkinjođihangotti lahtut.</p>
<p>Bearráigeahččanlávdegoddi árvalus</p>
<p>Mearkkašumit</p>
<p>Olles lávdegoddi, Bargiidbellodaga sámediggejoavkkus: Per Ivar Henriksen, Per E. Varsi, Hilde Anita N. Vangen ja Norgga Sámiid Riikkasearvvis: Klemet Erland Hætta</p>
<p>ovddida čuovvovaš meakkašumi: Bearráigeahččanlávdegoddi čujuha evttohussii ráhkadit čoahkkinortnegii láhkavuođu lávdegottiid bargonjuolggadussii. Lávdegottiid bargonjuolggadusevttohusa oktavuođas bivdá bearráigeahččanlávdegoddi ahte lávdegoddemálle ásaheami viidáset váikkuhusat árvvoštallojuvvojit. Earret eará berrejit lávdegotti fágalaš bargovejolašvuođat nannejuvvot. Dán sáhttá dahkat dainna lágiin ahte lávdegottit ožžot viiddiduvvon vejolašvuođaid viežžat áššedovdiveahki, fitnat báikediđoštallamis ja čađahit almmolaš gulaskuddamiid. Áigumuš lea nannet lávdegotti barggu fágalaš vuođu, ja nu Sámedikki mearrádusaid fágalaš vuođu.  Bearráigeahččanlávdegoddi oaidná ahte eai leat ollislaš njuolggadusat mo gieđahallat buot Sámedikki orgánaid čoahkkingirjjiid. Bearráigeahččanlávdegoddi oaivvilda ahte dán ferte árvvoštallat ráhkadit ja meannudit lagaš boahtteáiggis. Beavdegirjebarggu njuolggadusain sáhttet</p>
<p>Vuolláičála:    _________________ /_________________ leat sihke Sámediggeráđi, lávdegottiid, dievasčoahkkima, doarjjastivrra ja Sámedikki eará orgánaid beavdegirjjiid čállima, válmmašteami ja almmuheami njuolggadusat, meannudeapmi ja áigemearit. Erenoamážit bivdá lávdegoddi ahte sámedikki orgánat geavahit návccaideaset dasa ahte válmmaštit ja almmuhit beavdegirjjiid sámegillii ja dárogillii almmá sivahis maŋidemiin ja mielasepmosit 72 dimmu siste maŋŋágo čoahkkin luohpahuvvui. Lávdegoddi bivdá maiddái árvvoštallojuvvot galgá go njuolggadusaid bokte mearriduvvot ahte áššečilgehusaid, árvvoštallamiid ja mearrádusaid galgá gaskkustit almmolašvuhtii buoret olahahtti vugiiguin go formálalaš beavdegirjjiiguin, ovdamearkka dihtii áššiid čoahkkáigeasu almmuheami bokte neahtas dahje sullasaš sajiin. Lávdegoddái lea maid deaŧalaš ahte Sámedikki ođđaáiggi diehtojuohkinteknologiija árvvoaštallojuvvo mearriduvvot njuolggadusaid bokte. Berre árvvoštallat sierra njuolggadusaid neahttabáikki samediggi.no várás ja elektrovnnalaš poastta geavaheami várás. Sámedikki dievasčoahkkin berre oažžut vejolašvuođa buktit cealkámuša neahttabáikki ulmilii ja neahttabáikki diehtojuohkima kvalitehtagáibádusaide. Viidáseappot berrejit leat čielga njuolggadusat elektrovnnalaš poastta geavaheami várás sámediggevuogádagas, sihke politihkalaš ja hálddahuslaš dásis. Ovdamearkka dihtii berre árvvoštallat šiehtadusaid áirasiiguin mas dohkkehuvvo oažžut buot reivelonohallamiid ja áššebáhpáriid elektrovnnalaččat. Viidáseappot berrejit leat čielga njuolggadusat das goas epoastaoktavuohtaváldin ja -vástádus galgá vurkejuvvo Sámedikki virggálaš arkiivii. Lávdegoddi oaivvilda maiddái ahte berre árvvoštallat addit Sámedikki áirasiidda beassanlobi intranehttii, vai dat sámediggeáirasat geain lea elektrovnnalaš gulahallanvejolašvuohta, sáhttet sisalogget Sámedikki neahttasiidduide ja fidnet buot áššáiguoskevaš áššebáhpáriid, eaige dalle dárbbašivčče deavdit iežaset e-poastakontuid stuorra áššebáhpáriiguin. Intraneahttasiidduin fidnejit sámediggeáirasat maiddái eanet dieđuid go formálalaš áššebáhpáriin, juoga mii buoridivččii áirasiid árvvoštallanvuođu. Loahpas bivdá lávdegoddi ahte Sámediggi árvvoštallá almmuhit bálvalusčilgehusa, mas álbmoga fuopmášuhttá guđelágan doarjagiid, bálvalusaid ja ráđiid sáhttá oažžut Sámedikkis ja makkár vuordámušaid sáhttá bidjat áššemeannudeami kvalitehtii dan oktavuođas. Ovdamearkka dihtii berre dan čujuhusa, guđelágan doarjagiid sáhttá oažžut Sámedikkis, čuovvut dieđut rámmaid ja njuolggadusaid birra, goas ruđat almmuhuvvojit, ohcanáigemeriid birra, Sámedikki meannudanáigemeari birra ja dieđut dan birra makkár dieđuid olbmuin lea vuoigatvuohta oažžut jus Sámediggi rihkku áigemeriid.</p>
<p>Evttohus</p>
<p>Olles lávdegoddi ovddida čuovvovaš evttohusa:</p>
<p>Evttohus 1</p>
<p>§ 17 Čohkkinjođihangotti barggut Čuokkis 17 d) rievdaduvvo čuodja ná: ” d) Ovddidit mearráduevttohusa Sámedikki dievasčoahkkimii dakkár áššiin mat gusket Sámedikki čoahkkinortnegii oktan gullevaš njuolggadusaiguin, ja muđui njuolggadusaide mat gusket Sámediggái ja Sámedikki áirasiidda.   Go čoahkkinjođihangotti mielas lea ulbmillaš, de sáhttá ovddidit mearrádusevttohusa fágalávdegoddái.” § 23 Lávdegottiid bargu</p>
<p>Lasáhus čoahkkinjođihangotti evttohussii, ođđa cealkka:</p>
<p>”Sámediggi sáhttá mearridit njuolggadusaid lávdegotti bargui čohkkinjođihangotti evttohusa vuođul.”</p>
<p>Vuolláičála:    _________________ /_________________</p>
<p>Muđui doarju lávdegoddi Čoahkkinjođihangotti árvalusa.</p>
<p>III  Jienasteapmi</p>
<p>43 áirasis ledje 35 čoahkis. Jienasteapmi čađahuvvui čuovvovaš vuoru mielde:</p>
<p>Bearráigeahččanlávdegotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Per Ivar Henriksen, áššejođiheaddji 2  Ann-Mari Thomassen, čoahkkinortnegii</p>
<p>VI  Sámedikki mearrádus</p>
<p>Paragráfa 16  Čoahkkinjođihangoddi</p>
<p>Doaba <span type="quote">”Čoahkkinjođihangotti jođiheaddji”</span> rievdaduvvo <span type="quote">”Sámedikki dievasčoahkkinjođiheaddjin”</span></p>
<p>Paragráfa čuodjá dalle ná:</p>
<p>§ 16  Čoahkkinjođihangoddi</p>
<p>Sámediggi vállje čoahkkinjođihangotti vuođđonjuolggadusaid § 2-2 mielde. Čoahkkinjođihangottis galget leat jođiheaddji (Sámedikki dievasčoahkkinjođiheaddji), nubbinjođiheaddji ja golbma lahtu. Válga dáhpáhuvvá gorrelohkoválgan. Sámedikki dievasčoahkkinjođiheaddji gohčču čoahkkinjođihangotti miellahtuid čoahkkimii. Čoahkkinjođihangottis lea mearridanfápmu go golbma lahtu leat čoahkis. Čoahkkinjođihangoddi sáhttá addit Sámedikki dievasčoahkkinjođiheaddjái mearridanfámu.</p>
<p>Čoahkkinjođihangotti doaibmanáigi čuovvu Sámedikki válgaáigodaga.</p>
<p>Paragráfa 17  Čoahkkinjođihangotti barggut</p>
<p>Paragráfa 17 d rievdaduvvo čuodjat ná: d) Ovddidit mearráduevttohusa Bearráigeahččanlávdegoddái áššiin mat gusket Sámedikki čoahkkinortnegii, mátkeregulatiivii ja muđui njuolggadusaide mat gusket Sámedikki áirasiidda. Go čoahkkinjođihangotti mielas lea ulbmillaš, de sáhttá ovddidit mearrádusevttohusa ovtta fágalávdegoddái</p>
<p>Vuolláičála:    _________________ /_________________</p>
<p>Dan lassin lea čujuhus  <span type="quote">“gč. § 25”</span> sihkkojuvvon bustáva c) vuolde. Olles paragráfa čuodjá dalle ná:</p>
<p>§ 17  Čoahkkinjođihangotti barggut</p>
<p>Čoahkkinjođihangotti bargun lea: a)  Gohččut čoahkkimii ja jođihit Sámedikki ráđđádallamiid Sámedikki čoahkkinortngea njuolggadusaid mielde. b)  Sáddet áššiid Sámediggeráđis ovtta Sámedikki lávdegoddái, gč. § 22. c)  Mearridit lávdegottečoahkkimiid ja iešguđet dievasčoahkkimiid virgelohpeohcamiid. Virgelohpeohcamiid galgá mieđihit duššefal go leat nana ákkat. d)  Ovddidit mearráduevttohusa Sámedikki dievasčoahkkimii dakkár áššiin mat gusket Sámedikki čoahkkinortnegii oktan gullevaš njuolggadusaiguin, ja muđui njuolggadusaide mat gusket Sámediggái ja Sámedikki áirasiidda. Go čoahkkinjođihangotti mielas lea ulbmillaš, de sáhttá ovddidit mearrádusevttohusa fágalávdegoddái.  e)  Dahkat dárbbašlaš mearrádusaid Sámedikki ášševálmmaštemiid oktavuođas ja mearridit movt dulkot gažaldagaid mat gusket mátkeregulatiivii ja daid njuolggadusaide mat leat namuhuvvon bajábealde § 17 bustáva d). f)  Nammadit Sámedikki ovddasteddjiid bovdejumiin parlamentáralaš čoahkkimiidda ja konferánssaide. g)  Dahkat eará bargguid maid Sámediggi addá čoahkkinjođihangoddái. h)  Mearridit, ovttasráđiid Sámedikki joavkojođiheaddjiiguin, man guhkes áigi biddjojuvvo Sámediggeráđi dieđáhusaid ovddideapmái Sámedikki dievasčoahkkimis, gč. § 20 Paragráfa 23  Lávdegottiid bargu</p>
<p>1. lađas rievdaduvvo čuodjat ná:</p>
<p>Lávdegottit galget ovddidit eavttuhusaid dievasčoahkkimii dakkár áššiin maid čohkkinjođihangoddi sádde. Bearráigeahččan lávdegoddi galgá ovddidit eavttuhusa § 24 mielde.</p>
<p>Olles paragráfa čuodjá dalle ná:</p>
<p>§ 23  Lávdegottiid bargu</p>
<p>Lávdegottit galget ovddidit eavttuhusaid dievasčoahkkimii dakkár áššiin maid čohkkinjođihangoddi sádde. Bearráigeahččan lávdegoddi galgá ovddidit eavttuhusa § 24 mielde.</p>
<p>Lávdegottit sáhttet doallat čoahkkima go uhcimusat 3/5 lahtuin leat čoahkkimis.</p>
<p>Lávdegoddečoahkkimat leat gitta nu guhká go lávdegottit ieža eai mearrit eará.</p>
<p>Sámediggi sáhttá mearridit njuolggadusaid lávdegotti bargui čoahkkinjođihangotti evttohusa vuođul</p>
<p>Paragráfa 24  Bearráigeahččanlávdegotti barggut</p>
<p>Bustáva c 1. lađas sihkkojuvvo. 4. lađas bázii dan ovddit sáddejuvvon čoahkkinortnega veršuvnnas. Lađas lea fas lasihuvvon.</p>
<p>Olles paragráfa čuodjá dalle ná:</p>
<p>Vuolláičála:    _________________ /_________________</p>
<p>§ 24  Bearráigeahččanlávdegotti barggut</p>
<p>Bearráigeahččanlávdegotti bargun lea: a)  Doaimmahit parlamentáralaš bearrráigeahču doaimmas mii ruhtaduvvo Sámedikki bušeahta bokte. b)  Bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda. Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdalgo lávdegoddi ieš dahká dákkár iskkademiid, de galgá dieđihit Sámediggeráđđái ja dáhttut dan buktit dieđuid maid bivdá.  Lávdegoddi  sáhttá ovddidit eavttuhusa Sámedikki dievasčoahkkimii áššiin maid meannuda, gč. § 25. Sámediggi sáhttá mearridit sierra njuolggadusaid Bearráigeahččanlávdegotti ovddasvástádus- ja bargosuorgái. § 29  Protokolára mearrádusat Doaba <span type="quote">“Čoahkkinjođihangotti jođiheaddji”</span> rievdaduvvo <span type="quote">“dievasčoahkkinjođiheaddjin”</span> Olles paragráfa čuodjá dalle ná: § 29  Protokolára mearrádusat Sámedikki ovddastemiin galgá čuovvut čuovvovaš vuoru: Presideanta, dievasčoahkkinjođiheaddji, várrepresideanta, čoahkkinjođihangotti nubbijođiheaddji, Sámediggeráđi lahtut ja čoahkkinjođihangotti lahtut.</p>
<p>Ášši meannudeapmi loahpahuvvui 01.03.06 dii. 11.05.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 007/06 Sámeálbmotfoandda reviderejuvvon njuolggadusat</p>
<p>Arkiiváššenr.. 04/1306 / 25 - 58</p>
<p>Meannudeamit</p>
<p>Politikalaš dássi Beavi Áššenr.</p>
<p>Sámediggeráđđi 03.01.06 R 007/06 Bajásšaddan- ja oahppolávdegoddi 14.-17.02.06  03/06 Sámedikki dievasčoahkkin 28.02. - 03.03.06</p>
<p xml:lang="vep">007/06</p>
<p>Ášši meannudeapmi álggahuvvui 01.03.2006 dii. 11.05</p>
<p>I  Mildosat</p>
<p>Nr.   Beaivi Geas/Geasa Tihttal</p>
<p>Sámediggiráđđi ášši R 007/06    Sámediggi Ášši 23/02 mearrádus    Sámediggi Ášsi 30/04 mearrádus</p>
<p>II  Evttohusat ja mearkkašumit</p>
<p>Sámediggeráđi mearrádusárvalus lávdegoddái</p>
<p>Sámedikkis ledje mearrádusas áššis 23/02 guokte eavttu go galgá váldit vuostá Sámeálbmotfoandda: Vuosttaš lei ahte stáhta oktiiráđiid Sámedikkiin álggaha barggu ovddidan dihte ođđa ovttasbargovugiid ja doaibmabijuid sámiide. Ráđđádallanortnet lea dál sajis. Vuolláičállojuvvon lea šiehtadus Prosedyrer for konultasjoner mellom statlige myndigheter og Sametinget ja dasto lea áddejupmi Ráđđehusa ja Sámedikki gaskka ahte prosedyrat Sámedikki bušeahttamearrideapmái galget čielggaduvvot sierra prosessas.</p>
<p>Nubbi lei dat ahte Ráđđehus álggaha barggu čoavdin dihte sin ášši geat nuppi máilmmesoađi geažil masse oahpu, Stuorradiggi lea mearridan buhtadusortnega soahtemánáide ja buhtadusortnega romániálbmogii ja boarráset oahppováillat sámiide ja kvenaide, geahča stuorradiggedieđáhusa nr 44 (2003-2004) Buhtadusortnet soahtemánáide ja buhtadusortnegat romániálbmogii ja boarraset oahppováillat sámiide.</p>
<p>Nuppi máilmmesoađi dagahan oahppováillat sámiid dilli ja sin buhtadusgáibádus skuvlavázzima massimis orru čielgan. Dán jovkui lea rahppojuvvon vejolašvuohta ohcat šállobuhtadusa. Ortnet</p>
<p>Vuolláičála:    _________________ /_________________ lea boahtán fápmui. Go stáhta lea mieđihan iežas ovddasvástádusa dán áššis, de Sámedikki oaivila mielde berrejit biddjojuvvot resurssat áššemeannudeapmái nu ahte vuordináigi ohcamiid meannudeames ii šatta eahpegovttolaš guhkki. Eiseválddit fertejit álggahit doaibmabijuid maiguin sihkkarastit buhtadusohcamiid meannudeami.</p>
<p>Sámediggi bivdá ráđđehusa mearridit njuolggadusaid Sámeálbmotfoandda váste dikki evttohusa mielde.</p>
<p>Sámediggi evttoha Sámeálbmotfondii čuovvovaš njuolggadusaid:</p>
<p>§ 1 - Foandda namma ja ásaheapmi</p>
<p>Foandda namma lea Sámeálbmotfoanda. Foanda lea ásahuvvon Stuorradikki bušeahttamearrádusa bokte geassemánu 16. b. 2000. Foanda galgá váikkuhit daid vahágiid njulgema maid ovddit áiggiid dáruiduhttinpolitihkka lea dagahan sámi álbmoga giela ja kultuvrra massima ektui.</p>
<p>§ 2 - Foandda ulbmil</p>
<p>Foandda ulbmilin lea álggahit doaibmabijuid maid ulbmilin lea váikkuhit sámegiela ja sámi kultuvrra nannema ja revitaliserema. Foandda ruđaid ii sáhte geavahit individuála buhtadussan.</p>
<p>§ 3 - Foandda kapitála ja buvttadeapmi</p>
<p>Foandda vuođđokapitála lea 75 miljon ruvnno. Foandda sáhttá nannet máiddái earáge ruhtagálduid ruđaiguin.</p>
<p>Foandda ruđat leat biddjojuvvon stáhta kontoloatnan ja reantu lea nugo guhkesáigásaš stáhtaobligašuvnnain. Reanttut addojuvvojit juovlamánu 31. b. juohke jagi ja biddjojuvvojit fondii.</p>
<p>Sámediggi hálddaša foandda buvttadusa doaibmabijuide mat leat namuhuvvon 2. §:s.</p>
<p>§ 4 - Foandda stivra</p>
<p>Sámedikki presideanta lea foandda rievttálaš ovddasteaddji. Sámediggi mearrida gii lea foandda stivra.</p>
<p>§ 5 - Foandda hálddahus ja hálddašeapmi</p>
<p>Sámediggi hálddaša foandda buvddadeami ja dat sáhttá mearridit lagat njuolggadusaid foandda buvttadeami hálddašeapmái.  Mearrádusaid mat leat dahkkojuvvon §4 nuppi cealkaga mielde, sáhttá guoddalit hálddahuslága mearrádusaid mielde, ja dat meannuduvvojit sámelága § 2-12, viđát lađđasa mielde. Sámediggi galgá fievrridit sierra rehketdoalu foandda ruđaid geavaheamis ja dieđihit dan birra jahkedieđáhusastis.</p>
<p>§ 6 – Fápmui boahtin</p>
<p>Dát mearrádusat bohtet fápmui dalán.</p>
<p>Vuolláičála:    _________________ /_________________</p>
<p>Bajásšaddan- ja oahppolávdegotti evttohus</p>
<p>Evttohusat:</p>
<p>Lávdegotti eanetlohku dáiguin miellahtuiguin; NSR:a sámediggejoavku; Synnøve SolbakkenHärkönen, Rita-Alise Porsanger, Berit Anna Gaup, Aili Keskitalo, Åge Nordkild ja Eivind Langås ja Åarjel læstoe lahtu Laila Wilks</p>
<p>§4 Sámedikki presideanta lea foandda rievttálaš ovddasteaddji. Sámedikki dieváščoahkkin mearrida gii lea foandda stivra.</p>
<p>§5  Ođđa álgu Sámediggi hálddaša foandda buvttadeami. Sámedikki dievasčoahkkin mearrida lagat njuolggadusaid foandda buvttadeami hálddašeapmái.</p>
<p>Lávdegotti unnitlohku dáiguin miellahtuiguin: Bargiidbellodaga sámediggejoavku; Jørn Are Gaski, Josef I. Vedhugnes, Per Ivar Henriksen, Inger Jørstad ja Åge B. Pedersen.</p>
<p>§4 Sámedikki presideanta lea foandda rievttálaš ovddasteaddji. Sámedikki doarjjastivra lea foandda stivra.</p>
<p>§5 Ođđa álgu Doarjjastivrra hálddahus Sámedikkis hálddaša foandda buvttadeami. Sámedikki dievasčoahkkin mearrida lagat njuolggadusaid foandda buvttadeami hálddašeapmái.</p>
<p>Lávdegoddi doarju muđui Sámediggeráđi árvalusevttohusa.</p>
<p>III  Jienasteapmi</p>
<p>43 áirasis ledje 39 čoahkis. Jienasteapmi čađahuvvui čuovvovaš vuoru mielde:</p>
<p>Bajásšaddan- ja oahppolávdegotti eanetlogu evttohus mearriduvvui 22 jienain. 17 jienastedje vuostá   Bajásšaddan- ja oahppolávdegotti unnitlogu evttohus hilgojuvvui 23 jienain. 16 jienastedje beali.    Sámediggeráđi evttohus, earret ovddabeali mearriduvvon rievdadusaid, mearriduvvui 34 jienain. 5 jienastedje vuostá.</p>
<p>IV  Beavdegirjelasáhusat</p>
<p>Guovdageainnu Dáloniid Listtu  Isak Mathis O. Hætta beavdegirjelasáhus:</p>
<p>Guovdageainnu Dánoliid Listu vuosttalda ahte Sámediggi váldá atnui sámeálbmotfoandda ovdal go dat sápmelaččat geat masse oahpahusa soađi geažil ožžot buhtadusa, ja dasa lassin fertejit boarrásat beassat searvat foandda njuolggadusaid hábmenbargui.</p>
<p>Vuolláičála:    _________________ /_________________ Boarrásat ledje mielde foandda ásahanabarggus, ja dasto berrejit sii beassat searvat dan geavaheapmái.</p>
<p>Guovdageainnu Dáloniid Listu dovdá ahte jus foanda váldo atnui, de leat rivveme boarrásiin ruđaid.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Synnøve SolbakkenHärkönen, áššejođiheaddji 2  Åge Nordkild  3  Jørn Are Gaski  4  Isak Mathis O. Hætta Synnøve Solbakken-Härkönen   Åge Nordkild   Isak Mathis O. Hætta 5  Jørn Are Gaski Rita-Alise Porsanger   Terje Tretnes   Jørn Are Gaski 6  Ann-Mari Thomassen  7  Per Andersen Bæhr Isak Mathis O. Hætta   Per Andersen Bæhr 8  Per Ivar Henriksen Ann-Mari Thomassen   Per Ivar Henriksen 9  Ole Mathis Hetta  10  Terje Tretnes Isak Mathis O. Hætta   Terje Tretnes 11  Johan Mikkel Sara  12  Per Edvin Varsi Johan Mikkel Sara   Åge Nordilkd   Per Edvin Varsi 13  Inger Jørstad  14  Egil Olli  15  Synnøve SolbakkenHärkönen, áššejođiheaddji  Isak Mathis O. Hætta, čoahkkinortnegii  Ann-Mari Thomassen, čoahkkinortnegii  Egil Olli, čoahkkinortnegii   Jørn Are Gaski, čoahkkinortnegii  Egil Olli, čoahkkinortnegii   Egil Olli, čoahkkinortnegii   Isak Mathis O. Hætta, beavdegirjelasáhus  Josef Vedhugnes, čoahkkinortnegii  Isak Mathis O. Hætta,</p>
<p>Vuolláičála:    _________________ /_________________</p>
<p>čoahkkinortnegii  Åge Nordkild</p>
<p>VI  Sámedikki mearrádus</p>
<p>Sámedikkis ledje mearrádusas áššis 23/02 guokte eavttu go galgá váldit vuostá Sámeálbmotfoandda: Vuosttaš lei ahte stáhta ovttasrráđiid Sámedikkiin álggaha barggu ovddidan dihte ođđa ovttasbargovugiid ja doaibmabijuid sámiide. Ráđđádallanortnet lea dál sajis. Vuolláičállojuvvon lea šiehtadus Prosedyrer for konultasjoner mellom statlige myndigheter og Sametinget ja dasto lea áddejupmi Ráđđehusa ja Sámedikki gaskka ahte prosedyrat Sámedikki bušeahttamearrideapmái galget čielggaduvvot sierra prosessas.</p>
<p>Nubbi lei dat ahte Ráđđehus álggaha barggu čoavdin dihte sin ášši geat nuppi máilmme soađi geažil masse oahpu, Stuorradiggi lea mearridan buhtadusortnega soahtemánáide ja buhtadusortnega romániálbmogii ja boarráset oahppováillat sámiide ja kvenaide, geahča stuorradiggedieđáhusa nr 44 (2003-2004) Buhtadusortnet soahtemánáide ja buhtadusortnegat romániálbmogii ja boarraset oahppováillat sámiide.</p>
<p>Nuppi máilmmesoađi dagahan oahppováillat sámiid dilli ja sin buhtadusgáibádus skuvlavázzima massimis orru čielgan. Dán jovkui lea rahppojuvvon vejolašvuohta ohcat šállobuhtadusa. Ortnet lea boahtán fápmui. Go stáhta lea mieđihan iežas ovddasvástádusa dán áššis, de Sámedikki oaivila mielde berrejit biddjojuvvot resurssat áššemeannudeapmái nu ahte vuordináigi ohcamiid meannudeames ii šatta eahpegovttolaš guhkki. Eiseválddit fertejit álggahit doaibmabijuid maiguin sihkkarastit buhtadusohcamiid meannudeami.</p>
<p>Sámediggi bivdá ráđđehusa mearridit njuolggadusaid Sámeálbmotfoandda váste dikki evttohusa mielde.</p>
<p>Sámediggi evttoha Sámeálbmotfondii čuovvovaš njuolggadusaid:</p>
<p>§ 1 - Foandda namma ja ásaheapmi</p>
<p>Foandda namma lea Sámeálbmotfoanda. Foanda lea ásahuvvon Stuorradikki bušeahttamearrádusa bokte geassemánu 16. b. 2000. Foanda galgá váikkuhit daid vahágiid njulgema maid ovddit áiggiid dáruiduhttinpolitihkka lea dagahan sámi álbmoga giela ja kultuvrra massima ektui.</p>
<p>§ 2 - Foandda ulbmil</p>
<p>Foandda ulbmilin lea álggahit doaibmabijuid maid ulbmilin lea váikkuhit sámegiela ja sámi kultuvrra nannema ja revitaliserema. Foandda ruđaid ii sáhte geavahit individuála buhtadussan.</p>
<p>§ 3 - Foandda kapitála ja buvttadeapmi</p>
<p>Foandda vuođđokapitála lea 75 miljon ruvnno. Foandda ferte sáhttit nannet máiddái earáge ruhtagálduid ruđaiguin.</p>
<p>Foandda ruđat leat biddjojuvvon stáhta kontoloatnan ja reantu lea nugo guhkesáigásaš stáhtaobligašuvnnain. Reanttut addojuvvojit juovlamánu 31. b. juohke jagi ja biddjojuvvojit fondii.</p>
<p>Vuolláičála:    _________________ /_________________</p>
<p>Sámediggi hálddaša foandda buvttadusa doaibmabijuide mat leat namuhuvvon §:s 2.</p>
<p>§ 4 - Foandda stivra</p>
<p>Sámedikki presideanta lea foandda rievttálaš ovddasteaddji. Sámedikki dievaščoahkkin mearrida gii lea foandda stivra.</p>
<p>§ 5 - Foandda hálddahus ja hálddašeapmi</p>
<p>Sámediggi hálddaša foandda buvttadeami. Sámedikki dievasčoahkkin mearrida lagat njuolggadusaid foandda buvttadeami hálddašeapmái.  Mearrádusaid mat leat dahkkojuvvon §4 nuppi cealkaga mielde, sáhttá guoddalit hálddahuslága mearrádusaid mielde, ja dat meannuduvvojit sámelága § 2-12, viđát lađđasa mielde.</p>
<p>Sámediggi galgá fievrridit sierra rehketdoalu foandda ruđaid geavaheamis ja dieđihit dan birra jahkedieđáhusastis.</p>
<p>§ 6 – Fápmui boahtin</p>
<p>Dát mearrádusat bohtet fápmui dalán.</p>
<p>Ášši meannudeapmi loahpahuvvui 01.03.06 dii. 12.30.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 08/06 Finnmárkku fylkkagieldda ja Sámedikki ovttasbargošiehtadus</p>
<p>Arkiiváššenr.. 04/522006 / 25 - 58</p>
<p xml:lang="est">Meannudemit</p>
<p>Politikalaš dássi Beavi Áššenr.</p>
<p>Sámediggeráđđi 03.01.06 R 116/05 Ealáhus- ja kulturlávdegoddi 14.-17.02.06  02/06 Sámedikki dievasčoahkkin 28.02. - 03.03.06</p>
<p xml:lang="vep">008/06</p>
<p>Ášši meannudeapmi álggahuvvui gaskavahkku njukčamánu 01.b.2006 dii. 15.20.</p>
<p>I  Mildosat</p>
<p>Nr.   Beaivi Geas/Geasa Tihttal</p>
<p xml:lang="nob">13.12.05 Sámediggeráđđi R 116/05   24.11.05  Statusrapport for samarbeidsavtalen mellom Sametinget og Finnmark fylkeskommune pr. 24.11.05</p>
<p>II  Evttohusat ja mearkašumit</p>
<p>Sámediggeráđi mearrádus lávdegoddái:</p>
<p>Šiehtadusa vuođđu</p>
<p>Norgga Sámediggi ja Finnmárkku fylkkagielda oaivvildit ovttamielalaččat ahte:</p>
<p>Sápmelaččat lea álbmot mas lea oktasaš historjá, kultuvra, giella ja árbevierut    Finnmárkku fylkkas lea ollu guovlluin sámi ássan   Áššeoasálaččaid mielas lea deaŧalaš láhčit dili sámi kulturdoaimmaide dainna lágiin ahte dat váikkuha sápmelaččaid ja muđui álbmoga dihtomielalašvuođa nannema   Áššeoasálaččain lea ovddasvástádus Finnmárkku servodaga ovddideames   Erenoamáš dárbu lea ovttasbargat sámediggeplána ja fylkkaplána deaŧalaš ulbmiliid ollašuhttima geažil   Dárbu lea maiddái ovttasbargat riikka eiseváldiid, guovllu ja báikkálaš stáhtalaš eiseváldiid ja Finnmárkku suohkaniid ektui</p>
<p>Vuolláičála:    _________________ /_________________</p>
<p>Davviguovllut leat girjás, ceavzilis ja boahtteáigásaš servodagat gos sihke mearra- ja eanaresurssat leat vuođđun bieđgguid ássamii ja kultuvrralaš girjáivuhtii   Áššeoasálaččaide lea davviguovlluid eamiálbmotberoštumiid ovddideapmi guovddáš hástalussan   Fylkkagieldda ođđa rolla guovllupolitihkalaš oasálažžan mielddisbuktá dárbbu ođasmahttit ja ovddidit ovttasbarggu giella-, kultuvra- ja ekonomiijasurggiin, politihkalaččat ja hálddahuslaččat   Biras ja dásseárvu galget ollislaččat leat vuođđun dain doaimmain mat álggahuvvojit</p>
<p>Šiehtadusa mihttomearri</p>
<p>Nannet ja čalmmustahttit sámi kultuvrra, giela ja servodateallima.</p>
<p>Šiehtadusa ulbmil</p>
<p>Nannet fylkkagieldda ja Sámedikki gaskasaš ovttasbarggu Formaliseret dan ovttasbarggu mii fylkkagieldda ja Sámedikki gaskka juo lea Ovdánahttit ovttasbarggu guoskat maiddái ođđa surggiide dalle go áššeoasálaččat ovttamielalaččat oaivvildit ahte ovttasbargu lea dárbbašlaš Čavgadeappot geatnegahttit goappašiid organisašuvnnaid ovttasráđiid bargat Nannet fylkka guovlluguovdásaš ovdánahttinbarggu Oččodit eanet bissovaš čoahkkananvejolašvuođaid Buorebut oahpásmuvvat, sihke politihkalaččat ja hálddahuslaččat Álkibut mihtidit bohtosiid fylkkaplána ja Sámediggeplána ektui</p>
<p>1. artihkal – Ovttasbarggu hápmi</p>
<p>Dát šiehtaduvvon ovttasbargu lea eaktodáhtolaš guovtti ovttaárvosaš áššeoasálačča gaskka. Šiehtadus ii galgga heađuštit dakkár ovttasbarggu mii ii leat namuhuvvon dán šiehtadusas.</p>
<p>2. artihkal – Čuovvoleapmi ja raporteren</p>
<p>Sámediggepresideantta ja fylkkasátnejođiheaddji gaskka dollojuvvojit jahkásaš čoahkkimat. Čoahkkimiid ulbmilin lea raporteren, ovttasbargu ja oktiiheiveheapmi. Sámediggái ja fylkkadiggái addojuvvojit dieđut dan birra movt šiehtadus čađahuvvo. Hálddahusat deaivvadit dávjá árvvoštallat movt šiehtadus čuovvoluvvo.</p>
<p>3. artihkal – Lágalašvuohta ja rievdadusat</p>
<p>Dát šiehtadus boahtá fápmui go fylkkadiggi geassemánu 2003:s ja Sámediggi čakčamánu 2003:s leat dohkkehan šiehtadusa. Šiehtadusa sáhttet duššefal dát áššeoasálaččat rievdadit. Fylkkadikki ja Sámedikki dievasčoahkkima eanetlohku ferte mieđihit rievdademiide.</p>
<p>Goabbá ge áššeoasálaš sáhttá eretcealkit šiehtadusa go dan birra dieđihuvvo unnimusat 6 mánu ovdal.</p>
<p>4. artihkal – Eamiálbmotguovlu ja rámmaeavttut</p>
<p>Áššeoasálaččat áigot álggahit ovttasbargoprošeavtta mas jurddan lea ovddidit eamiálbmotguovllu. Ovttasbarggu vuođđun galgá leat lagasvuođa- ja sorjjasvuođaprinsihppa.</p>
<p>Áššeoasálaččat áigot áŋgiruššat birgehit oppalašguollehivvodaga oktasaš opmodahkan ja áŋgiruššat ovddidit bistevaš guollehálddašeami mas ulbmilin lea máhcahit Finnmárkku historjjálaš guollevuoigatvuođaid.</p>
<p>Vuolláičála:    _________________ /_________________ Áššeoasálaččat ovttasbarget áššiin mat guoskkahit oktasaš almmolaš rámmaeavttuid ja váldopolitihka mii lea deaŧalaš positiiva guovlluguovdásaš ovdánahttimis Finnmárkkus. Dán barggus lea sohkabealperspektiiva guovddážis. Ulbmil lea gávdnat eanet guovlluguovdásaš čovdosiid stáhta sektorpolitihka hálddašeamis, buoret guovlluguovdásaččat heivehuvvon ealáhuspolitihka ja buori sámi ealáhusheiveheami.</p>
<p>Finnmárkku fylkkagielda galgá ovttas Sámedikkiin Finnmárkku suohkaniid deaivvadettiin oččodit ovttasbarggu mainna ovdánahttá ja álggaha oktasaš sámepolitihkalaš ulbmiliid.</p>
<p>5. artihkal – Guovlluguovdásaš plánen ja areálahálddašeapmi</p>
<p>Sámediggi oassálastá Finnmárkku fylkkagieldda fylkkaplána, guovlluguovdásaš ovddidanprográmma (ROP) ja eará áigeguovdilis plánaid proseassain ja čađahemiin. Áššeoasálaččat leat ovttaoaivilis das ahte sámi servodagaid ovddideapmi galgá leat integrerejuvvon oassin dán ovttasbarggus. Áššeoasálaččat áigot ovddidit sohkabealperspektiivva dán plánemis ja čalmmustahttit sohkabealperspektiivva buot plánain ja čielggademiin.</p>
<p>Guovlluguovdásaš ovddidanprográmma (ROP) galgá geatnegahttit áššeoasálaččaid. Šiehtadusbealit galget ovttamielalašvuođa oččodettiin guorahallat ROP politihkalaš dásis, ovdal go ROP ovddiduvvo Finnmárkku fylkkalávdegotti mearrideapmái. Áššeoasálaččat galget jahkásaččat juolludit ruđa ROP` doaimmaid čađaheapmái.</p>
<p>Sámediggi doallá ovttasbargočoahkkimiid Finnmárkku fylkkagielddain juohke njealját jagi fylkkaplána váldorevišuvnna oktavuođas. Finnmárkku fylkkagielda galgá ovttasráđiid Sámedikkiin ovttaiduhttit eamiálbmotperspektiivva fylkkaplánemis, guovlluguovdásaš plánemis ja areálahálddašeamis. Sámediggi áigu aktiivvalaččat searvat dán bargui.</p>
<p>Áššeoasálaččat áigot ovddidit buoret oktavuođaid ja ovttasbarggu oktilaš areálahálddašeamis ja suohkanareálaplánemis dalle go áššeoasálaččain leat oktasaš beroštumit. Sámediggi searvá Arealplanforum:ii. Áššeoasálaččat áigot ovttasbargat guovlluguovdásaš njuolggadusaid ráhkadeamis fylkka areálageavaheami ja -suodjaleami oktavuođas.</p>
<p>6. artihkal – Ealáhusovdánahttin</p>
<p>Áššeoasálaččat áigot ovttasráđiid ovdánahttit, čalmmustuhttit ja konkretiseret sámi ealáhuspolitihka. Guktii jagis dollojuvvojit hálddahuslaš ovttasbargočoahkkimat main ulbmil lea lonohallat vásáhusaid ja bargat konkrehta čovdosiiguin. Áššeoasálaččat fuolahit čoahkkimiid plánema ja gohččumiid vurrolaga.</p>
<p>Áššeoasálaččaid mielas lea deaŧalaš láhčit dili smávvaskáladoaimmaide Finnmárkku iešguđet geográfalaš guovlluin. Dállodoallu ekonomalaš buvttadusdoaibman eallá ain guovllus. Áššeoasálaččat áigot ovttasráđiid áŋgiruššat buoridit guovllu doaibmabijuid vai buorebut dustejit smávvaskáladoaimmaid ja kultuvrralaš ealáhusaid.</p>
<p>Áššeoasálaččat áigot ovttamielalaččat ovdánahttit duoji ceavzilis sámi ealáhussan.</p>
<p>Áššeoasálaččat áigot ovttasbargat sámi kultuvrra geavaheami ektui mátkeealáhusoktavuođain. Deaŧalaš lea ahte kultuvra mii gaskkustuvvo mátkeealáhusoktavuođain lea albma ja buorredohkálaš ja mas etihkalaččat lea dássi ja čuovvu sámi beroštumiid, norpmaid ja vieruid.</p>
<p>Áššeoasálaččat áigot oččodit lagasvuođa- ja sorjjasvuođaprinsihpa mearraresursabivddu hálddašeapmái.</p>
<p>Vuolláičála:    _________________ /_________________ Áššeoasálaččat geahččalit oktiiheivehit oktasaš guolástuspolitihka, erenoamážit ovddiduvvo dát bargu norgga-ruošša guolástuskommišuvnnas gos davvinorgga fylkkagielddain lea oktasaš ovddasteaddji ja regulerenráđis gos Sámedikkis lea ovddasteaddji.</p>
<p>Áššeoasálaččat leat ovttaoaivilis das ahte Sis-Finnmárkku Ovddidanovttastupmi (Utviklingsselskapet for Indre Finnmark) galgá leat aktiivvalaš gaskaoapmin Sis-Finnmárkku ealáhuseallima ovdánahttimis.</p>
<p>7. artihkal – Riikkaidgaskasaš oktavuođat ja Barentsovttasbargu</p>
<p>Áššeoasálaččat ovddidit iežaset beroštumiid riikkaidgaskasaš forain, earret eará EO` INTERREG-prográmmain ja davviriikkalaš dimenšuvnnain, bilaterála barggus mii doaimmahuvvo ovttasráđiid oarjedavvi-Ruoššain, Davvikalohttaovttasbarggus ja Suoma rádjaguovllu ovttasbarggus. Doaimmat sáhttet earret eará konkretiserejuvvot Barentsprográmma, Barentseamiálbmotprográmma, fylkkaplána, guovlluguovdásaš ovddidanprográmma (ROP) ja eará áigeguovdilis prográmmaid ja prošeavttaid ođđasis árvvoštallamis.</p>
<p>Áššeoasálaččat leat ovttamielalaččat ovttasbargat Barentsguovllu oktasaš beroštumiid guovdu ja deattuhit Barentsovttasbarggu eamiálbmotperspektiivva. Čuovvovaš bealit berrejit oktasaččat deattuhuvvot ovttasbarggadettiin: Biras- ja resursagoziheapmi, mearraresurssaid hálddašeapmi, dás erenoamážit guollefitnodagat, eamiálbmogiid gielat, vuoigatvuođat, ealáhusovdánahttin ja infrastruktuvrra huksen.</p>
<p>8. artihkal – Museat</p>
<p>Áššeoasálaččat galget nannet Finnmárkku fylkka sámi museaid duođaštandoaimma, nannema ja gaskkusteami sámi kulturhistorjjá olis. Sámedikkis lea našuvnnalaš ovddasvástádus sámi museaid doaibmadoarjagiin. Finnmárkku fylkkagielddas lea oppalaš ovddasvástádus sámi museain ja galgá danne jahkásaččat juolludit guovlluguovdásaš doaibmadoarjaga maiddái sámi museadoaimmaide.</p>
<p>Áššeoasálaččat galget doarjut museaidgaskasaš ovttasbarggu Sámedikki ja fylkkagieldda hálddašanovddasvástádusa bokte, ja earret eará álggahit fierpmádatovttasbarggu.</p>
<p>9. artihkal – Kulturmuitosuodjaleapmi</p>
<p>Áššeoasálaččat galget álggahit čielgaset ovttasbarggu kulturmuittuid hálddašeamis kulturmuitolága olis, vrd kulturmuitolága njuolggadusaid § 3 Ovttasbargogeatnegasvuohta. Ovttasbarggu vuođđun galgá leat goabbatbeallásaš doahttaleapmi, fágalaš lonohallan ja geavatlaš heiveheapmi.</p>
<p>Oktasaš ulbmilin lea olahit buoret fágalaš bargojuogu kulturmuitosuodjaleamis.</p>
<p>Áššeoasálaččat galget ovttas ovdánahttit fylkka kulturmuittuid ja kulturbirrasa várás oktasaš suodjalan- ja hálddašanplána. Sihke Fylkkadiggi ja Sámediggi galget dohkkehit dán kulturmuitoplána.</p>
<p>Áššeoasálaččat geatnegahttojuvvojit doallat jahkásaš ovttasbargočoahkkimiid ossodatjođiheaddjedásis. Diehtojuohkin ja áššemeannudeddjiid ovttasbargomállet galget geahččaluvvot buoriduvvot.</p>
<p>Vuolláičála:    _________________ /_________________</p>
<p>10. artihkal – Kulturovttasbargu</p>
<p>Áššeoasálaččat geatnegahttojuvvojit nannet ja viidáset ovddidit Finnmárkku sámi kultuvrra. Vuotna- ja riddoguovlluid sámi kultuvra ja nuortasámiid kultuvra galgá erenoamážit deattuhuvvot.</p>
<p>Áššeoasálaččat nannejit kultursuorggi hálddahuslaš dási oktavuođa fásta jahkásaš čoahkkimiid bokte.</p>
<p>11. artihkal – Musihkka</p>
<p>Áššeoasálaččat galget geahččalit heivehit ja ovdánahttit Musikk i Finnmark sámi musihkkagaskkusteami. Sámediggi ja Finnmárkku fylkkagielda leat ovttaoaivilis das ahte guovlluguovdásaš oassi juogaduvvo nu ahte goappáge oassi lea 50 %.</p>
<p>Áššeoasálaččat barget aktiivvalaččat Etnomusihkkaguovddáža ásahemiin ja juoigama gaskkustemiin Finnmárkku skuvllain.</p>
<p>12. artihkal – Govvadáidda ja duodji</p>
<p>Sámediggi bisuha sámi govvadáidaga ja duoji oastinortnega.</p>
<p>Sámediggi ja Finnmárkku fylkkagielda ovdánahttet sámi dáiddamusea álggaheami oktasaš strategiijja. Man oktavuođas museai biddjojuvvo earret eará ostojuvvon dáidda.</p>
<p>Áššeoasálaččat oassálastet ja áŋgiruššet nannet Kárášjoga Sámi dáiddaguovddáža doaimma ja ovdánahttima ruhtadeami, earret eará dárbbašlaš IKT-čovdosiiguin.</p>
<p>13. artihkal – Teáhter/Lávdedáidda</p>
<p>Áššeoasálaččat fuolahit sámi teáhterdoaimma ja lávdedáidaga áimmahuššama Finnmárkku Lávdedáiddaplána 2003-2006 ráhkadeami oktavuođas.</p>
<p>Áššeoasálaččat ohcet ovttas strategiijjaid movt ovdánahttit Finnmárkku lávdedáidaga, dása gullá maiddái movt viidáset ovdánahttit Beaivváš Sámi Teáhtera sámi álbmoteáhterin.</p>
<p>Áššeoasálaččat áŋgiruššet sámi amatorateáhterdoaimma dili láhčimiin, erenoamážit mánáide ja nuoraide.</p>
<p>14. artihkal – Festiválat</p>
<p>Áššeoasálaččat áigot oččodit Finnmárkku sámi festiválaide searveruhtadeami, omd. Sámi Musihkkafestiválii Guovdageainnus ja Kárášjoga Beassášfestiválii, ja maiddái eará sámi/eamiálbmot festiválaide.</p>
<p>Áššeoasálaččaid mielas lea deaŧalaš ahte maiddái fylkka eará festiválaide heivehuvvojit sámi bealit.</p>
<p>15. artihkal – Mánát ja nuorat</p>
<p>Áššeoasálaččat ovttasbarget mánáid ja nuoraid doaimmaid, prošeavttaid ja aktivitehtaid sisdoalu ovdánahttimiin vai sámi giella ja kultuvra ja máŋggakultuvrralaš perspektiiva buorebut leat mielde, erenoamážit Kultuvrralaš Skuvlalávkka ja Nuoraid Kulturdoaluid oktavuođas.</p>
<p>Vuolláičála:    _________________ /_________________</p>
<p>16. artihkal – Valáštallan</p>
<p>Sámediggi ja Finnmárkku fylkkagielda áigot bargat dan ala ahte sámi valáštallanrusttegat biddjojuvvojit speallanruhtaortnegii.</p>
<p>17. artihkal – Kulturguovddážat</p>
<p>Sámediggi áigu ain addit doaibmadoarjaga Billávuona Mearrasámi gelbbolašvuođaguovddážii. Áššeoasálaččat dáhttot nannet guovddáža doaimma.</p>
<p>18. artihkal – Filbma</p>
<p>Áššeoasálaččat áigot nannet sámi filbmarámmaeavttuid ja láhčit dili vai sámi filbmabuvttadeapmi šattašii ceavzilis ealáhussan.</p>
<p>Áššeoasálaččat áigot leat mielde nannemin Sámi Filbmafestivála šaddáma jahkásaš festiválan. Áššeoasálaččat áigot viidáset ovddidit sámi filbmabargiid ja Davvinorgga filbmaguovddáža (Honnesvágis) ovttasbarggu.</p>
<p>19. artihkal – Sámi álbmotbeaivi</p>
<p>Guovvamánu 6. beaivi lea šaddan virggálaš leavgabeaivin. Áššeoasálaččat ávžžuhit buot almmolaš instánssaid čalmmustahttit dán beaivvi.</p>
<p>20. artihkal – Girjerádjodoaibma</p>
<p>Áššeoasálaččat galget lonohallat dieđuid ja bagadeami, searvat fágalaš girjerádjodoaimmaid čoahkkanemiide ja ovttasbargat kurssaid ja eará oahpahusdoaimmaid oktavuođas sámi girjjálašvuođas, kultuvrras ja girjerádjobálvalusas mat čađahuvvojit Finnmárkku skuvla- ja álbmotgirjerádjobargiid váste.</p>
<p>21.  artihkal – Sámegiella</p>
<p>Finnmárkku fylkkagielda geatnegahttojuvvo čuovvolit doaimmaid mat leat ovddiduvvon <span type="quote">"Finnmárkku fylkkagieldda sámegielgelbbolašvuođa ovdánahttima doaibmaplánas 2001-2005"</span>. Áššeoasálaččat galget searvat hálddašanguovllu suohkaniid giellaforumii <span type="quote" xml:lang="smj">"Giellagiella"</span>.</p>
<p>Sámediggi áigu ain juolludit guovttegielalašvuođaruđaid Finnmárkku fylkkagildii ja doarju aktiivvalaččat Finnmárkku fylkkagieldda barggu sámi giellaovdánahttimiin. Guorahallančoahkkimat hálddahusdásis galget jahkásaččat dollojuvvot, main earret eará čuovvovaš bušeahttajagi ruhtadárbu gieđahallojuvvo.</p>
<p>Sámediggi áigu ain addit vuođđodoarjaga Sámi giella- ja kulturguovddážii Porsáŋggus, Sámi giellaguovddážii Deanus ja Issát Sába-guovddážii Unjárggas. Finnmárkku fylkkagielda dievasmahttá Sámedikki vuođđodoarjaga Finnmárkku sámi giellaguovddážiidda.</p>
<p>Áššeoasálaččat dáhtošedje eanet doaibmi sámi giellaguovddážiid. Áššeoasálaččat áigot neavvut ja bagadallat suohkaniid/guovlluid mat dáhttot bargat sámegielain.</p>
<p>Áššeoasálaččat galget movttiidahttit Finnmárkku suohkaniid ja guovllu stáhtaossodagaid vuoruhit sámegiela maiddái earret Sámelága giellanjuolggadusaid unnimusmearrádusaid.</p>
<p>Vuolláičála:    _________________ /_________________</p>
<p>22.  artihkal – Sámi báikenamat</p>
<p>Áššeoasálaččat ovttasbarget dainna ulbmiliin ahte eanet sámi báikenamat normerejuvvojit, dohkkehuvvojit ja geavahuvvojit almmolaš oktavuođain.</p>
<p>23. artihkal – Oahpahus</p>
<p>Áššeoasálaččat áigot doarjut dan ahte joatkkaskuvlla oahpahus heivehuvvo sámi ohppiide. Dasto galget áššeoasálaččat lonohallat dieđuid ja bagadallat, searvat áigeguovdilis fágalaš skuvlačoahkkanemiide ja ovttasbargat kurssaid ja eará doaimmaid dáfus joatkkaoahpahusa oktavuođas. Áššeoasálaččat galget gaskaneaset juohkit dieđuid iešguđet doarjjaortnegiid ja oahpponeavvuid birra.</p>
<p>Finnmárkku fylkkagieldda ja Sámedikki áigumuššan lea doallat unnimusat ovtta oktasaš plánenčoahkkima jahkásaččat.</p>
<p>Finnmárkku fylkkagielda ja Sámediggi servet plánenbargui joatkkaoahpahusa olis.</p>
<p>Go áššeoasálaččat meannudit áššiid mat gusket joatkkaoahpahussii ja rávisolbmuid oahpahussii, de leat áššeoasálaččat lunddolaš gulaskuddaninstánsan nubbi nubbái.</p>
<p>Finnmárkku fylkkagielda ja Sámediggi galget ovttasráđiid heivehit dili nu ahte fitnodagat váldet ovddasvástádusa duodjefidnoohppiin ja maiddái ovttasráđiid rekruterejit fidnoohppiid fágii.</p>
<p>Finnmárkku fylkkagielda galgá ovttasbargat sámi nuoraid čuovvolanbálvalusa hárrái.</p>
<p>24. artihkal – Dearvvašvuođa- ja sosiálabálvalusat</p>
<p>Áššeoasálaččaid oktavuohta spesialistadearvvašvuođabálvalussii lea áittardanrolla. Dát seamma guoská mánáidsuodjalussii, gárrensuodjalussii ja bearašsuodjalussii. Sámedikkis ja Finnmárkku fylkkagielddas leat goappásge sierralágan ovttasbargovuogit Dearvvašvuohta Finnmárkku ja Dearvvašvuohta Davvin ektui. Šiehtadusbealit galget ovttasbargat ja ovttas doaibmat dan ektui ahte bidjat sámi dearvvašvuođaáššiid beaiveortnegii dakko gokko dat lea lunddolaš.</p>
<p>25. artihkal – Bátnedearvvašvuohta</p>
<p>Áššeoasálaččat álggahit ovttasbarggu man ulbmilin lea rekruteret bátnedoavttirstudenttaid ja eará bargiid sámi suohkaniid bátnedikšunbálvalussii. Erenoamáš deaŧalaš lea rekruteret sámegielat bátnedearvvašvuođa bargiid.</p>
<p>26. artihkal – Gelbbolašvuohta, hospiteren ja máhtolašvuođa lonohallan</p>
<p>Áššeoasálaččat álggahit hospiterenortnega Finnmárkku fylkkagieldda ja Sámedikki bargiid gaskka ja váste. Dán galledeami galget goappašat bealit ja ieš bargi beassat dohkkehit. Lágideaddjiásahus veahkeha gávdnat orrunsaji. Fásta bargoaddis lea ovddasvástádus bálkká ja eará goluid máksimis, ja das lea maiddái bargoaddiovddasvástádus.</p>
<p>Áššeoasálaččat áigot dán šiehtadusa ovttasbarggu bokte ja eará vugiid bokte buoridit politihkkáriid ja bargiid máhtolašvuođa ja gelbbolašvuođa goappašiin ásahusain. Áššeoasálaččat galledit fylkkadiggečoahkkanemiid/sámediggečoahkkanemiid unnimusat oktii jagis politihkalaš ja/dahje hálddahuslaš dásis. Áššeoasálaččat leat ovttaoaivilis searválaga heivehit galledeami sihke geavatlaččat ja fágalaččat.</p>
<p>Vuolláičála:    _________________ /_________________</p>
<p>27. artihkal – Oastinortnetšiehtadus</p>
<p>Sámediggi ja Finnmárkku fylkkagielda leat dohkkehan oastinovttasbargošiehtadusa mii gusto 01.04.2003 rájes. Šiehtadusa mielde searvá Sámediggi daid oastinšiehtadusasaide mat fylkkagielddas leat. Šiehtadusa áigumuššan lea ávkkástallat goappašiid oastingeasuiguin, gelbbolašvuođain ja resursaiguin, ja doarjut goabbatbeallásaš gelbbolašvuođahuksema ja ahte oahpásmuvvat buorebut nubbi nubbái. Go ođđa šiehtadusat dahkkojit vuovdaleaddjiiguin, de galgá Sámediggi ja Finnmárkku fylkkadiggi čálalaččat soahpat movt ovddidit ovttasbarggu ođđa surggiide.</p>
<p>28. artihkal – Diehtojuohkinlonuhallan</p>
<p>Áššeoasálaččain lea oktasaš ovddasvástádus ahte álbmogis ja almmolaš ásahusain Finnmárkku fylkkas leat dieđut ja máhtolašvuohta sámi áššiid birra. Oasálaččat áigot gaskkustit lunddolaš dieđuid neahttasiidduineaset ja eará láhkai. Diehtojuohkima ferte nu bures go vejolaš gaskkustit maiddái sámegillii.</p>
<p>Sámediggi galgá addit dieđuid neahttabáikkiin ja diehtojuohkinilduin Finnmárkku fylkkagieldda sámi áššiid barggu birra.</p>
<p>Finnmárkku fylkkagielda ja Sámediggi áigot ovttasbargguin juohkit dieđuid Sámedikki, sámi jienastuslogu ja sámediggeválgga birra bargiide, ohppiide ja ássiide Finnmárkkus. Dán lágan dieđut galget gávdnot fylkkagieldda neahttabáikkiin ja diehtojuohkinilduin álbmoga várás fylkkagielddalaš ásahusain. Sámediggi galgá fuolahit ahte Finnmárkku fylkkagielddas leat diehtojuohkinávdnasat Sámedikki, sámi jienastuslogu ja sámediggeválgga birra, ja dasto juohkit dieđuid ja bagadit dárbbu mielde.</p>
<p>Eáláhus- ja kulturlávdegotti árvalus:</p>
<p>Mearkkašumit</p>
<p>Olles lávdegoddi, lahttut Tor Mikalsen, Susanne Amalie Andearsen, Klemet Erland Hætta, Miriam Paulsen, Jarle jonassen og Martin Urheim, Norgga sámiid riikasearvi, Marianne Balto Henriksen, Henrik Eriksen, Knut Store, Bjarne Store-Jakobsen, Per Edvind Varsi, Bargiidbellodaga sámediggejoavku, Olaf Eliassen, Guovddášbellodat ja Per Andersen Bæhr, Guovdageainnu johttisámelisttu</p>
<p>ahte Finnmárkku fylkkasuohkana ja Sámedikki gaskasaš šiehtadus lea buorre ovttasdoaibmanreaidun sihke politihkalaččat ja hálddahuslaččat, ja lea ávkkálaš ođđahutkkus almmolaš hálddašeamis. Šiehtadus lea doaibman 2 jagi ja bealit leat ođđasis soahpan šiehtadusteavstta. Lávdegoddi háliida buktit mearkkašumiid šiehtadussii ja dan čađaheapmái dán rádjai, ja dan láhkai doarjut šiehtadusa čađaheami ja buktit ovttohusaid maid sáhttá árvvoštallat boahtte ođasmahttimis.</p>
<p>Olles lávdegoddi oaivvilda ahte berre árvvoštallat šiehtdustekstii dakkár indikáhtoriid, maiguin buorebut mihtidit bohtosiid. Šiehtadusa vuoigŋa ja konkrehta sisdoallu berre leat árjjaleabbo daid áššiid ektui mat váldojuvvojit ovdan, ja čujuhit daid bohtosiid maid lea áigumuš ollašuhttit ja maid lea vejolaš mihtidit. Ovdamearkka dihtii berre šiehtadusa váldoulbmil ahte “galgá nannet ja oainnusindahkat sámi kultuvrra, giela ja servodateallima“, rievdaduvvot nu ahte ulbmil heivehuvvo buorebut boahtteáiggi ovddideapmái.</p>
<p>Vuolláičála:    _________________ /_________________ Olles lávdegoddi dohkkeha ahte šiehtadusbealit deattuhit váikkuhangaskaomiideaset eišguđetláhkai. Dat mearkkaša ahte juohke čuoggás sáhttet bohciidit erohusat beliid árjjaid gaskkas almmá dan haga ahte bealit vuoruhit vulos áŋgiruššansuorggi. Dattetge lea olles lávdegotti oaivil ahte bealit berrejit geahččalit ollašuhttit šiehtadusa konkrehta čuoggáid, dahje sihkkut čuoggá jus ii leat vejolaš dan čađahit.</p>
<p>Ovdamearkan sáhttá namuhit ahte Finnmárkku fylkkagielda 21. artihkkalis lea geatnegahtton <span type="quote">“lasihit Sámedikki vuođđodoarjaga sámi giellaguovddážiidda Finnmárkkus”</span>, vaikke vel dát ii leat čađahuvvon geavadis dan guovtti jagis go šiehtadus lea doaibman. Dát ii leat buorre. Olles lávdegoddi oaivvilda maiddái ahte Álttá Siida boahtte ođasmahttimis berre leat mielde daid Finnmárkku gielddaguovddážiid gaskkas, mat namuhuvvojit 21. artihkkalis.</p>
<p>Olles lávdegoddi oaivvilda ahte berre viiddidit searvevuođamálle dainna lágiin ahte sámi gelbbolašvuođabirrasat váldojuvvojit árjjalaččat mielde Regionalt Utviklingsprogram (RUP) bargui ja ahte dat šaddet RUP-searvevuođa lahttun. Viidáseappot berre fylkkaplána barggus geahčadit mo sámi sámi gelbbolašvuođabirrasiid sáhtášii vuogádatlaččat buorebut váldit mielde bargui.  Sámedikkis ja Finnmárkku fylkkagielddas lea oktasaš ovddasvástádus servodatovddideamis Finnmárkkus. Danne lea árjjalaš ovttasbargu plánaráhkadeamis erenoamáš deaŧalaš vai juksá servodatovddideami ulbmiliid. Bealit berrejit digaštallat ja álggahit ovttasbarggu eará áššáiguoski plánaid rahkadeami oktavuođas.  Muđui doarju lávdegoddi Sámediggeráđi árvalusa.</p>
<p>III  Jienasteapmi</p>
<p>43 áirasis ledje 35 čoahkis. Jienasteapmi čađahuvvui čuovvovaš vuoru mielde:</p>
<p>Sámediggeráđi evttohus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Marianne Balto Henriksen, áššejođiheaddji Magnhild Mathisen</p>
<p xml:lang="nob">Olaf Eliassen</p>
<p xml:lang="sma">Jarle Jonassen</p>
<p xml:lang="nno">Per Edvin Varsi Jarle Jonassen</p>
<p xml:lang="nob">Marianne Balto Henriksen,</p>
<p>Vuolláičála:    _________________ /_________________</p>
<p>6  áššejođiheaddji</p>
<p>VI  Sámedikki mearrádus</p>
<p>Šiehtadusa vuođđu</p>
<p>Norgga Sámediggi ja Finnmárkku fylkkagielda oaivvildit ovttami elalaččat ahte:</p>
<p>Sápmelaččat lea álbmot mas lea oktasaš historjá, kultuvra, giella ja árbevierut    Finnmárkku fylkkas lea ollu guovlluin sámi ássan   Áššeoasálaččaid mielas lea deaŧalaš láhčit dili sámi kulturdoaimmaide dainna lágiin ahte dat váikkuha sápmelaččaid ja muđui álbmoga dihtomielalašvuođa nannema   Áššeoasálaččain lea ovddasvástádus Finnmárkku servodaga ovddideames   Erenoamáš dárbu lea ovttasbargat sámediggeplána ja fylkkaplána deaŧalaš ulbmiliid ollašuhttima geažil   Dárbu lea maiddái ovttasbargat riikka eiseváldiid, guovllu ja báikkálaš stáhtalaš eiseváldiid ja Finnmárkku suohkaniid ektui   Davviguovllut leat girjás, ceavzilis ja boahtteáigásaš servodagat gos sihke mearra- ja eanaresurssat leat vuođđun bieđgguid ássamii ja kultuvrralaš girjáivuhtii   Áššeoasálaččaide lea davviguovlluid eamiálbmotberoštumiid ovddideapmi guovddáš hástalussan   Fylkkagieldda ođđa rolla guovllupolitihkalaš oasálažžan mielddisbuktá dárbbu ođasmahttit ja ovddidit ovttasbarggu giella-, kultuvra- ja ekonomiijasurggiin, politihkalaččat ja hálddahuslaččat   Biras ja dásseárvu galget ollislaččat leat vuođđun dain doaimmain mat álggahuvvojit</p>
<p>Šiehtadusa mihttomearri</p>
<p>Nannet ja čalmmustahttit sámi kultuvrra, giela ja servodateallima.</p>
<p>Šiehtadusa ulbmil</p>
<p>Nannet fylkkagieldda ja Sámedikki gaskasaš ovttasbarggu Formaliseret dan ovttasbarggu mii fylkkagieldda ja Sámedikki gaskka juo lea Ovdánahttit ovttasbarggu guoskat maiddái ođđa surggiide dalle go áššeoasálaččat ovttamielalaččat oaivvildit ahte ovttasbargu lea dárbbašlaš Čavgadeappot geatnegahttit goappašiid organisašuvnnaid ovttasráđiid bargat Nannet fylkka guovlluguovdásaš ovdánahttinbarggu Oččodit eanet bissovaš čoahkkananvejolašvuođaid Buorebut oahpásmuvvat, sihke politihkalaččat ja hálddahuslaččat Álkibut mihtidit bohtosiid fylkkaplána ja Sámediggeplána ektui</p>
<p>1. artihkal – Ovttasbarggu hápmi</p>
<p>Dát šiehtaduvvon ovttasbargu lea eaktodáhtolaš guovtti ovttaárvosaš áššeoasálačča gaskka. Šiehtadus ii galgga heađuštit dakkár ovttasbarggu mii ii leat namuhuvvon dán šiehtadusas.</p>
<p>2. artihkal – Čuovvoleapmi ja raporteren</p>
<p>Sámediggepresideantta ja fylkkasátnejođiheaddji gaskka dollojuvvojit jahkásaš čoahkkimat. Čoahkkimiid ulbmilin lea raporteren, ovttasbargu ja oktiiheiveheapmi. Sámediggái ja fylkkadiggái</p>
<p>Vuolláičála:    _________________ /_________________ addojuvvojit dieđut dan birra movt šiehtadus čađahuvvo. Hálddahusat deaivvadit dávjá árvvoštallat movt šiehtadus čuovvoluvvo.</p>
<p>3. artihkal – Lágalašvuohta ja rievdadusat</p>
<p>Dát šiehtadus boahtá fápmui go fylkkadiggi geassemánu 2003:s ja Sámediggi čakčamánu 2003:s leat dohkkehan šiehtadusa. Šiehtadusa sáhttet duššefal dát áššeoasálaččat rievdadit. Fylkkadikki ja Sámedikki dievasčoahkkima eanetlohku ferte mieđihit rievdademiide.</p>
<p>Goabbá ge áššeoasálaš sáhttá eretcealkit šiehtadusa go dan birra dieđihuvvo unnimusat 6 mánu ovdal.</p>
<p>4. artihkal – Eamiálbmotguovlu ja rámmaeavttut</p>
<p>Áššeoasálaččat áigot álggahit ovttasbargoprošeavtta mas jurddan lea ovddidit eamiálbmotguovllu. Ovttasbarggu vuođđun galgá leat lagasvuođa- ja sorjjasvuođaprinsihppa.</p>
<p>Áššeoasálaččat áigot áŋgiruššat birgehit oppalašguollehivvodaga oktasaš opmodahkan ja áŋgiruššat ovddidit bistevaš guollehálddašeami mas ulbmilin lea máhcahit Finnmárkku historjjálaš guollevuoigatvuođaid.</p>
<p>Áššeoasálaččat ovttasbarget áššiin mat guoskkahit oktasaš almmolaš rámmaeavttuid ja váldopolitihka mii lea deaŧalaš positiiva guovlluguovdásaš ovdánahttimis Finnmárkkus. Dán barggus lea sohkabealperspektiiva guovddážis. Ulbmil lea gávdnat eanet guovlluguovdásaš čovdosiid stáhta sektorpolitihka hálddašeamis, buoret guovlluguovdásaččat heivehuvvon ealáhuspolitihka ja buori sámi ealáhusheiveheami.</p>
<p>Finnmárkku fylkkagielda galgá ovttas Sámedikkiin Finnmárkku suohkaniid deaivvadettiin oččodit ovttasbarggu mainna ovdánahttá ja álggaha oktasaš sámepolitihkalaš ulbmiliid.</p>
<p>5. artihkal – Guovlluguovdásaš plánen ja areálahálddašeapmi</p>
<p>Sámediggi oassálastá Finnmárkku fylkkagieldda fylkkaplána, guovlluguovdásaš ovddidanprográmma (ROP) ja eará áigeguovdilis plánaid proseassain ja čađahemiin. Áššeoasálaččat leat ovttaoaivilis das ahte sámi servodagaid ovddideapmi galgá leat integrerejuvvon oassin dán ovttasbarggus. Áššeoasálaččat áigot ovddidit sohkabealperspektiivva dán plánemis ja čalmmustahttit sohkabealperspektiivva buot plánain ja čielggademiin.</p>
<p>Guovlluguovdásaš ovddidanprográmma (ROP) galgá geatnegahttit áššeoasálaččaid. Šiehtadusbealit galget ovttamielalašvuođa oččodettiin guorahallat ROP politihkalaš dásis, ovdal go ROP ovddiduvvo Finnmárkku fylkkalávdegotti mearrideapmái. Áššeoasálaččat galget jahkásaččat juolludit ruđa ROP` doaimmaid čađaheapmái.</p>
<p>Sámediggi doallá ovttasbargočoahkkimiid Finnmárkku fylkkagielddain juohke njealját jagi fylkkaplána váldorevišuvnna oktavuođas. Finnmárkku fylkkagielda galgá ovttasráđiid Sámedikkiin ovttaiduhttit eamiálbmotperspektiivva fylkkaplánemis, guovlluguovdásaš plánemis ja areálahálddašeamis. Sámediggi áigu aktiivvalaččat searvat dán bargui.</p>
<p>Áššeoasálaččat áigot ovddidit buoret oktavuođaid ja ovttasbarggu oktilaš areálahálddašeamis ja suohkanareálaplánemis dalle go áššeoasálaččain leat oktasaš beroštumit. Sámediggi searvá Arealplanforum:ii. Áššeoasálaččat áigot ovttasbargat guovlluguovdásaš njuolggadusaid ráhkadeamis fylkka areálageavaheami ja -suodjaleami oktavuođas.</p>
<p>Vuolláičála:    _________________ /_________________</p>
<p>6. artihkal – Ealáhusovdánahttin</p>
<p>Áššeoasálaččat áigot ovttasráđiid ovdánahttit, čalmmustuhttit ja konkretiseret sámi ealáhuspolitihka. Guktii jagis dollojuvvojit hálddahuslaš ovttasbargočoahkkimat main ulbmil lea lonohallat vásáhusaid ja bargat konkrehta čovdosiiguin. Áššeoasálaččat fuolahit čoahkkimiid plánema ja gohččumiid vurrolaga.</p>
<p>Áššeoasálaččaid mielas lea deaŧalaš láhčit dili smávvaskáladoaimmaide Finnmárkku iešguđet geográfalaš guovlluin. Dállodoallu ekonomalaš buvttadusdoaibman eallá ain guovllus. Áššeoasálaččat áigot ovttasráđiid áŋgiruššat buoridit guovllu doaibmabijuid vai buorebut dustejit smávvaskáladoaimmaid ja kultuvrralaš ealáhusaid.</p>
<p>Áššeoasálaččat áigot ovttamielalaččat ovdánahttit duoji ceavzilis sámi ealáhussan.</p>
<p>Áššeoasálaččat áigot ovttasbargat sámi kultuvrra geavaheami ektui mátkeealáhusoktavuođain. Deaŧalaš lea ahte kultuvra mii gaskkustuvvo mátkeealáhusoktavuođain lea albma ja buorredohkálaš ja mas etihkalaččat lea dássi ja čuovvu sámi beroštumiid, norpmaid ja vieruid.</p>
<p>Áššeoasálaččat áigot oččodit lagasvuođa- ja sorjjasvuođaprinsihpa mearraresursabivddu hálddašeapmái.  Áššeoasálaččat geahččalit oktiiheivehit oktasaš guolástuspolitihka, erenoamážit ovddiduvvo dát bargu norgga-ruošša guolástuskommišuvnnas gos davvinorgga fylkkagielddain lea oktasaš ovddasteaddji ja regulerenráđis gos Sámedikkis lea ovddasteaddji.</p>
<p>Áššeoasálaččat leat ovttaoaivilis das ahte Sis-Finnmárkku Ovddidanovttastupmi (Utviklingsselskapet for Indre Finnmark) galgá leat aktiivvalaš gaskaoapmin Sis-Finnmárkku ealáhuseallima ovdánahttimis.</p>
<p>7. artihkal – Riikkaidgaskasaš oktavuođat ja Barentsovttasbargu</p>
<p>Áššeoasálaččat ovddidit iežaset beroštumiid riikkaidgaskasaš forain, earret eará EO` INTERREG-prográmmain ja davviriikkalaš dimenšuvnnain, bilaterála barggus mii doaimmahuvvo ovttasráđiid oarjedavvi-Ruoššain, Davvikalohttaovttasbarggus ja Suoma rádjaguovllu ovttasbarggus. Doaimmat sáhttet earret eará konkretiserejuvvot Barentsprográmma, Barentseamiálbmotprográmma, fylkkaplána, guovlluguovdásaš ovddidanprográmma (ROP) ja eará áigeguovdilis prográmmaid ja prošeavttaid ođđasis árvvoštallamis.</p>
<p>Áššeoasálaččat leat ovttamielalaččat ovttasbargat Barentsguovllu oktasaš beroštumiid guovdu ja deattuhit Barentsovttasbarggu eamiálbmotperspektiivva. Čuovvovaš bealit berrejit oktasaččat deattuhuvvot ovttasbarggadettiin: Biras- ja resursagoziheapmi, mearraresurssaid hálddašeapmi, dás erenoamážit guollefitnodagat, eamiálbmogiid gielat, vuoigatvuođat, ealáhusovdánahttin ja infrastruktuvrra huksen.</p>
<p>8. artihkal – Museat</p>
<p>Áššeoasálaččat galget nannet Finnmárkku fylkka sámi museaid duođaštandoaimma, nannema ja gaskkusteami sámi kulturhistorjjá olis. Sámedikkis lea našuvnnalaš ovddasvástádus sámi museaid doaibmadoarjagiin. Finnmárkku fylkkagielddas lea oppalaš ovddasvástádus sámi museain ja galgá danne jahkásaččat juolludit guovlluguovdásaš doaibmadoarjaga maiddái sámi museadoaimmaide.</p>
<p>Áššeoasálaččat galget doarjut museaidgaskasaš ovttasbarggu Sámedikki ja fylkkagieldda hálddašanovddasvástádusa bokte, ja earret eará álggahit fierpmádatovttasbarggu.</p>
<p>Vuolláičála:    _________________ /_________________</p>
<p>9. artihkal – Kulturmuitosuodjaleapmi</p>
<p>Áššeoasálaččat galget álggahit čielgaset ovttasbarggu kulturmuittuid hálddašeamis kulturmuitolága olis, vrd kulturmuitolága njuolggadusaid § 3 Ovttasbargogeatnegasvuohta. Ovttasbarggu vuođđun galgá leat goabbatbeallásaš doahttaleapmi, fágalaš lonohallan ja geavatlaš heiveheapmi.</p>
<p>Oktasaš ulbmilin lea olahit buoret fágalaš bargojuogu kulturmuitosuodjaleamis.</p>
<p>Áššeoasálaččat galget ovttas ovdánahttit fylkka kulturmuittuid ja kulturbirrasa várás oktasaš suodjalan- ja hálddašanplána. Sihke Fylkkadiggi ja Sámediggi galget dohkkehit dán kulturmuitoplána.</p>
<p>Áššeoasálaččat geatnegahttojuvvojit doallat jahkásaš ovttasbargočoahkkimiid ossodatjođiheaddjedásis. Diehtojuohkin ja áššemeannudeddjiid ovttasbargomállet galget geahččaluvvot buoriduvvot.</p>
<p>10. artihkal – Kulturovttasbargu</p>
<p>Áššeoasálaččat geatnegahttojuvvojit nannet ja viidáset ovddidit Finnmárkku sámi kultuvrra. Vuotna- ja riddoguovlluid sámi kultuvra ja nuortasámiid kultuvra galgá erenoamážit deattuhuvvot.</p>
<p>Áššeoasálaččat nannejit kultursuorggi hálddahuslaš dási oktavuođa fásta jahkásaš čoahkkimiid bokte.</p>
<p>11. artihkal – Musihkka</p>
<p>Áššeoasálaččat galget geahččalit heivehit ja ovdánahttit Musikk i Finnmark sámi musihkkagaskkusteami. Sámediggi ja Finnmárkku fylkkagielda leat ovttaoaivilis das ahte guovlluguovdásaš oassi juogaduvvo nu ahte goappáge oassi lea 50 %.</p>
<p>Áššeoasálaččat barget aktiivvalaččat Etnomusihkkaguovddáža ásahemiin ja juoigama gaskkustemiin Finnmárkku skuvllain.</p>
<p>12. artihkal – Govvadáidda ja duodji</p>
<p>Sámediggi bisuha sámi govvadáidaga ja duoji oastinortnega.</p>
<p>Sámediggi ja Finnmárkku fylkkagielda ovdánahttet sámi dáiddamusea álggaheami oktasaš strategiijja. Man oktavuođas museai biddjojuvvo earret eará ostojuvvon dáidda.</p>
<p>Áššeoasálaččat oassálastet ja áŋgiruššet nannet Kárášjoga Sámi dáiddaguovddáža doaimma ja ovdánahttima ruhtadeami, earret eará dárbbašlaš IKT-čovdosiiguin.</p>
<p>13. artihkal – Teáhter/Lávdedáidda</p>
<p>Áššeoasálaččat fuolahit sámi teáhterdoaimma ja lávdedáidaga áimmahuššama Finnmárkku Lávdedáiddaplána 2003-2006 ráhkadeami oktavuođas.</p>
<p>Áššeoasálaččat ohcet ovttas strategiijjaid movt ovdánahttit Finnmárkku lávdedáidaga, dása gullá maiddái movt viidáset ovdánahttit Beaivváš Sámi Teáhtera sámi álbmoteáhterin.</p>
<p>Vuolláičála:    _________________ /_________________ Áššeoasálaččat áŋgiruššet sámi amatorateáhterdoaimma dili láhčimiin, erenoamážit mánáide ja nuoraide.</p>
<p>14. artihkal – Festiválat</p>
<p>Áššeoasálaččat áigot oččodit Finnmárkku sámi festiválaide searveruhtadeami, omd. Sámi Musihkkafestiválii Guovdageainnus ja Kárášjoga Beassášfestiválii, ja maiddái eará sámi/eamiálbmot festiválaide.</p>
<p>Áššeoasálaččaid mielas lea deaŧalaš ahte maiddái fylkka eará festiválaide heivehuvvojit sámi bealit.</p>
<p>15. artihkal – Mánát ja nuorat</p>
<p>Áššeoasálaččat ovttasbarget mánáid ja nuoraid doaimmaid, prošeavttaid ja aktivitehtaid sisdoalu ovdánahttimiin vai sámi giella ja kultuvra ja máŋggakultuvrralaš perspektiiva buorebut leat mielde, erenoamážit Kultuvrralaš Skuvlalávkka ja Nuoraid Kulturdoaluid oktavuođas.</p>
<p>16. artihkal – Valáštallan</p>
<p>Sámediggi ja Finnmárkku fylkkagielda áigot bargat dan ala ahte sámi valáštallanrusttegat biddjojuvvojit speallanruhtaortnegii.</p>
<p>17. artihkal – Kulturguovddážat</p>
<p>Sámediggi áigu ain addit doaibmadoarjaga Billávuona Mearrasámi gelbbolašvuođaguovddážii. Áššeoasálaččat dáhttot nannet guovddáža doaimma.</p>
<p>18. artihkal – Filbma</p>
<p>Áššeoasálaččat áigot nannet sámi filbmarámmaeavttuid ja láhčit dili vai sámi filbmabuvttadeapmi šattašii ceavzilis ealáhussan.</p>
<p>Áššeoasálaččat áigot leat mielde nannemin Sámi Filbmafestivála šaddáma jahkásaš festiválan. Áššeoasálaččat áigot viidáset ovddidit sámi filbmabargiid ja Davvinorgga filbmaguovddáža (Honnesvágis) ovttasbarggu.</p>
<p>19. artihkal – Sámi álbmotbeaivi</p>
<p>Guovvamánu 6. beaivi lea šaddan virggálaš leavgabeaivin. Áššeoasálaččat ávžžuhit buot almmolaš instánssaid čalmmustahttit dán beaivvi.</p>
<p>20. artihkal – Girjerádjodoaibma</p>
<p>Áššeoasálaččat galget lonohallat dieđuid ja bagadeami, searvat fágalaš girjerádjodoaimmaid čoahkkanemiide ja ovttasbargat kurssaid ja eará oahpahusdoaimmaid oktavuođas sámi girjjálašvuođas, kultuvrras ja girjerádjobálvalusas mat čađahuvvojit Finnmárkku skuvla- ja álbmotgirjerádjobargiid váste.</p>
<p>Vuolláičála:    _________________ /_________________</p>
<p>21.  artihkal – Sámegiella</p>
<p>Finnmárkku fylkkagielda geatnegahttojuvvo čuovvolit doaimmaid mat leat ovddiduvvon <span type="quote">"Finnmárkku fylkkagieldda sámegielgelbbolašvuođa ovdánahttima doaibmaplánas 2001-2005"</span>. Áššeoasálaččat galget searvat hálddašanguovllu suohkaniid giellaforumii <span type="quote" xml:lang="smj">"Giellagiella"</span>.</p>
<p>Sámediggi áigu ain juolludit guovttegielalašvuođaruđaid Finnmárkku fylkkagildii ja doarju aktiivvalaččat Finnmárkku fylkkagieldda barggu sámi giellaovdánahttimiin. Guorahallančoahkkimat hálddahusdásis galget jahkásaččat dollojuvvot, main earret eará čuovvovaš bušeahttajagi ruhtadárbu gieđahallojuvvo.</p>
<p>Sámediggi áigu ain addit vuođđodoarjaga Sámi giella- ja kulturguovddážii Porsáŋggus, Sámi giellaguovddážii Deanus ja Issát Sába-guovddážii Unjárggas. Finnmárkku fylkkagielda dievasmahttá Sámedikki vuođđodoarjaga Finnmárkku sámi giellaguovddážiidda.</p>
<p>Áššeoasálaččat dáhtošedje eanet doaibmi sámi giellaguovddážiid. Áššeoasálaččat áigot neavvut ja bagadallat suohkaniid/guovlluid mat dáhttot bargat sámegielain.</p>
<p>Áššeoasálaččat galget movttiidahttit Finnmárkku suohkaniid ja guovllu stáhtaossodagaid vuoruhit sámegiela maiddái earret Sámelága giellanjuolggadusaid unnimusmearrádusaid.</p>
<p>22.  artihkal – Sámi báikenamat</p>
<p>Áššeoasálaččat ovttasbarget dainna ulbmiliin ahte eanet sámi báikenamat normerejuvvojit, dohkkehuvvojit ja geavahuvvojit almmolaš oktavuođain.</p>
<p>23. artihkal – Oahpahus</p>
<p>Áššeoasálaččat áigot doarjut dan ahte joatkkaskuvlla oahpahus heivehuvvo sámi ohppiide. Dasto galget áššeoasálaččat lonohallat dieđuid ja bagadallat, searvat áigeguovdilis fágalaš skuvlačoahkkanemiide ja ovttasbargat kurssaid ja eará doaimmaid dáfus joatkkaoahpahusa oktavuođas. Áššeoasálaččat galget gaskaneaset juohkit dieđuid iešguđet doarjjaortnegiid ja oahpponeavvuid birra.</p>
<p>Finnmárkku fylkkagieldda ja Sámedikki áigumuššan lea doallat unnimusat ovtta oktasaš plánenčoahkkima jahkásaččat.</p>
<p>Finnmárkku fylkkagielda ja Sámediggi servet plánenbargui joatkkaoahpahusa olis.</p>
<p>Go áššeoasálaččat meannudit áššiid mat gusket joatkkaoahpahussii ja rávisolbmuid oahpahussii, de leat áššeoasálaččat lunddolaš gulaskuddaninstánsan nubbi nubbái.</p>
<p>Finnmárkku fylkkagielda ja Sámediggi galget ovttasráđiid heivehit dili nu ahte fitnodagat váldet ovddasvástádusa duodjefidnoohppiin ja maiddái ovttasráđiid rekruterejit fidnoohppiid fágii.</p>
<p>Finnmárkku fylkkagielda galgá ovttasbargat sámi nuoraid čuovvolanbálvalusa hárrái.</p>
<p>24. artihkal – Dearvvašvuođa- ja sosiálabálvalusat</p>
<p>Áššeoasálaččaid oktavuohta spesialistadearvvašvuođabálvalussii lea áittardanrolla. Dát seamma guoská mánáidsuodjalussii, gárrensuodjalussii ja bearašsuodjalussii. Sámedikkis ja Finnmárkku fylkkagielddas leat goappásge sierralágan ovttasbargovuogit Dearvvašvuohta Finnmárkku ja</p>
<p>Vuolláičála:    _________________ /_________________ Dearvvašvuohta Davvin ektui. Šiehtadusbealit galget ovttasbargat ja ovttas doaibmat dan ektui ahte bidjat sámi dearvvašvuođaáššiid beaiveortnegii dakko gokko dat lea lunddolaš.</p>
<p>25. artihkal – Bátnedearvvašvuohta</p>
<p>Áššeoasálaččat álggahit ovttasbarggu man ulbmilin lea rekruteret bátnedoavttirstudenttaid ja eará bargiid sámi suohkaniid bátnedikšunbálvalussii. Erenoamáš deaŧalaš lea rekruteret sámegielat bátnedearvvašvuođa bargiid.</p>
<p>26. artihkal – Gelbbolašvuohta, hospiteren ja máhtolašvuođa lonohallan</p>
<p>Áššeoasálaččat álggahit hospiterenortnega Finnmárkku fylkkagieldda ja Sámedikki bargiid gaskka ja váste. Dán galledeami galget goappašat bealit ja ieš bargi beassat dohkkehit. Lágideaddjiásahus veahkeha gávdnat orrunsaji. Fásta bargoaddis lea ovddasvástádus bálkká ja eará goluid máksimis, ja das lea maiddái bargoaddiovddasvástádus.</p>
<p>Áššeoasálaččat áigot dán šiehtadusa ovttasbarggu bokte ja eará vugiid bokte buoridit politihkkáriid ja bargiid máhtolašvuođa ja gelbbolašvuođa goappašiin ásahusain. Áššeoasálaččat galledit fylkkadiggečoahkkanemiid/sámediggečoahkkanemiid unnimusat oktii jagis politihkalaš ja/dahje hálddahuslaš dásis. Áššeoasálaččat leat ovttaoaivilis searválaga heivehit galledeami sihke geavatlaččat ja fágalaččat.</p>
<p>27. artihkal – Oastinortnetšiehtadus</p>
<p>Sámediggi ja Finnmárkku fylkkagielda leat dohkkehan oastinovttasbargošiehtadusa mii gusto 01.04.2003 rájes. Šiehtadusa mielde searvá Sámediggi daid oastinšiehtadusasaide mat fylkkagielddas leat. Šiehtadusa áigumuššan lea ávkkástallat goappašiid oastingeasuiguin, gelbbolašvuođain ja resursaiguin, ja doarjut goabbatbeallásaš gelbbolašvuođahuksema ja ahte oahpásmuvvat buorebut nubbi nubbái. Go ođđa šiehtadusat dahkkojit vuovdaleaddjiiguin, de galgá Sámediggi ja Finnmárkku fylkkadiggi čálalaččat soahpat movt ovddidit ovttasbarggu ođđa surggiide.</p>
<p>28. artihkal – Diehtojuohkinlonuhallan</p>
<p>Áššeoasálaččain lea oktasaš ovddasvástádus ahte álbmogis ja almmolaš ásahusain Finnmárkku fylkkas leat dieđut ja máhtolašvuohta sámi áššiid birra. Oasálaččat áigot gaskkustit lunddolaš dieđuid neahttasiidduineaset ja eará láhkai. Diehtojuohkima ferte nu bures go vejolaš gaskkustit maiddái sámegillii.</p>
<p>Sámediggi galgá addit dieđuid neahttabáikkiin ja diehtojuohkinilduin Finnmárkku fylkkagieldda sámi áššiid barggu birra.</p>
<p>Finnmárkku fylkkagielda ja Sámediggi áigot ovttasbargguin juohkit dieđuid Sámedikki, sámi jienastuslogu ja sámediggeválgga birra bargiide, ohppiide ja ássiide Finnmárkkus. Dán lágan dieđut galget gávdnot fylkkagieldda neahttabáikkiin ja diehtojuohkinilduin álbmoga várás fylkkagielddalaš ásahusain. Sámediggi galgá fuolahit ahte Finnmárkku fylkkagielddas leat diehtojuohkinávdnasat Sámedikki, sámi jienastuslogu ja sámediggeválgga birra, ja dasto juohkit dieđuid ja bagadit dárbbu mielde.</p>
<p>Ášši meannudeapmi loahpahuvvui 01.03.2006 dii. 15.50.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 09/06 Meahcceealáhusa doaibmadoarjjaortnega gaskaboddosaš njuolggadusat</p>
<p>Arkiiváššenr.. 04/2713</p>
<p>Meannudeamit</p>
<p>Politihkalaš dássi Beavi Áššenr.</p>
<p>Sámediggeráđđi 03.01.06 R 005/06 Ealáhus- ja kulturlávdegoddi 14.-17.02.06  03/06 Sámedikki dievasčoahkkin 28.02. - 03.03.06</p>
<p xml:lang="vep">009/05</p>
<p>Ášši meannudeapmi álggahuvvui 02.03.2006 dii. 09.00.</p>
<p>I  Mildosat</p>
<p>Nr.   Beaivi Geas/Geasa Tihttal</p>
<p>030/06 Sámediggeráđđi Ášši R 005/06   24.02.05  Lotnolasealáhusaid doaibmadoarjaga njuolggadusat   22.-24.04.02  Sámediggeráđđi Dieđáhus lotnolasealáhusaid birra   19.07.96 Hálddahus Evttohus sáiváčáhcebivddu geasehandoarjjaortnega hárrái</p>
<p>II  Evttohusat ja mearkkašumit</p>
<p>Sámediggeráđi mearrádusárvalus lávdegoddái</p>
<p>Sámediggi ferte árvvoštallat dárbbašuvvo go bissovaš doaibmadoarjjaortnet meahcceeláhusaide. Dasto ráhkaduvvojit strategiijat ceavzilis meahcceealáhusaid ovdánahttimii ja rámmaeavttut meahcceealáhussii.</p>
<p>Meahcceealáhusaid doaibmadoarjaga gaskaboddosaš njuolggadusat.</p>
<p>Sámediggi lea mearridan njuolggadusaid … 2006, ja dat bohtet fápmui njukčamánu … b. 2006.</p>
<p>Vuolláičála:    _________________ /_________________</p>
<p>1 - Ulbmil</p>
<p>Ruđaid geavaheami ulbmilin lea sihkkarastit meahccebuktagiid vuovdima, buoridit meahccebuktagiid kvalitehta ja sihkkarastit vuođđoávdnasiid oažžuma vuostáiváldinrusttegiidda.</p>
<p>2 – Ulbmiljoavku ja doaibmaguovlu</p>
<p>Ortnega ulbmiljoavkun leat olbmot geat barget meahcceealáhusain.</p>
<p>Doarjjaortnet siskkilda iehčanasealáhusdoalliid ja ovttaolbmofitnodagaid. Ohccit galget leat registrerejuvvon Ovttadatregisttaris.</p>
<p>Meahcceealáhusaid doarjjaortnega doaibmaguovlu lea seamma go Sámi ovddidanfoandda doaibmaguovlu.</p>
<p>3 - Váikkuhangaskaoamit</p>
<p>Sámediggi várre jahkásaš doaibmaruđaid meahcceealáhusortnegii.</p>
<p>4 – Gáibádusat ohcamii ja daid meannudeapmi</p>
<p>Doarjjastivra mearrida ohcanáigemeari doaibmaruđaide. Buot ohcamat meannuduvvojit sierranas árvvoštallama vuođul, geahča viđát čuoggá.</p>
<p>Doarjjalohpádusat logahallojuvvojit, ja ráhkaduvvojit dagaldumit movt máksit doarjaga.</p>
<p>5 - Juohkineavttut</p>
<p>Doaibmadoarjja lea meahccebuvttadoarjja. Meahccebuktagat sáhttet leat sáivačáhceguolit, meahccemuorjjit, smávvafuođđut, urtasat ja guobbarat maid sáhttá geavahit borramuššan. Luossabivdu ii gula dán ortnegii.</p>
<p>Meahcceealáhusaid gávpejohtu galgá leat 25.000 ja 150.000 ruvnno gaskka. Ollislaš bálkádienas sis geat barget meahcceealáhusain, ii galgga leat eanet go 200.000 ruvnno.</p>
<p>Doaba gávpejohtu dás lea brutto gávpejohtu mas lea gessojuvvon eret momsa ja almmolaš doarjja. Gávpejođu galgá gávpejohtolađas, nugo vuostáiváldinrusttet duođaštit. Gávpejohtu dáid lađđasiid olggobealde sáhttá dohkkehuvvot jos ohcci sáhttá ovddidit rehketdoalu maid stáhtafápmuduvvon rehketdoalli lea dahkan. Vuostáiváldinrusttega eaiggádat eai sáhte duođaštit iežaset doaimma. Gávpejohtosupmit galget oidnot livnnetbáhpiriin. Vuostáiváldinrusttegis galgá leat Biebmobearráigeahču lohpi bargat dákkár doaimmain.</p>
<p>Doaibmadoarjaga sáhttá addit ohcciide geat gullet dán ulbmiljovkui ja devdet dán čuoggá eavttuid. Doarjja lea mearriduvvon 50% meahcceealáhusaid gávpejođus ja eanemusat sáhttá leat 50.000 ruvnno jahkái.</p>
<p>Vuolláičála:    _________________ /_________________</p>
<p>6 – Juolludusreivvet ja doarjaga máksindagaldumit</p>
<p>Go doarjjalohpádus lea juolluduvvon, de sádde Sámediggi juolludusreivve mas bohtet ovdan doarjaga eavttut. Sámediggi máksá doarjaga ja fievrrida rehketdoalu.</p>
<p>7 – Guoddalanvuoigatvuohta ja vuođustusgeasku</p>
<p>Hálddahuslága njuolggadusat gustojit go áššit meannuduvvojit dáid njuolggadusaid mielde. Lága njuolggadusat eaŋkilmearrádusaid vuođustusgeaskku birra gustojit mearrádusaide áššiin nugo namuhuvvon guđát čuoggás. Sámediggeráđđi lea guoddalaninstánsa.</p>
<p xml:lang="deu">8 - Raporteren</p>
<p>Doarjjastivra galgá jahkásaččat dieđihit boađusulbmiliid Sámediggái.</p>
<p>9 – Čuovvoleapmi, bearráigeahčču ja árvvoštallan</p>
<p>Sámediggi galgá ráhkadit dagaldumiid juolluduvvon ruđaid čuovvoleapmái. Stuorradikki juolludusnjuolggadusaid § 17 vuođul galgá Riikkarevišuvdna ja Sámediggi beassat dárkkistit ahte geavahuvvojit go ruđat eavttuid mielde. Meahcceealáhusaid doarjjaortnet galgá árvvoštallojuvvot.</p>
<p>10 - Ruovttoluottamáksin</p>
<p>Jos doarjja lea máksojuvvon menddo ollu, de máksojuvvo dat ruovttoluotta Sámediggái.</p>
<p>11 - Jávohisvuođageasku</p>
<p>Jávohisvuođageasku hálddahuslága § 13 vuođul gusto buohkaide geat barget dáid njuolggadusaid mearrádusaid mielde.</p>
<p>12 – Njuolggadusaid rievdadeapmi</p>
<p>Sámediggi sáhttá buktit deavddamearrádusaid dáid njuolggadusaide ja rievdadit daid.</p>
<p>13 – Fápmuibidjan ja fámuhuhttin</p>
<p>Njuolggadusat bohtet fápmui dan rájes go Sámedikki presideanta mearrida.</p>
<p>Doaibmadoarjjaortnet gusto livnnetjahkái 2005 ja 2006.</p>
<p>Ealáhus- ja kulturlávdegotti árvalus</p>
<p>Vuolláičála:    _________________ /_________________</p>
<p>Mearkkašumit</p>
<p>Olles lávdegoddi, lahttut Tor Mikalsen, Susanne Amalie Andearsen, Klemet Erland Hætta, Miriam Paulsen, Jarle Jonassen ja Martin Urheim, Norgga sámiid riikasearvi, Marianne Ba lto Henriksen, Henrik Eriksen, Knut Store, Bjarne Store-Jakobsen, Per Edvind Varsi, Bargiidbellodaga sámediggejoavku, Olaf Eliassen, Guovddášbellodat ja Per Andersen Bæhr, Guovdageainnu johttisámelisttu</p>
<p>ii áiggo dán muttus evttohit stuorra rievadusaid danne go njuolggadusat leat gaskaboddasaččat. Olles lávdegoddi čujuha Ráđđehusa bargui ovddidit sámi guovlluid lotnolasealáhusaid árvoháhkanprográmma, ja oaivvilda ahte ášši ferte ođđasis geahčadit go dát bargu loahpahuvvo.</p>
<p>Olles lávdegoddi oaivvilda ahte guoskevaš doarjjaortnega ulbmil berre leat ahte šaddá dakkár doaibma mii meroštallojuvvo ealáhussan, ja mii váikkuha duohta árvoháhkama báikkálaččat ja ealáhusdoallái.</p>
<p>Olles lávdegoddi oaivvilda ahte doarjjaortnet berre leat lotnolasealáhusortnet, mas meahcceealáhusat doaimmahuvvojit ovttastusas eará sámi ealáhusaiguin nugo boazodoaluin, eanadoaluin, vuovdedoaluin ja guolástusain, lassin dasa ahte meahcceealáhusaid sáhttá doaimmahit sierra.</p>
<p>Lassin passiiva ortnegiiddda mat čatnasit vuovdimii, berre árvvoštallat dakkár ovddidanortnegiid main investeren-, buvttaovddidan-, gelbbolašvuođalokten- ja vuovdalandoarjja leat guovddážis. Berre maid guorahallojuvvot fievrridandoarjjaortnet man ulbmilin lea sihkkarastit stabiila vuođđoávdnasiid oažžuma.</p>
<p>Olles lávdegoddi oaivvilda maiddái ahte Sámediggi ferte dárkileappot čilget mat dat meahccebuktagat leat, iige bidjat buvttalistta vuođđun dahje ráddjet dan borramušbuktagiidda.</p>
<p>Mearkkašumit 2, Finnmárkolista áirras Kjetil Romsdal</p>
<p>Meahcceealáhusa doaibmadoarjaga gaskaboddosaš njuolggadusat</p>
<p>Meahcceealáhusas lea álohii leamaš deaŧalaš oassi boaittobealbáikkiid ealáhusvuođus, ja luondduin ávkkástallan lea ain deaŧalaš oassi sámi eallinvuogis ollu guovlluin. Muhtun ealáhusvugiin nugo boazodoalus, leat ain dan muttos rámmaeavttut ahte lea vejolaš birget, muhto eará meahcceealáhusat nugo mat muorjen ja sáivačáhcebivdu leat measta oalát jávkamin ealáhussan, ja dat leat unnon áibbas. Dása leat máŋga siva, muhto sihke rámmaeavttut, ealáhusa stahtus ja márkanekonomalaš bealit leat leamaš mielde goarideamen daid.</p>
<p>Min mehciin leat ollu riggodagat, ja go deattuha viidásetbuvttadeami ja buktagiid dihtomárkana várás, de lea stuorra vejolašvuohta árvoháhkamii ja bargosajiide eará ge meahcceealáhusain go dušše boazodoalus. Go geahččá historjjálaččat, de leat iešguđet ealáhusvuogit eallán bálddalagaid meahcis. Danne lea deaŧalaš ráhkadit ollislaš ealáhuspolitihka dainna ulbmilin ahte ođasmahttit ja láhčit meahcceealáhusaid viiddis áddejumiin, seammás go ferte láhčit maiddái ealáhusovdáneami sámi guovlluin dainna lágiin ahte eanet ealáhusaide addojuvvojit buorit rámmaeavttut.</p>
<p>Meahcceealáhusa gustovaš njuolggadusain leat máŋga váilevuođa. Mii oaidnit ahte ollu njuolggadusat vealahit ja botnjet gilvvu, eai ge atte ovttalágan eavttuid lihkostuvvat. Dat leat earret eará:</p>
<p>Vuolláičála:    _________________ /_________________</p>
<p>- Ulbmiljoavku ja doaibmaguovlu - Doaibmadoarjaga sadjái galggašedje baicce biddjot aktiivvalaš, gánnáheami buorideami   doarjjaeavttut. - Doarjaga vuođđun leat vuollegis gávpejohtologut  - Priváhta dienas gessojuvvo mielde eaktun ealáhusdoarjagii</p>
<p>Go njuolggadusat leat gaskaboddosaččat ja galget dušše gustot oanehis áiggi, de min mielas ii gánnit geavahit resurssaid daid rievdadeapmái, muhto min mielas lea deaŧalaš čujuhit fuones beliid vai daid sáhttá njulget.</p>
<p>Ealáhuspolitihka ulbmilin berre leat hukset nana ja ceavzilis meahcceealáhusaid, vuođđuduvvon daid luondduresurssaide mat leat sámi guovlluin. Go meahcceealáhusain galggaš birget ja eallit dáláš servodagas, de ferte vuoruhit ođasmahttima, viidásetbuvttadeami ja kvalitehta sihkkarastima. Seammás ferte rievdadit rámmaeavttuid nu ahte meahcceealáhusain leat dat seamma eavttut go eará ealáhusain.</p>
<p>Bargu ollislaš njuolggadusaiguin ja ollislaš ealáhuspolitihkain berre boahtit johtui jođáneamos lági mielde ja maŋimuštá ovdal go jahki 2006 lea nohkan.</p>
<p>Árvalus</p>
<p>Olles lávdegoddi, lahttut Tor Mikalsen, Susanne Amalie Andearsen, Klemet Erland Hætta, Miriam Paulsen, Jarle Jonassen ja Martin Urheim, Norgga sámiid riikasearvi, Marianne Balto Henriksen, Henrik Eriksen, Knut Store, Bjarne Store-Jakobsen, Per Edvind Varsi, Bargiidbellodaga sámediggejoavku, Olaf Eliassen, Guovddášbellodat ja Per Andersen Bæhr, Guovdageainnu johttisámelisttu</p>
<p>ovddidit čuovvovaš rievdadusevttohusa Sámediggeráđi evttohussii:</p>
<p>5 - Juohkineavttut</p>
<p>Vuosttaš teakstaoasis rievdaduvvo dát: Sihkkojuvvo:   <span type="quote">"maid sáhttá geavahit borramuššan"</span></p>
<p>Vuosttaš teakstaoassi šaddá dalle ná go lea rievdaduvvon: - "Doaibmadoarjja lea meahccebuvttadoarjja. Meahccebuktagat sáhttet leat sáivačáhceguolit, meahccemuorjjit, smávvafuođđut, urtasat ja guobbarat."</p>
<p>Nubbi teakstaoassi šaddá dalle ná: Sihkkojuvvo:  <span type="quote">"gaskka"</span>     <span type="quote">"ja 150 000 ru"</span>    <span type="quote">"Ollislaš"</span> Lasihuvvo:  <span type="quote" xml:lang="kal">"unnimusat"</span> Rievdadus: sihkkojuvvo <span type="quote">"sis geat"</span> ja sadjái biddjojuvvo <span type="quote">"sus gii"</span></p>
<p>Andre avsnitt blir da følgende:  - "Meahcceealáhusaid gávpejohtu galgá leat unnimusat 25.000 ruvnno. Bálkádienas sus gii bargá meahcceealáhusain ii galgga leat eanet go 200.000 ruvnno."</p>
<p>Goalmmát teakstaoassi rievdaduvvo čuovvovaččat: Sihkkojuvvo:   <span type="quote">"maid stáhtafápmuduvvon rehketdoalli lea dahkan"</span> Lasihuvvo:  <span type="quote">"ja ealáhusskovi"</span></p>
<p>Vuolláičála:    _________________ /_________________</p>
<p>Goalmmát teakstaoassi šaddá dalle ná: - ” Doaba gávpejohtu dás lea brutto gávpejohtu mas lea gessojuvvon eret momsa ja almmolaš doarjja. Gávpejođu galgá gávpejohtolađas, nugo vuostáiváldinrusttet duođaštit. Gávpejohtu dáid lađđasiid olggobealde sáhttá dohkkehuvvot jos ohcci sáhttá ovddidit rehketdoalu ja ealáhusskovi. Vuostáiváldinrusttega eaiggádat eai sáhte duođaštit iežaset doaimma.”</p>
<p>Muđui doarju lávdegoddi Sámediggeráđi árvalusa.</p>
<p>Árvalus 2, áirras Isak Mathis O. Hætta, Guovdageainnu dáloniidlista:</p>
<p>Olahusjoavku ja doaibmaguovlu.</p>
<p>Doarjjaortnet siskkilda čoahkádusaid, iehčanas ealáhusdoalliid ja ovttaolbmofitnodagaid.</p>
<p>Meahcceealáhusaid gávpejohtu galgá leat unnimusat 20 000 ruvnno. Ollislaš bálkádietnasis ii leat makkárge váikkuhus doaibmadoarjaga juohkimii.</p>
<p>Goalmmát teakstaoassi: 5 Juohkineavttut.</p>
<p>Buktin ii galgga gáržžiduvvot dušše vuostáiváldinrusttegii, njuolga vuovdin kunddáriidda galgá váldojuvvot mielde rehkenastinvuđđui. Dát galgá ovdanboahtit ealáhusskovis.</p>
<p>Njealját teakstaoassi: Doarjja lea 50% meahcceealáhusaid gávpejođus ja eanemusat 75.000 ruvnno.</p>
<p>Rievdadus Mearkkašumiide: Guovdageainnu dáloniid lista Isak Mathis O. Hætta ii sáhte dohkkehit <span type="quote">“ahte Sámediggi vuordá dassážii go Ráđđehus lea ovdánahttán árvoháhkanprográmma sámi guovlluid lotnolasealáhusaid váste”</span>. Dán áššis galgá Sámediggi čilget ja bargat sámi ealáhusaiguin, ja ráhkadit buoremus rámmaid sámi meahcceealáhusaide ii ge addit dán doaimma ráđđehussii. Sámediggi ferte jođáneamos lági mielde váldit oktavuođa Ráđđehusain ja muitalit ahte Sámediggi galgá leat mielde ovddideamen árvoháhkanprográmma sámi guovlluid lotnolasealáhusaid váste.</p>
<p>Sámediggi bivdá ahte ášši meahcceealáhusa fievrridandoarjaga oktavuođas guorahallojuvvo jođánepmosit ja ovddiduvvo dievasčoahkkimii miessemánus dohkkeheapmái.</p>
<p>Luossabivdu Deanučázádagas ferte gullat doaibmadoarjjaortnegii.</p>
<p>Sámediggi oaidná ahte sii guđet gullet doaibmadoarjjaortnegii galget sáhttit geavahit mohtorfievrruid meahcis, ja dasto hukset doaibmabarttaid.</p>
<p>Vuolláičála:    _________________ /_________________</p>
<p>III  Jienasteapmi</p>
<p>43 áirasis ledje 39 čoahkis. Jienasteapmi čađahuvvui čuovvovaš vuoru mielde:</p>
<p>Isak Mathis O. Hætta evttohus č. 5 hilgojuvvui 37 jienain. 2 jienastedje beali.    Isak Mathis O. Hætta evttohus č. 1-4 ja 6-8 hilgojuvvui 38 jienain. 1 jienastii beali.    Kultur- ja ealáhuslávdegotti evttohus mearriduvvui ovttajienalaččat.   Sámediggeráđi evttohus, oktan ovddabeali mearriduvvon rievdadusaiguin, mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Olaf Eliassen, áššejođiheaddji</p>
<p>2  Isak Mathis O. Hætta  3  Magnhild Mathisen  4  Kjetil Romsdal  5  Marianne Balto Henriksen Isak Mathis O. Hætta   Martin Urheim   Marianne Balto Henriksen 6  Johan Mikkel Sara  7  Tor Mikalsen  8  Randi A. Skum  9  Henrik Eriksen Jarle Jonassen   Johan Mikkel Sara   Henrik Eriksen 10  Terje Tretnes Josef Vedhugnes   Isak Mathis O. Hætta   Terje Tretnes 11  Olaf Eliassen, áššejođiheaddji   Olaf Eliassen, čoahkkinortnegii  Isak Mathis O. Hætta, čoahkkinortnegii  Egil Olli, čoahkkinortnegii   Ann-Mari Thomassen, čoahkkinortnegii  Isak Mathis O. Hætta, čoahkkinortnegii  Egil Olli, čoahkkinortnegii   Isak Mathis O. Hætta, čoahkkinortnegii  Olaf Eliassen,</p>
<p>Vuolláičála:    _________________ /_________________ čoahkkinortnegii  Ann-Mari Thomassen, čoahkkinortnegii</p>
<p>VI  Sámedikki mearrádus</p>
<p>Sámediggi ferte árvvoštallat dárbbašuvvo go bissovaš doaibmadoarjjaortnet meahcceeláhusaide. Dasto ráhkaduvvojit strategiijat ceavzilis meahcceealáhusaid ovdánahttimii ja rámmaeavttut meahcceealáhussii.</p>
<p>Meahcceealáhusaid doaibmadoarjaga gaskaboddosaš njuolggadusat.</p>
<p>Sámediggi lea mearridan njuolggadusaid njukčamánu 2.b. 2006, ja dat bohtet fápmui njukčamánu 2. b. 2006.</p>
<p>1 - Ulbmil</p>
<p>Ruđaid geavaheami ulbmilin lea sihkkarastit meahccebuktagiid vuovdima, buoridit meahccebuktagiid kvalitehta ja sihkkarastit vuođđoávdnasiid oažžuma vuostáiváldinrusttegiidda.</p>
<p>2 – Ulbmiljoavku ja doaibmaguovlu</p>
<p>Ortnega ulbmiljoavkun leat olbmot geat barget meahcceealáhusain.</p>
<p>Doarjjaortnet siskkilda iehčanasealáhusdoalliid ja ovttaolbmofitnodagaid. Ohccit galget leat registrerejuvvon Ovttadatregisttaris.</p>
<p>Meahcceealáhusaid doarjjaortnega doaibmaguovlu lea seamma go Sámi ovddidanfoandda doaibmaguovlu.</p>
<p>3 - Váikkuhangaskaoamit</p>
<p>Sámediggi várre jahkásaš doaibmaruđaid meahcceealáhusortnegii.</p>
<p>4 – Gáibádusat ohcamii ja daid meannudeapmi</p>
<p>Doarjjastivra mearrida ohcanáigemeari doaibmaruđaide. Buot ohcamat meannuduvvojit sierranas árvvoštallama vuođul, geahča viđát čuoggá.</p>
<p>Doarjjalohpádusat logahallojuvvojit, ja ráhkaduvvojit dagaldumit movt máksit doarjaga.</p>
<p>5 - Juohkineavttut</p>
<p>Doaibmadoarjja lea meahccebuvttadoarjja. Meahccebuktagat sáhttet leat sáivačáhceguolit, meahccemuorjjit, smávvafuođđut, urtasat ja guobbarat. Luossabivdu ii gula dán ortnegii.</p>
<p>Vuolláičála:    _________________ /_________________ Meahcceealáhusaid gávpejohtu galgá leat unnimusat 25.000 ruvnno. Bálkádienas sus gii bargá meahcceealáhusain ii galgga leat eanet go 200.000 ruvnno.</p>
<p>Doaba gávpejohtu dás lea brutto gávpejohtu mas lea gessojuvvon eret momsa ja almmolaš doarjja. Gávpejođu galgá gávpejohtolađas, nugo vuostáiváldinrusttet duođaštit. Gávpejohtu dáid lađđasiid olggobealde sáhttá dohkkehuvvot jos ohcci sáhttá ovddidit rehketdoalu ja ealáhusskovi. Vuostáiváldinrusttega eaiggádat eai sáhte duođaštit iežaset doaimma.</p>
<p>Doaibmadoarjaga sáhttá addit ohcciide geat gullet dán ulbmiljovkui ja devdet dán čuoggá eavttuid. Doarjja lea mearriduvvon 50% meahcceealáhusaid gávpejođus ja eanemusat sáhttá leat 50.000 ruvnno jahkái.</p>
<p>6 – Juolludusreivvet ja doarjaga máksindagaldumit</p>
<p>Go doarjjalohpádus lea juolluduvvon, de sádde Sámediggi juolludusreivve mas bohtet ovdan doarjaga eavttut. Sámediggi máksá doarjaga ja fievrrida rehketdoalu.</p>
<p>7 – Guoddalanvuoigatvuohta ja vuođustusgeasku</p>
<p>Hálddahuslága njuolggadusat gustojit go áššit meannuduvvojit dáid njuolggadusaid mielde. Lága njuolggadusat eaŋkilmearrádusaid vuođustusgeaskku birra gustojit mearrádusaide áššiin nugo namuhuvvon guđát čuoggás. Sámediggeráđđi lea guoddalaninstánsa.</p>
<p xml:lang="deu">8 - Raporteren</p>
<p>Doarjjastivra galgá jahkásaččat dieđihit boađusulbmiliid Sámediggái.</p>
<p>9 – Čuovvoleapmi, bearráigeahčču ja árvvoštallan</p>
<p>Sámediggi galgá ráhkadit dagaldumiid juolluduvvon ruđaid čuovvoleapmái. Stuorradikki juolludusnjuolggadusaid § 17 vuođul galgá Riikkarevišuvdna ja Sámediggi beassat dárkkistit ahte geavahuvvojit go ruđat eavttuid mielde. Meahcceealáhusaid doarjjaortnet galgá árvvoštallojuvvot.</p>
<p>10 - Ruovttoluottamáksin</p>
<p>Jos doarjja lea máksojuvvon menddo ollu, de máksojuvvo dat ruovttoluotta Sámediggái.</p>
<p>11 - Jávohisvuođageasku</p>
<p>Jávohisvuođageasku hálddahuslága § 13 vuođul gusto buohkaide geat barget dáid njuolggadusaid mearrádusaid mielde.</p>
<p>Vuolláičála:    _________________ /_________________</p>
<p>12 – Njuolggadusaid rievdadeapmi</p>
<p>Sámediggi sáhttá buktit deavddamearrádusaid dáid njuolggadusaide ja rievdadit daid.</p>
<p>13 – Fápmuibidjan ja fámuhuhttin</p>
<p>Njuolggadusat bohtet fápmui dan rájes go Sámedikki presideanta mearrida.</p>
<p>Doaibmadoarjjaortnet gusto livnnetjahkái 2005 ja 2006.</p>
<p>Ášši meannudeapmi loahpahuvvui 02.03.06 dii. 10.20.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 010/06 Sámiide guoski statistihkka Norggas</p>
<p>Arkiiváššenr.. 04/1725-35</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 03.01.06 R 004/06 Bajásšaddan- ja oahppolávdegoddi 14.-17.02.06  04/06 Sámedikki dievasčoahkkin 27.02. - 03.03.06</p>
<p xml:lang="vep">010/06</p>
<p>Ášši meannudeapmi álggahuvvui 02.03.2006 dii. 11.05.</p>
<p>I  Mildosat</p>
<p>Nr.   Beaivi Geas/Geasa Tihttal</p>
<p>03.01.06 Sámediggeráđđi ášši R 004/06   12.12.05 Sámi Instituhtta Sámiide guoski statistihkka Norggas– stáhtusraporta 2005   12.12.05 Sámi Instituhtta Sámiide guoski statistihkka Norggas – 2007 rámmabušeahtta</p>
<p>II  Evttohusat ja mearkkašumit</p>
<p>Sámediggeráđi mearrádusárvalus lávdegoddái</p>
<p>Máhttu sámi servodaga birra, mearrádusaid formálalaš vuođu birra ja politihka ja doaibmabijuid váikkuhusaid birra, lea hui deaŧalaš go galgá hábmet politihka. Máhttu sámi servodaga birra lea dál hui heittot ja váttis háhkat. Juohke servodahkii lea deaŧalaš ahte das leat statistihkkadieđut stivrejumi vuođđun. Dát guoská maiddái sámi servodahkii. Statistihkka lea deaŧalaš vuođđodiehtu go galgá analyseret servodaga dili ja ovddidandárbbuid. Sámi statistihka ulbmillaš čohkken, hábmen ja gaskkusteapmi lea hui deaŧalaš sámi servodaga hábmemii. Danne háliida Sámediggi ahte:</p>
<p>1. Sámi statistihkkabargu ásahuvvo ja ahte dat šaddá fásta ásahuvvon doaibman. Sámediggi atná stáhta geatnegasvuohtan láhčit vejolašvuođaid sámi statistihka ráhkadeapmái. Danne  eaktuduvvo ge ahte stáhta eiseválddit ruhtadit dakkár ásaheami. Sámi statistihkkabargu ferte leat sámi demokráhtalaš stivrema ja bearráigeahču vuolde dainna lágiin ahte Sámediggi bidjá bajimus láidestumiid ja/dahje dohkkega statistihkkabarggu čađaheami.</p>
<p>Vuolláičála:    _________________ /_________________ Sámi statistihka geavatlaš bargu ferte čadnojuvvot Sámi Instituhttii ja Statistihkalaš guovddášdoaimmahahkii. Sámi Instituhtta ferte oažžut ovddasvástádusa bajimus fágalaš, teknihkalaš ja metodalaš ovddidan- ja čuovvolanbarggus, ja Statistihkalaš guovddášdoaimmat fas iežas stáhtadoaimmas ferte oažžut ovddasvástádusa sámi statistihka buvttadeamis ja láhčimis. Eaktuduvvo ahte Sámi Instituhtta ja Statistihkalaš guovddášdoaimmat Statistihkalaš guovddášdoaimmahat ásahit lagaš ovttasbarggu.</p>
<p>2. Dakkár statistihka lassin, mas lea geográfalaš vuođđu, ferte ráhkadit individa vuođul statistihka. Go ráhkada individa vuođul statistihka, de atná Sámediggi prinsihpalaš  deaŧalažžan ahte dat ráhkaduvvo ollislaš álbmotlohkamiid vugiid vuođul. Dakkár  lohkamiid metodalaš,   teknihkalaš, organisatuvrralaš ja ekonomalaš beliid ferte  čielggadit. Sámediggi galgá dohkkehit  dakkár statistikkadieđuid čoaggin- ja  hábmenvugiid.</p>
<p>3. Oanehis áiggi vuollái adnojuvvon deaŧalažžan ahte ráhkaduvvojit geahččaladdandieđut  mat čatnasit individa vuođul statistihkkii dálá registariid geavahettiin.  Sámediggeválgga láhkaásahusa § 81 vuođul mieđiha Sámediggi dasa ahte Sámi Instituhtt ja Statistihkalaš guovddášdoaimmahat sáhttet geavahit sámi jienastuslogu ráhkadettiin individa vuođul statistihkalaš geahččalandieđuid. Sámediggi galgá dohkkehit dakkár barggu čađahanvuogi.</p>
<p>Bajásšaddan- ja oahppolávdegotti evttohus</p>
<p>Evttohus:</p>
<p>Olles lávdegoddi dáiguin miellahtuiguin: NSR:a sámediggejoavku; Synnøve Solbakken-Härkönen, Berit Anna Gaup, Rita-Alise Porsanger, Åge Nordkild, Aili Keskitalo ja Eivind Langås , Bargiidbellodaga sámediggejoavku; Jørn Are Gaski, Inger Jørstad, Josef Ingmar Vedhugne s, Åge B. Pedersen ja Per Ivar Henriksen ja Åarjel læstoe lahtu Laila Wilks.</p>
<p>Máhttu sámi servodaga birra, mearrádusaid formálalaš vuođu birra ja politihka ja doaibmabijuid váikkuhusaid birra, lea hui deaŧalaš go galgá hábmet politihka. Máhttu sámi servodaga birra lea dál vánis ja dan lea váttis háhkat. Juohke servodahkii lea deaŧalaš ahte das leat statistihkkadieđut stivrejumi vuođđun. Dát guoská maiddái sámi servodahkii. Statistihkka lea deaŧalaš vuođđodiehtu go galgá analyseret servodaga dili ja ovddidandárbbuid. Sámi statistihka ulbmillaš čohkken, hábmen ja gaskkusteapmi lea hui deaŧalaš sámi servodaga hábmemii. Danne háliida Sámediggi ahte:</p>
<p>1. Sámi statistihkkabargu ásahuvvo ja ahte dat šaddá fásta ásahuvvon doaibman. Sámediggi atná stáhta geatnegasvuohtan láhčit vejolašvuođaid sámi statistihka ráhkadeapmái. Danne eaktuduvvo ge ahte stáhta eiseválddit ruhtadit dakkár ásaheami. Sámi dutkanásahusain ferte huksejuvvot statistihkalaš fágalaš gelbbolašvuohta nu ahte dat sáhttet leat aktiivvalaš ovttasbargooasálažžan Statistihkalaš guovddážiin. Sámediggi bivdá Statistihkalaš guovddáža viiddidit sámiide guoski statistihkkabarggu. Mearrádusat sámiide guoski statistihka ráhkadeami ja gaskkusteami hárrái fertejit vuosttažettiin dahkkojuvvot Sámedikkiin konsulteremiin. Sámediggi bivdá ahte ráđđehus boahtte vuorus, Sámedikkiin konsulteremiin, čilge lagabui prinsihpalaččat makkár rollat Sámedikkis ja Statistihkalaš guovddážis leat statistihkkalága ja dasa guoski láhkaásahusaid oktavuođas go guoská sámiide guoski statistihkkabarggu bajimuš formalaš stivremii.</p>
<p>Vuolláičála:    _________________ /_________________ 2. Dakkár statistihka lassin, mas lea geográfalaš vuođđu, ferte ráhkadit individa vuođul statistihka. Go ráhkada individa vuođul statistihka, de atná Sámediggi prinsihpalaččat  deaŧalažžan ahte dat ráhkaduvvo ollislaš álbmotlohkamiid vugiid vuođul. Dakkár lohkamiid metodalaš, teknihkalaš, organisatuvrralaš ja ekonomalaš beliid ferte guorahallat ja čielggadit konsulteremiin Sámedikkiin ja oažžut loahpalaš miehtama.</p>
<p>III  Jienasteapmi</p>
<p>43 áirasis ledje 35 čoahkis. Jienasteapmi čađahuvvui čuovvovaš vuoru mielde:</p>
<p>Bajásšaddan- ja oahppolávdegotti árvalus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Hilde Nyvoll Vangen, áššejođiheaddji 2  Rita-Alise Porsanger  3  Aili Keskitalo Martin Urheim   Aili Keskitalo 4  Per Ivar Henriksen  5  Gunn-Britt Retter  6  Hilde Nyvoll Vangen, áššejođiheaddji</p>
<p>VI  Sámedikki mearrádus</p>
<p>Máhttu sámi servodaga birra, mearrádusaid formálalaš vuođu birra ja politihka ja doaibmabijuid váikkuhusaid birra, lea hui deaŧalaš go galgá hábmet politihka. Máhttu sámi servodaga birra lea dál vánis ja dan lea váttis háhkat. Juohke servodahkii lea deaŧalaš ahte das leat statistihkkadieđut stivrejumi vuođđun. Dát guoská maiddái sámi servodahkii. Statistihkka lea deaŧalaš vuođđodiehtu go galgá analyseret servodaga dili ja ovddidandárbbuid. Sámi statistihka ulbmillaš čohkken, hábmen ja gaskkusteapmi lea hui deaŧalaš sámi servodaga hábmemii. Danne háliida Sámediggi ahte:</p>
<p>1. Sámi statistihkkabargu ásahuvvo ja ahte dat šaddá fásta ásahuvvon doaibman. Sámediggi atná stáhta geatnegasvuohtan láhčit vejolašvuođaid sámi statistihka ráhkadeapmái. Danne eaktuduvvo ge ahte stáhta eiseválddit ruhtadit dakkár ásaheami. Sámi dutkanásahusain ferte huksejuvvot statistihkalaš fágalaš gelbbolašvuohta nu ahte dat sáhttet leat aktiivvalaš ovttasbargooasálažžan Statistihkalaš guovddážiin. Sámediggi bivdá Statistihkalaš guovddáža viiddidit sámiide guoski statistihkkabarggu. Mearrádusat sámiide guoski statistihka ráhkadeami ja gaskkusteami hárrái fertejit vuosttažettiin dahkkojuvvot Sámedikkiin konsulteremiin. Sámediggi bivdá ahte ráđđehus boahtte vuorus, Sámedikkiin</p>
<p>Vuolláičála:    _________________ /_________________ konsulteremiin, čilge lagabui prinsihpalaččat makkár rollat Sámedikkis ja Statistihkalaš guovddážis leat statistihkkalága ja dasa guoski láhkaásahusaid oktavuođas go guoská sámiide guoski statistihkkabarggu bajimuš formalaš stivremii.</p>
<p>2. Dakkár statistihka lassin, mas lea geográfalaš vuođđu, ferte ráhkadit individa vuođul statistihka. Go ráhkada individa vuođul statistihka, de atná Sámediggi prinsihpalaččat  deaŧalažžan ahte dat ráhkaduvvo ollislaš álbmotlohkamiid vugiid vuođul. Dakkár lohkamiid metodalaš, teknihkalaš, organisatuvrralaš ja ekonomalaš beliid ferte guorahallat ja čielggadit konsulteremiin Sámedikkiin ja oažžut loahpalaš miehtama.</p>
<p>Ášši meannudeapmi loahpahuvvui 02.03.06 dii. 11.20.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 11/06 Sámedikki Jahkedieđáhus 2005</p>
<p>Arkiiváššenr.. 05/375806 / 25 - 58</p>
<p xml:lang="est">Meannudemit</p>
<p>Politikalaš dássi Beavi Áššenr.</p>
<p>Sámediggeráđđi 03.01.06 R 007/06 Lávdegoddi 14.-17.02.06   Sámedikki dievasčoahkkin 28.02. - 03.03.06</p>
<p xml:lang="vep">011/06</p>
<p>Ášši meannudeapmi álggahuvvui duorastaga njukčamánu 02.b.2006 dii. 13.30.</p>
<p>I  Mildosat</p>
<p>Nr.   Beaivi Geas/Geasa Tihttal</p>
<p>Sámedikki 2005 rehketdoallu</p>
<p>II  Evttohusat ja mearkašumit</p>
<p>Sámediggeráđi mearrádusárvalus lávdegoddái</p>
<p>Sámediggi</p>
<p>Sámediggi lea dál viđát válgaáigodagas. Sámediggi lea 2005:s vuolláičállojuvvon ráđđádallanšiehtadusa bokte, ožžon ođđa ja čielgaset posišuvnna mii nanne Sámedikki vejolašvuođa doaibmat iešheanalis ja ollislaš orgánan. Dát buvttiha maid eanet doaimmaid ja lasiha resursadárbbu movt čoavdit daid čuovvolandárbbuid mat dađistaga lassánit ollu áššesurggiin. Sámediggi lea ožžon fievrridemiid stáhtas doibmii eanet rámmadoarjaga bokte. Sámi servodaga ovdánahttindárbu lea hui stuoris ja vuoruhemiiguin, maid Sámediggi ferte dahkat bušeahtas, lea hui unnán vejolaš gokčat daid dárbbuid. Dat oidno maiddái dain mearkkašumiin mat leat ollu dain jahkedieđáhusas namuhuvvon surggiide.</p>
<p>Sámedikkis lea stuorra hálddašanovddasvástádus sihke iešguđet fágasurggiid doarjjahálddašeames ja láhkamearridan doaimmain. Ollu dáin resurssain maid Sámediggi hálddaša geavahuvvojit dáid hálddašandoaimmaide. Dattetge ii boađe jahkedieđáhusas ovdan erenoamážit dat man ollu áššit leat meannuduvvon 2005:s juohke fágasuorggi siskkabealde, muhto das válddahallojuvvojit áššesurggiid váldooasit.</p>
<p>Vuolláičála:    _________________ /_________________</p>
<p>Sámediggeválga</p>
<p>Sápmelaččaid deaŧaleamos politihkalaš vuoigatvuohta Norggas lea dál dat go besset searvat sámediggeválgii. Jagi 2005 válga lei viđát sámediggeválga.</p>
<p>Sámi jienastuslohku</p>
<p>Dan maŋŋá go sámelága § 2 – 6 rievdaduvvui miessemánu 14. b. 2004, lea Sámediggi váldán badjelasas ovddasvástádusa sámi jienastuslohkui fievrrideames ja sihkkumis sáddejuvvon ávžžuhusaid vuođul. Jagi 2005 válga lei ge vuosttaš sámediggeválga mas ovddasvástádus sámi jienastuslogu fievrrideames lei Sámedikkis guovddážis. Dárbu lea leamaš buoridit jienastuslogu dainna lágiin ahte  guovddáštahttit dan nu ahte dieđuid njuolga sáhttá registreret álbmotregisttarii, ja dan bokte sihkkarastit sámi jienastuslohkui buori kvalitehta.</p>
<p>Sámediggi lea áigodaga 2001 ja 2005 válggaid gaskkas bargan aktiivvalaččat ja guhkesáigge rekrutterenbarggu go lea oččodan eambogiid dieđihit iežaset sámi jienastuslohkui. Doaibmabijut ledje erenoamážit heivehuvvon nissonolbmuide ja nuoraide, geaid lohku lei unnimus sámi jienastuslogus ovdal. Čájeha ahte 2005 válgga jienastuslogus ledje 12 358 jienastanvuoigadahttojuvvon olbmo. 2001 válgga rájes leat das 2 617 olbmo eanet. Nissonoassi lea laskan 36 proseanttas 46 prosentii. Buot válgabiiriin lea jienastuslohku sturron mealgadit. Sámediggi áigu ain vuoruhit dan barggu ahte oččodit eambogiid čálihit iežaset sámi jienastuslohkui.</p>
<p>Válga 2005</p>
<p>Válganjuolggaduslávdegotti 2001 árvalusa vuođul lea Sámediggi 2005 válgga ektui álggahan doaibmabijuid sihke jienastuslogu ektui nugo čujuhuvvon bajábealde, ja válgaortnega ektui ieš válgačađaheami oktavuođas.</p>
<p>Okta doaibmabijuin maid Sámediggi evttohii buoridan dihte sohkabealdássedeattu lei ahte galge šaddat 4 dássenmandáhta, oktiibuot 43 áirasa Sámedikkis. Sámediggi lei evttohan ahte dássenmandáhtat galge juogaduvvot nu ahte unnimusat 40% dássenmandáhtain doalahuvvojit unnánot ovddastuvvon sohkabeallái. Eaktuduvvui maiddái ahte galggai biddjojuvvot 4% dássenmandáhtarádji.</p>
<p>Ráđđehus ii dorjon Sámedikki evttohusa movt juohkit dássenmandáhtaid ja ovddidii ieš evttohusa nu ahte dássenmandáhtat juogaduvvojit daid válgabiiriide main leat eanemus dohkkehuvvon jienat maŋŋá válgga.</p>
<p>Odeldikki eanetlohku ii dorjon, ii Sámedikki, iige Stuorradikki gieldalávdegotti ja mearridii rievdadit Sámelága § 2-4. Dát rievdadus gustogođii 15.04.05 rájes. Vaikko sohkabealjuohku áirasiid gaskka dán jagi válggas lei hui buorre, de šállosa Sámediggi go Odeldiggi ii dorjon Sámedikki evttohusa dán áššis. Sámelága ektui lea Sámediggi bajimuš válgaváldi sámediggeválggain. Prinsihpalaččat lea eahpeoiddolaš go Sámedikki oaidnu hilgojuvvo dalle go galget ráhkaduvvot mearrádusat válgga čađaheami váste. Danne ferte Sámedikkis leat mearrideaddji váldi iežas válgaortnega hábmemis.</p>
<p>Sámediggi lea čađahan kampánjjaid buoridan dihte nissonovddastusa 2005 sámediggeválggas. Kampánjja mihttomearrin lei ahte unnimusat 33% Sámedikki áirasiin galge leat nissonolbmot maŋŋá dán jagi válgga. Boađus 2005 – 2009 válgaáigodagas lea ahte 22:s 43 diggái válljejuvvon áirasa gaskkas leat nissonolbmot. Dalle leat 51% nissonolbmot. Dásseárvobargu válgga ja ovddastusa ektui galgá ain vuoruhuvvot.</p>
<p>Vuolláičála:    _________________ /_________________ Sámediggeválgaortnegis lea nu ahte lohkama čađahit lohkanválgastivrrat guđege 13 válgabiirres. Muhtun válgabiirriin leat hui ollu gielddat. Oslo gielddas válgabiires 13 Lulli-Norga lea ovddasvástádus lohkat 295 gieldda ovddas jienaid. Dáid gielddaid gaskkas leat 162 gielddas 1 – 50 olbmo jienastuslogus. Buoremus molssaeaktu dasa go jienasteaddji galgá leat sihkar das ahte su jietna lea čiegus go jienasta sámediggeválggas válgabeaivve ja válgadikkis, lea ahte jienat sáddejuvvojit lohkanválgastivrii. Poastaválga daid gielddaide main leat unnán olbmot jienastuslogus árvvoštallojuvvui maŋŋá maŋimuš válgga, muhto hilgojuvvui go lei ballu válgga stahtusa ektui.</p>
<p>Jos válgaloahppameanuid galgá sáhttit gárvvistit johtileappot go dán válggas, de ferte árvvoštallat molssaeaktosaš lohkančovdosiid. Válmmašteaddji fápmuduslávdegoddi eaktuda ahte 2005 válga lea  maŋimuš válga goas gaskaboddosaš válgaboađus ii gárvan oktanaga stuorradiggeválgabohtosiin. Dál ii leat vejolaš jienastit elektrovnnalaččat. Gielda- ja guovlodepartemeanta lea guorahallagoahtán ahte livččii go vejolaš geavahit elektrovnnalaš mediaid jienasteames. Sámediggi lea bivdán ahte sámediggeválga searvádahttojuvvo ja árvvoštallojuvvo dán guorahallanbarggus.</p>
<p>Sámedikki dievasčoahkkin lea golggotmánus dohkkehan 2005 sámediggeválgga. Válmmašteaddji fápmuduslávdegoddi lea cuiggodan ollu hástalusaid maiguin lea dárbu bargat viidáseappot jagi 2009 válgga ektui. Dát hástalusat gusket erenoamážit bargui jienastusloguin, ovddastusain ja válgabohtosa áigemeriin. Vuođđun dán bargui viidáseappot lea čakčamánus 2005 biddjojuvvon fágalávdegoddi mii galgá geahčadit buot beliid sámediggeválggas. Mandáhta vuođul galgá lávdegoddi ovddidit árvalusas cuoŋománus 2007.</p>
<p>Ráđđádallamat</p>
<p>Sámiin go lea eamiálbmot lea vuoigatvuohta ráđđádallat áššiin main lea njuolga mearkkašupmi sidjiide. Dát vuoigatvuohta oidno ILO-konvenšuvnna nr 169 guđát artihkkalis, eamiálbmogiid ja čearddalaš álbmogiid hárrái iešmearrideaddji riikkain. Gielda- ja guovlodepartemeanta ja Sámediggi leigga ovttaoaivilis, maŋŋá go Finnmárkoláhka meannuduvvui das ahte lei dárbu gávnnahit oktasaš áddejumi das movt álbmotrievttálaš mearrádusat ráđđádallamiid ja searvama hárrái galget áddejuvvot. Danne álggahuvvui bargu oččodit ráđđádallanšiehtadusa Sámedikki ja stáhta gaskka. Miessemánu 11. b. 2005 vuolláičáliiga stáhtaráđđi Erna Solberg ja Sámedikki presideanta Sven-Roald Nystø ráđđádallanprosedyraid stáhtalaš eiseválddiid ja Sámedikki gaskka. Sámediggi dohkkehii geassemánu 1. b. 2005 prosedyraid ja dat mearriduvvojedje stáhtaráđis suoidnemánu 1. b. 2005. Ráđđádallanprosedyrat lea deaŧalaš lávki Sámedikki saji oidnosin dahkamis riikka stivrenvuogádagas. Ráđđádallangeatnegasvuohta buktá oidnosii dan ahte stáhtalaš eiseválddit duođai galget geahččalit olahit ovttamielalašvuođa Sámedikkiin.</p>
<p>Ráđđádallanprosedyrain ii leat mielde bušeahttamearrideapmi. Ráđđehusa ja Sámedikki gaskka lea oktasaš áddejupmi das ahte Sámedikki bušeahttameannudanprosedyrat galget čilgejuvvot sierra proseassas. Sámediggái lea deaŧalaš ahte dán lágan bušeahttaprosedyrat leat ásahuvvon ovdal go bargu 2008 stáhtabušeahtain álggahuvvo.</p>
<p>Resursaláhkaaddin/vuoigatvuođat</p>
<p>Sámediggi oaivvilda ahte resursaláhkaaddima bajimuš prinsihpat galget dávistit Norgga álbmotrievttálaš geatnegasvuođaide dan ektui go sámit lea eamiálbmot. Sámedikki oaidnu lea ahte Norga ferte ollašuhttit dáid geatnegasvuođaid dainna lágiin ahte heiveha njuolggadusaid maiguin sihkkarastojuvvo sámiid resursageavahanvejolašvuohta, ja duohta searvan ja mieldemearrideapmi resursahálddašeames, ja dasto heiveha áššemeannudannjuolggadusaid nu ahte sámi beroštumiid sihkkarastin gozihuvvo ja deattuhuvvo láhkaaddima mearrádusproseassain. Dasa lassin ferte</p>
<p>Vuolláičála:    _________________ /_________________ resursahálddašeami vuođđudit lagašvuođa- ja sorjjasvuođaprinsihppii vai sámi ávnnaslaš kulturvuođđu sihkkarastojuvvo.</p>
<p>Sámediggi lea 2005:s buktán gulaskuddancealkámuša guovtti stuorra láhkaguorahallamii. Dát leat čielggadus evttohusain ođđa luonddušláddjivuođaláhkii ja čielggadus evttohusain ođđa mearraresursaláhkii. Sámediggi vuordá ahte dát guorahallamat čuovvoluvvojit ráđđehusas ráđđádallamiid bokte Sámedikkiin. Dát guoská maiddái eará deaŧalaš resursalágaide nugo minerálaláhkii ja plána- ja huksenláhkii.</p>
<p>Bondevik II ráđđehus ovddidii giđđat 2005 Odeldikki prp. 99 (2004-2005) forslag til revisjon av reindriftsloven (boazodoallolága ođasmahttinevttohus). Láhkaevttohus ráhkaduvvui ráđđádallatkeahttá Sámedikkiin, ja evttohusas ii lean ollislaččat árvvoštallojuvvon boazodoalu organiseren ekonomalaš, ekologalaš ja kultuvrralaš ceavzilisvuođa ektui. Stuorradiggi maŋidii Odeldikki prp. 99 (2004-2005) meannudeami. Sámedikki ja Stoltenberg ráđđehusa gaskka lea ovttamielalašvuohta das ahte ovddiduvvo ođđa Odeldikki prp. mas láhkalávdegotti evttohus ollislaččat ovddiduvvo. Dát galgá dahkkojuvvot ráđđádallamiid bokte. Sámediggi áigu meannudit loahpalaš Odeldikki proposišuvdnaárvalusa ja geahččat ahte sáhttá go doarjut láhkaevttohusa. Sámediggi oaidná hirbmat deaŧalažžan ahte dát láhkabargu vuoruhuvvo ja ahte ođđa láhkaevttohus sáhttá ovddiduvvot lagaš boahtteáiggis. Sámediggi áigu čujuhit dasa ahte bargu mii dál lea ovddiduvvon lea bistán mearehis guhká. Boazodoalloláhkalávdegotti evttohus ođđa boazodoallolága ektui ovddiduvvui juo 2001:s. Sámediggi oaivvilda ahte jos Sámediggi árat livččii váldojuvvon mielde láhkabargui de proseassa livččii mannan johtileappot.</p>
<p>Sámediggi oaivvilda ahte lassin láhkarievdadusaide nugo namuhuvvon bajábealde, ferte boazodoalloláhka jođáneamos lági mielde ollislaččat ođasmahttojuvvot. Dán barggus ferte earret eará areálaášši ja oktavuohta eará meahccegeavaheaddjiide leat mielde.</p>
<p>Finnmárkoláhka</p>
<p>Finnmárkoláhka lea leamaš okta dain deaŧaleamos áššiin Sámedikkis 2005:s. Bargu dáinna áššiin lea gáibidan hui ollu politihkalaš ja fágalaš resurssaid Sámedikkis. Stuorradikki ja Sámedikki gaskasaš ođđaolahusproseassa bokte justiisalávdegottiin ráđđádallamiin ja justiisalávdegotti árvalusa Sámedikki dievasčoahkkima meannudeami bokte, šattai láhka maid Sámediggi sáhtii doarjut. Stuorradiggi mearridii lága geassemánu 17. b. 2005. Gielda- ja guovlodepartemeanta lea oktavuođa bokte Sámedikkiin ráhkadan sirdináigenjuolggadusaid Finnmárkkuopmodahkii mat gustojit 01.01.06 rájes gitta dassážii go eanaareálat Stáhtavuvddiin sirdojuvvojit Finnmárkkuopmodahkii jagi 2006 nuppi jahkenjealljehasa loahpas.</p>
<p>Guolástus- ja riddodepartemeantta ja Sámedikki gaskka leamaš oktavuohta dainna áigumušain ahte čielggadit sámiid ja earáid guolástanvuoigatvuođaid mearas olggobealde Finnmárkku. Ovttamielalašvuohta lea das ahte ráđđádallat dákkár mandáhta.</p>
<p>Diehtojuohkin lága birra lea maiddái deattuhuvvon 2005:s. Sámediggái lea leamaš deaŧalaš ahte diehtojuohkinbargu lea ollislaš. 2005:s álggahuvvui diehtojuohkinprošeakta ja prošektii nammaduvvui hálddahuslaš stivrenjoavku. Stivrenjoavkkus leat lahtut Sámedikkis, Finnmárkku fylkkagielddas, Gielda- ja guovlodepartemeanttas ja Justiisadepartemeanttas.</p>
<p>Areálasuodjaleapmi ja suodjalanplánat</p>
<p>Sámi guovlluin leat jođus ollu suodjalanproseassat. Sámediggi lea jearran Birasgáhttendepartemeanttas oaivila sámi guovlluid suodjalanproseassaid njuolggadusevttohussii.</p>
<p>Vuolláičála:    _________________ /_________________ Birasgáhttendepartemeanta lei lohpidan vástidit johtilit. Dattetge dieđihii Birasgáhttendepartemeanta ahte vástádus ii boađe ovdal go bagadus oppalaš ráđđádallanprosedyraid čuovvoleami váste lea ráhkaduvvon. Beroškeahttá das de lea 2005:s dieđihuvvon ahte álggahuvvojit ođđa suodjalanplánat ja hálddašanplánaid ráhkadeapmi. Sámediggi lea cuiggodan dan garrasit ja lea bivdán birasgáhttenministtara fuolahit dan ahte eai álggahuvvo ođđa plánaproseassat ovdal go lea ásahuvvon ovttamielalašvuohta sámi guovlluid suodjalanproseassaid njuolggadusaid ektui.</p>
<p>Sámediggi lea dohkkehan dan ahte čađahuvvojit ráđđádallamat Birasgáhttendepartemeanttain čađahuvvon gulaskuddanproseassaid vuođul, daid suodjalanplánaid ektui mat álggahuvvojedje ovdal ráđđádallanprosedyraid ja ovdal go sámi guovlluid suodjalanproseassaid njuolggadusat mearriduvvojedje.</p>
<p>Sámediggi lea 2005:s fas bargagoahtán Meavkki ja Arvenjárgga áššiin maid Suodjalus áiggošii laktit oktii. Stuorradiggi bijai eaktun Meavkki ja Arvenjárgga báhčinguovlluid laktimis dan ahte bealit mat gusket boazodollui galge čovdojuvvot. Dát eavttut eai leat dán rádjai čovdojuvvon. Jos báhčinguovlu laktojuvvo oktii árvaluvvon plánaid mielde, de rihkkojuvvojit álbmotrievtti prinsihpat. Stáhtas lea ovddasvástádus sámi vuoigatvuođain areálasuodjaleami oktavuođas ja ealáhusbargit eai okto galgga dárbbašit guoddit ovddasvástádusa rievttálaččat eaige politihkalaččat ge. Sámediggi oaidná ahte barggus sámi vuoigatvuođaid sihkkarastimiin sámi álbmoga váste lea Suodjalusa huksenplánaášši Meavkki ja Arvenjárgga guovllus hui deaŧalaš prinsihpalaš ášši. Sámediggi áigu ráđđádallamiid bokte Ráđđehusain bargat dan ala ahte ceavzilis boazodoalu vuođđu Meavkki ja Arvenjárgga guovllus sihkkarastojuvvo álbmotrievtti mearrádusaid siskkobealde boahtteáiggis. Suodjalusa doaibma ferte organiserejuvvot nu ahte sámi kultuvrra ja boazodoalu ávnnaslaš kulturvuođđu ii billistuvvo.</p>
<p>Sámediggi lea árat ohcalan ja ohcala ain ollilsaš váikkuhusčielggadusa boazodoalu váste ovdal go konsešuvnnat bieggamillopárkkaide addojuvvojit. Dát ii leat dahkkojuvvon. Maid ii gávdno doarvái dutkanvuođđu oaidnit makkár váikkuhusat bieggamillopárkkain leat boazodollui. Sámediggi gáibida ahte eai álggahuvvo viiddis huksenprošeavttat ovdal go leat čađahuvvon ráđđádallamat Sámedikkiin.</p>
<p>Olju ja gássa</p>
<p>Sámi álbmot lea maid stáhtavuođđudeaddji álbmot Norggas. Dat go Norgga stáhta dál stivre Barentsábi čáhcevulošresurssaid ferte áddejuvvot nu ahte dat lea boađus das go stáhta lea vuođđuduvvon guovtti álbmoga eatnamiid ala, sápmelaččaid ja norgalaččaid. Jos eai dohkkehuvvo sámi vuoigatvuođat ođđa resurssaid geavaheapmái guovlluin mat historjjálaččat leat bidjan njuolga vuođu ássamii ja eallinvuohkái, de dalle váldojuvvo sámiin eret maiddái vuoigatvuohta stivret sin iežaset eallinvuogi ja ekonomalaš ovdáneami ILO-konvenšuvnna nr 169 eamiálbmotrievtti mielde.</p>
<p>Oljo- ja gássaresurssat olggobealde sámi guovlluid buvttihit erenoamáš álbmotrievttálaš geatnegasvuođaid sámi álbmoga guovdu. Dát ja oljo- ja gássadoaimmat davveoarje Ruoššas bidjet erenoamáš gáibádusaid operáhtoriidda, fievrrideaddjiide ja stáhtaide. Sámediggi lea 2005:s bargan erenoamážit dan ala ahte oažžut gulahallama Statoil:in eamiálbmotvuoigatvuođaid ektui sihke Norggas ja eará riikkain.</p>
<p>Dasa lassin lea Sámediggi erenoamážit čájehan beroštumi ahte buot fanastrafihkka, offshoredoaibma ja buot industriija prošeavttat davvi mearraguovluin fertejit čuovvut daid čavgaseamos birasgáibádusaid, garra dálkkádatbeliid ja guovlluid raššivuođa geažil.</p>
<p>Vuolláičála:    _________________ /_________________</p>
<p xml:lang="vep">Boazoguohtunkonvenšuvdna</p>
<p>1997 norgga-ruoŧa boazoguohtonkonvenšuvdnaárvalus, mii galgá boahtit 1972 konvenšuvnna sadjái ovddiduvvui 2001:s. Norgga ja Ruoŧa ráđđehusat nammadedje goabbáge šiehtadallandelegašuvnna, ja šiehtadallamat ođđa rájárastá boazodoallokonvenšuvnna hárrái álggahuvvojedje 2003:s. Šiehtadallandelegašuvdna lei váldoáššis ovttaoaivilis ollu prinsihpaid ja ortnegiid ektui ođđa konvenšuvnnas, muhto eai lean ovttaoaivilis rájárastá boazodoalu geografalaš muddemis. Šiehtadallandelegašuvdna heaittihuvvui giđđat 2005. Ovttamielalašvuođa váiluma geažil lea Ruoŧŧa dieđihan ahte dat miessemánu 1. b. 2005 rájes bidjá 1751 mannosaš Lappekodicilla vuođđun muddemiidda. Norga lea mearridan ođđa lága, mii doaibmá dassážii go ođđa konvenšuvdna gárvvistuvvo, ja dat galgá gaskaboddosaččat muddet Ruoŧa beale bohccuid guođohemiid Norggas.</p>
<p>Norga ja Ruoŧŧa bođiiga ovttaoaivilii suoidnemánus 2005 mandáhtaevttohusa hárrái ahte álggahit fas ođđasis šiehtadallat boazoguohtonkonvenšuvnna. Ođđa šiehtadallanlávdegotti mandáhta siskkilda sámedikkiid ja boazodoalloorganisašuvnnaid goappašiin riikkain. Juovlamánus 2005 álggahuvvojedje fas šiehtadallamat ođđa norgga-ruoŧa boazoguohtonkonvenšuvnna hárrái.</p>
<p>Boraspiret</p>
<p>Sámediggi lea ožžon nammadanválddi guovllulaš boraspirelávdegottiide dakkár guovlluin gos leat sámi ealáhusberoštumit.</p>
<p>Buhtadusmihtideamit boazodoalus čájehit ahte boraspiremáddodagat leat laskan vel ain eanet maŋimuš guovtti jagis. Eanadoalus čájeha fas ahte buhtadusmihtideamit eai leat rievdan earret go ahte sávzzaid lohku maid gumppet leat goddán lea lassánan mealgadit 2003 rájes 2004 rádjai. Geatke- ja albbasnáli laskama duođaštit Luondduhálddašan direktoráhta logut. Sámediggi lea fuolastuvvan go nu viivvuheamet lasket iešguđet boraspirenálit sámi guovlluin. Dáid lassáneapmi lea fuonidan sámi eanadoalu ja boazodoalu ceavzilvuođa. Dát ealáhusat leat juo vuolggasajis rašit iešguđet biologalaš ja ekonomalaš rievddademiide maid boraspirevahágat dagahit.</p>
<p>Ovddit ráđđehus (Bondevik II ráđđehus) álggahii láhkaásahusrievdadanproseassaid mat buvttihit stuorra negatiivvalaš rievdadusaid dáláš buhtadusnjuolggadusaide. Sámediggi lea addán cealkámuša ođđa boraspirebuhtadusa láhkaásahusevttohussii mii guoská šibihiidda ja bohccuide. Sámediggi ii hálit fuonidit dáláš buhtadusortnega ii ge leat ovttaoaivilis váldosiskiluša ektui mii evttohuvvo láhkaásahusas. Sámediggi lea ilus go ođđa ráđđehus Soria-Moria julggaštusa bokte hilgu ođđa buhtadanortnetevttohusa.</p>
<p>Sámediggi ferte oažžut váikkuhanfámu bajimuš dási boraspirepolitihkkii mii guoská sámi guovlluide. Nugo ortnet dál lea, de ii dávis dat stáhta geatnegasvuođaide ahte ráđđádallat eamiálbmogiin áššiin mat gusket sidjiide ILO-konvenšuvnna nr 169 mielde, eamiálbmogiid ja čearddalaš álbmogiid hárrái iešmearrideaddji riikkain, ii ge dat dávis ráđđádallanšiehtadussii ge.</p>
<p>Ovttasbargu</p>
<p>Ovttasbargu buot dásiin lea deaŧalaš ja oainnusin dahká sámi servodaga ja buvttiha ovddasvástádusa buot politihkalaš dásiide Norggas dán barggus. Sámediggi ferte oažžut resurssaid vai sáhttá čuovvolit ovttasbarggu buot dásiin. Resurssat dárbbašuvvojit sihke ovttasbargošiehtadusaid čuovvoleapmái fylkkagielddaiguin ja riikkaidgaskasaš ovttasbarggu čuovvoleapmái.</p>
<p>Vuolláičála:    _________________ /_________________</p>
<p>Ovttasbargu guovllulaš dásis</p>
<p>Ovttasbargošiehtadusat fylkkagielddaiguin leat deaŧalaš gaskaoamit Sámedikkis maiguin nannet ja buktit oidnosii sámi kultuvrra, giela ja servodateallima fylkkagielddain. Jagi 2005 álggus ledje Sámedikkis ovttasbargošiehtadusat Romssa fylkkasuohkaniin ja Finnmárkku fylkkagielddain. Šiehtadusa čuovvolanbargguin lea bargojuvvon oktilaččat buot fágasurggiin. Jahkásaččat dollojuvvojit čoahkkimat sihke politihkalaš ja hálddahusa dásis.</p>
<p>Sámediggi lea 2003:s álggahan ovttasbargošiehtadusaid máttasámi guovlluid fylkkagielddaiguin. Ovttasbarggus leat mielde Norlándda, Davvi-Trøndelága, Mátta-Trøndelága ja Hedmárkku fylkkagielddat. Šiehtadus vuolláičállojuvvui 11.02.05 ja Sámedikki dievasčoahkkin meannudii dan miessemánus 2005. Sámediggi lea 2005:s bargan ovttasbargošiehtadusa ráhkademiin Norlándda fylkagielddain. Ulbmilin lea vuolláičállit šiehtadusa 2006 jagi álggus.</p>
<p>Sámediggi lea guovllulaš searvevuođa lahttu Finnmárkkus. Njealljejagáš guovllulaš ovddidanprográmma (GOP) Finnmárkku váras lea ráhkaduvvon, nu gohčoduvvon Ressursrik region Finnmark 2004-2007. Searvevuohta juohká daid guovllulaš ruđaid maid fylkkagielda oažžu juohkimassii ja dasa lassin čuovvola guovllulaš jahkeplánaid ja ráhkada ođđa plánaid. Doaibmabijut jahkásaš GOP:in guorahallojuvvojit maiddái jahkásaš čoahkkimiin mat dollojuvvojit Finnmárkku fylkkasátnejođiheaddji ja Sámedikki presideantta gaskka.</p>
<p>Sámediggi lei lahttu guovllulaš searvevuođas Romssas gitta jahkái 2005. 2005:s lea Romssa fylkkasuohkan rievdadan GOP ráhkadeami. Dál galget guovlluráđit buktit árvalusaid GOP:ii ja fylkkagielda lágida oktasaš konferánssa GOP hárrái gielddaiguin juohke jagi. Sámediggi ii leat mielde dán barggus. Go galgá oažžut sámi perspektiivva buori searvadahttima, de ii leat doarvái ahte Sámediggi gessojuvvo mielde dákkár proseassa áibbas loahpageahčen. Bargu guovllulaš searvevuođaiguin máttasámi guovllus lea dál árvvoštallojuvvomin ja čuovvoluvvojit 2006:s.</p>
<p>2005:s lea ásahuvvon ovttasbargoorgána Sámedikki ja guovllulaš dearvvašvuođafitnodagaid gaskka. Dát ovttasbargoorgána galgá leat mielde sihkkarastimin daid geatnegasvuođaid mat spesialistadearvvašvuođabálvalusas leat bálvalusaidis kvalitehta sihkkarastima oktavuođas sámi álbmoga váste. Sámediggi oaidná deaŧalažžan ahte gávdno forum gos geahččat sámi pasieanttaid dárbbu ollislaččat beroškeahttá searvegullevašvuođas. Sámediggi lea 2005:s evttohan stivralahtuid guovllulaš dearvvašvuođafitnodagaide.</p>
<p>Sámediggi lea álggahan ovttasbarggu Finnmárkku fylkkagielddain (FFG) Geografálaš diehtojuohkin vuogádaga atnui váldima ektui guoskevaš organisašuvnnaiguin. FFG lea dihtorvuođus vuogádat gosa čoaggit, vurket, analyseret ja čalmmustit geográfalaš oktavuhtii gulli dieđuid. Prošeakta lea Sámedikki ja Finnmárkku fylkkagieldda gaskasaš ovttasbargošiehtadusa čuovvoleapmi. Prošeakta galgá addit oasálaččaide vejolašvuođa váldit atnui reaiddu vai olamuddu goappašiin ásahusain ja geavaheaddjiide buorránivččii. FFG vuogádaga atnui váldima váldoulbmilin Sámedikkis lea ásahit bálvalusaid ja kártadieđuid sámi álbmoga várás.</p>
<p>Ovttasbargu našunála dásis</p>
<p>Ovttasbargu našunála dásis addá Sámediggái vejolašvuođa bidjat eavttuid servodatovdánahttima bajimuš čanastagaide sámi servodagas. Sámedikkis leat jeavddalaččat čoahkkimat eanaš departemeanttaiguin ja stáhtaráđiiguin gos digáštallet iešguđet áššiid birra. Ráđđádallanortnet nanne ovttasbarggu Sámedikki ja ráđđehusa gaskka.</p>
<p>Sámedikkis leat leamaš jahkásaš čoahkkimat Dearvvášvuođa- ja fuolahusministtariin. Dasa lassin lea 2005:s, Sámedikki dearvvašvuođa- ja sosiálabálvalusaid dieđáhusa čuovvoleapmin, ásahuvvon</p>
<p>Vuolláičála:    _________________ /_________________ guovddáš oktiiortnejeaddji orgána Sámedikki,  Dearvvašvuođa- ja fuolahusdepartemeantta ja Bargo- ja sosiáladepartemeantta gaskka. Dát orgána galgá earret eará ráhkadit evttohusa makkár stivrenreaidduide lea dárbu ja movt dat galget geavahuvvot. Dát ferte dahkkojuvvot sihkkarastin dihte dássásaš dearvvašvuođa- ja sosiálabálvalusaid sámi álbmogii, nugo muđui álbmogis leat. Dát ođđa ovttasbargohápmi lea Sámedikki mielas buorre.</p>
<p>Sámedikki ovttasbargu Stuorradikkiin lea ovdánan buori guvlui. Dát bođii erenoamážit oidnosii barggus justiisalávdegottiin finnmárkolága meannudeami oktavuođas. Dattetge lea ollu ain bargu dainna movt lávdegoddi searvvaha Sámedikki áššiin main lea mearkkašupmi sámi servodahkii. Sámediggi lea ovddidan dán máŋgga oktavuođas Stuorradiggái.</p>
<p>Ovttasbargu riikkaidgaskasaččat</p>
<p>Sámediggi searvá riikkaidgaskasaš bargui eamiálbmotáššiiguin. Sámediggi lea dán bokte mielde nannemin sámiid ja eará eamiálbmogiid dili. Sámediggi lea 2005:s áŋgiruššan áššiiguin nugo sámi ovttasbargu, válljejuvvon ON-orgánat ja ovttasbargu davviguovlluin ja EU.</p>
<p>Sámi ovttasbargu</p>
<p>Sámi parlamentáralaš ráđđi (SPR) lea parlamentáralaš ovttasbargoorgána Suoma, Norgga ja Ruoŧa sámedikkiid gaskka. Ruošša beale sámit leat bissovaš áicin SPR:s. Guovvamánus 2005 válddii Sámediggi Suoma bealde badjelasas presideantaámmáha ja nu maiddái SPR čállingoddedoaimma. SPR:ii juolluduvvui ruhta 2005:s Norgga stáhtabušeahta bokte. Dát ruđat fievrriduvvojedje Sámediggái Suoma bealde go dat válddii badjelasas SPR jođiheami. Muđui eat leat lihkostuvvan oažžut eará ruhtadeami SPR doibmii.</p>
<p>Guovvamánus 2005 dollojuvvui sámedikkiid oktasaš parlamentarihkkariid konferánsa. Maiddái Ruošša beale sámiid ovddasteaddjit serve. Dát lei vuosttaš dán lágan konferánsa, ja dat čájeha ahte sámedikkiin lea dáhttu gávdnat ođđa ovttasbargovugiid movt bargat eamiálbmotpolitihkalaš áššiiguin. Doppe mearriduvvui oktasaš julggaštus. Julggaštusas deattuhuvvo ahte našunála stáhtat fertejit ain dohkkehit ja árvvus atnet dan ahte sámi álbmogis lea vuoigatvuohta geavahit ja hálddašit iežaset luondduriggodagaid ja resurssaid. Dasto deattuhuvvo ahte Suopma, Norga, Ruošša ja Ruoŧŧa leat geatnegahttojuvvon dohkkehit ja sihkkarastit sámiid eamiálbmotvuoigatvuođaid, maiddái historjjálaš vuoigatvuođaid mat gusket eatnamiidda, čáziide ja luondduriggodagaide.</p>
<p>Davveguovlu</p>
<p>Ráđđehusa Stuorradiggedieđáhus nr 30 (2004-2005) Muligheter og utfordringer i nord (Vejolašvuođaid ja hástalusaid birra davvin) ovddiduvvui Stuorradiggái cuoŋománus 2005. Dieđáhusas daddjojuvvo earret eará ahte eamiálbmotdimenšuvdna lea deaŧalaš oassi Norgga davveguovlopolitihkas, ja ahte ráđđehusa mihttomearrin lea sihkkarastit eamiálbmogiidda davviguovlluin duohta searvanvejolašvuođa mearrádusproseassain. Dieđáhusa meannudeames Stuorradikkis lei nana ovttamielalašvuohta áŋgiruššamiid hárrái, ja Stuorradikki eanetlohku čujuha ahte dálkkádatrievdamiin Arktisasis leat váikkuhusat eamiálbmogiidda. Maiddái dat go gálvofievrrideapmi ja gávppálašvuohta lassánit čuohcá sakka luondduresurssaide davvin. Sámediggi oaivvilda ahte davveguovlopolitihka hábmen addá buori vejolašvuođa geahčadit sihke sámepolitihka Davvikalohtas ja muđui eamiálbmotáššiid sirkumpolára guovllus, ollislaččat ja ollislaš perspektiivvas. Sámedikkis ferte leat aktiivvalaš rolla Norggas davveguovlopolitihka viidáset barggus.</p>
<p>Vuolláičála:    _________________ /_________________ Dieđáhusas evttohuvvojit ollu konkrehta doaibmabijut maiguin nannet Norgga davveguovlopolitihka, sihke iešguđet politihkkasurggiin ja doaibmabijut maiguin oktiiortnet davveguovloáššiid. Sámediggi áigu erenoamážit čujuhit ahte dat doaibmabijut mat leat mielde sihkkarastimin eamiálbmotvuoigatvuođaid guovllus leat deaŧalaččat. Sámediggi ii leat duhtavaš dainna go ráđđehus lea nammadan davveguovlolávdegotti almmá searvatkeahttá Sámedikki.</p>
<p>Davviriikkalaš sámedikkiid presideanttaid ja sámeministtariid gaskasaš jahkásaš čoahkkin dollojuvvui Helssegis 2005:s. Dan čoahkkimis lei earret eará sáhka davviriikkalaš sámekonvenšuvnna evttohusa geigemis ja dan viidáset meannudeames. Dát galgá jorgaluvvot suomagillii ja sámegillii ja dan maŋŋá sáddejuvvot gulaskuddamii guoskevaš riikkaide 2006:s.</p>
<p>Áššedovdijoavkku ovdaolmmoš Carsten Smith, geigii ovttajienalaš evttohusa ministtariidda ja sámedikkiid presideanttaide. Áššedovdijoavkku evttohus lea hui vuđolaš ja bures dahkkojuvvon dokumeanta mas čujuhuvvojit sámiid unnimus vuoigatvuođat davviriikkain. Sámediggi áigu deattuhit ahte davviriikkalaš sámekonvenšuvdnaevttohusa lea deaŧalaš čuovvolit dainna lágiin ahte sámedikkit dohkálaččat leat mielde barggus. Sámedikki ollislašoaidnu dán rádjai lea dat ahte livččii lean sávahahtti ahte áššedovdijoavkku eavttohus livččii lean čiekŋaleappot muhtun surggiin, muhto ahte dál oaidnit evttohusa ollislaččat positiivvalažžan.</p>
<p>Sámi parlamentáralaš ráđđi searvá bissovaš oasálastin Árktalaš parlamentáralaš komiteas. Sámedikki presideanta Norgga bealde lea ovddastan sámiid komiteas áigodagas 2002 ja 2005.</p>
<p>Sámediggi lea leamaš mielde čađaheamen Barentsovttasbarggu Eamiálbmotjagi 2005 dainna lágiin ahte lea juolludan ekonomalaš doarjaga Barentsovttasbarggu eamiálbmotbargojovkui oktiiortnet eamiálbmotjagi barggu. Sámediggi lea 2005:s lea leamaš mielde čađaheamen: Nuoraid Barentskulturfestivála miessemánus 2005 ja Barents Youth Conference maid lágidii The Intergovernmental Working Group on Youth Policy ja The Regional Working Group on Youth Issues čakčamánus 2005. Sámediggi juolluda jahkásaččat doarjaga eamiálbmotkantuvrra doibmii Murmánskkas. Doarjja addojuvvui Barentsčállingoddái, mas ovttasráđiid eamiálbmotbargojoavkkuin lea ovddasvástádus kantuvrra doaimmas. Sámediggi oaivvilda ahte dát kantuvra nanne Barents eamiálbmogiid searvama. Danne šállošit go Sámediggi okto ferte ruhtadit dán doaimma.</p>
<p>Sámediggi searvvai Norgga delegašuvdnii šiehtadallamiin Seahkalis Norgga-Ruošša guolástuskomišuvnna 34. sešuvdnii Kaliningradas Ruoššas. Sámediggi oaččui doarjaga gáibádussii ahte dat geat guolástit Barentsábis fertejit gávnnahit ortnegiid maiguin jávkadit registrerekeahtes bivddu Barentsábis. Dasto oaččui Sámediggi doarjaga evttohussii ahte eanet beassat bivdit gonagasreappáid Norggas, ja sihkkut 100-mehterráji gonagasreabbábivddus.</p>
<p xml:lang="deu">EU</p>
<p>Sámedikki bargu eurohpapolitihkalaš áššiiguin dáhpáhuvvá SPR bokte ja Sámedikki oktavuođa bokte guovddáš, guovllulaš ja báikkálaš eiseváldiiguin Norggas. Sámediggi lea mielde Eurohpapolitihkalaš forumas guovddáš, guovllulaš ja báikkálaš eiseválddiid ovddas. Sámediggi lea mielde maiddái dan hálddahuslaš oktavuohtajoavkkus. Sámediggái lea deaŧalaš boahtteáiggis deattuhit sihke politihkalaš ja hálddahuslaš proseassaid EU vuogádaga siskkabealde, muhto dasa dárbbašuvvojit dalle eanet resurssat.</p>
<p>Interreghálddašeapmi gáibida stuorra ekonomalaš ja hálddahuslaš resurssaid go sulastahttá stáhtalaš ruđaid jahkásaš juolludemiin, ja danne mearridii ge Sámediggi ahte ii vuorut dán barggu 2005:s. Interregprográmmat leat jođus njealját áigodaga (2007-2011). Sámedikki mielas lea deaŧalaš ahte bargu dán áigodagas jotkojuvvo, muhto ahte biddjojuvvo sámi prográmma mii</p>
<p>Vuolláičála:    _________________ /_________________ guoská olles Sápmái. Go prográmma ekonomalaš hálddašanrámmat leat unnit, de ii leat Sámedikkis vejolašvuohta váldit badjelasas čállingoddebarggu, muhto háliida dattetge čuovvolit prográmmabarggu ovttasráđiid Sámedikkiin Ruoŧa bealde.</p>
<p xml:lang="rmn">ON</p>
<p>Sámediggi searvá aktiivvalaččat bargui mii guoská eamiálbmotjulggaštusa ráhkadeapmái ON olis. Sámediggi lea 2005:s searvan Norgga delegašuvdnii bargojoavkku (IWSGDD) 11. sešuvnna vuosttas oassái. Sešuvnna maŋimuš oassi dollojuvvo 2006:s. Bargojoavku galggai válmmaštit barggus 2004:s dego oassin ON eamiálbmotlogijagis. Mandáhta guhkeduvvui dattetge ovttain jagiin, dan sivas go ii lean šaddan ovttamielalašvuohta das logát sešuvnna maŋŋá.</p>
<p>Eamiálbmotáššiid bissovaš forum doalai njealját sešuvnna miessemánus. Sámediggi atná foruma barggu hui deaŧalažžan, ja juolluda danne ekonomalaš doarjaga jođiheaddjái.</p>
<p>Sámediggi čuovvola oktilačat riikkaidgaskasaš barggu Biologalaš šladdjivuođa konvenšuvnnain (CBD), ja oaidná stuorra hástalusaid mat čatnasit konvenšuvnna heiveheapmái našunálaččat. Stáhta lea CBD artihkkala 8 (j) mielde geatnegahttojuvvon árvvus atnit, suodjalit ja doalahit sámiid árbevirolaš máhtolašvuođaid Norggas. Sámediggi čujuha ahte geavahusas lea dahkkojuvvon hui unnán Norggas dan oasis mii guoská CBD:ii 8 (j). Ieš vuođđu dasa ahte sáhttit dohkálaččat ja ulbmillaččat suodjalit sámiid árbevirolaš máhtolašvuođaid, ii leat ovdamearkka dihte sajis, ja danne lea Sámedikkis hui stuorra beroštupmi ahte systemáhtalaččat ja viidát duođaštit (registreret jna.) dán lágan máhtolašvuođaid. Dán lágan prošeakta lea maiddái mielde oainnusin dahkamin ja duođašteamen árbevirolaš máhtolašvuođaid biologalaš šláddjivuođa hárrái deaŧalaš gáldun luonddu- ja birasgáhttenbarggus, omd. doaibmat indikáhtorin dálkkádatrievdamiin.</p>
<p>Dearvvašvuohta</p>
<p>Sámedikki sámi dearvvašvuođa- ja sosiálapolitihka váldomihttomearrin lea ollislaš ja dássásaš dearvvašvuođa- ja sosiálabálvalusat sámi álbmoga váste, nugo muđui eará álbmogis leat. Sámediggi lea 2005:s bargan aktiivvalaččat dearvvašvuođa- ja sosiálapolitihkalaš áššiiguin. Guovddáš mihttomearrin lea buoridit máhtolašvuođa ja áddejumi sámi bálvalusdárbbašeaddjiid dárbbuin ja vuoigatvuođain.</p>
<p>Sámiid vuoigatvuođat go lea eamiálbmot leat muddejuvvon Norgga lágain ja riikkaidgaskasaš konvenšuvnnain. Vuoigatvuođat sihkkarastet earret eará vuoigatvuođa oažžut dárbbašlaš dearvvašvuođa veahki ja diehtojuohkima iežas gillii. ILO-konvenšuvnna nr 169 artihkkalis 25 sihkkarastojuvvo maiddái sámiid vuoigatvuohta leat mielde hábmemin áigeguovdilis dearvvašvuođafálaldagaid, ja nanne sámi geavaheaddjiid vuoigatvuođa oažžut dohkálaš dearvvašvuođabálvalusaid.</p>
<p>Sámediggi lea 2005:s meannudan dieđáhusa sámi dearvvašvuođa- ja sosiálabálvalusaid birra. Dieđáhusas válddahallojuvvo strategalaš dearvvašvuođa- ja sosiálapolitihkalaš bargu Sámedikkis. Sámedikkis lea bajimuš ovddasvástádus sámi dearvvašvuođa- ja sosiálapolitihka hábmemis, ja dat lea guovdileamos eavttuid biddji eiseválddiide dássásaš fálaldagaid ovddideami oktavuođas sámi álbmoga váste. Dát mearkkaša dan ahte Sámediggi ferte oktiiortnet ja jođihit dáid áššiid guovddášeiseváldiid ektui. Dán muttos stuorra fágasuorggis gáibida hui ollu resurssaid sámi bálvalusdárbbašeaddjiid vuoigatvuođaid ja dárbbuid oainnusin dahkan.</p>
<p>Vuolláičála:    _________________ /_________________ Sámedikkis leat geavahusas ruđat ráđđehusa dearvvašvuođa- ja sosiálabálvalusaid doaibmaplána Mangfold og likeverd čuovvoleapmái sámi álbmoga váste. Ruđat juogaduvvojit váldoáššis dearvvašvuođa- ja sosiálaprošeavttaide ohcama vuođul. Dát ruđat mat leat addojuvvon Sámediggái dán ulbmilii eai leat lassánan namuhan veara 1999 rájes. Sámediggi oaidná ahte lea dárbu oažžut eanet ruđaid dán ulbmilii. Máttasámi ássanguovlluin leat erenoamáš stuorra hástalusat.</p>
<p>2005:s vuoruhii Sámediggi čuovvovaš áŋgiruššansurggiid: čielggadus- ja prošeaktabargu dainna áigumušain ahte heivehit dearvvašvuođa- ja sosiálabálvalusaid sámi duohtavuhtii, metodaovddideapmi ja doaibmabijuid láhčin iešguđet dárbbuid ektui dábálaš dearvvašvuođa- ja sosiálabálvalusas sámi guovlluin, dearvvašvuođa- ja sosiálabargiid oahpaheapmi sámi gielas ja kulturáddejumis ja pasieantaguovdásaš dearvvašvuođa- ja sosiálafágalaš girjjálašvuođa almmuheapmi sámegillii.</p>
<p>Sámi mánáin ja nuorain lea vuoigatvuohta oažžut dássásaš ja kultuvrralaččat heivehuvvon mánáidsuodjalusbálvalusaid. Fágaolbmot, dikšunásahusat, gielddalaš ja almmolaš orgánat fertejit váldit vuolggasaji sámi mánáid ja nuoraid gielalaš ja kultuvrralaš identitehtas veahkkedoaibmabijuineaset. Sámediggi lea 2005:s bargan dan ala ahte Mánáid- ja bearašsuodjalanođastus galgá dán vuhtii váldit.</p>
<p>Psyhkálaš dearvvašvuođa nannenbargu lea leamaš okta áŋgiruššansuorgi sihke našunalaččat ja Sámedikkis soames jagi. Dán oktavuođas lea Sámediggi ohcalan dakkár dikšunfálaldaga mii lea heivehuvvon sámi gárrenávnnasboastutgeavaheaddjiid váste gielalaččat ja kultuvrralaččat. Eastadeapmi ja maŋŋádikšun gárrenáimmahuššamis lea dasa lassin leamaš áŋgiruššansuorgin stipeandajuohkimis veajuiduhttinfágaid oktavuođas 2005:s.</p>
<p>Sámediggi lea 2005:s váldán oktavuođa stáhtá senioraráđiin man fáddán ledje hástalusat boarrásiid politihka ektui oppalaččat ja sámi boarrásiid ektui erenoamážit. Sámediggi lea maŋŋá bivdán ahte ásahuvvo sámi boarrásiidáittardeaddji mii galgá gozihit ja ovddidit sámi boarrásiid beroštumiid servodagas. Sámi boarrásat leat dakkár joavku mii unnán lea bidjan gáibádusaid bálvalusfálaldagaide.</p>
<p xml:lang="smj">Sámegiella</p>
<p>Eatnigiella lea váimmu giella. Eatnigiela bokte sáhttá olmmoš buoremusat ja čielgaseamosit ovddidit iežas jurdagiid, áigumušaid, áibbašemiid ja sáváldagaid. Giella lea okta dain deaŧaleamos osiin sámi kultuvrras. Ealli giela eaktun lea ahte dat geavahuvvo viššalit sámi álbmoga gaskkas, buot árgabeaivvi oktavuođain – sihke ruovttus ja almmolaš sajiin.</p>
<p>Gielddat mat gullet sámegiela hálddašanguvlui leat mielde loktemin sámegiela sajádaga ja leat ná váikkuheamen giela ovdánahttima ja seailuma. Giđđat 2005 mearridii Stuorradiggi ahte Divttasvuona suohkan galggai lasihuvvot sámegiela hálddašanguvlui 01.01.06 rájes. Dat mearkkaša ahte maiddái Norlándda fylkkasuohkan gullagoahtá hálddašanguvlui seamma áiggi rájes. Divttasvuona suohkan lea vuosttaš gielda Norggas mas lea julevsámegiella hálddašangiellan, seamma dásis dárogielain. 01.01.06 rájes gullet sámegiela hálddašanguvlui 7 gieldda ja 3 fylkkagieldda. Sámediggi lea hui duhtavaš dainna go ráđđehus 2006 bušeahtas lea várren ruđaid dan mearriduvvon hálddašanguovllu viiddideapmái.</p>
<p>Sámedikkis lea 2005:s leamaš oktavuohta máŋggain gielddain mat guorahallet vejolašvuođaid šaddat sámegiela hálddašanguovllu oassin. Snåase gielda lea maid sádden ohcama departementii</p>
<p>Vuolláičála:    _________________ /_________________ ahte háliidit laktojuvvot sámegiela hálddašanguvlui. Sámediggi lea positiivvalaš Snåase gieldda áigumuša ektui, ja vuordá ahte dat lea mielde hálddašanguovllus 2007:s. Eaktun ahte hálddašanguovlu viidddiduvvo lea ahte juolluduvvojit eanet ruđat nu ahte viiddideapmi ii čuoza gielddaide ja fylkkagielddaide mat juo leat mielde hálddašanguovllus.</p>
<p>Sámedikki dieđáhusas sámegiela birra lea okta ulbmil ahte galget ásahuvvot eanet giellaguovddážat, earenoamážit máttasámeguovlluin. Aajege sámi giella- ja gelbbolašvuođaguovddáš Rørosas váldui 2005:s vuosttaš máttasámi giellaguovddážin mielde Sámedikki ortnegii mas juolluduvvo fásta doarjja sámi giellaguovddážiidda.  2004:s ásahii Sámediggi sámi giellaguovddážiid foruma, man ulbmilin lea lonuhallat vásihusaid ja jurdagiid. Oktii jagis servet buot giellaguovddážiid bargit oktasaš seminárii.</p>
<p>Sámediggi várre juohke jagi bušeahtas giellaprošeaktaruđaid doaibmabijuide sihke olggobealde ja siskkobealde sámegiela hálddašanguovllu. Ulbmil giellaprošeaktaruđaiguin lea nannet sámegiela.  2005:s válljiimet čuovvovaš vuoruhemiid sámegiela hálddašanguovlluide: terminologiija čohkket, ovdánahttit ja registreret, sámi báikenamaid čohkket ja prošeavttat mat fállet mánáide ja nuoraide arenaid gos sámegiella gullo ja oidno, ja mii addá positiiva relašuvnnaid gillii. Guovlluid várás olggobealde sámegiela hálddašanguovllu válljiimet čuovvovaš vuoruhemiid: Prošeavttat mat fállet mánáide ja nuoraide arenaid gos sámegiella gullo ja oidno, ja mii addá positiiva relašuvnnaid gillii, eambbo njálmmálaš giellageavaheami, terminologiija čohkket, ovdánahttit ja registreret ja sámi báikenamaid čohkket. Julevsámi giellabarggu oktavuođas lea lagas ovttasbargu Ruoŧa Sámedikkiin.</p>
<p>Sámedikki ođđa sátnevuorká risten.no rahppojuvvui 22.06.05. Doppe leat sihke davvi-, julev- ja lullisámi sánit ja tearpmat. Ovttasráđiid Sámi giellalávdegottiin ja sámedikkiiguin Suoma- ja Ruoŧa bealde áigu Sámediggi ovddidit sátnevuorkká šaddat davviriikkalaš sámi sátnevuorkán. Sámegielain lea ođđaáigásaš terminologiija unnán ovdánahttojuvvon. Sámediggi oaččui 2004:s ja 2005:s doarjaga Nordplus Språk:s jorgalit Ordbok for samfunn og helse, sámegillii Servodat- ja dearvvašvuođasátnegirji, buot sámegielaide Norggas. Dát tearpmat biddjojuvvojit sátnevuorkái. Sámegiella geavahuvvo dađistaga eanet fágasurggiin. Danne gáibiduvvo oktilaš tearpmabargu. Dát bargu galgá nannejuvvot ja beavttálmahttojuvvot, ja eanet oasálaččat nugo omd. gielddat fertejit searvat.</p>
<p>Oktavuohta báikái lea guovddáš oassi sámi jurddašanvuogis, danne leat sámi báikenamat deaŧalaš oasit sámegiela árbbis. Sámi báikenamaid oainnusin dahkan lea maiddái deaŧalaš duođaštus sámi geavaheames iešguđet geografalaš guovlluin. Sámi báikenamaid birra bagadallat lea viiddis bargosuorgin nammanevvohatbálvalusas.</p>
<p>Oahpahus, oahppa ja dutkan</p>
<p>Go galgá sáhttit ovdánahttit sámi servodaga, de lea deaŧalaš ahte lea vuoigatvuohta ieš beassat mearridit oahpahusa sisdoalu ja hámi buot oahppadásiin. Sámedikki mielas lea dat go ieš beassá mearridit oahpahusa sisdoalu buot oahppadásiin áibbas deaŧalaš sámi servodaga hábmemii. Sámedikki váldi mearridit oahpahusrámmaid ferte danne nannejuvvot.</p>
<p>Sámi mánáidgárddit</p>
<p>2005:s mearridii Stuorradiggi ođđa mánáidgárdelága. Lágas leat sámi mánáid vuoigatvuođat mánáidgárdedilis buoriduvvon muhtun muddui. Earret eará leat mearridan ahte buot mánáidgárddit galget vuhtiiváldit máná agi, funkšundási, sohkabeali, sosiála, čearddalaš ja kultuvrralaš duogáža, das maiddái sámi mánáid giela ja kultuvrra. Lágas čuožžu ahte lea suohkana</p>
<p>Vuolláičála:    _________________ /_________________ ovddasvástádus ahte sámi mánáid mánáidgárdefálaldagat sámi guovlluin vuođđuduvvojit sámi gielas ja kultuvrras. Eará suohkanat galget heivehit dili vai  sámi mánát sáhttet sihkkarastit ja ovdánahttit iežaset giela ja kultuvrra.</p>
<p>Sámediggi meannudii dieđáhusa sámi mánáidgárddiid birra, Min mánát, min doaivva, min jietna miessemánus 2005. Dieđáhus govahallá muhtun konkrehta doaibmabijuid, earret eará sámegiela nannet mánáidgárddiin, mánáidgárdebargiid gelbbolašvuođa loktet ja oahppofálaldagat sidjiide, doarjjaortnegat ja oahpponeavvodilli.</p>
<p>Vuođđo- ja joatkkaoahpahus</p>
<p>Oassin Máhttoloktemii álggahuvvui bargu ođđa oahppoplánaiguin borgemánus 2004, ja maŋemuš oahppoplánat galget mearriduvvot 2007:s. Sámediggi lea juohkán oahppoplánabargguid čuovvovaš lágiin: Hábmet sámi sisdoalu našunála oahppoplánaide ja ráhkadit sámi oahppoplánaid. Sámi sisdoalu ráhkadeapmi našunála plánaide čuovvu Oahpahusdirektoráhta organiserema ja áigeplána. Sámedikkis lea váldi mearridit sámi sisdoalu našunála oahppoplánain ja mearridit oahppoplánaid fágáide sámi duodji ja boazodoallu. Bargu lea hirbmat viiddis ja lea gáibidan olu resurssaid 2005:s. Sámediggi searvá maiddái Máhttoloktema evalueremii maid Oahpahusdirektoráhta lea vuolggahan.</p>
<p>Sámediggi mearridii 2005:s sámi sisdoalu našunála oahppoplánaide vuođđoskuvlii ja joatkkaoahpahussii čuovvovaš fágain; dárogiella, eŋgelasgiella, luonddufága ja lášmmohallan, ja dat bargu gohčoduvvui oahppoplánat I vuorru. Oahpahus- ja dutkandepartemeanta mearridii oahppoplánaid borgemánus 2005.</p>
<p>Sámediggi lea ráhkadan sámi oahppoplakáhtaevttohusa ja sámi oahppoplánaevttohusaid fágaide sámegiella vuosttašgiellan, sámegiella nubbingiellan, dárogiella ohppiide geain lea sámegiella vuosttašgiellan, dárogiella ohppiide geain lea sámegiella nubbingiellan, luonddufága, duodji, servodatfága, musihkka, biebmu ja dearvvašvuohta ja risttalašvuođa-, oskku- ja eallinoainnumáhttu. Dat vihtta vuosttaš namuhuvvon oahppoplána leat ráhkaduvvon sihke vuođđoskuvlla ja joatkkaoahpahusa váste, ja vihtta maŋemusa fas dušše vuođđoskuvlla váste. Evttohusat leat sáddejuvvon gulaskuddamii, earret dárogiela oahppoplána ohppiide geain lea sámegiella vuosttašgiellan ja luonddufága oahppoplána joatkkaoahpahusa dásis. Risttalašvuođa-, oskku- ja eallinaoinnumáhtu sámi oahppoplána sáddejuvvo gulaskuddamii maŋŋel. Sámediggi ii ožžon doarjaga ráhkadit sierra dárogieloahppoplána ohppiide geain lea sámegiella nubbingiellan. Finnmárkku fylkkamánni ja Sámediggi lágidedje juovlamánus ovttas Oahpahusdirektoráhtain sámi oahppoplánaid  gulaskuddankonferánssa.</p>
<p>Našunála oahppoplánat II vuorru (joatkkaoahpahus) mat leat leamaš gulaskuddamis, leat gieđahallojuvvon ja Oahpahusdirektoráhta ja Máhttodepartemeanta galget daid mearridit 2006:s. Plánain galgá leat sámi sisdoallu man Sámediggi mearrida. Oahppoplánaide II vuorru gullet joatkkaoahpahusa oahppoplánat; oktasašfágat servodatfága, historjá, geografiija ja oskkoldat ja etihkka, oktasaš prográmmafága studerenráhkkanahtti oahppoprográmmain joatkkadásis 2-3 ja oktasaš prográmmafága fidnoráhkkanahtti oahppoprográmmaid joatkkadásis 1.</p>
<p>Sámi oahppoplánat II vuorru (sámi historjá ja servodat, sámi oasseplána oahppaprográmmas musihka, dánssa ja drama váste, sámi oasseplána prográmmasuorggid hábmen, oktasašfágat historjá) ja sámi oahppolánat III vuorru 3 (boazodoallu Vg 2 ja design ja duodji Vg 2) leat ráhkaduvvomin.</p>
<p>Engerdal suohkan mearridii heaittihit Elgå Bajásšaddanguovddáža 2006 rájes jus suohkan ii oaččo lassijuolludemiid jođiheapmái. Sámediggi čađaha 5 jagi giellamovttiidahttinprošeavtta dán</p>
<p>Vuolláičála:    _________________ /_________________ guovddáža sámi mánáid váste, ja prošeakta loahpahuvvo giđđat 2006. Bajásšaddanguovddáža heaittiheapmi mielddisbuktá ahte sámi mánát masset sin lunddolaš arena ja muhtinmuddui várjaluvvon birrasa gos leat beassan nannet iežaset sámegiela. Sámediggi áigu geahččalit gávdnat čovdosa ahte movt sáhttá bisuhit Elgå Bajásšaddanguovddáža. Bajásšaddanguovddáš lea maiddái oassi doaibmabijuin lulli-sámi guovllu fylkasuohkana ovttasbargošiehtadusas.</p>
<p>Elgå Bajásšaddanguovddáš lea lahka Ruoŧaráji ja oažžu gielalaš ja kultuvrralaš veahki Ruoŧas. Danin lea lunddolaš ovttasbargat rastá riikaráji, maiddái go ruoŧa bealde leat smávva skuvlaservodagat. Sámediggi lea ilus go ráđđehus lea váldán oktavuođa Ruoŧa guovddáš eiseváldiiguin nannendihte oahpahusa rastá ráji lullisámi guovlluin.</p>
<p>Sámedikki strategálaš plána sámi oahpponeavvoovddideapmái 2001-2005 lea geavahuvvon vuođđun ruđaid juohkimii ođđa oahpponeavvoprošeavttaide 2005:s. Earret eará lea vásihusaid vuođul mat leat čoggon prošeavtta Sámi álgooahpahus bokte, addojuvvon ruhta oahppogirjji ovdánahttimii álgooahpahusa váste lohkamis davvisámegillii. Erenoamážit lea deattuhuvvon digitála/neahtta oahpponeavvuid ovdánahttin.</p>
<p>Sámi álgooahpahus lea 5-jagáš prošeakta, mas váldoulbmilin lea gávdnat lohkanvugiid ja lohkanmetodihka mii heive buoremusat ohppiide geain lea sámegiella vuosttašgiellan ja geat ožžot vuođđo lohkanoahpahusa sámegillii. Prošeakta álggahuvvui 2000:s ja lea golmma ceahkis. Ceahkki III oktavuođas lea 2005:s bargojuvvon 5. dási lohkandáidoteasttaid bohtosiid ektui, proseassačállima ja bargogeahččaleami čalmmusteami ektui mat leat heivehuvvon sámegiela ja lohkan- ja čállinoahpahussii Suomas. Prošeakta loahpahuvvui geassemánus 2005. Prošeakta lea evalurejuvvon, ja evaluerenraporta lea gárvvis jagi 2006 áigge.</p>
<p>Sámi oahpponeahtta lea Sámedikki neahttasiidu skuvllaid ja mánáidgárddiid váste. Neahttasiidu rahppojuvvui almmolaččat ođđajagimánus 2003. Neahttasiidu lea Skuvlaneahtas oassin, ja lea ovttasbargu Oahpahusdirektoráhtain. Oahpahusdirektoráhtas lea ovddasvástádus neahttasiiddu teknihkalaš oasis ja Sámedikkis lea ovddasvástádus sisdoalus. Čakčat 2004 mearriduvvui ahte neahttasiidu galggai, nugo muđui ge Skuvlaneahtta, váldit geavahussii ođđa almmuhanreaiddu ja oažžut ođđa hámi. Dasa lea šaddan ođđa hápmi, ja ávdnasiid leat almmuhišgoahtán neahttabáikkis.</p>
<p>Sámediggi lea searvan Romssa fylkkagieldda prošeaktastivrenjovkui sámi kulturmáhtolašvuođa ektui. Prošeavtta ulbmilin lea ahte ii oktage oahppi galgga čađahit joatkkaoahpahusa Romssas almmá ahte lea oahppan vuođđodieđuid sámi diliid birra. Prošeakta lea loahppadásis.</p>
<p>Sámediggi oaidná ahte lea nana dárbu ásahit erenoamášpedagogalaš bálvalusaid julev- ja máttasámi guovlluin Spesialpedagogiskstøtte oktavuođas.</p>
<p>Alit oahppa</p>
<p>Sámedikki gelbbolašvuođaloktenplána erenoamášpedagogihkas 2004-2005 lea bargan julev- ja máttasámi guovllu, Mátta-Romssa ja davvi Norlándda ektui, ja dán plánas leat deattuhuvvon lohkan- ja čállinváttisvuođat ja guovttegielalašvuohta. Stipeanddaid leat ožžon mánáidgárddiid ja skuvllaid bargit gos leat sámi mánát, ja dasto pedagogalaš-psykologalaš guovllukantuvrraid fágaolbmot dáin guovlluin.</p>
<p>Sámediggi lea 2005:s ásahan ođđa stipeandaortnega studeanttaide geat váldet alit oahpa fágasurggiin mánáidgárddit ja oahpahus. 2005:s vuoruhuvvui rekrutteren oahpaheaddjoohppui julev- ja máttasámegiela guovlluin. Dát stipeanda juogaduvvui maiddái alit oahpahussii sámegielas.</p>
<p>Vuolláičála:    _________________ /_________________ Máttasámegiella lea áitojuvvon giella máilmmeoktavuođas ja dan ferte vuoruhit. Našunála ovddasvástádus dat lea láhčit dili sámi servodatovdánahttima váste, dát guoská maiddái alit ohppui mii lea deaŧalaš dán ovdánahttimii. Lea áibbas dárbbašlaš čielggadit geas lea ovddasvástádus ja oažžut dohkálaš ruhtadeami.</p>
<p>Sámi dutkan ja statistihkka</p>
<p>Sámediggi lea 2005:s bargan oččodit lagat ovttasbarggu Norgga dutkanráđiin. Dán barggu oktavuođas oaččui Sámediggi árvalusaid guovddáš čuolbmačilgehusaide sámi dutkama oktavuođas buot dutkan- ja oahpahusásahusain davábealde Dovre.</p>
<p>Dáláš sámi dutkanprográmma Norgga dutkanráđis heaittihuvvo jagi 2005 loahpas. Sámediggi lea addán ráđđehussii ja Dutkanráđđái signálaid ahte lea sávahahtti viiddidit prográmmaáigodaga vel viđain jagiin ja oažžut stuorát bušeahtaid prográmmii. Stuorradiggedieđáhusas nr 20 (2004-2005) Vilje til forskning, dutkama birra addá ráđđehus čielga signálaid ahte prográmma guhkeduvvo. Sámediggi lea buktán árvalusaid makkár fágasurggiid ođđa sámi dutkanprográmmas berre vuoruhit.</p>
<p>Sámediggi álggahii 2003:s prošeavtta ovdánahttihit sierra statistihka sámi álbmoga váste. Dán prošeavtta ulbmilin lea oažžut bissovaš čovdosa mii guoská sámi statistihkaid ráhkadeapmái. Sámi Instituhtta ja Statistisk sentralbyrå leat mielde prošeavttas. 2005:s lea erenoamážit bargojuvvon sámi statistihkka jahkegirjji almmuhemiin, mii almmuhuvvo jagi 2006 álggus.</p>
<p>Sámediggi lea evttohan lahtuid Sámi Instituhta stivrii, ja Sámi allaskuvlla stivra ii vuhtii váldán evttohusa.</p>
<p>Guovdageidnui galgá huksejuvvot dieđavisti. Dieđávistti ulbmilin lea earret eará čohkket sámegielat doaimmaid ja sámi dieđalaš doaimma stuorát birrasa oktavuhtii. Čakčat 2004 oaččui Statsbygg bargun hoahpuhit vistti prošekterenbarggu. Ulbmilin lea ahte dat gárvánivččii 2009:s. Sámediggi lea guhká bargan áššiin ja dat go ráđđehus ovdánahttá proseassa illudahttá.</p>
<p>Mánát ja nuorat</p>
<p>Sámediggi háliida čađahit aktiivvalaš nuoraidpolitihka, ja ásahii nuoraidlávdegotti 2003:s. Lávdegoddi galgá searvat Sámedikki nuoraidkonferánssa plánemii, čađaheapmái ja bargui maŋŋá dan. Dasa lassin galgá lávdegoddi leat mielde nannemin sámi nuoraid mieldemearrideami ja váikkuhanfámu Sámedikki politihkkii.</p>
<p>Sámedikki viđát nuoraidkonferánsa <span type="quote" xml:lang="smj">“Gulahallatgo”</span> dollojuvvui Stuorstrávves olggobealde Bodåddjo golggotmánu 21. – 23. b. 2005. Konferánssa fáddán ledje sámegiella, sámi giellahálddašeapmi ja sámi giellaovdánahttin. Nuoraidkonferánsa ovddidii golbma cealkámuša. Konferánsa ávžžuhii Sámedikki bargat oahpahuslága § 6-2 rievdademiin, ja sihkkut unnimus gáibádusa ahte galget leat unnimusat 10 oahppi ovdal go sámi mánáide vuođđoskuvllain sihkkarastojuvvo oahpahus sámegillii miehtá riikka. Dasa lassin celkkii konferánsa ahte fertejit álggahuvvot doaibmabijut mat unnidit daid hehttehusaid maid sámi nuorat deaividit go sii háliidit váldit alit oahpu sámegielas, erenoamážit julev- ja máttasámegielas. Maŋimuš cealkámuš lei gáibádus ahte buot oahppit Norggas galget beassat válljet sámegiela eaktodáhtolaš siidogiellan.</p>
<p>Kultuvrralaš skuvlalávka lea našunála ovdánahttindoaibmabidju oažžut eanet dáidaga ja kultuvrra skuvlii. Doaibmabidju galgá láhčit diliid nu ahte vuođđoskuvllaid oahppit ožžot eanet juohke lágan dáidda- ja kulturvásihemiid. Kultuvrralaš skuvlalávka eaktuda lagaš fágalaš ovttasbarggu</p>
<p>Vuolláičála:    _________________ /_________________ skuvla- ja kultursurggiid gaskka buot hálddašandásiin (stáhta, fylkkagielda ja gielda). Sámediggi ii leat mielde dán ortnegis eai ge earáge sámi kulturásahusat. Dárbbašuvvojit várrejuvvot sierra ruđat sihke sámi museaide ja ásahusaide ja Sámediggái maiguin sihkkarastit kultuvrralaš skuvlalávkii sámi sisdoalu.</p>
<p>Sámi dáidda- ja kultureallin</p>
<p>Lea čájehuvvon ahte sámi kultuvra lea leamaš hui nanus nuppástuhttima ja ceazilvuođa ektui. Sámi árvovuođus čatnasit ain stuorra oasit eallimii lahka luonddu. Dasto lea sámi servodat hui guhkás heivehan iežas dáláš máhtolašvuođa- ja diehtojuohkinservodahkii. Oktiibuot buktá dát šláddjivuođa sámi kulturárbbis maid lea deaŧalaš suodjalit ja viidásetovdánahttit.</p>
<p>Sámediggi háliida deattuhit ahte sámi dáidaga ja kultuvrra viidásetovdánahttin lea našunála ovddasvástádus. Norgga stáhta lea iešguđetge lágaid ja konvenšuvnnaid bokte geatnegahttojuvvon váldit ovddasvástádusa sámi gielas, kultuvrras ja servodateallimis, ja danne das maiddái lea ovddasvástádus ahte ekonomalaš ovánahttinrámmat leat sajis. Sámediggi vásiha ahte dán suorggis váilot ollu resurssat, ja dát dilli lea áibbas dohkketmeahttun guhkkit áiggi vuollái.</p>
<p>Sámediggi lea 2005:s meannudan dieđáhusa sámi dáidaga birra. Dieđáhusas válddahallojuvvojit dáiddapolitihkalaš hástalusat, ja nugo ovdánahttindovdomearkkat, váikkuhangaskaomiid geavaheapmi ja boahtteáiggi hástalusat iešguđet dáiddasurggiid siskkobealde. Sámediggái lea biddjojuvvon ovddasvástádus ásahusain ja ortnegiin mat galget ovddidit sámi dáidaga ja kultuvrra. Dieđáhusain háliida Sámediggi oainnusin dahkat politihkalaš višuvnnaid ja perspektiivvaid sámi dáidaga váste mat váilo Stuorradiggedieđáhusas nr 48 (2002-2003) kulturpolitihka birra, Kulturpolitikk frem mot 2014.</p>
<p>Sámediggi lea maŋimuš jagiid vásihan ahte stáhtalaš eiseválddit leat bisánan go guoská politihka ovdánahttimii ja ekonomalaš resurssaide sámi dáiddaulbmiliidda. Ekonomalaš fievrrideamit Girko- ja kulturdepartemeanttas eai leat lassánan nugo leimmet vuordán. Dát ii dávis stáhta geatnegasvuođaide.</p>
<p>Sámi teáhter, filmmat ja festiválat</p>
<p>Sámi teáhterat lea deaŧalaččat sámi dáidda- ja kulturvásihussadjin, ja sámegiela geavaheapmái. Sámedikkis lea leamaš ulbmil ahte Beaivváš Sámi Teáhterii sihkkarastojuvvo dohkálaš ekonomalaš vuođđu sámi álbmotteáhterin, vai sis lea vejolaš bálvalit olles sámi ássanguovllu. Sámediggi lea 2005:s váikkuhan teáhtervistti ovdaprošeavtta čađaheami Beaivváš Sámi Teahterii. Sámedikkis lea leamaš beroštupmi sihkkarastit dohkálaš doaibmavuođu Åarjelsaemien Teatere/Sydsamisk teater:ii. Sámedikki ja máttasámeguovlluid fylkkagielddaid gaskasaš ovttasbargošiehtadusas daddjojuvvo ahte áššeoasálaččat ovttasráđiid galget bargat dan ala ahte Åarjelsaemien Teatere/Sydsamisk teater:ii sihkkarastojuvvo dohkálaš doaibmavuođđu. Teáhteroktavuođas lea Sámediggi deattuhan dasto doarjut dakkár lávdedáidaga main mánát ja nuorat leat leamaš oasseváldin ja ulbmiljoavkun.</p>
<p>Sámi festiválat leat deaŧalaš arenat sámi kultuvrra ovddideamis ja sámi álbmoga deaivvadanbáikin. Sámi festiválaid laskan buktá stuorra vejolašvuođaid, muhto maiddái hástalusaid, man oktavuođas vuoruheapmi ja ruhtadeapmi leat deaŧalaččat. Sámediggi lea juolludan njealji sámi festiválii doarjaga 2005:s: Riddu Riđđu Gáivuonas, Sámi musihkkafestivála Guovdageainnus, Beassašfestivála Kárášjogas ja Márkomeannu Skániin/Evenáššis. Dasa lassin lea addojuvvon prošeaktadoarjja eará sámi festiválaide ja eamiálbmotfestiválaide. Stáhta ortnet</p>
<p>Vuolláičála:    _________________ /_________________ knutepunktásahusaiguin ovddida iešguđet kulturčájehemiid. Sámediggi oaivvilda ahte lea deaŧalaš ahte maiddái sámi festiválat ožžot dákkár ovddasvástádusa. Dán oktavuođas čujuhuvvo Riddu Riđđu festivála Gáivuonas lunddolaš válljejupmin go dat deattuha eamiálbmogiid ja riikkaidgaskasaš áŋgiruššamiid.</p>
<p>Sámi filbmafestivála Guovdageainnus lea šaddan deaŧalaš sámi filmma ja eamiálbmotfilmma čalmmustuhttinarenan. Festivála lea lihkostuvvan profileremiin ja lea nannen posišuvnnas sámi filmma ovdánahttima movttiidahttingáldun. Eamiálbmotprofiila bokte leat sii maid leamaš mielde nannemin ovttasbarggu ja gullevašvuođa sámiid ja eará eamiálbmogiid gaskka.</p>
<p>Dáiddáršiehtadus ja sámi lágadusat</p>
<p>Sámediggi lea dahkan ovttasbargošiehtadusa sámi dáiddárorganisašuvnnaiguin paraplyorganisašuvnna – Sámi dáiddárráđi/Samisk kunstnerråd bokte. Dat dahkkojuvvui váldošiehtadusa hámis. Ovttasbargošiehtadusa ulbmilin lea ovdánahttit šláddjás sámi kultureallima. Áššeoasálaččat galget ásahit njuolggadusaid, ovddasvástádusa ja geatnegasvuođaid boahtteáiggi šiehtadallamiidda go guoská sámi dáiddáršiehtadusaide Sámedikki ja sámi dáiddáriid gaskka. Váldošiehtadus čadnojuvvo gávcci jagi áigodahkii ain háválassii ja galgá čuovvoluvvot jahkásaš šiehtadusaid bokte konkrehta doaibmabijuiguin. Šiehtadusa čuovvoleami bušeahtalaš váikkuhusat bohtet fápmui bušeahttajagi 2006.</p>
<p>Maiddái 2005:s várrejuvvui ruhta dáidaga ja duoji oastimii. Dan botta go vuordit dáiddamusea, de vurkkoduvvo ostojuvvon dáidda dattetge Sámiid Vuorká Dávviriin. Dát dilli lea dohkketmeahttun. Danne ferte dáiddamusea ásahanbargu vuoruhuvvot. Dán jagi maid lea juhkkojuvvon bargostipeanda, ásahanstipeanda, ávnnasstipeanda ja mátke- ja studerenstipeanda. Sámediggi lea bivdán stáhtalaš eiseválddiid bajidit stipeandaeriid sámi dáiddáriidda.</p>
<p>Sámi čáppagirjjálašvuođa ruhtadandilli lea guhkká leamaš hui fuotni. Dán geažil leat ollu girjjálašvuođaprošeavttat gártan vuordit máŋggaid jagiid ovdal go daid leat sáhttán ollašuhttit. Dát dilli duššástuhttá sihke girječálliid, lágádusaid, lohkkiid ja olles sámi servodaga.</p>
<p>Sámediggi lea dál bargamin oččodit oastinortnega čáppagirjjálašvuođa váste ja bissovaš doarjjaortnega fágagirjjálašvuođa buvttadeapmái. Dáid doaibmabijuid ollášuhttin lea dan duohken ahte oažžut eanet bissovaš ekonomalaš juolludemiid girjjálašvuhtii.</p>
<p>Registreret ahte bohtet eanet lágádusat mat almmuhit sámi girjjálašvuođa, oahpponeavvuid ja musihka, ja okta ođđa lágádus oláhii sámi lágádusdoarjaga 2005:s. Doarjja sámi lágádusaide ii leat measta oppage lassánan dan rájes go ortnet ásahuvvui 1994, ja dat go girjelágádusat leat lassánan lea dagahan dan ahte doarjja muhtun lágádusaide lea geahppánan. Sámi musihkka lea váikkuhan sámi kultuvrra oainnusin dahkama ja loktema sámi álbmoga gaskkas ja muđui máilmmis. Deaŧalaš lea nannet ja ovdánahttit sámi musihkkabirrasa ja addit vejolašvuođa gaskkustit sámi musihka. Doarjja sámi musihkkii lea leamaš seamma dásis máŋga jagi, ja ohcciid lohku fal lea laskan.</p>
<p>Kulturviesut ja valáštallan</p>
<p>Oaidnit ahte kulturviesuin lea stuorra mearkkašupmi sámi giela ja kultuvrra suodjalan- ja ealáskuhttinarenan. Sámedikkis ii leat vejolaš ovdánahttit dálás ásahusaid ja ortnegiid, dahje ásahit ođđa doaibmabijuid dainna áigumušain ahte ovdánahttit sámi dáidaga ja kultuvrra, jos stáhtalaš rámmaeavttut eai buoriduvvo.</p>
<p>Vuolláičála:    _________________ /_________________ Ovttasráđiid fylkkagielddaiguin lea leamaš jođus bargu duohtan dahkat huksengearggus kulturviessoprošeavttaid. Sámediggi vuordá ahte stáhta váldá ovddasvástádusa sámi kulturviesuid huksemis ja ahte ekonomalaš rámmaeavttut bohtet dárbbuid ektui. Ollašuhttin dihte daid kulturviessoplánaid mat eai leat meroštallojuvvon našunála vistin, lea Sámedikkis leamaš mihttomearrin ahte ásahuvvo sierra kulturguovddášfoanda. Sámediggi maid ii leat ožžon guovddáš eiseválddiid guorrasit dása.</p>
<p>Sámi valáštallamis lea stuorra mearkkašupmi sámi kultuvrra ovdáneapmái. Doaimmaid bokte mat čatnasit valáštallamii nannejuvvo identitehta, giella ja gullevašvuohta. Sámediggi lea ollu jagiid bargan aktiivvalaččat guovddáš eiseválddiid ektui nannen dihte sámi valáštallama rammaeavttuid, ja 2005:s oaččui sámi valáštallan speallanruđaid. Dát juolludeapmi ii leat eisege doarvái buot daid dárbbuid gokčat mat leat sámi valáštallama siskkobealde. Dat go leat ožžon juolludusa lea dattetge deaŧalaš prinsihpalaš olahus. Sámediggi ja Finnmárkku fylkkagielda leat ovttasbargan čielggadusa hárrái man namma lea <span type="quote" xml:lang="nno">“Samisk idrettsanlegg for lassokasting og reinkappkjøring”</span>. Raporta lei gárvvis 2005:s ja Sámediggi háliida oažžut dáid rusttegiid speallanruhtaortnegii. Kulturdepartemeanta áigu árvvoštallat váldit rusttega sámi valáštallama váste ortnegiid ođasmahttimis 2006:s.</p>
<p>Sámediggi lea 2005:s juolludan doarjaga dan oktavuođas go sámit áigot searvat nu gohčoduvvon Arctic Winter Games valáštallamiidda Alaskas 2006:s.</p>
<p xml:lang="smj">Girjerájut</p>
<p>Sámedikki bajimuš ulbmil lea addit olles sámi álbmogii dohkálaš girjerádjofálaldaga. Dan oktavuođas lea deaŧalaš bidjat ovddasvástádusa ovttaskas gielddaide ja girjerájuide ásahit dásseárvosaš girjerádjobálvalusaid sámi ja dáža álbmogii. Seammás váikkuhit buoret sámi girjárádjobálvalusat eanet máhtu ja dieđuid sápmelaččaid ja sámi kultuvrra birra álbmogii muđui.</p>
<p>Maŋŋágo máŋga jagi leat geahččalan gávdnat dakkár girjerádjovuogádaga, mii hálddaša sámi čálamearkkaid, lea Sámedikki girjerádju, Sámi sierrabibliotehkka, válljen BIBSYSa. Dát girjerádjovuogádat čohkke Norgga fága- ja dutkangirjerájuid katalogaid, ja dahká ahte geavaheaddjit álkibut besset geavahit 112 girjeráju resurssaid. Nu sáhttá ohcat Sámi sierrabibliotehka čoakkáldagas seamma katalogas go eará ásahusaid čoakkáldagain main leat ávdnasat sámegillii ja sámi diliid birra, ovdamearkka dihtii Sámi allaskuvlla ja Romssa universitehta čoakkáldagain. BIBSYS lea maid lágiduvvon nu ahte sáhttá ohcanbálvalusaid geavahit interneahtas sámegillii.</p>
<p>Doarjjaortnet nannendihtii riikka sámi girjerádjofálaldaga lea jotkojuvvon. 2005 ulbmiljoavkun ledje Finnmárkku, Romssa fylkka, Nordlándda ja máttasámiguovllu skuvla- ja álbmotgirjerájut. Sámediggi lea vuoruhan daid girjerájuid, main eai leat dahje leat unnán sámegielat girjerádjoávdnasat ovdalis ja daid girjerájuid, mat dorjot Gi rom for lesning- prošeavtta sámi doaibmabijuid.</p>
<p>Sámediggi oaččui 2005 lassijuolludusa departemeanttas oastit ođđa girjebusse oarjelsámeguvlui. 2006 stáhtabušeahtas lea maiddái váldojuvvon mielde juolludus oastit girjebusse. Dat lea hui buorre, muhto mearkkaša maiddái ahte doaibmadoarjja sámi girjebussiide ferte šaddat eanet einnostuvvi, ja ahte Sámediggi ferte oažžut doarvái ruđaid dasa. Sámediggái doarjjaortnet lea deaŧalaš váikkuhangaskaoapmin nannet sámi girjerádjobálvalusaid dain guovlluin gos olbmot ásset bieđgguid ja gos bálvalusfálaldagat ain leat váilevaččat.</p>
<p>Vuolláičála:    _________________ /_________________</p>
<p>Sámi museat</p>
<p>Sámi museat leat deaŧalaš ásahusat sámi kulturárbbi hálddašeamis boahtte buolvvaid várás, ja dat leat maid deaŧalaččat ovddideamis ođđaáiggi sámi servodagaid. Sámediggi váldá badjelasas ovddasvástádusa leat mielde ovddideamen sámi servodagaid, main sámi museat leat deaŧalaš servodatásahusat. Sámediggi meannudii Dieđáhusa sámi museaid birra guovvamánus 2005. Dieđáhus lea vuođđun Sámedikki boahttevaš strategalaš museapolitihkalaš bargui.</p>
<p>Sámediggi lea 2005:s čuovvolan museadieđáhusa áigumušaid. Museaođastusbargu lea vuoruhuvvon vuosttažin. Oanehaččat daddjojuvvon lea ođastus dat ahte ovttastahttit sámi museaid ja nu uhcidit daid logu, dainna ulbmiliin ahte nannet museaid go buorebut geavaha resurssaid, ja ásahit fágalaš museafierpmádagaid nannejuvvon ovttadagaid gaskkas. Sámedikki bargu museaođastusain lea vuođđuduvvon dakkár mállii mas leat njeallje sámi museasiidda.</p>
<p>Museaođastusa čuovvoleapmin rievdá Máttasámi museasiidda musea, Saemien Sijte, organisašuvdnahápmi 01.01.06 rájes museasearvvis vuođđudussan. Dakkár rievdadus galgá dagahit ahte Saemien Sijte doaibmá buorebut musean olles máttasámi álbmogii.</p>
<p>Finnmárkkus leat guokte museaovttadaga, Davvioarjesámi ja Deanu ja Várjjat museasiida. Sámediggi lea 2005 juolludan prošeaktaruđaid dáidda vai sii sáhttet luvvet resurssaid ođastusbargui. Ulbmil lea ahte dát guokte siidda ásahuvvojit 2006 mielde.</p>
<p>Ovdalgo museaođastusa sáhttá čađahit Gaskasámi museasiiddas, de ferte ráhkadit oassečielggadusa Romssa ja Davit Nordlándda várás. Oassečielggadus mearkkaša guorahallat Romssa ja Davit Nordlándda dilálašvuođaid oktan strategiijaiguin mo hukset fierpmádagaid ja museadoaimma dán guovllus. Čielggadanbargu lea álggahuvvon ja loahpahuvvo 2006.</p>
<p>Sámediggi lea bargan guovddášeiseválddiid ektui oažžut 2006 stáhtabušeahta bokte ruhtaduvvot Nuortasámi musea huksema. Arkiteakta- ja fálaldatgilvvohallan lea čađahuvvon, maŋŋágo arealat sakka uhciduvvojedje. Dattetge čájeha ahte golut šaddet stuorábun go rámmat. Danne ii leat Nuortasámi musea huksen mielde 2006 stáhtabušeahtas, mii lea hui šállošahtti. Sámediggi lea bargan dan ala ahte galget juolluduvvot ruđat 2006 várás vai huksenbargu johtilit álggahuvvo ja vai prošeaktarámmat lasihuvvojit Statsbygga meroštallamiid vuođul.</p>
<p>Sámedigge lea mielde Ájtte svensk fjell- og samemuseain Ruoŧas ja Siidamuseain Suomas ovttasbargoprošeavttas recalling Ancestra Voices – Repatriation of Sámi Cultural Heritage. Prošeavtta ulbmil lea kártet daid sámi áhtaávdnasiid, mat leat Davviriikkaid ja Eurohpa almmolaš ásahusain, ja bardit dáid ávdnasiid diehtovuđđui. Prošeavtta leat ohcan ruhtaduvvot EUruđaiguin. Prošeakta álggahuvvo go ruhtadeapmi lea ollašuvvan.</p>
<p>Mátta-Várjjat gielda mearridii 2003 ahte sii háliidit ahte Sámediggi hálddaša Mátta-Várjjaga musea. Sámediggi lea mielas dasa. Finnmárkku fylkkagielda lea vuostá dakkár rievdadusa sivas go fylkkagielda oaivvilda ahte musea ii ollašuhte Sámedikki eavttuid dohkkehuvvot sámi musean. Danne lea ABM-ovddideapmi (Stáhta arkiiva-, girjerádjo- ja museaguovddáš) evttohan juogaduvvon modealla Sámedikki ja Kultur- ja girkodepartemeantta gaskkas Mátta-Várjjaga musea várás. Dan evttohusa ii sáhte Sámediggi doarjut ja lea danne bivdán departemeantta čielggadit ášši loahpalaččat.</p>
<p>Vuolláičála:    _________________ /_________________</p>
<p>Ovttasbargu ABM-ovddidemiin</p>
<p>Sámediggi dárbbaša lassi rámmajuolludusaid sáme museaide vai sáhttá bures hálddašit ja ovddidit sámi museaid. Danne lea Sámediggi 2005 dovddahan sihke Kultur- ja girkodepartementii (KGD) ja ABM-ovddideapmái (Stáhta arkiiva-, girjerádjo- ja museaguovddážii) ahte oktavuohta ja ovttasbargu ferte formaliserejuvvot ja nannejuvvot, earret eará danne vai sámi servodaga erenoamáš dárbbut áddejuvvojit buorebut. Sámediggi lea maid dovddahan ahte mii háliidit ahte ABM-ovddideamis maiddái lea dakkár buorre gelbbolašvuohta arkiiva-, girjerádjo- ja museasuorggis, mainna Sámediggi háliida ávkkástallat.</p>
<p>Sámi museaid ekonomalaš čuovvoleapmi</p>
<p>Jagis 2005 lea árjjalaččat ja ulbmillaččat bargojuvvon nannet sámi museaid museaođastusa čuovvolemiin, gč. St.dieđ. nr. 22 (1999-2000). 2006 bušeahtas lea dán rádjai juolluduvvon badjel 150 miljon ruvnno museaođastusa olis, dáin ruđain lea dušše 2 miljon ru juolluduvvon nannet sámi museabarggu, vaikke vel sámi museain lea sakka heajut vuođđu go eará museain, mat dán rádjai leat nannejuvvon ođastusa olis. Jus sámi historjá ja kultuvra galggaš duođaštuvvot ja gaskkustuvvot dárbbašlaš ja buori láhkai, de lea áibbas deaŧalaš ahte maiddái sámi museat sáhttet leat mielde ođasmahttimin Norgga museaid. Sámediggi lea moanat gerddiid jagis 2005 dovddahan fuolastusa sámi museaid heajos ekonomalaš čuovvoleami geažil guovddáš eiseválddiid bealis museaođastusa bokte.</p>
<p>Kulturmuitohálddašeapmi</p>
<p>Sámediggi geavaha ollu resurssaid hálddašit dakkár kulturmuittuid, main Sámediggái lea fápmuduvvon váldi kulturmuitolága vuođul. Sámedikkis lea ovddasvástádus viiddes geográfalaš guovllus masa gullet 6 fylkkasuohkana.</p>
<p>Sámediggi lea 2005 geahččalan čalmmustahttit kulturmuitopolitihka. Guovvamánu 25. b. 2005 geigii ráđđehus ođđa stuorradiggedieđáhusa kulturmuitopolitihka birra, Stuorradiggedieđáhus nr. 16 (2004-2005) Eallit kulturmuittuiguin. Sámedikkis lea skábmamánu 2004 rájes leamaš buorre gulahallan Birasgáhttendepartemeanttain(BD) stuorradiggedieđáhusa oktavuođas. Sámediggi oaivvilda ahte sámi kulturmuitoperspektiiva muhtun muddui lea váldojuvvon mielde dieđáhussii. Sámediggi oaivvilda dattetge ahte Stuorradiggi meannudeamistis lei berren bidjat ovdan eanet geatnegahtti doaibmabijuid mat maiddái fátmmastit sámi kulturmuittuid ja kulturbirrasiid riddokultuvrra áŋgiruššanguovllus. Dasa lassin lei berret sihke kulturmuittuid vuoigatvuođaeaiggádiid ja geavaheaddjiid váldit mielde dieđáhussii kulturmuitoeaiggádiid máinnašumis. Sámi vistesuodjalus lea sierra áŋgiruššansuorgi ođđa stuorradiggedieđáhusas. Birasgáhttendepartemeanta áigu geahččat bearrái ahte ráhkaduvvo plána Sámedikki sámi visteárbbi prošeavtta viidáset čuovvoleapmái.</p>
<p>Birasgáhttendepartemeanta guhkidii 2004 loahpageahčen gustovaš hálddašanortnega mas Sámediggái lea fápmuduvvon váldi kulturmuitolága vuođul.</p>
<p>Dás leat návccat vuosttažettiin geavahuvvon bargat ođđa stuorradiggedieđáhusain kulturmuitopolitihka birra, ja bargat ođđa hálddašanortnegiin sámi kulturmuitosuodjaleami várás. Muhto maiddái báktedaidda ja sámi vistesuodjalus leat suorggit mat leat leamaš guovddážis.</p>
<p>Loahpageahčen 2004 guhkidii Birasgáhttendepartemeanta gustovaš hálddašanortnega mas Sámediggái lea fápmuduvvon váldi kulturmuitolága vuođul. Dat hálddašanortnet mii Sámedikkis lea dál, lea gaskaboddasaš ortnet. Mearriduvvui ahte ásahuvvo bargojoavku mii galgá čielggadit</p>
<p>Vuolláičála:    _________________ /_________________ boahttevaš organiserema ja hálddašanjuohkima sámi kulturmuitohálddašeamis. Joavkkus leat mielde guokte Sámedikki ovddasteaddji, ja BD:s, Gielda- ja guovlodepartemeanttas (GGD:s) ja Riikkaantikváras lea okta ovddasteaddji geasge. Bargojoavku lea álggahan barggus ja lea árvvoštallan golmmalágan hálddašanmálle. Čielggadeapmi galgá gárvvánit 2006 vuosttaš njealjádasjagis.</p>
<p>Báktedáidda lea dakkár kulturmuitošládja mas ollugat beroštit. Báktedáidda lea dat kulturmuitosuorgi mii ollugiid mielas vuosttažettiin gullá álgoálbmogiidda. Dattetge lea Davviriikkain ain stuorra hástalussan áddehit olbmuid ahte sámit dieđusge galget leat mielde hálddašeamen báktedáidaga. Eanaš oassi báktedáidagiin leat dakkár motiivvat ahte maiddái sáhttá dulkot dain lea oktavuohta sápmelašvuhtii. Danne oaidná Sámediggi diehttalassan oassálastit davviriikkalaš ovttasbargui báktedáidaga birra, ja dan oktavuođas áddehit olbmuid ahte báktedáidda lea lunddolaš ja deaŧalaš oassi sámi ovdahistorjjás.</p>
<p>Sámediggi lea nagodan oažžut buriid ságastallamiid sámi guovllu fylkkagielddaiguin dahkkojuvvon ovttasbargošiehtadusaid bokte. Sámediggi háliida lagat formaliserejuvvon ovttasbarggu guoskevaš fylkkagielddaiguin ja museaiguin báktedaidaga erenoamáš lágideami, dikšuma ja gaskkusteami oktavuođas. Báktedáidda lea deaŧalaš suorgi kulturmuitohálddašeamis, ja danne háliida Sámediggi leat dásseárvosaš bealli dán barggus, beroškeahttá vátna ekonomomalaš resurssain.</p>
<p>Ealáhus</p>
<p>Sámediggi lea árjjalaččat mielde ollu ealáhussurggiin sámi servodagas. Ulbmil lea oččodit nana ja ceavzilis sámi servodagaid. 2005 barggu bokte lea Sámediggi bargan sámi ealáhusaid rámmaeavttuid buoridemiin. Sámedikki ealáhuspolitihkka deattuha smávva doaimmaid láhčima. Sámi guovlluin leat eanaš smávva fitnodagat main lea unnán ieškapitála. Dállodoallu ekonomalaš buvttadeaddjin lea ain eallimin sámi guovlluin. Stuorra hástalussan smávva sámi báikegottiin lea ahte lea unnán riskakapitála. Sámi ovddidanfoandda bokte háliida Sámediggi juksat dan ulbmila ahte sámi báikegottit galget leat nannosat ja ceazilat, ja Sámediggi vásiha čađat ahte gielddaid mielas lea buorre gullat Sámi ovddidanfoandda doaibmaguvlui. Sámedikki ealáhuspolitihkka lea dagahan ahte ollu sámi gielddat háliidit searvat dán doaibmaguvlui. Čakčamánus 2004 mearridii Sámediggi viiddidit Sámi ovddidanfoandda doaibmaguovllu sakka. Viiddideapmi lea mielddisbuktán ahte ohcamiid lohku Sámi ovddidanfondii lea lassánan mealgat jagi 2004 ektui. Danne lea deaŧalaš ahte Sámediggi oažžu ekonomalaš vejolašvuođaid dustet daid stuorra hástalusaid, maid viiddideapmi lea mielddisbuktán.</p>
<p>Dienasbargiid ja iehčanas ealáhusdoalliid vuoigatvuođat áhpehisvuođa, riegádahttima ja smávva mánáid fuolahusa oktavuođas leat hui sierraláganat. Dálá čálgoortnegat ealáhusdoalli nissoniidda leat hui heajut. Ulbmil ferte leat ahte buot nissonat geat háliidit álgit iehčanas ealáhusdoallin, ožžot seamma buriid oadjoortnegiid go dienasbargit. Dát čálgoortnegat leat hui deaŧalaččat nissoniidda ja fertejit doaibmat jus nissoniin galgá leat seamma vejolašvuohta searvat ealáhuseallimii seammaláhkai go almmáiolbmuin ge. Sámediggi lea dovddahan fuolastuvvama dán oktavuođas gulaskuddancealkámušas Mánáid- ja bearašdepartemeantta árvvoštallamii nissonolbmuid čálgoortnegiid birra.</p>
<p>Eanandoallu</p>
<p>Doaibmaguovllu geográfalaš viiddideapmi lea dagahan ahte eanadoalu doaibmabijut leat lassánan mealgat. Ollu viiddideaddjit atnet ovttasdoaibmanálggaheami ávkkálažžan. Dat mielddisbuktá earret eará uhcit huksengoluid ja ovttasdoaibmamiid lahtut ožžot eanet astoáiggi ja</p>
<p>Vuolláičála:    _________________ /_________________ luopmosadjásačča. Muđui vurdet ollu boanddat huksenálggahemiiguin. Dat dagaha ahte ollu doarjagat gessojuvvojit ruovttoluotta go eanadoallit eai čađat huksenplánaideaset.</p>
<p>WTO-šiehtadusa boađus ii leat čielggas ja dat sáhttá leat sivvan dasa go ollugat vurdet huksemiiguin. Sámediggi lea bivdán eanadoalloministara váldit erenoamážit vuhtii sámi guovlluid eanadoalu WTO-šiehtadallamiin. Riikkaidgasdasaš ja riikkalaš šiehtadusat geatnegahttet Norgga stáhta fuolahit ahte šiehtadus ii buvttit negatiivva váikkuhusaid sámi guovlluid eanadollui. Dan oktavuođas lea Sámediggi ovddidan dan jurdaga ahte ásahit eamiálbmotavádaga earret eará danne ahte sihkkarastit nannoset báikkálaš ráđđejumi luondduresurssaid badjel.</p>
<p>Guovddáš eanadoallopolitihkka lea dagahan ahte ollu dállodoallit leat heaittihan doaluideaset ja vuovdán mielkeeriideaset. 1997 rájes lea ovdamearkkadihte 15 % Finnmárkku mielkeearis vuvdojuvvon. Seamma guvlui manná eará sámi guovlluin maid. Leat iešguđelágan sivat dán njiedjamii, muhto eanadoalu rámmaeavttut leat hedjonan maŋimus jagiid. Sámi guovlluid mielkeeari stuorra njiedjamis leat negatiiva váikkuhusat mielkebuvttadeapmái. Dát dagaha stuorra bestenváttisvuođaid eanadollui, erenoamážit nuoraid ektui. Hástalussan lea oažžut eiseválddiid lasihit mielkeeriid sámi guovlluide. Ferte ávkkástallat heaittihuvvon doaluid eriiguin (oađđi eriiguin), mat eai leat vuvdojuvvon. Sámi guovlluid dálá doalut fertejit oažžut lassi mielkeeriid – erenoamážit smávva doalut main lea eanadoallu lotnolasat eará ealáhusaiguin dahje fidnuiguin. Jus mielkeearit njidjet ain eambbo, de dat sáhttá bilidit sámi eanadoalu.</p>
<p>Sámediggi oassálasttii 2005 eanadoallošiahtadallamiidda go šiehtadallamat ledje measta loahpahuvvon jo. Eanadoallopolitihka ja šiehtadusa rámmat ledje jo mearriduvvon dalle nu ahte Sámedikkis eai leat leamaš duohta váikkuhanvejolašvuođat. Danne lea Sámediggi čujuhan dasa ahte Sámediggi ferte beassat fárrui šiehtadallamiidda ollu árat.</p>
<p>Guolástus</p>
<p>Sámediggi háliida ahte mearraresurssat galget hálddašuvvot guhkesáiggi ja ekologalaččat ceavzilis perspektiivvas. Sámediggi lea evttohan muddet riddodorskebivdima danne go Riikkaidgaskasaš mearradutkanráđđi (ICES) ii leat rávven bivdit riddodorski. Sámediggi lea mielde bargojoavkkus mii galgá hutkat hálddašanstrategiija mo nannet máddodaga seammás go váldá vuhtii daid guolásteaddjiid, geat dán áigodagas galget eallit riddodorskiin.</p>
<p>Čakčamánu 2004 dievasčoahkkimis bovdii dalá guolástusministtar Ludvigsen Sámedikki oassálastit referánsajovkui ráhkadit St.dieđ. nr. 19 (2005-220) Mariidna ealáhusovddideapmi. Ollu Sámedikki deaŧalaš evttohusat eai váldojuvvon vuhtii, ja Guolástus- ja riddodepartemeanta válljii sáddet dieđáhusa njuolgga Stuorradikki ealáhuslávdegoddái almmá dábálaš gulaskuddama haga. Guolástus ealáhussan lea sakka áitojuvvon dakko bokte go álbmogis buori muddui lea váldojuvvon eret guolástanvuoigatvuohta. Ovddiduvvon dieđáhus ii váldde dán vuhtii vaikke vel ollu konvenšuvnnat nannejit eamiálbmogiid guolástanvuoigatvuođaid. Sámediggi lea 2005 bargan dan ala ahte várrejuvvo sierra guovlluearri guovlluide gos ealáhuseallin ii leat nu nanus. Dát dávista Stuorradikki 1988 mearrádussii.</p>
<p>Gonagasreappá leavvan lea buvttihan stuorra negatiivva váikkuhusaid guolásteaddjiide sámi riddo- ja vuotnaguovlluin. Vearrámus lea leamaš daidda uhcimus fatnasiidda vuotnaguovlluin, main eai leat dahje leat smávva vejolašvuođat bivdit eará guovlluin. Danne lea Sámediggi maiddái bargan dáinna áššiin, ja Sámedikki ávžžuhusa vuođul suovai Guolástus- ja riddodepartemeanta vuollel 7 m guhkkosaš fatnasiid I joavkkus ja vuollel 6 m guhkkosaš fatnasiid II joavkkus, searvat 2005 gonagasreabbábivdui. Departemeanta čuovvolii maiddái Sámedikki evttohusa nammadit lávdegotti mii galgá guorahallat dálá gonagasreabbáhálddašeami, ja evttohit boahttevaš hálddašanortnegiid.</p>
<p>Vuolláičála:    _________________ /_________________ Sámediggi lea 2005 addán doarjaga guovtti báikkálaš vuotnaprošektii, nubbi Porsáŋggus ja nubbi Deanuvuonas, maid ulbmil lea leamaš oažžut báhččojuvvot eanet njurjuid. Dát mielddisbuvttii earret eará ahte vuosttas gearddi bivdojuvvui jagi geađgenjuorjoearri.</p>
<p>Birasgáhttendepartemeanta lea nammadan fágajoavkku mii galgá ráhkadit ollislaš hálddašanplána Barentsábi-Lofuohta várás. Sámedikki mielas lea sakka moaittehahtti go Barentsáhpi ja riddo- ja vuotnaguovllut gieđahallojuvvojit sierra hálddašanplána oktavuođas, go Barentsábi guollemáddodagat jođašit ja dat gođđet ja vižžet biepmu riddo- ja vuotnaguovlluin.</p>
<p>Boazodoallu</p>
<p>Sámediggi buktá juohke jagi evttohusaid boazodoallošiehtadallamiidda ja vásiha ohpihii ahte dat eai váldojuvvo vuhtii. 2005/2006 boazodoallošiehtadusa meannudeamis lea Sámediggi čujuhan ahte verrui guoski áššiin heaittiheami oktavuođas eai leat seammalágan váikkuhusat buot vuođđoealáhusaide. Dasa lassin vásiha boazodoallu ahte dat doaibmagolut mat čatnasit guovdileamos doallobiergasiid doaibmadivadiidda, lassánit dađistaga. Eará vuođđoealáhusain leat divatovddut ealáhusa doallobiergasiid investeremiid ja geavaheami oktavuođas. Sámediggu čujuha dasa ahte boazodoallu lea erenoamáš deaŧalaš sámi kultuvrii ja ealáhuseallimii. Sámediggi gáibida danne ahte sámi boazodoallu oažžu unnimusat seamma divat- ja vearroortnegiid go daid, mat eará vuođđoealáhusain leat dál. Eanadoallo- ja biebmodepartemeanttas lea bajimus ovddasvástádus vuođđoealáhusaid hálddašeamis ja Sámediggi lea rávven eiseválddiid njulget diekkár bonjuvuođaid.</p>
<p>Sámediggi oaivvilda ahte ođđa boazodoalloláhka ferte leat vuođđun boazologu heivehallamii Finnmárkkus. Deaŧalaš lea boazologu heiveheami guohtuma ektui váldit vuhtii eanagáržžidemiid, boraspiremáddodaga ja johtolaga boazoguohtunguovlluin. Eiseválddit eai juvssa boazologu heivehallama mihttomeari nu guhká go guohtumat dađistaga gáržžiduvvojit.</p>
<p>Duodji</p>
<p>Sámediggi lea 2005 ovttas duodjeorganisašuvnnaiguin ráhkadan váldošiehtadusa duodjeealáhussii. Duodjeealáhusa váldošiehtadusa vuođul lea dahkkojuvvon duodjeealusšiehtadus 2006 várás. Šiehtadus mearkkaša ahte duojáriin dál lea dakkár ortnet, mii addá juohke doibmii ovdánahttinvejolašvuođa. Seammás lea šiehtadus veahkkin áimmahuššamin duodjeárbevieruid ja addimin bargosajiid nuorra duojáriidda.</p>
<p>Duodjeealáhusšiehtadusa ásaheami oktavuođas lea ásahuvvon sierra duodjefágalávdegoddi mii galgá dohkkehit daid duojáriid, geat háliidit logahallat iežaset duodjeregistarii. 2005 lea maid álggahuvvon bargu kártet duodjeealáhusa ekonomiijadili. Sámediggi lea ekonomiijalávdegotti lahttu ja doibmá dien guovtti lávdegotti čállingoddin.</p>
<p>Rekrutterendilli duodjeealáhusas lea suorgi mainna Sámediggi lea ollu bargan. 2004 álggahii Sámediggi 2-jagáš geahččalanprošeavtta ovttas Romssa ja Finnmárkku fylkkagielddaiguin duodjeovddidanprográmma oktavuođas. Prošeavtta ulbmil lea sihkkarastit rekrutterema duodjefágaohppui.</p>
<p>Boazodoalu ja duoji oahppokantuvrras Vuonnabađas lea ovddasvástádus ortnega hálddašeamis. 2005 leat leamaš 11 oktilis duodješiehtadusa. Duodjeealáhusa ekonomalaš dilli lea dagahan ahte Sámediggi lea oaidnán erenoamáš dárbbu álggahit doaibmabijuid sihkkarastit rekruterema. Ulbmil lea ahte duodjefidnooahppit galget beassat mielde dábálaš fidnooahppiortnegiidda.</p>
<p>Vuolláičála:    _________________ /_________________ Lea deaŧalaš buoridit duojáriid rámmaeavttuid. Duodjeovddidanprográmma oktavuođas lea Sámediggi ovttas duodjeealáhusain ožžon ráhkaduvvot raportta mas lea árvvoštallojuvvon sáhttá go momsaluvven duojáriidda váikkuhit ahte duodji šaddá eanet gánnihahttin. Raporta nanne ahte momsaluvven lea ávkkálaš váikkuhangaskaoapmi go galgá buoridit duodjeealáhusa gánnihahttivuođa. Sámediggi lea álggahan háleštemiid sámi áššiid stáhtačálliin doaibmabijuid vejolaš čuovvoleami birra.</p>
<p>Sámi mátkealáhus</p>
<p>Turismaealáhusas jearahuvvojit vásihanbuktagat mat leat vuođđuduvvon sámi eallinvugiide. Ollu aktevrraid doaibma lea vuođđuduvvon sámi dáidagii ja sámi ovdanbuktimii. Dát lea dagahan bargosajiid lassáneami ja seammás nannen sámi guovlluid ássama. Go dilli lea rievdan gálvobuvttadeamis vásihusaid, doaimmaid ja dieđuid buvttadeapmái, de das lea leamaš ávki sámi servodahkii. Vejolašvuohta fállat eanet diekkár buktagiid lea stuoris. Sámedikki mielas lea deaŧalaš go sámi eallinvuogi ja buktagiid gaskkusteapmi dahkkojuvvo duohta ja jáhkehahtti vuogi mielde ja ahte dát áŋgiruššan dávista sámi beroštumiide, norpmaide ja vieruide.</p>
<p>2005 lea Sámediggi vuoruhan gelbbolašvuođaloktema ja fierpmádathuksema dakkár turismmas, mas lea kultuvra ja luondu vuođđun. Vuođđostruktruvrra huksemis dálveturismma várás lea nubbi vuoruhuvvon suorgi mátkeealáhusáŋgiruššamis mas skohter- ja čuoiganláhtuid ja bálgáid láhčin ja buoret ovttasbargu válljejuvvon duottarstobuid gaskkas leat guovddáš doaibmabijut. Sámediggi lea 2005 erenoamážit áŋgiruššan mátkeealáhusain sámi guovlluin. Sámediggi lea 2005 ovttasbargagoahtán Innovasjon Norge:in ja eará aktevrraiguin Finnmárkkus buoridan dihtii mátkeealáhusáŋgiruššama Sis-Finnmárkkus.</p>
<p>Lotnolasealáhusat</p>
<p>Sámedikkis lea 1991 rájes leamaš doaibmadoarjjaortnet lotnolasealáhusaid várás. Stuorra oassi ealáhusovttastusdoarjagis lea dán jagi mannan ovttastusaide duoji ja boazodoalu gaskkas, mas eatnašiin lea boazodoallu váldoealáhussan. Eai leat gallis sin gaskkas geat leat ožžon doaibmadoarjaga, meahcci lassiealáhussan. Meahcceresurssaiguin sáhttá ávkkástallat buorebut ja hástalussan lea oažžut áigálii dakkár meahcceealáhusa, maid sáhttá doaimmahit ovttas eará ealáhusaiguin. Guovddáš áŋgiruššansuorgin dan oktavuođas lea meahccebuktagiid buoret fievrridan-, vuostáiváldin- ja vuovdinorganiseren. Meahcceealáhusaid oktavuođas leat maid vejolašvuođat luođuguliid biepmamis ja ovttastupmi meahcceealáhusaid ja dakkár mátkeealáhusaid gaskkas, mat leat vuođđuduvvon lundui ja kultuvrii.</p>
<p>Sáivaguolleprošeakta lea loahpahuvvon ja prošeavtta ulbmil lea oažžut áigálii gánnáhahtti sáivačáhceguolástusa ja bisuhit guollekvalitehta. Ain dárbbašuvvo bivdit vai guollekvalitehta bisuhuvvo. Prošeavttas orru leamen positiiva beaktu. Borramušguoli vuostáiváldin lea ásahuvvon Guovdageidnui.</p>
<p>Ođđa ráđđehus áigu álggahit árvobuvttadanprográmma lotnolasealáhusaid várás sámi guovlluin. Dakkár doaibmabidju guorrasa Sámedikki ealáhusáŋgiruššamii sámi guovlluin. Sámediggi lea bivdán ráđđehusa váldit Sámedikki mielde árvobuvttadanprográmmabargui.</p>
<p>Mohtorjohtolat meahcis</p>
<p>Sámi báikegottiid mihtilmasvuohta lea ahte eanačatnaseapmi ii leat ráddjejuvvon gittaássamii ja eará rusttegiidda ja ráhkkanusaide man vuođđun lea kultuvra. Meahcceresurssaid árjjalaš geavaheapmi ja viežžan lea sámi kulturdoaibmama guovddážis ja lea ain deaŧalaš ealáhusgáldu</p>
<p>Vuolláičála:    _________________ /_________________ ollugiidda. Meahccegeavaheapmi ealáhusoktavuođas guoská maiddái dakkár turismaealáhussii, mas mohtorjohtolat lea oassi dan vásihusfálaldagas maid muhtun sámi mátkeealáhusdoaimmaheaddjit fállet. Sámediggi lea 2005 bargan dáinna čuolbmačilgehusain. Sámedikki prinsihpalaš oaidnu lea ahte mohtorjohtolaga meahcis ferte muddet. Sámediggi háliida ahte mohtorjohtolatláhka rievdaduvvo nu ahte dat váldá vuhtii sámi ealáhusberoštumiid.</p>
<p>Loahpaheapmi</p>
<p>Sámediggi háliida searvevuođa bokte buot dásiin ovddidit dakkár árvvuid go dásseárvvu, ovttadássásašvuođa, oktiigullevašvuođa ja ráfálaš ovttasleahkima álbmogiid ja álbmotjoavkkuid gaskkas. Sámediggi lea deattuhan soabadeami, ovttasbarggu ja searvevuođa ovddideami riikka eiseválddiiguin. Ráđđádallanšiehtadus Sámedikki ja stáhta eiseválddiid gaskkas ferte čuovvoluvvot ja ovddiduvvot goappatbeallásaš ovttasbarggus. Dát ferte maiddái dahkkojuvvot dainna ulbmiliin ahte oažžut šiehtadallamiid dihto servodatsurggiin, nu go Sámedikki bušeahta oktavuođas.</p>
<p>Plána- ja finansalávdegotti árvalus</p>
<p>Mearkkašumit</p>
<p>Olles lávdegotti lahtut: Norgga Sámiid Riikkasearvi; Roger Pedersen, Gunn Britt Retter, An n-Mari Thomassen, Ole Mathis Hetta, Randi A. Skum. Bargiidbellodaga Sámediggejoavku;  Vibeke Larsen, Egil Olli, Magnhild Mathisen, Willy Ørnebakk, Ronny Wilhelmsen. Sámi álbmotbellodat; Terje Tretnes. Finnmárkolistu; Toril Bakken</p>
<p>Ovddidit čuovvovaš mearkkašumi:</p>
<p>Mearkkašupmi 1</p>
<p>Lávdegoddi mearkkaša ahte proseassa ovdal 2005 válgga lea mielddisbuktán ahte nissonolbmuid oassi Sámedikkis lea sturron ja ahte mii leat ožžon vuosttaš nissonolbmo presideantan.</p>
<p>Stuorát dárbbut Lávdegoddi šálloša go lassánan ekonomalaš juolludusat Sámediggái eai leat doarvái dasa ahte gokčat daid doaimmaid mat sámi servodagas leat dál. Lávdegotti eanetlohku šálloša maiddái go juolludusat eai dávis daidda ođđa bargamušaide mat leat sirdojuvvon Sámediggái.</p>
<p>Sámediggeválga Sámediggi lea guorahallagoahtán válganjuolggadusaid, ja lea áibbas dohkkemeahttun ahte gollá 14 beaivvi ovdalgo válgaboađus lea čielggas.</p>
<p>Ráđđádallamat Sámediggi oaivvilda ahte ráđđádallamat leat rivttes lávki dan barggus ahte ásahit duohta ráđđádallamiid stáhta ja Sámedikki gaskii dakkár áššiin mat gusket sámi álbmogii. Erenoamáš deaŧalaš dát lea boahttevaš bušeahttaráđđádallamiid oktavuođas Ráđđehusain.</p>
<p>Dearvvašvuođa- ja sosiálaáŋgiruššan Sámediggi oaidná hui deaŧalažžan ahte sámi boarrásiidfuolla nannejuvvo ja áigu bargat dan ala ahte boarrásat ožžot iežaset ruovttubáikkiin ásahusfálaldaga heivehuvvon sámegillii ja sámi kultuvrii.</p>
<p>Vuolláičála:    _________________ /_________________ Buhtadus oahppováillat sápmelaččaide Lávdegoddi oaidná ahte buhtadusproseassa oahppováillagiid ektui lea álggahuvvon, muhto lávdegoddi oaidná maiddái ahte Justiisadepartemeanta ii oro vuoruheamen dán proseassa doarvái.</p>
<p>Sámi prentosat Sámediggi oaidná dárbbašlažžan ovttas eiseválddiiguin oččodit dohkálaš oastinortnega sámi girjjiid oastima oktavuođas.</p>
<p>Evttohus</p>
<p>Olles lávdegotti lahtut: Norgga Sámiid Riikkasearvi; Roger Pedersen, Gunn-Britt Retter, Ann-Mari Thomassen, Ole Mathis Hetta, Randi A. Skum. Bargiidbellodaga sámediggejoavku; Vibeke Larsen, Egil Olli, Magnhild Mathisen, Willy Ørnebakk, Ronny Wilhelmsen. Sámi álbmotbellodat; Terje Tretn es. Finnmárkolistu; Toril Bakken</p>
<p>Ovddidit čuovvovaš evttohusa:</p>
<p>Evttohus 1</p>
<p>Válga Lasáhus: Sámediggi deattuha ahte jienaid lohkan 2005 válggas ádjánii dohkketmeahttun guhká.</p>
<p>Resursaláhkaaddin/vuoigatvuođat</p>
<p>Ráđi evttohus:  Sámedikki ja Stoltenberg ráđđehusa gaskka lea ovttamielalašvuohta das ahte ovddiduvvo ođđa Odeldikki prp. mas láhkalávdegotti evttohus ollislaččat ovddiduvvo.</p>
<p>Lonuhuvvo čuovvovaš cealkagiin:  Sámediggi ja Stoltenberg ráđđehus leat soahpan evttohit ođasmahttit boazodoallolága NAČ 2001:35 <span type="quote" xml:lang="nob">”Forslag til endring i reindriftsloven”</span> (boazodoallolága ođasmahttinevttohusa) vuođul.</p>
<p>Lasáhus maŋŋá maŋimuš teakstaoasi:</p>
<p>Sámi ealáhlusaide ja servodateallimii lea váttisvuohtan go vuoigatvuođaid beassá oastit ja vuovdit kommersiála márkanis. Dakkár vuoigatvuođat leat ovdamearkka dihtii mielkeeriid vuovdin, bivdofatnasiid vuovdin oktan eriiguin ja guohtuneatnamiid geavahanvuoigatvuođaid vuovdin ovdamearkka dihtii bieggamillopárkkaide. Sámediggi bivdá ahte vuhtiiválddidettiin boahttevaš servodatovdáneami, čielggaduvvojit vejolašvuođat gáržžidit dán vuoigatvuođamárkana, ja nu sihkkarastit sámi servodahkii dohkálaš ekonomalaš ja kultuvrralaš ovdáneami. Dálá dilli čájeha ahte fargga sáhttá geavvat nu ahte sámi servodat massá dáid vuoigatvuođaid.</p>
<p>Finnmárkoláhka Lasáhus maŋŋá 2. teakstaoasi: Sámediggi eaktuda ahte Guolástus- ja riddodepartemeanta vuoruha dán barggu vai dat ovdána nu mo Stuorradiggi lea eaktudan.</p>
<p>Areálasuodjaleapmi ja suodjalanplánat Rievdadus maŋimuš teakstaoasis:</p>
<p>Vuolláičála:    _________________ /_________________ Sámediggi lea ovdal jearahan ja ain jearaha ollislaš váikkuhusčielggadeami ja fylkkaid plánaid ovdalgo addojuvvojit konsešuvnnat hukset bieggamillopárkkaid ja vuođđostruktuvrra dáid oktavuođas.</p>
<p>Olju ja gássa Lasáhus maŋŋá 2. teakstaoasi: Áiggiid čađa lea luondduriggodagaid ávkkástallan leamaš sámi ássama ja eallinvuogi vuođđun. Dáid vuoigatvuođaid ferte dohkkehit lágaid olis. Oljjuin ja gássain ávkkástallan lea oalle ođđa doaibma riikka davviguovlluin. Eiseválddit leat geatnegahttojuvvon ásahit eamiálbmotfoandda masa galgá biddjojuvvot oassi vuoittus buotlágan oljo-, gássa- ja minerálariggodagaiguin ávkkástallamis sámi guovlluin. Foanda galgá geavahuvvot sámi servodatovddideapmái olles Norggas iige galgga leat ráddjevuvvon geográfalaččat daidda sámi guovlluide gos dát luondduriggodagat leat. Eamiálbmotfoandda galgá maid sáhttit geavahit eamiálbmogiid servodatovddideapmái Barentsábi nuortta bealde.</p>
<p>Boazoguohtunkonvenšuvdna Lasáhus kapihttala maŋimuš cealkagii: Juovlamánus 2005 jotkojuvvojedje fas Norgga-Ruoŧa boazoguohtunkonvenšuvnna šiehtadallamat. Sámedikkis leat vuordámušat dasa ahte barggu boađusin šaddet dohkálaš ja johtilis čovdosat.</p>
<p>Boraspiret 2. teakstaoasi sadjái boahtá: Sámediggi lea dovddahan eahpádusa daidda alla boraspiremáddodatmihtuide sámi ássanguovlluin, gos leat sihke birrajagi guohtumat bohccuide ja geasseguohtun sávzzaide. Massinlogut leat dássidat ja hui stuorrát, ja muhtun guovlluin maiddái stuorrumin. Jus galggaš leat vejolaš Stuorradikki eavttuid ollašuhttit, de ferte geavahit ollu ruđaid registremiidda ja vuogádatovddideapmái stuorra boraspiriid riikkalaš gozihanprográmmas (Det nasjonal overvåkningsprogrammet for store rovdyr).  Viidáseappot ferte geavahit ollu ruđaid eastadandoaimmaide, ja ferte hukset vuogádaga das mo ja man ollu boraspiriid bivdit. Stuorát massin borapiriid geažil mieddisbuktá ahte sihke eanadoalu ja boazodoalu ceavzinvejolašvuohta hedjona. Dát ealáhusat leat hui rašit daid iešguđet biologalaš ja ekonomalaš rievdamiid ektui maid massin boraspiriid geažil dagaha. Lea ágga jearrat ii go riikkalaš boraspirepolitihkka rihko álbmotrievtti.</p>
<p>Ovttasbargu guovllulaš dásis Vuosttas cealkagis sihkkojuvvo sátni, <span type="quote">”Sámedikkis”</span>: Ovttasbargošiehtadusat fylkkagielddaiguin leat deaŧalas gaskaoamit maiguin nannet ja buktit oidnosii sámi kultuvrra, giela ja servodateallima fylkkagielddain.</p>
<p>Ovttasbargu riikkaidgaskasaččat Kapihttala maŋimuš cealkka rievdaduvvo: Sámediggi lea 2005:s vuoruhan sámi ovttasbarggu, válljejuvvon ON-orgánaid, ovttasbarggu davviguovlluin ja EU.</p>
<p>Davveguovlu Lasáhus maŋŋá 1. teakstaoasi: Go beroštupmi davveguovlluid resurssaide ja boahttevaš vejolašvuođaide stuorru, de dát áiggi vuollái sáhttá buvttihit stuorát deattu ekonomiijii, resurssaide, máhttui ja birrasii. Sámediggi ferte oassálastit aktivvalaččat davveguovlopolitihka viidáset barggus sihkkarastin dihtii eamiálbmogiid</p>
<p>Vuolláičála:    _________________ /_________________ ealáhusvuođu, sihke vuoigatvuođaid, ekonomalaš rámmaid, gelbbolašvuođahuksema ja bajásdoallanvejolašvuođaid.</p>
<p>Dearvvašvuohta Lasáhus nuppi maŋimuš teakstaoassái, ođđa goalmmát cealkka: Ferte ovddiduvvot ruhtadanplána báikkálaččat ja guovllulaččat.</p>
<p>Giella Lasáhus maŋŋá vuosttaš teakstaoasi: Erenoamážit rávisolbmuidoahpahusa oktavuođas lea deaŧalaš ovddidit giellakurssaid mat leat neahtas dahje maid muđui sáhttá geavahit eará elektrovnnalaš mediaid bokte.</p>
<p>Kulturviesut ja valáštallan Lasáhus maŋŋá nuppi cealkaga nuppi teakstaoasis ja rievdadus nuppi teakstaoasis: Sámediggi oaivvilda ahte Stuorradikkis lea ovddasvástádus das ahte juolluduvvojit doarvái ruđat stáhtabušeahta bokte dákkár ulbmiliidda. Dát mearkkaša dan ahte jos lea dárbu, de ferte Stuorradiggi jahkásaččat várret ruđaid sámi ulbmiliidda. Investeremat sámi kulturásahusaide leat maŋiduvvon jagis jahkái. Dáinna ii sáhte sámi kultuvra eallit ja ferte álggahuvvot sámi kulturáŋgiruššanprogámma. Sámediggi lea ovddidan evttohusa sierra kulturguovddášfoandda ektui.</p>
<p>Girjerájut Rievdadus maŋimuš teakstaoasis: Sámi girjebusset leat guovddáš váikkuhangaskaoamit sámi ...</p>
<p>Sámi museat Rievdadus 5. teakstaoasis: Ovdalgo museaođastusa Davit-Nordlánddas ja Romssas sáhttá čađahit, de ferte ráhkaduvvot oassečielggadus dán guovllu museaid váste.</p>
<p>Lasáhus maŋŋá nuppi maŋimuš teakstaoasi: Sámediggi berre loktet ášši politihkalaš dássái fylkkagielddain.</p>
<p>Lasáhus 6. teakstaoasi bajilčállagii ja sirdojuvvo maŋimuš teakstaoassin musea kapihttalii. Sámi duhátjahkebáiki ”Sámediggi lea bargan guovddášeiseválddiid ektui oažžut 2006 stáhtabušeahta bokte ruhtaduvvot Nuortasámi musea huksema.”</p>
<p>Kulturmuitohálddašeapmi Lasáhus maŋŋá nuppi teakstaoasi: Sámediggi lea deattuhan sámi vistesuodjalusas, muhto oaidná maiddái man stuorra kultuvrralaš mearkkašupmi lea suodjalit mearrasámi fatnasiid.</p>
<p>Eanadoallu Lasáhus maŋŋá maŋimuš teakstaoasi: Geahča stuorradiggedieđáhusa nr 55 (2000-2001) čuoggá 14.5.3.</p>
<p>Guolástus Lasáhus goalmmát teakstaoasis, nuppi cealkagii: ... ja sáhttá šaddat nu ahte eai juvssa reabbábivdoeari danne go gáibádusat dán bivdui leat menddo stuorrát.</p>
<p>Vuolláičála:    _________________ /_________________ Lasáhus maŋŋá maŋimuš teakstaoasi: Sámediggi áigu maiddái deattuhit ahte lea deaŧalaš ahte báikkálaš ja árbevirolaš máhtolašvuohta geavahuvvo ulbmillaš dutkamis ja ollislaš ekovuogádagas. Erenoamážit ferte garraseappot vuoruhit dutkama gonagasreappá lavvama birra vuotnaguovlluide.</p>
<p>Boazodoallu Evttohuvvo ahte boazodoallokapihttala maŋimuš teakstaoassi sihkkojuvvo, ja sadjái biddjojuvvo čuovvovaš:</p>
<p>Sámediggi oaivvilda ahte reviderejuvvon boazodoalloláhka ferte leat vuođđun boazologu heiveheapmái Finnmárkkus. Deaŧalaš lea heivehit boazologu guohtonvuođu ektui. Norgga eiseválddiin lea geatnegasvuohta sihkkarastit resursavuođu ealáhussii. Eiseválddit eai olle gáddái boazologu heivehemiin nu guhká go resursavuođđu oppa áiggi gáržžiduvvo.</p>
<p>Sámi mátkeealáhusat -(maŋimuš teakstaoasi 2 maŋimuš cealkaga hámuhuvvojit ná) Lasáhus maŋŋá maŋimuš teakstaoasi: Sámediggi lea 2005:s atnán erenoamáš beroštumi mátkkoštusáŋgiruššamiidda buot sámi guovlluin. Oassin dán barggus lea Sámediggi 2005:s searvan ovttasbargui Innovašuvdna Norggain ja eará oasálaččaiguin Finnmárkkus bargan dihte juoidá mátkkoštušáŋgiruššamiiguin SisFinnmárkkus.</p>
<p>Mohtorjohtolat meahcis Vuosttaš teakstaoassi, 3. linnjá: sáni <span type="quote" xml:lang="est">”kulturdoaibmama”</span> lassin biddjojuvvo sátni <span type="quote">”eallinvuogi”</span>.</p>
<p>4. linnjá ja das viidáseappot rievdaduvvo teaksta leat ná:   Meahci geavaheapmi guoská maiddái sámi turistaealáhussii dalle go mohtorjohtolat lea oassi dárbbašlaš vuođđostruktuvrras go galgá fállat buriid vásáhusaid.</p>
<p>Čuovvovaš teaksta evttohuvvo lassin:  Birasgáhttendepartemeanta lea vuolggahan barggu mohtorjohtolatlágain bargolávdegotti bokte man namma lea Mohtorjohtolat ja Servodat. Joavkku mandáhtan lea árvvoštallat hástalusaid mat čatnasit mohtorjohtolatláhkii. Sámediggi lea nammadan ovtta ovddasteaddji, ja bargu galgá loahpahuvvot geassit 2006.</p>
<p>Lávdegotti unnitlohku: Bargiidbellodaga sámediggejoavku; Vibeke Larsen, Egil Olli, Magnhild Mathisen, Willy Ørnebakk, Ronny Wilhelmsen. Finnmárkolista; Toril Bakken</p>
<p>Ovddidit čuovvovaš evttohusa:</p>
<p>Evttohus 2</p>
<p>Finnmárkkuláhka Siidu 5, maŋŋá 3. teakstaoasi: Finnmárkkuláhka gustogođii 1.1.2006 rájes, ja lea erenomáš Norgga oktavuođas. Dasto oaidnit mii juo dál ahte láhka buktá soames hástalusa Finnmárkkuopmodahkii. Ovdamearkka dihte ii leat lágas mearriduvvon ahte fylkkadiggi ja sámediggi oččošedje oktasaš válgalávdegotti, ja Finnmárkkuopmodagas ii leat oktalaš eaiggát man ektui doaibmat. Dasto lea mearriduvvon ahte stivra molsojuvvo juohke jagi, jos ii šatta ovttaoaivilvuohta muđui. Dát buktá dakkár hástalusaid mat eará fitnodagain eai leat, ja sáhttá Finnmárkkuopmodagas šaddat váttis bargat strategalaš barggu guhkit áiggi mihtuin.  Danne lea dárbu evalueret ja vejolaččat muddet Finnmárkkulága maŋŋá dihto áigodaga.</p>
<p>Vuolláičála:    _________________ /_________________ Sámegiella Lasáhus 1. teakstaoasis:  Sáme- ja dárogiella leat ovttaárvosaš gielat sámi kultuvrras, ja dárogiella lea maiddái ollu sámiid eatnigiella. Dasto lea sámegiella veahádatgiella, ja maid ferte erenoamážit suodjalit, nannet ja ovdánahttit dál ja boahtteáiggis. Mihttomearrin lea ealli sámegiella mii geavahuvvo beaivválaččat, sihke priváhta ja almmolaččat.</p>
<p>Oahpahus, oahppa ja dutkan Sierra teakstaoassi maŋimuš kapihttalii vuođđo- ja joatkkaoahpahus:  Váikko vel Sámediggi lea beassan heivehit sámi oahppoplánaid eanaš dásiide vuođđo- ja joatkkaoahpahusas, de leat liikká stuorra hástalusat geavahusas. Eai leat doarvái oahpaheaddjit, ja sámi giella- ja kulturoahpahus dávjá ferte gilvalit dakkár vuođđofágaiguin go matematihkain ja dárogielain. Dát lea hui heittot, ja dát dagaha dan ahte ollugat dovdet ahte sii bággehallet eret sámegiel oahpahusas. Boahtteáiggis ferte bargat aktiivvalaččat dan ala ahte oahppoplánat ja lágat sámegiela oahpahusa hárrái álggahuvvojit geavatlaččat ja ulbmillaččat buot sámi guovlluin. Dárbbašuvvojit resurssat oahpaheaddjiid oahpaheapmái ja váikkuhangaskaoamit maiguin oažžut gielddaid ja fylkkagielddaid fállat oahpahusa sámi mánáide ja nuoraide nugo sis lea vuoigatvuohta oažžut.</p>
<p>Lotnolasealáhusat S. 26, maŋimuš teakstaoassi Teakstaoassi sihkkojuvvo/heivehuvvo čuovvovaš tekstii:  Árbevirolaččat leat eanaš sámi ealáhusat leamaš lotnolasealáhusat, ja áinnas buohtalaga earálágan meahcceealáhusaiguin. Maŋimuš jagiid leat oaidnán ahte ođđaáigásaš ealáhusat leat lotnolaga meahcceealáhusain. Dát heiveheapmi buktá oadjebas bargosajiid ja man oktavuođas lea lagašvuohta lundui. Ođđa ráđđehus áigu álggahit árvoháhkanprográmma lotnolasealáhusaide. Dákkár doaibmabidju dávistivččii Sámedikki áŋgiruššamiid ealáhusaid hárrái sámi guovlluin. Sámediggi galgá ráhkadit ollislaš plána meahcceealáhusaide 2006:s. Ovttas ráđđehusa bargguin sáhttá dát váikkuhit dan ahte sámi meahcceealáhusat ja sámi lotnolasealáhusat ožžot dan veahki maid dárbbašit go galget ovdánahttit ceavzilis fitnodagaid. Sámediggi lea bivdán ráđđehusas beassat searvat bargui árvoháhkanprográmmain.</p>
<p>Muđui guorrasa lávdegoddi Sámediggeráđi árvalussii.</p>
<p>III  Jienasteapmi</p>
<p>43 áirasis ledje 39 čoahkis. Jienasteapmi čađahuvvui čuovvovaš vuoru mielde:</p>
<p>Plána- ja finánsalávdegotti evttohus 1 mearriduvvui ovttajienalaččat.   Plána- ja finánsalávdegotti evttohus 2, hilgojuvvui 22 jienain. 17 jienastedje beali.   Sámediggeráđi evttohus mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>Vuolláičála:    _________________ /_________________</p>
<p>V  Sáhkavuorrolistu ja replihkat</p>
<p>Sáhkavuorru Replihkka Ole Mathis Hetta, áššejođiheaddji Vibeke Larsen</p>
<p xml:lang="nob">Ann-Mari Thomassen Egil Olli</p>
<p xml:lang="nob">Marianne Balto Henriksen Per Edvin Varsi Johan Mikkel Sara</p>
<p xml:lang="nno">Olaf Eliassen   Terje Tretnes  Per Edvin Varsi  Kjetil Romsdal</p>
<p xml:lang="nob">Olaf Eliassen</p>
<p xml:lang="nno">Tor Mikalsen</p>
<p>Johan Mikkel Sara Willy Ørnebakk</p>
<p>Tor Mikalsen  Johan Mikkel Sara  Magnhild Mathisen</p>
<p xml:lang="nob">10  Gunn-Britt Retter  11  Henrik Eriksen Terje Tretnes   Olaf Eliassen  Henrik Eriksen  12  Martin Urheim Egil Olli 13  Hilde Nyvoll Vangen  14  Per Andersen Bæhr Johan Mikkel Sara   Randi A. Skum   Tor Mikalsen  Per Andersen Bæhr  15  Aili Keskitalo Martin Urheim   Willy Ørnebakk 16  Laila Wilks Randi A. Skum   Jarle Jonassen  Laila Wilks  17  Knut Store  18  Kjersti Myrnes Balto Per Edvin Varsi 19  Tone Merete Orti Olsen Johan Mikkel Sara   Olaf Eliassen  Tone Merete Orti Olsen  20  Josef Vedhugnes  21  Jarle Jonassen  22  Susanne Amalie Andersen</p>
<p>Vuolláičála:    _________________ /_________________</p>
<p xml:lang="nob">23  Inger Jørstad  24  Marianne Balto Henriksen  25  Egil Olli  26  Willy Ørnebakk  27  Randi A. Skum  28  Vibeke Larsen  29  Magnhild Mathisen  30  Åge Nordkild  31  Ann-Mari Thomassen  32  Miriam Paulsen  33  Kjersti Myrnes Balto  34  Terje Tretnes  35  Johan Mikkel Sara  36  Randi A. Skum  37  Ole Mathis Hetta, áššejođiheaddji 38  Jarle Jonassen</p>
<p>VI  Sámedikki mearrádus</p>
<p>Sámediggi</p>
<p>Sámediggi lea dál viđát válgaáigodagas. Sámediggi lea 2005:s vuolláičállojuvvon ráđđádallanšiehtadusa bokte, ožžon ođđa ja čielgaset posišuvnna mii nanne Sámedikki vejolašvuođa doaibmat iešheanalis ja ollislaš orgánan. Dát buvttiha maid eanet doaimmaid ja lasiha resursadárbbu movt čoavdit daid čuovvolandárbbuid mat dađistaga lassánit ollu áššesurggiin. Sámediggi lea ožžon fievrridemiid stáhtas doibmii eanet rámmadoarjaga bokte. Sámi servodaga ovdánahttindárbu lea hui stuoris ja vuoruhemiiguin, maid Sámediggi ferte dahkat bušeahtas, lea hui unnán vejolaš gokčat daid dárbbuid. Dat oidno maiddái dain mearkkašumiin mat leat ollu dain jahkedieđáhusas namuhuvvon surggiide.</p>
<p>Sámedikkis lea stuorra hálddašanovddasvástádus sihke iešguđet fágasurggiid doarjjahálddašeames ja láhkamearridan doaimmain. Ollu dáin resurssain maid Sámediggi hálddaša geavahuvvojit dáid hálddašandoaimmaide. Dattetge ii boađe jahkedieđáhusas ovdan erenoamážit dat man ollu áššit leat meannuduvvon 2005:s juohke fágasuorggi siskkabealde muhto das válddahallojuvvojit áššisurggiid váldooasit.</p>
<p>Sámediggeválga</p>
<p>Sápmelaččaid deaŧaleamos politihkalaš vuoigatvuohta Norggas lea dál dat go besset searvat sámediggeválgii. Jagi 2005 válga lei viđát sámediggeválga.</p>
<p>Sámi jienastuslohku</p>
<p>Dan maŋŋá go sámelága § 2 – 6 rievdaduvvui miessemánu 14. b. 2004, lea Sámediggi váldán badjelasas ovddasvástádusa sámi jienastuslohkui fievrrideames ja sihkkumis sáddejuvvon ávžžuhusaid vuođul. Jagi 2005 válga lei ge vuosttaš sámediggeválga mas ovddasvástádus sámi jienastuslogu fievrrideames lei Sámedikkis guovddážis. Dárbu lea leamaš buoridit jienastuslogu</p>
<p>Vuolláičála:    _________________ /_________________ dainna lágiin ahte  guovddáštahttit dan nu ahte dieđuid njuolga sáhttá registreret álbmotregisttarii, ja dan bokte sihkkarastit sámi jienastuslohkui buori kvalitehta.</p>
<p>Sámediggi lea áigodaga 2001 ja 2005 válggaid gaskkas bargan aktiivvalaččat ja guhkesáigge rekrutterenbarggu go lea oččodan eambogiid dieđihit iežaset sámi jienastuslohkui. Doaibmabijut ledje erenoamážit heivehuvvon nissonolbmuide ja nuoraide, geaid lohku lei unnimus sámi jienastuslogus ovdal. Čájeha ahte 2005 válgga jienastuslogus ledje 12 358 jienastanvuoigadahttojuvvon olbmo. 2001 válgga rájes leat das 2 617 olbmo eanet. Nissonoassi lea laskan 36 proseanttas 46 prosentii. Buot válgabiiriin lea jienastuslohku sturron mealgadit. Sámediggi áigu ain vuoruhit dan barggu ahte oččodit eambogiid čálihit iežaset sámi jienastuslohkui.</p>
<p>Válga 2005</p>
<p>Válganjuolggaduslávdegotti 2001 árvalusa vuođul lea Sámediggi 2005 válgga ektui álggahan doaibmabijuid sihke jienastuslogu ektui nugo čujuhuvvon bajábealde, ja válgaortnega ektui ieš válgačađaheami oktavuođas.</p>
<p>Okta doaibmabijuin maid Sámediggi evttohii buoridan dihte sohkabealdássedeattu lei ahte galge šaddat 4 dássenmandáhta, oktiibuot 43 áirasa Sámedikkis. Sámediggi lei evttohan ahte dássenmandáhtat galge juogaduvvot nu ahte unnimusat 40% dássenmandáhtain doalahuvvojit unnánot ovddastuvvon sohkabeallái. Eaktuduvvui maiddái ahte galggai biddjojuvvot 4% dássenmandáhtarádji.</p>
<p>Ráđđehus ii dorjon Sámedikki evttohusa movt juohkit dássenmandáhtaid ja ovddidii ieš evttohusa nu ahte dássenmandáhtat juogaduvvojit daid válgabiiriide main leat eanemus dohkkehuvvon jienat maŋŋá válgga.</p>
<p>Odeldikki eanetlohku ii dorjon, ii Sámedikki, iige Stuorradikki gieldalávdegotti ja mearridii rievdadit Sámelága § 2-4. Dát rievdadus gustogođii 15.04.05 rájes. Vaikko sohkabealjuohku áirasiid gaskka dán jagi válggas lei hui buorre, de šállosa Sámediggi go Odeldiggi ii dorjon Sámedikki evttohusa dán áššis. Sámelága ektui lea Sámediggi bajimuš válgaváldi sámediggeválggain. Prinsihpalaččat lea eahpeoiddolaš go Sámedikki oaidnu hilgojuvvo dalle go galget ráhkaduvvot mearrádusat válgga čađaheami váste. Danne ferte Sámedikkis leat mearrideaddji váldi iežas válgaortnega hábmemis.</p>
<p>Sámediggi lea čađahan kampánjjaid buoridan dihte nissonovddastusa 2005 sámediggeválggas. Kampánjja mihttomearrin lei ahte unnimusat 33% Sámedikki áirasiin galge leat nissonolbmot maŋŋá dán jagi válgga. Boađus 2005 – 2009 válgaáigodagas lea ahte 22:s 43 diggái válljejuvvon áirasa gaskkas leat nissonolbmot. Dalle leat 51% nissonolbmot. Dásseárvobargu válgga ja ovddastusa ektui galgá ain vuoruhuvvot.</p>
<p>Sámediggeválgaortnegis lea nu ahte lohkama čađahit lohkanválgastivrrat guđege 13 válgabiirres. Muhtun válgabiirriin leat hui ollu gielddat. Oslo gielddas válgabiires 13 Lulli-Norga lea ovddasvástádus lohkat 295 gieldda ovddas jienaid. Dáid gielddaid gaskkas leat 162 gielddas 1 – 50 olbmo jienastuslogus. Buoremus molssaeaktu dasa go jienasteaddji galgá leat sihkar das ahte su jietna lea čiegus go jienasta sámediggeválggas válgabeaivve ja válgadikkis, lea ahte jienat sáddejuvvojit lohkanválgastivrii. Poastaválga daid gielddaide main leat unnán olbmot jienastuslogus árvvoštallojuvvui maŋŋá maŋimuš válgga, muhto hilgojuvvui go lei ballu válgga stahtusa ektui.</p>
<p>Jos válgaloahppameanuid galgá sáhttit gárvvistit johtileappot go dán válggas, de ferte árvvoštallat molssaeaktosaš lohkančovdosiid. Válmmašteaddji fápmuduslávdegoddi eaktuda ahte 2005 válga</p>
<p>Vuolláičála:    _________________ /_________________ lea  maŋimuš válga goas gaskaboddosaš válgaboađus ii gárvan oktanaga stuorradiggeválgabohtosiin. Dál ii leat vejolaš jienastit elektrovnnalaččat. Gielda- ja guovlodepartemeanta lea guorahallagoahtán ahte livččii go vejolaš geavahit elektrovnnalaš mediaid jienasteames. Sámediggi lea bivdán ahte sámediggeválga searvádahttojuvvo ja árvvoštallojuvvo dán guorahallanbarggus.</p>
<p>Sámedikki dievasčoahkkin lea golggotmánus dohkkehan 2005 sámediggeválgga. Válmmašteaddji fápmuduslávdegoddi lea cuiggodan ollu hástalusaid maiguin lea dárbu bargat viidáseappot jagi 2009 válgga ektui. Dát hástalusat gusket erenoamážit bargui jienastusloguin, ovddastusain ja válgabohtosa áigemeriin. Vuođđun dán bargui viidáseappot lea čakčamánus 2005 biddjojuvvon fágalávdegoddi mii galgá geahčadit buot beliid sámediggeválggas. Mandáhta vuođul galgá lávdegoddi ovddidit árvalusas cuoŋománus 2007. Sámediggi deattuha ahte jienaid lohkan 2005 válggas ádjánii dohkketmeahttun guhká.</p>
<p>Ráđđádallamat</p>
<p>Sámiin go lea eamiálbmot lea vuoigatvuohta ráđđádallat áššiin main lea njuolga mearkkašupmi sidjiide. Dát vuoigatvuohta oidno ILO-konvenšuvnna nr 169 guđát artihkkalis, eamiálbmogiid ja čearddalaš álbmogiid hárrái iešmearrideaddji riikkain. Gielda- ja guovlodepartemeanta ja Sámediggi leigga ovttaoaivilis, maŋŋá go Finnmárkoláhka meannuduvvui das ahte lei dárbu gávnnahit oktasaš áddejumi das movt álbmotrievttálaš mearrádusat ráđđádallamiid ja searvama hárrái galget áddejuvvot. Danne álggahuvvui bargu oččodit ráđđádallanšiehtadusa Sámedikki ja stáhta gaskka. Miessemánu 11. b. 2005 vuolláičáliiga stáhtaráđđi Erna Solberg ja Sámedikki presideanta Sven-Roald Nystø ráđđádallanprosedyraid stáhtalaš eiseválddiid ja Sámedikki gaskka. Sámediggi dohkkehii geassemánu 1. b. 2005 prosedyraid ja dat mearriduvvojedje stáhtaráđis suoidnemánu 1. b. 2005. Ráđđádallanprosedyrat lea deaŧalaš lávki Sámedikki saji oidnosin dahkamis riikka stivrenvuogádagas. Ráđđádallangeatnegasvuohta buktá oidnosii dan ahte stáhtalaš eiseválddit duođai galget geahččalit olahit ovttamielalašvuođa Sámedikkiin.</p>
<p>Ráđđádallanprosedyrain ii leat mielde bušeahttamearrideapmi. Ráđđehusa ja Sámedikki gaskka lea oktasaš áddejupmi das ahte Sámedikki bušeahttameannudanprosedyrat galget čilgejuvvot sierra proseassas. Sámediggái lea deaŧalaš ahte dán lágan bušeahttaprosedyrat leat ásahuvvon ovdal go bargu 2008 stáhtabušeahtain álggahuvvo.</p>
<p>Resursaláhkaaddin/vuoigatvuođat</p>
<p>Sámediggi oaivvilda ahte resursaláhkaaddima bajimuš prinsihpat galget dávistit Norgga álbmotrievttálaš geatnegasvuođaide dan ektui go sámit lea eamiálbmot. Sámedikki oaidnu lea ahte Norga ferte ollašuhttit dáid geatnegasvuođaid dainna lágiin ahte heiveha njuolggadusaid maiguin sihkkarastojuvvo sámiid resursageavahanvejolašvuohta, ja duohta searvan ja mieldemearrideapmi resursahálddašeames, ja dasto heiveha áššemeannudannjuolggadusaid nu ahte sámi beroštumiid sihkkarastin gozihuvvo ja deattuhuvvo láhkaaddima mearrádusproseassain. Dasa lassin ferte resursahálddašeami vuođđudit lagašvuođa- ja sorjjasvuođaprinsihppii vai sámi ávnnaslaš kulturvuođđu sihkkarastojuvvo.</p>
<p>Sámediggi lea 2005:s buktán gulaskuddancealkámuša guovtti stuorra láhkaguorahallamii. Dát leat čielggadus evttohusain ođđa luonddušláddjivuođaláhkii ja čielggadus evttohusain ođđa mearraresursaláhkii. Sámediggi vuordá ahte dát guorahallamat čuovvoluvvojit ráđđehusas ráđđádallamiid bokte Sámedikkiin. Dát guoská maiddái eará deaŧalaš resursalágaide nugo minerálaláhkii ja plána- ja huksenláhkii.</p>
<p>Vuolláičála:    _________________ /_________________ Bondevik II ráđđehus ovddidii giđđat 2005 Odeldikki prp. 99 (2004-2005) forslag til revisjon av reindriftsloven (boazodoallolága ođasmahttinevttohus). Láhkaevttohus ráhkaduvvui ráđđádalakeahttá Sámedikkiin, ja evttohusas ii lean ollislaččat árvvoštallojuvvon boazodoalu organiseren ekonomalaš, ekologalaš ja kultuvrralaš ceavzilisvuođa ektui. Stuorradiggi maŋidii Odeldikki prp. 99 (2004-2005) meannudeami. Sámediggi ja Stoltenberg ráđđehus leat soahpan evttohit ođasmahttit boazodoallolága NAČ 2001:35 <span type="quote" xml:lang="nob">”Forslag til endring i reindriftsloven”</span> (boazodoallolága ođasmahttinevttohusa) vuođul. Dát galgá dahkkojuvvot ráđđádallamiid bokte. Sámediggi áigu meannudit loahpalaš Odeldikki proposišuvdnaárvalusa ja geahččat ahte sáhttá go doarjut láhkaevttohusa. Sámediggi oaidná hirbmat deaŧalažžan ahte dát láhkabargu vuoruhuvvo ja ahte ođđa láhkaevttohus sáhttá ovddiduvvot lagaš boahtteáiggis. Sámediggi áigu čujuhit dasa ahte bargu mii dál lea ovddiduvvon lea bistán mearehis guhká. Boazodoalloláhkalávdegotti evttohus ođđa boazodoallolága ektui ovddiduvvui juo 2001:s. Sámediggi oaivvilda ahte jos Sámediggi árat livččii váldojuvvon mielde láhkabargui de proseassa livččii mannan johtileappot.</p>
<p>Sámediggi oaivvilda ahte lassin láhkarievdadusaide nugo namuhuvvon bajábealde, ferte boazodoalloláhka jođáneamos lági mielde ollislaččat ođasmahttojuvvot. Dán barggus ferte earret eará areálaášši ja oktavuohta eará meahccegeavaheaddjiide leat mielde.</p>
<p>Sámi ealáhusaide ja servodateallimii lea váttisvuohtan go vuoigatvuođaid beassá oastit ja vuovdit kommersiála márkanis. Dakkár vuoigatvuođat leat ovdamearkka dihtii mielkeeriid vuovdin, bivdofatnasiid vuovdin oktan eriiguin ja guohtuneatnamiid geavahanvuoigatvuođaid vuovdin ovdamearkka dihtii bieggamillopárkkaide. Sámediggi bivdá ahte vuhtiiválddidettiin boahttevaš servodatovdáneami, čielggaduvvojit vejolašvuođat gáržžidit dán vuoigatvuođamárkana, ja nu sihkkarastit sámi servodahkii dohkálaš ekonomalaš ja kultuvrralaš ovdáneami. Dálá dilli čájeha ahte fargga sáhttá geavvat nu ahte sámi servodat massá dáid vuoigatvuođaid.</p>
<p>Finnmárkoláhka</p>
<p>Finnmárkoláhka lea leamaš okta dain deaŧaleamos áššiin Sámedikkis 2005:s. Bargu dáinna áššiin lea gáibidan hui ollu politihkalaš ja fágalaš resurssaid Sámedikkis. Stuorradikki ja Sámedikki gaskasaš ođđaolahusproseassa bokte justiisalávdegottiin ráđđádallamiin ja justiisalávdegotti árvalusa Sámedikki dievasčoahkkima meannudeami bokte, šattai láhka maid Sámediggi sáhtii doarjut. Stuorradiggi mearridii lága geassemánu 17. b. 2005. Gielda- ja guovlodepartemeanta lea oktavuođa bokte Sámedikkiin ráhkadan sirdináigenjuolggadusaid Finnmárkkuopmodahkii mat gustojit 01.01.06 rájes gitta dassážii go eanaareálat Stáhtavuvddiin sirdojuvvojit Finnmárkkuopmodahkii jagi 2006 nuppi jahkenjealljehasa loahpas.</p>
<p>Guolástus- ja riddodepartemeantta ja Sámedikki gaskka leamaš oktavuohta dainna áigumušain ahte čielggadit sámiid ja earáid guolástanvuoigatvuođaid mearas olggobealde Finnmárkku. Ovttamielalašvuohta lea das ahte ráđđádallat dákkár mandáhta. Sámediggi eaktuda ahte Guolástus- ja riddodepartemeanta vuoruha dán barggu vai dat ovdána nu mo Stuorradiggi lea eaktudan.</p>
<p>Diehtojuohkin lága birra lea maiddái deattuhuvvon 2005:s. Sámediggái lea leamaš deaŧalaš ahte diehtojuohkinbargu lea ollislaš. 2005:s álggahuvvui diehtojuohkinprošeakta ja prošektii nammaduvvui hálddahuslaš stivrenjoavku. Stivrenjoavkkus leat lahtut Sámedikkis, Finnmárkku fylkkagielddas, Gielda- ja guovlodepartemeanttas ja Justiisadepartemeanttas.</p>
<p>Vuolláičála:    _________________ /_________________</p>
<p>Areálasuodjaleapmi ja suodjalanplánat</p>
<p>Sámi guovlluin leat jođus ollu suodjalanproseassat. Sámediggi lea jearran Birasgáhttendepartemeanttas oaivila sámi guovlluid suodjalanproseassaid njuolggadusevttohussii. Birasgáhttendepartemeanta lei lohpidan vástidit johtilit. Dattetge dieđihii Birasgáhttendepartemeanta ahte vástádus ii boađe ovdal go bagadus oppalaš ráđđádallanprosedyraid čuovvoleami váste lea ráhkaduvvon. Beroškeahttá das de lea 2005:s dieđihuvvon ahte álggahuvvojit ođđa suodjalanplánat ja hálddašanplánaid ráhkadeapmi. Sámediggi lea cuiggodan dan garrasit ja lea bivdán birasgáhttenministtara fuolahit dan ahte eai álggahuvvo ođđa plánaproseassat ovdal go lea ásahuvvon ovttamielalašvuohta sámi guovlluid suodjalanproseassaid njuolggadusaid ektui.</p>
<p>Sámediggi lea dohkkehan dan ahte čađahuvvojit ráđđádallamat Birasgáhttendepartemeanttain čađahuvvon gulaskuddanproseassaid vuođul, daid suodjalanplánaid ektui mat álggahuvvojedje ovdal ráđđádallanprosedyraid ja ovdal go sámi guovlluid suodjalanproseassaid njuolggadusat mearriduvvojedje.</p>
<p>Sámediggi lea 2005:s fas bargagoahtán Meavkki ja Arvenjárgga áššiin maid Suodjalus áiggošii laktit oktii. Stuorradiggi bijai eaktun Meavkki ja Arvenjárgga báhčinguovlluid laktimis dan ahte bealit mat gusket boazodollui galge čovdojuvvot. Dát eavttut eai leat dán rádjai čovdojuvvon. Jos báhčinguovlu laktojuvvo oktii árvaluvvon plánaid mielde, de rihkkojuvvojit álbmotrievtti prinsihpat. Stáhtas lea ovddasvástádus sámi vuoigatvuođain areálasuodjaleami oktavuođas ja ealáhusbargit eai okto galgga dárbbašit guoddit ovddasvástádusa das rievttálaččat eaige politihkalaččat ge. Sámediggi oaidná ahte barggus sámi vuoigatvuođaid sihkkarastimiin sámi álbmoga váste lea Suodjalusa huksenplánaášši Meavkki ja Arvenjárgga guovllus hui deaŧalaš prinsihpalaš ášši. Sámediggi áigu ráđđádallamiid bokte Ráđđehusain bargat dan ala ahte ceavzilis boazodoalu vuođđu Meavkki ja Arvenjárgga guovllus sihkkarastojuvvo álbmotrievtti mearrádusaid siskkobealde boahtteáiggis. Suodjalusa doaibma ferte organiserejuvvot nu ahte sámi kultuvrra ja boazodoalu ávnnaslaš kulturvuođđu ii billistuvvo.</p>
<p>Sámediggi lea ovdal jearahan ja ain jearaha ollislaš váikkuhusčielggadeami ja fylkkaid plánaid ovdalgo dáid oktavuođas addojuvvojit konsešuvnnat hukset bieggamillopárkkaid ja vuođđostruktuvrra. Dát ii leat dahkkojuvvon. Maid ii gávdno doarvái dutkanvuođđu oaidnit makkár váikkuhusat bieggamillopárkkain leat boazodollui. Sámediggi gáibida ahte eai álggahuvvo viiddis huksenprošeavttat ovdal go leat čađahuvvon ráđđádallamat Sámedikkiin.</p>
<p>Olju ja gássa</p>
<p>Sámi álbmot lea maid stáhtavuođđudeaddji álbmot Norggas. Dat go Norgga stáhta dál stivre Barentsábi čhcevulošresurssaid ferte áddejuvvot nu ahte dat lea boađus das go stáhta lea vuođđuduvvon guovtti álbmoga eatnamiid ala, sápmelaččaid ja norgalaččaid. Jos eai dohkkehuvvo sámi vuoigatvuođat ođđa resurssaid geavaheapmái guovlluin mat historjjálaččat leat bidjan njuolga vuođu ássamii ja eallinvuohkái, de dalle váldojuvvo sámiin eret maiddái vuoigatvuohta stivret sin iežaset eallinvuogi ja ekonomalaš ovdáneami ILO-konvenšuvnna nr 169 eamiálbmotrievtti mielde.</p>
<p>Oljo- ja gássaresurssat olggobealde sámi guovlluid buvttihit erenoamáš álbmotrievttálaš geatnegasvuođaid sámi álbmoga guovdu. Dát ja oljo- ja gássadoaimmat davveoarje Ruoššas bidjet erenoamáš gáibádusaid operáhtoriidda, fievrrideaddjiide ja stáhtaide. Sámediggi lea 2005:s bargan erenoamážit dan ala ahte oažžut gulahallama Statoil:in eamiálbmotvuoigatvuođaid ektui sihke Norggas ja eará riikkain.</p>
<p>Vuolláičála:    _________________ /_________________ Áiggiid čađa lea luondduriggodagaid ávkkástallan leamaš sámi ássama ja eallinvuogi vuođđun. Dáid vuoigatvuođaid ferte dohkkehit lágaid olis.Oljjuin ja gássain ávkkástallan lea oalle ođđa doaibma riikka davviguovlluin. Eiseválddit leat geatnegahttojuvvon ásahit eamiálbmotfoandda masa galgá biddjojuvvot oassi vuoittus buotlágan oljo-, gássa- ja minerálariggodagaiguin ávkkástallamis sámi guovlluin.Foanda galgá geavahuvvot sámi servodatovddideapmái olles Norggas iige galgga leat ráddjevuvvon geográfalaččat daidda sámi guovlluide gos dát luondduriggodagat leat. Eamiálbmotfoandda galgá maid sáhttit geavahit eamiálbmogiid servodatovddideapmái Barentsábi nuortta bealde.</p>
<p>Dasa lassin lea Sámediggi erenoamážit čájehan beroštumi ahte buot fanastrafihkka, offshoredoaibma ja buot industriija prošeavttat davvi mearraguovluin fertejit čuovvut daid čavgaseamos birasgáibádusaid, garra dálkkádatbeliid ja guovlluid raššivuođa geažil.</p>
<p xml:lang="vep">Boazoguohtunkonvenšuvdna</p>
<p>1997 norgga-ruoŧa boazoguohtonkonvenšuvdnaárvalus, mii galgá boahtit 1972 konvenšuvnna sadjái ovddiduvvui 2001:s. Norgga ja Ruoŧa ráđđehusat nammadedje goabbáge šiehtadallandelegašuvnna, ja šiehtadallamat ođđa rájárastá boazodoallokonvenšuvnna hárrái álggahuvvojedje 2003:s. Šiehtadallandelegašuvdna lei váldoáššis ovttaoaivilis ollu prinsihpaid ja ortnegiid ektui ođđa konvenšuvnnas, muhto eai lean ovttaoaivilis rájárastá boazodoalu geografalaš muddemis. Šiehtadallandelegašuvdna heaittihuvvui giđđat 2005. Ovttamielalašvuođa váiluma geažil lea Ruoŧŧa dieđihan ahte dat miessemánu 1. b. 2005 rájes bidjá 1751 mannosaš Lappekodicilla vuođđun muddemiidda. Norga lea mearridan ođđa lága, mii doaibmá dassážii go ođđa konvenšuvdna gárvvistuvvo, ja dat galgá gaskaboddosaččat muddet Ruoŧa beale bohccuid guođohemiid Norggas.</p>
<p>Norga ja Ruoŧŧa bođiiga ovttaoaivilii suoidnemánus 2005 mandáhtaevttohusa hárrái ahte álggahit fas ođđasis šiehtadallat boazoguohtonkonvenšuvnna. Ođđa šiehtadallanlávdegotti mandáhta siskkilda sámedikkiid ja boazodoalloorganisašuvnnaid goappašiin riikkain. Juovlamánus 2005 álggahuvvojedje fas šiehtadallamat ođđa norgga-ruoŧa boazoguohtonkonvenšuvnna hárrái. Juovlamánus 2005 jotkojuvvojedje fas Norgga-Ruoŧa bozoguohtunkonvenšuvnna šiehtadallamat. Sámedikkis leat vuordámušat dasa ahte barggu boađusin šaddet dohkálaš ja johtilis čovdosat.</p>
<p>Boraspiret</p>
<p>Sámediggi lea ožžon nammadanválddi guovllulaš boraspirelávdegottiide dakkár guovlluin gos leat sámi ealáhusberoštumit.</p>
<p>Sámediggi lea dovddahan eahpádusa daidda alla boraspiremáddodatmihtuide sámi ássanguovlluin, gos leat sihke birrajagi guohtumat bohccuide ja geasseguohtun sávzzaide. Massinlogut leat dássidat ja hui stuorrát, ja muhtun guovlluin maiddái stuorrumin. Jus galggaš leat vejolaš Stuorradikki eavttuid ollašuhttit, de ferte geavahit ollu ruđaid registremiidda ja vuogádatovddideapmái stuorra boraspiriid riikkalaš gozihanprográmmas (Det nasjonal overvåkningsprogrammet for store rovdyr). Viidáseappot ferte geavahit ollu ruđaid eastadandoaimmaide, ja ferte hukset vuogádaga das mo ja man ollu boraspiriid bivdit. Stuorát massin borapiriid geažil mieddisbuktá ahte sihke eanadoalu ja boazodoalu ceavzinvejolašvuohta hedjona. Dát ealáhusat leat hui rašit daid iešguđet biologalaš ja ekonomalaš rievdamiid ektui maid massin boraspiriid geažil dagaha.Lea ágga jearrat ii go riikkalaš boraspirepolitihkka rihko álbmotrievtti.</p>
<p>Ovddit ráđđehus (Bondevik II ráđđehus) álggahii láhkaásahusrievdadanproseassaid mat buvttihit stuorra negatiivvalaš rievdadusaid dáláš buhtadusnjuolggadusaide. Sámediggi lea addán</p>
<p>Vuolláičála:    _________________ /_________________ cealkámuša ođđa boraspirebuhtadusa láhkaásahusevttohussii mii guoská šibihiidda ja bohccuide. Sámediggi ii hálit fuonidit dáláš buhtadusortnega ii ge leat ovttaoaivilis váldosiskiluša ektui mii evttohuvvo láhkaásahusas. Sámediggi lea ilus go ođđa ráđđehus Soria-Moria julggaštusa bokte hilgu ođđa buhtadanortnetevttohusa.</p>
<p>Sámediggi ferte oažžut váikkuhanfámu bajimuš dási boraspirepolitihkkii mii guoská sámi guovlluide. Nugo ortnet dál lea, de ii dávis dat stáhta geatnegasvuođaide ahte ráđđádallat eamiálbmogiin áššiin mat gusket sidjiide ILO-konvenšuvnna nr 169 mielde, eamiálbmogiid ja čearddalaš álbmogiid hárrái iešmearrideaddji riikkain, ii ge dat dávis ráđđádallanšiehtadussii ge.</p>
<p>Ovttasbargu</p>
<p>Ovttasbargu buot dásiin lea deaŧalaš ja oainnusin dahká sámi servodaga ja buvttiha ovddasvástádusa buot politihkalaš dásiide Norggas dán barggus. Sámediggi ferte oažžut resurssaid vai sáhttá čuovvolit ovttasbarggu buot dásiin. Resurssat dárbbašuvvojit sihke ovttasbargošiehtadusaid čuovvoleapmái fylkkagielddaiguin ja riikkaidgaskasaš ovttasbarggu čuovvoleapmái.</p>
<p>Ovttasbargu guovllulaš dásis</p>
<p>Ovttasbargošiehtadusat fylkkagielddaiguin leat deaŧalaš gaskaoamit maiguin nannet ja buktit oidnosii sámi kultuvrra, giela ja servodateallima fylkkagielddain. Jagi 2005 álggus ledje Sámedikkis ovttasbargošiehtadusat Romssa fylkkasuohkaniin ja Finnmárkku fylkkagielddain. Šiehtadusa čuovvolanbargguin lea bargojuvvon oktilaččat buot fágasurggiin. Jahkásaččat dollojuvvojit čoahkkimat sihke politihkalaš ja hálddahusa dásis.</p>
<p>Sámediggi lea 2003:s álggahan ovttasbargošiehtadusaid máttasámi guovlluid fylkkagielddaiguin. Ovttasbarggus leat mielde Norlándda, Davvi-Trøndelága, Mátta-Trøndelága ja Hedmárkku fylkkagielddat. Šiehtadus vuolláičállojuvvui 11.02.05 ja Sámedikki dievasčoahkkin meannudii dan miessemánus 2005. Sámediggi lea 2005:s bargan ovttasbargošiehtadusa ráhkademiin Norlándda fylkagielddain. Ulbmilin lea vuolláičállit šiehtadusa 2006 jagi álggus.</p>
<p>Sámediggi lea guovllulaš searvevuođa lahttu Finnmárkkus. Njealljejagáš guovllulaš ovddidanprográmma (GOP) Finnmárkku váras lea ráhkaduvvon, nu gohčoduvvon Ressursrik region Finnmark 2004-2007. Searvevuohta juohká daid guovllulaš ruđaid maid fylkkagielda oažžu juohkimassii ja dasa lassin čuovvola guovllulaš jahkeplánaid ja ráhkada ođđa plánaid. Doaibmabijut jahkásaš GOP:in guorahallojuvvojit maiddái jahkásaš čoahkkimiin mat dollojuvvojit Finnmárkku fylkkasátnejođiheaddji ja Sámedikki presideantta gaskka.</p>
<p>Sámediggi lea lahttun guovllulaš searvevuođas Romssas. 2005:s ledje guovloráđit mat ovddidedje evttohusaid guovllulaš ovddidanprográmmii (GOP) ja fylkkasuohkan lágidii oktasaš konferánssa ovttas suohkaniiguin GOP birra. Sámediggi ii oassálastán guovllulaš ovddidanprográmma bargui ovdal dán proseassa loahpageahčen. Vai sámi perspektiiva fuolahuvvo buoremus láhkai, de lea deaŧalaš ahte Sámediggi oppa áiggi lea mielde proseassas, ja ahte oppa áiggi lea oktavuohta GOPbarggu eará oassálastiiguin, dás maiddái suohkaniiguin ja guovloráđiiguin. Sámediggi áigu váldit ovdan ovttasbargovuogi jahkásaš čoahkkimis ovttabargošiehtadusa oktavuođas Romssa fylkkasuohkaniin</p>
<p>Bargu guovllulaš searvevuođaiguin máttasámi guovllus lea dál árvvoštallojuvvomin ja čuovvuluovvu 2006:s.</p>
<p>Vuolláičála:    _________________ /_________________ 2005:s lea ásahuvvon ovttasbargoorgána Sámedikki ja guovllulaš dearvvašvuođafitnodagaid gaskka. Dát ovttasbargoorgána galgá leat mielde sihkkarastimin daid geatnegasvuođaid mat spesialistadearvvašvuođabálvalusas leat bálvalusaidis kvalitehta sihkkarastima oktavuođas sámi álbmoga váste. Sámediggi oaidná deaŧalažžan ahte gávdno forum gos geahččat sámi pasieanttaid dárbbu ollislaččat beroškeahttá searvegullevašvuođas. Sámediggi lea 2005:s evttohan stivralahtuid guovllulaš dearvvašvuođafitnodagaide.</p>
<p>Sámediggi lea álggahan ovttasbarggu Finnmárkku fylkkagielddain (FFG) Geografálaš diehtojuohkin vuogádaga atnui váldima ektui guoskevaš organisašuvnnaiguin. FFG lea dihtorvuođus vuogádat gosa čoaggit, vurket, analyseret ja čalmmustit geográfalaš oktavuhtii gulli dieđuid. Prošeakta lea Sámedikki ja Finnmárkku fylkkagieldda gaskasaš ovttasbargošiehtadusa čuovvoleapmi. Prošeakta galgá addit oasálaččaide vejolašvuođa váldit atnui reaiddu vai olamuddu goappašiin ásahusain ja geavaheaddjiide buorránivččii. FFG vuogádaga atnui váldima váldoulbmilin Sámedikkis lea ásahit bálvalusaid ja kártadieđuid sámi álbmoga várás.</p>
<p>Ovttasbargu našunála dásis</p>
<p>Ovttasbargu našunála dásis addá Sámediggái vejolašvuođa bidjat eavttuid servodatovdánahttima bajimuš čanastagaide sámi servodagas. Sámedikkis leat jeavddalaččat čoahkkimat eanaš departemeanttaiguin ja stáhtaráđiiguin gos digáštallet iešguđet áššiid birra. Ráđđádallanortnet nanne ovttasbarggu Sámedikki ja ráđđehusa gaskka.</p>
<p>Sámedikkis leat leamaš jahkásaš čoahkkimat Dearvvášvuođa- ja fuolahusministtariin. Dasa lassin lea 2005:s, Sámedikki dearvvašvuođa- ja sosiálabálvalusaid dieđáhusa čuovvoleapmin, ásahuvvon guovddáš oktiiortnejeaddji orgána Sámedikki,  Dearvvašvuođa- ja fuolahusdepartemeantta ja Bargo- ja sosiáladepartemeantta gaskka. Dát orgána galgá earret eará ráhkadit evttohusa makkár stivrenreaidduide lea dárbu ja movt dat galget geavahuvvot. Dát ferte dahkkojuvvot sihkkarastin dihte dássásaš dearvvašvuođa- ja sosiálabálvalusaid sámi álbmogii, nugo muđui álbmogis leat. Dát ođđa ovttasbargohápmi lea Sámedikki mielas buorre.</p>
<p>Sámedikki ovttasbargu Stuorradikkiin lea ovdánan buori guvlui. Dát bođii erenoamážit oidnosii barggus justiisalávdegottiin finnmárkolága meannudeami oktavuođas. Dattetge lea ollu ain bargu dainna movt lávdegoddi searvvaha Sámedikki áššiin main lea mearkkašupmi sámi servodahkii. Sámediggi lea ovddidan dán máŋgga oktavuođas Stuorradiggái.</p>
<p>Ovttasbargu riikkaidgaskasaččat</p>
<p>Sámediggi searvá riikkaidgaskasaš bargui eamiálbmotáššiiguin. Sámediggi lea dán bokte mielde nannemin sámiid ja eará eamiálbmogiid dili. Sámediggi lea 2005:s vuoruhan sámi ovttasbarggu, válljejuvvon ON-orgánaid, ovttasbarggu davviguovlluin ja EU.</p>
<p>Sámi ovttasbargu</p>
<p>Sámi parlamentáralaš ráđđi (SPR) lea parlamentáralaš ovttasbargoorgána Suoma, Norgga ja Ruoŧa sámedikkiid gaskka. Ruošša beale sámit leat bissovaš áicin SPR:s. Guovvamánus 2005 válddii Sámediggi Suoma bealde badjelasas presideantaámmáha ja nu maiddái SPR čállingoddedoaimma. SPR:ii juolluduvvui ruhta 2005:s Norgga stáhtabušeahta bokte. Dát ruđat fievrriduvvojedje Sámediggái Suoma bealde go dat válddii badjelasas SPR jođiheami. Muđui eat leat lihkostuvvan oažžut eará ruhtadeami SPR doibmii.</p>
<p>Guovvamánus 2005 dollojuvvui sámedikkiid oktasaš parlamentarihkkariid konferánsa. Maiddái Ruošša beale sámiid ovddasteaddjit serve. Dát lei vuosttaš dán lágan konferánsa, ja dat čájeha</p>
<p>Vuolláičála:    _________________ /_________________ ahte sámedikkiin lea dáhttu gávdnat ođđa ovttasbargovugiid movt bargat eamiálbmotpolitihkalaš áššiiguin. Doppe mearriduvvui oktasaš julggaštus. Julggaštusas deattuhuvvo ahte našunála stáhtat fertejit ain dohkkehit ja árvvus atnet dan ahte sámi álbmogis lea vuoigatvuohta geavahit ja hálddašit iežaset luondduriggodagaid ja resurssaid. Dasto deattuhuvvo ahte Suopma, Norga, Ruošša ja Ruoŧŧa leat geatnegahttojuvvon dohkkehit ja sihkkarastit sámiid eamiálbmotvuoigatvuođaid, maiddái historjjálaš vuoigatvuođaid mat gusket eatnamiidda, čáziide ja luondduriggodagaide.</p>
<p>Davveguovlu</p>
<p>Ráđđehusa Stuorradiggedieđáhus nr 30 (2004-2005) Muligheter og utfordringer i nord (Vejolašvuođaid ja hástalusaid birra davvin) ovddiduvvui Stuorradiggái cuoŋománus 2005. Dieđáhusas daddjojuvvo earret eará ahte eamiálbmotdimenšuvdna lea deaŧalaš oassi Norgga davveguovlopolitihkas, ja ahte ráđđehusa mihttomearrin lea sihkkarastit eamiálbmogiidda davviguovlluin duohta searvanvejolašvuođa mearrádusproseassain. Dieđáhusa meannudeames Stuorradikkis lei nana ovttamielalašvuohta áŋgiruššamiid hárrái, ja Stuorradikki eanetlohku čujuha ahte dálkkádatrievdamiin Arktisasis leat váikkuhusat eamiálbmogiidda. Maiddái dat go gálvofievrrideapmi ja gávppálašvuohta lassánit čuohcá sakka luondduresurssaide davvin. Sámediggi oaivvilda ahte davveguovlopolitihka hábmen addá buori vejolašvuođa geahčadit sihke sámepolitihka Davvikalohtas ja muđui eamiálbmotáššiid sirkumpolára guovllus, ollislaččat ja ollislaš perspektiivvas. Sámedikkis ferte leat aktiivvalaš rolla Norggas davveguovlopolitihka viidáset barggus.</p>
<p>Go beroštupmi davveguovlluid resurssaide ja boahttevaš vejolašvuođaide stuorru, de dát áiggi vuollái sáhttá buvttihit stuorát deattu ekonomiijii, resurssaide, máhttui ja birrasii. Sámediggi ferte oassálastit aktivvalaččat davveguovlopolitihka viidáset barggus sihkkarastin dihtii eamiálbmogiid ealáhusvuođu, sihke vuoigatvuođaid, ekonomalaš rámmaid, gelbbolašvuođahuksema ja bajásdoallanvejolašvuođaid.</p>
<p>Dieđáhusas evttohuvvojit ollu konkrehta doaibmabijut maiguin nannet Norgga davveguovlopolitihka, sihke iešguđet politihkkasurggiin ja doaibmabijut maiguin oktiiortnet davveguovloáššiid. Sámediggi áigu erenoamážit čujuhit ahte dat doaibmabijut mat leat mielde sihkkarastimin eamiálbmotuoigatvuođaid guovllus leat deaŧalaččat. Sámediggi ii leat duhtavaš dainna go ráđđehus lea nammadan davveguovlolávdegotti almmá searvatkeahttá Sámedikki.</p>
<p>Davviriikkalaš sámedikkiid presideanttaid ja sámeministtariid gaskasaš jahkásaš čoahkkin dollojuvvui Helssegis 2005:s. Dan čoahkkimis lei earret eará sáhka davviriikkalaš sámekonvenšuvnna evttohusa geigemis ja dan viidáset meannudeames. Dát galgá jorgaluvvot suomagillii ja sámegillii ja dan maŋŋá sáddejuvvot gulaskuddamii guoskevaš riikkaide 2006:s. Áššedovdijoavkku ovdaolmmoš Carsten Smith, geigii ovttajienalaš evttohusa ministtariidda ja sámedikkiid presideanttaide. Áššedovdijoavkku evttohus lea hui vuđolaš ja bures dahkkojuvvon dokumeanta mas čujuhuvvojit sámiid unnimus vuoigatvuođat davviriikkain. Sámediggi áigu deattuhit ahte davviriikkalaš sámekonvenšuvdnaevttohusa lea deaŧalaš čuovvolit dainna lágiin ahte sámedikkit dohkálaččat leat mielde barggus. Sámedikki ollislašoaidnu dán rádjai lea dat ahte livččii lean sávahahtti ahte áššedovdijoavkku eavttohus livččii lean čiekŋaleappot muhtun surggiin, muhto ahte dál oaidnit evttohusa ollislaččat positiivvalažžan.</p>
<p>Sámi parlamentáralaš ráđđi searvá bissovaš oasálastin Árktalaš parlamentáralaš komiteas. Sámedikki presideanta Norgga bealde lea ovddastan sámiid komiteas áigodagas 2002 ja 2005.</p>
<p>Sámediggi lea leamaš mielde čađaheamen Barentsovttasbarggu Eamiálbmotjagi 2005 dainna lágiin ahte lea juolludan ekonomalaš doarjaga Barentsovttasbarggu eamiálbmotbargojovkui oktiiortnet</p>
<p>Vuolláičála:    _________________ /_________________ eamiálbmotjagi barggu. Sámediggi lea 2005:s lea leamaš mielde čađaheamen: Nuoraid Barentskulturfestivála miessemánus 2005 ja Barents Youth Conference maid lágidii The Intergovernmental Working Group on Youth Policy ja The Regional Working Group on Youth Issues čakčamánus 2005. Sámediggi juolluda jahkásaččat doarjaga eamiálbmotkantuvrra doibmii Murmánskkas. Doarjja addojuvvui Barentsčállingoddái, mas ovttasráđiid eamiálbmotbargojoavkkuin lea ovddasvástádus kantuvrra doaimmas. Sámediggi oaivvilda ahte dát kantuvra nanne Barents eamiálbmogiid searvama. Danne šállošit go Sámediggi okto ferte ruhtadit dán doaimma.</p>
<p>Sámediggi searvvai Norgga delegašuvdnii šiehtadallamiin Seahkalis Norgga-Ruošša guolástuskomišuvnna 34. sešuvdnii Kaliningradas Ruoššas. Sámediggi oaččui doarjaga gáibádussii ahte dat geat guolástit Barentsábis fertejit gávnnahit ortnegiid maiguin jávkadit registrerekeahtes bivddu Barentsábis. Dasto oaččui Sámediggi doarjaga evttohussii ahte eanet beassat bivdit gonagasreappáid Norggas, ja sihkkut 100-mehterráji gonagasreabbábivddus.</p>
<p xml:lang="deu">EU</p>
<p>Sámedikki bargu eurohpapolitihkalaš áššiiguin dáhpáhuvvá SPR bokte ja Sámedikki oktavuođa bokte guovddáš, guovllulaš ja báikkálaš eiseváldiguin Norggas. Sámediggi lea mielde Eurohpapolitihkalaš forumas guovddáš, guovllulaš ja báikkálaš eiseválddiid ovddas. Sámediggi lea mielde maiddái dan hálddahuslaš oktavuohtajoavkkus. Sámediggái lea deaŧalaš boahtteáiggis deattuhit sihke politihkalaš ja hálddahuslaš proseassaid EU vuogádaga siskkabealde, muhto dasa dárbbašuvvojit dalle eanet resurssat.</p>
<p>Interreghálddašeapmi gáibida stuorra ekonomalaš ja hálddahuslaš resurssaid go sulastahttá stáhtalaš ruđaid jahkásaš juolludemiin, ja danne mearridii ge Sámediggi ahte ii vuorut dán barggu 2005:s. Interregprográmmat leat jođus njealját áigodaga (2007-2011). Sámedikki mielas lea deaŧalaš ahte bargu dán áigodagas jotkojuvvo, muhto ahte biddjojuvvo sámi prográmma mii guoská olles Sápmái. Go prográmma ekonomalaš hálddašanrámmat leat unnit, de ii leat Sámedikkis vejolašvuohta váldit badjelasas čállingoddebarggu, muhto háliida dattetge čuovvolit prográmmabarggu ovttasráđiid Sámedikkiin Ruoŧa bealde.</p>
<p xml:lang="rmn">ON</p>
<p>Sámediggi searvá aktiivvalaččat bargui mii guoská eamiálbmotjulggaštusa ráhkadeapmái ON olis. Sámediggi lea 2005:s searvan Norgga delegašuvdnii bargojoavkku (IWSGDD) 11. sešuvnna vuosttas oassái. Sešuvnna maŋimuš oassi dollojuvvo 2006:s. Bargojoavku galggai válmmaštit barggus 2004:s dego oassin ON eamiálbmotlogijagis. Mandáhta guhkeduvvui dattetge ovttain jagiin, dan sivas go ii lean šaddan ovttamielalašvuohta das logát sešuvnna maŋŋá.</p>
<p>Eamiálbmotáššiid bissovaš forum doalai njealját sešuvnna miessemánus. Sámediggi atná foruma barggu hui deaŧalažžan, ja juolluda danne ekonomalaš doarjaga jođiheaddjái.</p>
<p>Sámediggi čuovvola oktilačat riikkaidgaskasaš barggu Biologalaš šladdjivuođa konvenšuvnnain (CBD), ja oaidná stuorra hástalusaid mat čatnasit konvenšuvnna heiveheapmái našunálaččat. Stáhta lea CBD artihkkala 8 (j) mielde geatnegahttojuvvon árvvus atnit, suodjalit ja doalahit sámiid árbevirolaš máhtolašvuođaid Norggas. Sámediggi čujuha ahte geavahusas lea dahkkojuvvon hui unnán Norggas dan oasis mii guoská CBD:ii 8 (j). Ieš vuođđu dasa ahte sáhttit dohkálaččat ja ulbmillaččat suodjalit sámiid árbevirolaš máhtolašvuođaid, ii leat ovdamearkka dihte sajis, ja danne lea Sámedikkis hui stuorra beroštupmi ahte systemáhtalaččat ja viidát duođaštit (registreret jna.) dán lágan máhtolašvuođaid. Dán lágan prošeakta lea maiddái mielde oainnusin dahkamin ja duođašteamen árbevirolaš máhtolašvuođaid biologalaš šláddjivuođa hárrái</p>
<p>Vuolláičála:    _________________ /_________________ deaŧalaš gáldun luonddu- ja birasgáhttenbarggus, omd. doaibmat indikáhtorin dálkkádatrievdamiin.</p>
<p>Dearvvašvuohta</p>
<p>Sámedikki sámi dearvvašvuođa- ja sosiálapolitihka váldomihttomearrin lea ollislaš ja dássásaš dearvvašvuođa- ja sosiálabálvalusat sámi álbmoga váste, nugo muđui eará álbmogis leat. Sámediggi lea 2005:s bargan aktiivvalaččat dearvvašvuođa- ja sosiálapolitihkalaš áššiiguin. Guovddáš mihttomearrin lea buoridit máhtolašvuođa ja áddejumi sámi bálvalusdárbbašeaddjiid dárbbuin ja vuoigatvuođain.</p>
<p>Sámiid vuoigatvuođat go lea eamiálbmot leat muddejuvvon Norgga lágain ja riikkaidgaskasaš konvenšuvnnain. Vuoigatvuođat sihkkarastet earret eará vuoigatvuođa oažžut dárbbašlaš dearvvašvuođa veahki ja diehtojuohkima iežas gillii. ILO-konvenšuvnna nr 169 artihkkalis 25 sihkkarastojuvvo maiddái sámiid vuoigatvuohta leat mielde hábmemin áigeguovdilis dearvvašvuođafálaldagaid, ja nanne sámi geavaheaddjiid vuoigatvuođa oažžut dohkálaš dearvvašvuođabálvalusaid.</p>
<p>Sámediggi lea 2005:s meannudan dieđáhusa sámi dearvvašvuođa- ja sosiálabálvalusaid birra. Dieđáhusas válddahallojuvvo strategalaš dearvvašvuođa- ja sosiálapolitihkalaš bargu Sámedikkis. Sámedikkis lea bajimuš ovddasvástádus sámi dearvvašvuođa- ja sosiálapolitihka hábmemis, ja dat lea guovdileamos eavttuid biddji eiseválddiide dássásaš fálaldagaid ovddideami oktavuođas sámi álbmoga váste. Dát mearkkaša dan ahte Sámediggi ferte oktiiortnet ja jođihit dáid áššiid guovddášeiseváldiid ektui. Dán muttos stuorra fágasuorggis gáibida hui ollu resurssaid sámi bálvalusdárbbašeaddjiid vuoigatvuođaid ja dárbbuid oainnusin dahkan.</p>
<p>Sámedikkis leat geavahusas ruđat ráđđehusa dearvvašvuođa- ja sosiálabálvalusaid doaibmaplána Mangfold og likeverd čuovvoleapmái sámi álbmoga váste. Ruđat juogaduvvojit váldoáššis dearvvašvuođa- ja sosiálaprošeavttaide ohcama vuođul. Dát ruđat mat leat addojuvvon Sámediggái dán ulbmilii eai leat lassánan namuhan veara 1999 rájes. Sámediggi oaidná ahte lea dárbu oažžut eanet ruđaid dán ulbmilii. Máttasámi ássanguovlluin leat erenoamáš stuorra hástalusat.</p>
<p>2005:s vuoruhii Sámediggi čuovvovaš áŋgiruššansurggiid: čielggadus- ja prošeaktabargu dainna áigumušain ahte heivehit dearvvašvuođa- ja sosiálabálvalusaid sámi duohtavuhtii, metodaovddideapmi ja doaibmabijuid láhčin iešguđet dárbbuid ektui dábálaš dearvvašvuođa- ja sosiálabálvalusas sámi guovlluin, dearvvašvuođa- ja sosiálabargiid oahpaheapmi sámi gielas ja kulturáddejumis ja pasieantaguovdásaš dearvvašvuođa- ja sosiálafágalaš girjjálašvuođa almmuheapmi sámegillii.</p>
<p>Sámi mánáin ja nuorain lea vuoigatvuohta oažžut dássásaš ja kultuvrralaččat heivehuvvon mánáidsuodjalusbálvalusaid. Fágaolbmot, dikšunásahusat, gielddalaš ja almmolaš orgánat fertejit váldit vuolggasaji sámi mánáid ja nuoraid gielalaš ja kultuvrralaš identitehtas veahkkedoaibmabijuineaset. Sámediggi lea 2005:s bargan dan ala ahte Mánáid- ja bearašsuodjalanođastus galgá dán vuhtii váldit.</p>
<p>Psyhkálaš dearvvašvuođa nannenbargu lea leamaš okta áŋgiruššansuorgi sihke našunalaččat ja Sámedikkis soames jagi. Dán oktavuođas lea Sámediggi ohcalan dakkár dikšunfálaldaga mii lea heivehuvvon sámi gárrenávnnasboastutgeavaheaddjiid váste gielalaččat ja kultuvrralaččat. Ferte ovddiduvvot ruhtadanplána báikkálaččat ja guovllulaččat. Eastadeapmi ja maŋŋádikšun</p>
<p>Vuolláičála:    _________________ /_________________ gárrenáimmahuššamis lea dasa lassin leamaš áŋgiruššansuorgin stipeandajuohkimis veajuiduhttinfágaid oktavuođas 2005:s.</p>
<p>Sámediggi lea 2005:s váldán oktavuođa stáhtá senioraráđiin man fáddán ledje hástalusat boarrásiid politihka ektui oppalaččat ja sámi boarrásiid ektui erenoamážit. Sámediggi lea maŋŋá bivdán ahte ásahuvvo sámi boarrásiidáittardeaddji mii galgá gozihit ja ovddidit sámi boarrásiid beroštumiid servodagas. Sámi boarrásat leat dakkár joavku mii unnán lea bidjan gáibádusaid bálvalusfálaldagaide.</p>
<p xml:lang="smj">Sámegiella</p>
<p>Eatnigiella lea váimmu giella. Eatnigiela bokte sáhttá olmmoš buoremusat ja čielgaseamosit ovddidit iežas jurdagiid, áigumušaid, áibbašemiid ja sáváldagaid. Giella lea okta dain deaŧaleamos osiin sámi kultuvrras. Ealli giela eaktun lea ahte dat geavahuvvo viššalit sámi álbmoga gaskkas, buot árgabeaivvi oktavuođain – sihke ruovttus ja almmolaš sajiin. Erenoamážit rávisolbmuidoahpahusa oktavuođas lea deaŧalaš ovddidit giellakurssaid mat leat neahtas dahje maid muđui sáhttá geavahit eará elektrovnnalaš mediaid bokte.</p>
<p>Gielddat mat gullet sámegiela hálddašanguvlui leat mielde loktemin sámegiela sajádaga ja leat ná váikkuheamen giela ovdánahttima ja seailuma. Giđđat 2005 mearridii Stuorradiggi ahte Divttasvuona suohkan galggai lasihuvvot sámegiela hálddašanguvlui 01.01.06 rájes. Dat mearkkaša ahte maiddái Norlándda fylkkasuohkan gullagoahtá hálddašanguvlui seamma áiggi rájes. Divttasvuona suohkan lea vuosttaš gielda Norggas mas lea julevsámegiella hálddašangiellan, seamma dásis dárogielain. 01.01.06 rájes gullet sámegiela hálddašanguvlui 7 gieldda ja 3 fylkkagieldda. Sámediggi lea hui duhtavaš dainna go ráđđehus 2006 bušeahtas lea várren ruđaid dan mearriduvvon hálddašanguovllu viiddideapmái.</p>
<p>Sámedikkis lea 2005:s leamaš oktavuohta máŋggain gielddain mat guorahallet vejolašvuođaid šaddat sámegiela hálddašanguovllu oassin. Snåase gielda lea maid sádden ohcama departementii ahte háliidit laktojuvvot sámegiela hálddašanguvlui. Sámediggi lea positiivvalaš Snåase gieldda áigumuša ektui, ja vuordá ahte dat lea mielde hálddašanguovllus 2007:s. Eaktun ahte hálddašanguovlu viidddiduvvo lea ahte juolluduvvojit eanet ruđat nu ahte viiddideapmi ii čuoza gielddaide ja fylkkagielddaide mat juo leat mielde hálddašanguovllus.</p>
<p>Sámedikki dieđáhusas sámegiela birra lea okta ulbmil ahte galget ásahuvvot eanet giellaguovddážat, earenoamážit máttasámeguovlluin. Aajege sámi giella- ja gelbbolašvuođaguovddáš Rørosas váldui 2005:s vuosttaš máttasámi giellaguovddážin mielde Sámedikki ortnegii mas juolluduvvo fásta doarjja sámi giellaguovddážiidda.</p>
<p>2004:s ásahii Sámediggi sámi giellaguovddážiid foruma, man ulbmilin lea lonuhallat vásihusaid ja jurdagiid. Oktii jagis servet buot giellaguovddážiid bargit oktasaš seminárii.</p>
<p>Sámediggi várre juohke jagi bušeahtas giellaprošeaktaruđaid doaibmabijuide sihke olggobealde ja siskkobealde sámegiela hálddašanguovllu. Ulbmil giellaprošeaktaruđaiguin lea nannet sámegiela.  2005:s válljiimet čuovvovaš vuoruhemiid sámegiela hálddašanguovlluide: terminologiija čohkket, ovdánahttit ja registreret, sámi báikenamaid čohkket ja prošeavttat mat fállet mánáide ja nuoraide arenaid gos sámegiella gullo ja oidno, ja mii addá positiiva relašuvnnaid gillii. Guovlluid várás olggobealde sámegiela hálddašanguovllu válljiimet čuovvovaš vuoruhemiid: Prošeavttat mat fállet mánáide ja nuoraide arenaid gos sámegiella gullo ja oidno, ja mii addá positiiva relašuvnnaid gillii, eambbo njálmmálaš giellageavaheami, terminologiija čohkket, ovdánahttit ja registreret ja sámi</p>
<p>Vuolláičála:    _________________ /_________________</p>
<p>báikenamaid čohkket. Julevsámi giellabarggu oktavuođas lea lagas ovttasbargu Ruoŧa Sámedikkiin.</p>
<p>Sámedikki ođđa sátnevuorká risten.no rahppojuvvui 22.06.05. Doppe leat sihke davvi-, julev- ja lullisámi sánit ja tearpmat. Ovttasráđiid Sámi giellalávdegottiin ja sámedikkiiguin Suoma- ja Ruoŧa bealde áigu Sámediggi ovddidit sátnevuorkká šaddat davviriikkalaš sámi sátnevuorkán. Sámegielain lea ođđaáigásaš terminologiija unnán ovdánahttojuvvon. Sámediggi oaččui 2004:s ja 2005:s doarjaga Nordplus Språk:s jorgalit Ordbok for samfunn og helse, sámegillii Servodat- ja dearvvašvuođasátnegirji, buot sámegielaide Norggas. Dát tearpmat biddjojuvvojit sátnevuorkái. Sámegiella geavahuvvo dađistaga eanet fágasurggiin. Danne gáibiduvvo oktilaš tearpmabargu. Dát bargu galgá nannejuvvot ja beavttálmahttojuvvot, ja eanet oasálaččat nugo omd. gielddat fertejit searvat.</p>
<p>Oktavuohta báikái lea guovddáš oassi sámi jurddašanvuogis, danne leat sámi báikenamat deaŧalaš oasit sámegiela árbbis. Sámi báikenamaid oainnusin dahkan lea maiddái deaŧalaš duođaštus sámi geavaheames iešguđet geografalaš guovlluin. Sámi báikenamaid birra bagadallat lea viiddis bargosuorgin nammanevvohatbálvalusas.</p>
<p>Oahpahus, oahppa ja dutkan</p>
<p>Go galgá sáhttit ovdánahttit sámi servodaga, de lea deaŧalaš ahte lea vuoigatvuohta ieš beassat mearridit oahpahusa sisdoalu ja hámi buot oahppadásiin. Sámedikki mielas lea dat go ieš beassá mearridit oahpahusa sisdoalu buot oahppadásiin áibbas deaŧalaš sámi servodaga hábmemii. Sámedikki váldi mearridit oahpahusrámmaid ferte danne nannejuvvot.</p>
<p>Sámi mánáidgárddit</p>
<p>2005:s mearridii Stuorradiggi ođđa mánáidgárdelága. Lágas leat sámi mánáid vuoigatvuođat mánáidgárdedilis buoriduvvon muhtun muddui . Earret eará leat mearridan ahte buot mánáidgárddit galget vuhtiiváldit máná agi, funkšundási, sohkabeali, sosiála, čearddalaš ja kultuvrralaš duogáža, das maiddái sámi mánáid giela ja kultuvrra. Lágas čuožžu ahte lea suohkana ovddasvástádus ahte sámi mánáid mánáidgárdefálaldagat sámi guovlluin vuođđuduvvojit sámi gielas ja kultuvrras. Eará suohkanat galget heivehit dili vai  sámi mánát sáhttet sihkkarastit ja ovdánahttit iežaset giela ja kultuvrra.</p>
<p>Sámediggi meannudii dieđáhusa sámi mánáidgárddiid birra, Min mánát, min doaivva, min jietna miessemánus 2005. Dieđáhus govahallá muhtun konkrehta doaibmabijuid, earret eará sámegiela nannet mánáidgárddiin, mánáidgárdebargiid gelbbolašvuođa loktet ja oahppofálaldagat sidjiide, doarjjaortnegat ja oahpponeavvodilli.</p>
<p>Vuođđo- ja joatkkaoahpahus</p>
<p>Oassin Máhttoloktemii álggahuvvui bargu ođđa oahppoplánaiguin borgemánus 2004, ja maŋemus oahppoplánat galget mearriduvvot 2007:s. Sámediggi lea juohkán oahppoplánabargguid čuovvovaš lágiin: Hábmet sámi sisdoalu našunála oahppoplánaide ja ráhkadit sámi oahppoplánaid. Sámi sisdoalu ráhkadeapmi našunála plánaide čuovvu Oahpahusdirektoráhta organiserema ja áigeplána. Sámedikkis lea váldi mearridit sámi sisdoalu našunála oahppoplánain ja mearridit oahppoplánaid fágáide sámi duodji ja boazodoallu. Bargu lea hirbmat viiddis ja lea gáibidan olu resurssaid 2005:s. Sámediggi searvá maiddái Máhttoloktema evalueremii maid Oahpahusdirektoráhta lea vuolggahan.</p>
<p>Vuolláičála:    _________________ /_________________ Sámediggi mearridii 2005:s sámi sisdoalu našunála oahppoplánaide vuođđoskuvlii ja joatkkaoahpahussii čuovvovaš fágain; dárogiella, eŋgelasgiella, luonddufága ja lášmmohallan, ja dat bargu gohčoduvvui oahppoplánat I vuorru. Oahpahus- ja dutkandepartemeanta mearridii oahppoplánaid borgemánus 2005.</p>
<p>Sámediggi lea ráhkadan sámi oahppoplakáhtaevttohusa ja sámi oahppoplánaevttohusaid fágaide sámegiella vuosttašgiellan, sámegiella nubbingiellan, dárogiella ohppiide geain lea sámegiella vuosttašgiellan, dárogiella ohppiide geain lea sámegiella nubbingiellan, luonddufága, duodji, servodatfága, musihkka, biebmu ja dearvvašvuohta ja risttalašvuođa-, oskku- ja eallinoainnumáhttu. Dat vihtta vuosttaš namuhuvvon oahppoplána leat ráhkaduvvon sihke vuođđoskuvlla ja joatkkaoahpahusa váste, ja vihtta maŋemuša fas dušše vuođđoskuvlla váste. Evttohusat leat sáddejuvvon gulaskuddamii, earret dárogiela oahppoplána ohppiide geain lea sámegiella vuosttašgiellan ja luonddufága oahppoplána joatkkaoahpahusa dásis. Risttalašvuođa-, oskku- ja eallinaoinnumáhtu sámi oahppoplána sáddejuvvo gulaskuddamii maŋŋel. Sámediggi ii ožžon doarjaga ráhkadit sierra dárogieloahppoplána ohppiide geain lea sámegiella nubbingiellan. Finnmárkku fylkkamánni ja Sámediggi lágidedje juovlamánus ovttas Oahpahusdirektoráhtain sámi oahppoplánaid  gulaskuddankonferánssa.</p>
<p>Našunála oahppoplánat II vuorru (joatkkaoahpahus) mat leat leamaš gulaskuddamis, leat gieđahallojuvvon ja Oahpahusdirektoráhta ja Máhttodepartemeanta galget daid mearridit 2006:s. Plánain galgá leat sámi sisdoallu man Sámediggi mearrida. Oahppoplánaide II vuorru gullet joatkkaoahpahusa oahppoplánat; oktasašfágat servodatfága, historjá, geografiija ja oskkoldat ja etihkka, oktasaš prográmmafága studerenráhkkanahtti oahppoprográmmain joatkkadásis 2-3 ja oktasaš prográmmafága fidnoráhkkanahtti oahppoprográmmaid joatkkadásis 1.</p>
<p>Sámi oahppoplánat II vuorru (sámi historjá ja servodat, sámi oasseplána oahppaprográmmas musihka, dánssa ja drama váste, sámi oasseplána prográmmasuorggid hábmen, oktasašfágat historjá) ja sámi oahppolánat III vuorru 3 (boazodoallu Vg 2 ja design ja duodji Vg 2) leat ráhkaduvvomin.</p>
<p>Engerdal suohkan mearridii heaittihit Elgå Bajásšaddanguovddáža 2006 rájes jus suohkan ii oaččo lassijuolludemiid jođiheapmái. Sámediggi čađaha 5 jagi giellamovttiidahttinprošeavtta dán guovddáža sámi mánáid váste, ja prošeakta loahpahuvvo giđđat 2006. Bajásšaddanguovddáža heaittiheapmi mielddisbuktá ahte sámi mánát masset sin lunddolaš arena ja muhtinmuddui várjaluvvon birrasa gos leat beassan nannet iežaset sámegiela. Sámediggi áigu geahččalit gávdnat čovdosa ahte movt sáhttá bisuhit Elgå Bajásšaddanguovddáža. Bajásšaddanguovddáš lea maiddái oassi doaibmabijuin lulli-sámi guovllu fylkasuohkana ovttasbargošiehtadusas.</p>
<p>Elgå Bajásšaddanguovddáš lea lahka Ruoŧaráji ja oažžu gielalaš ja kultuvrralaš veahki Ruoŧas. Danin lea lunddolaš ovttasbargat rastá riikaráji, maiddái go ruoŧa bealde leat smávva skuvlaservodagat. Sámediggi lea ilus go ráđđehus lea váldán oktavuođa Ruoŧa guovddáš eiseváldiiguin nannendihte oahpahusa rastá ráji lullisámi guovlluin.</p>
<p>Sámedikki strategálaš plána sámi oahpponeavvoovddideapmái 2001-2005 lea geavahuvvon vuođđun ruđaid juohkimii ođđa oahpponeavvoprošeavttaide 2005:s. Earret eará lea vásihusaid vuođul mat leat čoggon prošeavtta Sámi álgooahpahus bokte, addojuvvon ruhta oahppogirjji ovdánahttimii álgooahpahusa váste lohkamis davvisámegillii. Erenoamážit lea deattuhuvvon digitála/neahtta oahpponeavvuid ovdánahttin.</p>
<p>Sámi álgooahpahus lea 5-jagáš prošeakta, mas váldoulbmilin lea gávdnat lohkanvugiid ja lohkanmetodihka mii heive buoremusat ohppiide geain lea sámegiella vuosttašgiellan ja geat ožžot</p>
<p>Vuolláičála:    _________________ /_________________ vuođđo lohkanoahpahusa sámegillii. Prošeakta álggahuvvui 2000:s ja lea golmma ceahkis. Ceahkki III oktavuođas lea 2005:s bargojuvvon 5. dási lohkandáidoteasttaid bohtosiid ektui, proseassačállima ja bargogeahččaleami čalmmusteami ektui mat leat heivehuvvon sámegiela ja lohkan- ja čállinoahpahussii Suomas. Prošeakta loahpahuvvui geassemánus 2005. Prošeakta lea evalurejuvvon, ja evaluerenraporta lea gárvvis jagi 2006 áigge.</p>
<p>Sámi oahpponeahtta lea Sámedikki neahttasiidu skuvllaid ja mánáidgárddiid váste. Neahttasiidu rahppojuvvui almmolaččat ođđajagimánus 2003. Neahttasiidu lea Skuvlaneahtas oassin, ja lea ovttasbargu Oahpahusdirektoráhtain. Oahpahusdirektoráhtas lea ovddasvástádus neahttasiiddu teknihkalaš oasis ja Sámedikkis lea ovddasvástádus sisdoalus. Čakčat 2004 mearriduvvui ahte neahttasiidu galggai, nugo muđui ge Skuvlaneahtta, váldit geavahussii ođđa almmuhanreaiddu ja oažžut ođđa hámi. Dasa lea šaddan ođđa hápmi, ja ávdnasiid leat almmuhišgoahtán neahttabáikkis.</p>
<p>Sámediggi lea searvan Romssa fylkkagieldda prošeaktastivrenjovkui sámi kulturmáhtolašvuođa ektui. Prošeavtta ulbmilin lea ahte ii oktage oahppi galgga čađahit joatkkaoahpahusa Romssas almmá ahte lea oahppan vuođđodieđuid sámi diliid birra. Prošeakta lea loahppadásis.</p>
<p>Sámediggi oaidná ahte lea nana dárbu ásahit erenoamášpedagogalaš bálvalusaid julev- ja máttasámi guovlluin Spesialpedagogiskstøtte oktavuođas.</p>
<p>Alit oahppa</p>
<p>Sámedikki gelbbolašvuođaloktenplána erenoamášpedagogihkas 2004-2005 lea bargan julev- ja máttasámi guovllu, Mátta-Romssa ja davvi Norlándda ektui, ja dán plánas leat deattuhuvvon lohkan- ja čállinváttisvuođat ja guovttegielalašvuohta. Stipeanddaid leat ožžon mánáidgárddiid ja skuvllaid bargit gos leat sámi mánát, ja dasto pedagogalaš-psykologalaš guovllukantuvrraid fágaolbmot dáin guovlluin.</p>
<p>Sámediggi lea 2005:s ásahan ođđa stipeandaortnega studeanttaide geat váldet alit oahpa fágasurggiin mánáidgárddit ja oahpahus. 2005:s vuoruhuvvui rekrutteren oahpaheaddjoohppui julev- ja máttasámegiela guovlluin. Dát stipeanda juogaduvvui maiddái alit oahpahussii sámegielas.</p>
<p>Máttasámegiella lea áitojuvvon giella máilmmeoktavuođas ja dan ferte vuoruhit. Našunála ovddasvástádus dat lea láhčit dili sámi servodatovdánahttima váste, dát guoská maiddái alit ohppui mii lea deaŧalaš dán ovdánahttimii. Lea áibbas dárbbašlaš čielggadit geas lea ovddasvástádus ja oažžut dohkálaš ruhtadeami.</p>
<p>Sámi dutkan ja statistihkka</p>
<p>Sámediggi lea 2005:s bargan oččodit lagat ovttasbarggu Norgga dutkanráđiin. Dán barggu oktavuođas oaččui Sámediggi árvalusaid guovddáš čuolbmačilgehusaide sámi dutkama oktavuođas buot dutkan- ja oahpahusásahusain davábealde Dovre.</p>
<p>Dáláš sámi dutkanprográmma Norgga dutkanráđis heaittihuvvo jagi 2005 loahpas. Sámediggi lea addán ráđđehussii ja Dutkanráđđái signálaid ahte lea sávahahtti viiddidit prográmmaáigodaga vel viđain jagiin ja oažžut stuorát bušeahtaid prográmmii. Stuorradiggedieđáhusas nr 20 (2004-2005) Vilje til forskning, dutkama birra addá ráđđehus čielga signálaid ahte prográmma guhkeduvvo. Sámediggi lea buktán árvalusaid makkár fágasurggiid ođđa sámi dutkanprográmmas berre vuoruhit.</p>
<p>Vuolláičála:    _________________ /_________________ Sámediggi álggahii 2003:s prošeavtta ovdánahttihit sierra statistihka sámi álbmoga váste. Dán prošeavtta ulbmilin lea oažžut bissovaš čovdosa mii guoská sámi statistihkaid ráhkadeapmái. Sámi Instituhtta ja Statistisk sentralbyrå leat mielde prošeavttas. 2005:s lea erenoamážit bargojuvvon sámi statistihkka jahkegirjji almmuhemiin, mii almmuhuvvo jagi 2006 álggus.</p>
<p>Sámediggi lea evttohan lahtuid Sámi Instituhta stivrii, ja Sámi allaskuvlla stivra ii vuhtii váldán evttohusa.</p>
<p>Guovdageidnui galgá huksejuvvot dieđavisti. Dieđávistti ulbmilin lea earret eará čohkket sámegielat doaimmaid ja sámi dieđalaš doaimma stuorát birrasa oktavuhtii. Čakčat 2004 oaččui Statsbygg bargun hoahpuhit vistti prošekterenbarggu. Ulbmilin lea ahte dat gárvánivččii 2009:s. Sámediggi lea guhká bargan áššiin ja dat go ráđđehus ovdánahttá proseassa illudahttá.</p>
<p>Mánát ja nuorat</p>
<p>Sámediggi háliida čađahit aktiivvalaš nuoraidpolitihka, ja ásahii nuoraidlávdegotti 2003:s. Lávdegoddi galgá searvat Sámedikki nuoraidkonferánssa plánemii, čađaheapmái ja bargui maŋŋá dan. Dasa lassin galgá lávdegoddi leat mielde nannemin sámi nuoraid mieldemearrideami ja váikkuhanfámu Sámedikki politihkkii.</p>
<p>Sámedikki viđát nuoraidkonferánsa <span type="quote" xml:lang="smj">“Gulahallatgo”</span> dollojuvvui Stuorstrávves olggobealde Bodåddjo golggotmánu 21. – 23. b. 2005. Konferánssa fáddán ledje sámegiella, sámi giellahálddašeapmi ja sámi giellaovdánahttin. Nuoraidkonferánsa ovddidii golbma cealkámuša. Konferánsa ávžžuhii Sámedikki bargat oahpahuslága § 6-2 rievdademiin, ja sihkkut unnimus gáibádusa ahte galget leat unnimusat 10 oahppi ovdal go sámi mánáide vuođđoskuvllain sihkkarastojuvvo oahpahus sámegillii miehtá riikka. Dasa lassin celkkii konferánsa ahte fertejit álggahuvvot doaibmabijut mat unnidit daid hehttehusaid maid sámi nuorat deaividit go sii háliidit váldit alit oahpu sámegielas, erenoamážit julev- ja máttasámegielas. Maŋimuš cealkámuš lei gáibádus ahte buot oahppit Norggas galget beassat válljet sámegiela eaktodáhtolaš siidogiellan.</p>
<p>Kultuvrralaš skuvlalávka lea našunála ovdánahttindoaibmabidju oažžut eanet dáidaga ja kultuvrra skuvlii. Doaibmabidju galgá láhčit diliid nu ahte vuođđoskuvllaid oahppit ožžot eanet juohke lágan dáidda- ja kulturvásihemiid. Kultuvrralaš skuvlalávka eaktuda lagaš fágalaš ovttasbarggu skuvla- ja kultursurggiid gaskka buot hálddašandásiin (stáhta, fylkkagielda ja gielda). Sámediggi ii leat mielde dán ortnegis eai ge earáge sámi kulturásahusat. Dárbbašuvvojit várrejuvvot sierra ruđat sihke sámi museaide ja ásahusaide ja Sámediggái maiguin sihkkarastit kultuvrralaš skuvlalávkii sámi sisdoalu.</p>
<p>Sámi dáidda- ja kultureallin</p>
<p>Lea čájehuvvon ahte sámi kultuvra lea leamaš hui nanus nuppástuhttima ja ceazilvuođa ektui. Sámi árvovuođus čatnasit ain stuorra oasit eallimii lahka luonddu. Dasto lea sámi servodat hui guhkás heivehan iežas dáláš máhtolašvuođa- ja diehtojuohkinservodahkii. Oktiibuot buktá dát šláddjivuođa sámi kulturárbbis maid lea deaŧalaš suodjalit ja viidásetovdánahttit.</p>
<p>Sámediggi háliida deattuhit ahte sámi dáidaga ja kultuvrra viidásetovdánahttin lea našunála ovddasvástádus. Norgga stáhta lea iešguđetge lágaid ja konvenšuvnnaid bokte geatnegahttojuvvon váldit ovddasvástádusa sámi gielas, kultuvrras ja servodateallimis, ja danne das maiddái lea ovddasvástádus ahte ekonomalaš ovánahttinrámmat leat sajis. Sámediggi vásiha</p>
<p>Vuolláičála:    _________________ /_________________ ahte dán suorggis váilot ollu resurssat, ja dát dilli lea áibbas dohkketmeahttun guhkkit áiggi vuollái.</p>
<p>Sámediggi lea 2005:s meannudan dieđáhusa sámi dáidaga birra. Dieđáhusas válddahallojuvvojit dáiddapolitihkalaš hástalusat, ja nugo ovdánahttindovdomearkkat, váikkuhangaskaomiid geavaheapmi ja boahtteáiggi hástalusat iešguđet dáiddasurggiid siskkobealde. Sámediggái lea biddjojuvvon ovddasvástádus ásahusain ja ortnegiin mat galget ovddidit sámi dáidaga ja kultuvrra. Dieđáhusain háliida Sámediggi oainnusin dahkat politihkalaš višuvnnaid ja perspektiivvaid sámi dáidaga váste mat váilo Stuorradiggedieđáhusas nr 48 (2002-2003) kulturpolitihka birra, Kulturpolitikk frem mot 2014.</p>
<p>Sámediggi lea maŋimuš jagiid vásihan ahte stáhtalaš eiseválddit leat bisánan go guoská politihka ovdánahttimii ja ekonomalaš resurssaide sámi dáiddaulbmiliidda. Ekonomalaš fievrrideamit Girko- ja kulturdepartemeanttas eai leat lassánan nugo leimmet vuordán. Dát ii dávis stáhta geatnegasvuođaide.</p>
<p>Sámi teáhter, filmmat ja festiválat</p>
<p>Sámi teáhterat lea deaŧalaččat sámi dáidda- ja kulturvásihussadjin, ja sámegiela geavaheapmái. Sámedikkis lea leamaš ulbmil ahte Beaivváš Sámi Teáhterii sihkkarastojuvvo dohkálaš ekonomalaš vuođđu sámi álbmotteáhterin, vai sis lea vejolaš bálvalit olles sámi ássanguovllu. Sámediggi lea 2005:s váikkuhan teáhtervistti ovdaprošeavtta čađaheami Beaivváš Sámi Teahterii. Sámedikkis lea leamaš beroštupmi sihkkarastit dohkálaš doaibmavuođu Åarjelsaemien Teatere/Sydsamisk teater:ii. Sámedikki ja máttasámeguovlluid fylkkagielddaid gaskasaš ovttasbargošiehtadusas daddjojuvvo ahte áššeoasálaččat ovttasráđiid galget bargat dan ala ahte Åarjelsaemien Teatere/Sydsamisk teater:ii sihkkarastojuvvo dohkálaš doaibmavuođđu. Teáhteroktavuođas lea Sámediggi deattuhan dasto doarjut dakkár lávdedáidaga main mánát ja nuorat leat leamaš oasseváldin ja ulbmiljoavkun.</p>
<p>Sámi festiválat leat deaŧalaš arenat sámi kultuvrra ovddideamis ja sámi álbmoga deaivvadanbáikin. Sámi festiválaid laskan buktá stuorra vejolašvuođaid, muhto maiddái hástalusaid, man oktavuođas vuoruheapmi ja ruhtadeapmi leat deaŧalaččat. Sámediggi lea juolludan njealji sámi festiválii doarjaga 2005:s: Riddu Riđđu Gáivuonas, Sámi musihkkafestivála Guovdageainnus, Beassašfestivála Kárášjogas ja Márkomeannu Skániin/Evenáššis. Dasa lassin lea addojuvvon prošeaktadoarjja eará sámi festiválaide ja eamiálbmotfestiválaide. Stáhta ortnet knutepunktásahusaiguin ovddida iešguđet kulturčájehemiid. Sámediggi oaivvilda ahte lea deaŧalaš ahte maiddái sámi festiválat ožžot dákkár ovddasvástádusa. Dán oktavuođas čujuhuvvo Riddu Riđđu festivála Gáivuonas lunddolaš válljejupmin go dat deattuha eamiálbmogiid ja riikkaidgaskasaš áŋgiruššamiid.</p>
<p>Sámi filbmafestivála Guovdageainnus lea šaddan deaŧalaš sámi filmma ja eamiálbmotfilmma čalmmustuhttinarenan. Festivála lea lihkostuvvan profileremiin ja lea nannen posišuvnnas sámi filmma ovdánahttima movttiidahttingáldun. Eamiálbmotprofiila bokte leat sii maid leamaš mielde nannemin ovttasbarggu ja gullevašvuođa sámiid ja eará eamiálbmogiid gaskka.</p>
<p>Dáiddáršiehtadus ja sámi lágadusat</p>
<p>Sámediggi lea dahkan ovttasbargošiehtadusa sámi dáiddárorganisašuvnnaiguin paraplyorganisašuvnna – Sámi dáiddárráđi/Samisk kunstnerråd bokte. Dat dahkkojuvvui váldošiehtadusa hámis. Ovttasbargošiehtadusa ulbmilin lea ovdánahttit šláddjás sámi kultureallima. Áššeoasálaččat galget ásahit njuolggadusaid, ovddasvástádusa ja geatnegasvuođaid boahtteáiggi šiehtadallamiidda go guoská sámi dáiddáršiehtadusaide Sámedikki ja sámi dáiddáriid</p>
<p>Vuolláičála:    _________________ /_________________ gaskka. Váldošiehtadus čadnojuvvo gávcci jagi áigodahkii ain háválassii ja galgá čuovvoluvvot jahkásaš šiehtadusaid bokte konkrehta doaibmabijuiguin. Šiehtadusa čuovvoleami bušeahtalaš váikkuhusat bohtet fápmui bušeahttajagi 2006.</p>
<p>Maiddái 2005:s várrejuvvui ruhta dáidaga ja duoji oastimii. Dan botta go vuordit dáiddamusea, de vurkkoduvvo ostojuvvon dáidda dattetge Sámiid Vuorká Dávviriin. Dát dilli lea dohkketmeahttun. Danne ferte dáiddamusea ásahanbargu vuoruhuvvot. Dán jagi maid lea juhkkojuvvon bargostipeanda, ásahanstipeanda, ávnnasstipeanda ja mátke- ja studerenstipeanda. Sámediggi lea bivdán stáhtalaš eiseválddiid bajidit stipeandaeriid sámi dáiddáriidda.</p>
<p>Sámi čáppagirjjálašvuođa ruhtadandilli lea guhkká leamaš hui fuotni. Dán geažil leat ollu girjjálašvuođaprošeavttat gártan vuordit máŋggaid jagiid ovdal go daid leat sáhttán ollašuhttit. Dát dilli duššástuhttá sihke girječálliid, lágádusaid, lohkkiid ja olles sámi servodaga.</p>
<p>Sámediggi lea dál bargamin oččodit oastinortnega čáppagirjjálašvuođa váste ja bissovaš doarjjaortnega fágagirjjálašvuođa buvttadeapmái. Dáid doaibmabijuid ollášuhttin lea dan duohken ahte oažžut eanet bissovaš ekonomalaš juolludemiid girjjálašvuhtii.</p>
<p>Registreret ahte bohtet eanet lágádusat mat almmuhit sámi girjjálašvuođa, oahpponeavvuid ja musihka, ja okta ođđa lágádus oláhii sámi lágádusdoarjaga 2005:s. Doarjja sámi lágádusaide ii leat measta oppage lassánan dan rájes go ortnet ásahuvvui 1994:is, ja dat go girjelágádusat leat lassánan lea dagahan dan ahte doarjja muhtun lágádusaide lea geahppánan.</p>
<p>Sámi musihkka lea váikkuhan sámi kultuvrra oainnusin dahkama ja loktema sámi álbmoga gaskkas ja muđui máilmmis. Deaŧalaš lea nannet ja ovdánahttit sámi musihkkabirrasa ja addit vejolašvuođa gaskkustit sámi musihka. Doarjja sámi musihkkii lea leamaš seamma dásis máŋga jagi, ja ohcciid lohku fal lea laskan.</p>
<p>Kulturviesut ja valáštallan</p>
<p>Oaidnit ahte kulturviesuin lea stuorra mearkkašupmi sámi giela ja kultuvrra suodjalan- ja ealáskuhttinarenan. Sámedikkis ii leat vejolaš ovdánahttit dálás ásahusaid ja ortnegiid, dahje ásahit ođđa doaibmabijuid dainna áigumušain ahte ovdánahttit sámi dáidaga ja kultuvrra, jos stáhtalaš rámmaeavttut eai buoriduvvo.</p>
<p>Ovttasráđiid fylkkagielddaiguin lea leamaš jođus bargu ahte duohtan dahkat huksengearggus kulturviessoprošeavttaid. Sámediggi vuordá ahte stáhta váldá ovddasvástádusa sámi kulturviesuid huksemis ja ahte ekonomalaš rámmaeavttut bohtet dárbbuid ektui. Sámediggi oaivvilda ahte Stuorradikkis lea ovddasvástádus das ahte juolluduvvojit doarvái ruđat stáhtabušeahta bokte dákkár ulbmiliidda. Dát mearkkaša dan ahte jos lea dárbu, de ferte Stuorradiggi jahkásaččat várret ruđaid sámi ulbmiliidda. Investeremat sámi kulturásahusaide leat maŋiduvvon jagis jahkái. Dáinna ii sáhte sámi kultuvra eallit ja ferte álggahuvvot sámi kulturáŋgiruššanprogámma. Sámediggi lea ovddidan evttohusa sierra kulturguovddášfoandda ektui.</p>
<p>Sámi valáštallamis lea stuorra mearkkašupmi sámi kultuvrra ovdáneapmái. Doaimmaid bokte mat čatnasit valáštallamii nannejuvvo identitehta, giella ja gullevašvuohta. Sámediggi lea ollu jagiid bargan aktiivvalaččat guovddáš eiseválddiid ektui nannen dihte sámi valáštallama rammaeavttuid, ja 2005:s oaččui sámi valáštallan speallanruđaid. Dát juolludeapmi ii leat eisege doarvái buot daid dárbbuid gokčat mat leat sámi valáštallama siskkobealde. Dat go leat ožžon juolludusa lea dattetge deaŧalaš prinsihpalaš olahus. Sámediggi ja Finnmárkku fylkkagielda leat ovttasbargan čielggadusa hárrái man namma lea <span type="quote" xml:lang="nno">“Samisk idrettsanlegg for lassokasting og reinkappkjøring”</span>. Raporta lei gárvvis 2005:s ja Sámediggi háliida oažžut dáid rusttegiid speallanruhtaortnegii.</p>
<p>Vuolláičála:    _________________ /_________________ Kulturdepartemeanta áigu árvvoštallat váldit rusttega sámi valáštallama váste ortnegiid ođasmahttimis 2006:s.</p>
<p>Sámediggi lea 2005:s juolludan doarjaga dan oktavuođas go sámit áigot searvat nu gohčoduvvon Arctic Winter Games valáštallamiidda Alaskas 2006:s.</p>
<p xml:lang="smj">Girjerájut</p>
<p>Sámedikki bajimuš ulbmil lea addit olles sámi álbmogii dohkálaš girjerádjofálaldaga. Dan oktavuođas lea deaŧalaš bidjat ovddasvástádusa ovttaskas gielddaide ja girjerájuide ásahit dásseárvosaš girjerádjobálvalusaid sámi ja dáža álbmogii. Seammás váikkuhit buoret sámi girjárádjobálvalusat eanet máhtu ja dieđuid sápmelaččaid ja sámi kultuvrra birra álbmogii muđui.</p>
<p>Maŋŋágo máŋga jagi leat geahččalan gávdnat dakkár girjerádjovuogádaga, mii hálddaša sámi čálamearkkaid, lea Sámedikki girjerádju, Sámi sierrabibliotehkka, válljen BIBSYSa. Dát girjerádjovuogádat čohkke Norgga fága- ja dutkangirjerájuid katalogaid, ja dahká ahte geavaheaddjit álkibut besset geavahit 112 girjeráju resurssaid. Nu sáhttá ohcat Sámi sierrabibliotehka čoakkáldagas seamma katalogas go eará ásahusaid čoakkáldagain main leat ávdnasat sámegillii ja sámi diliid birra, ovdamearkka dihtii Sámi allaskuvlla ja Romssa universitehta čoakkáldagain. BIBSYS lea maid lágiduvvon nu ahte sáhttá ohcanbálvalusaid geavahit interneahtas sámegillii.</p>
<p>Doarjjaortnet nannendihtii riikka sámi girjerádjofálaldaga lea jotkojuvvon. 2005 ulbmiljoavkun ledje Finnmárkku, Romssa fylkka, Nordlándda ja máttasámiguovllu skuvla- ja álbmotgirjerájut. Sámediggi lea vuoruhan daid girjerájuid, main eai leat dahje leat unnán sámegielat girjerádjoávdnasat ovdalis ja daid girjerájuid, mat dorjot Gi rom for lesning- prošeavtta sámi doaibmabijuid.</p>
<p>Sámediggi oaččui 2005 lassijuolludusa departemeanttas oastit ođđa girjebusse oarjelsámeguvlui. 2006 stáhtabušeahtas lea maiddái váldojuvvon mielde juolludus oastit girjebusse. Dat lea hui buorre, muhto mearkkaša maiddái ahte doaibmadoarjja sámi girjebussiide ferte šaddat eanet einnostuvvi, ja ahte Sámediggi ferte oažžut doarvái ruđaid dasa. Sámi girjebusset leat guovddáš váikkuhangaskaoamit sámi girjerádjobálvalusaid nannemis daid guovlluin gos olbmot ásset bieđgguid ja gos bálvalusfálaldagat ain leat váilevaččat.</p>
<p>Sámi museat</p>
<p>Sámi museat leat deaŧalaš ásahusat sámi kulturárbbi hálddašeamis boahtte buolvvaid várás, ja dat leat maid deaŧalaččat ovddideamis ođđaáiggi sámi servodagaid. Sámediggi váldá badjelasas ovddasvástádusa leat mielde ovddideamen sámi servodagaid, main sámi museat leat deaŧalaš servodatásahusat. Sámediggi meannudii Dieđáhusa sámi museaid birra guovvamánus 2005. Dieđáhus lea vuođđun Sámedikki boahttevaš strategalaš museapolitihkalaš bargui.</p>
<p>Sámediggi lea 2005:s čuovvolan museadieđáhusa áigumušaid. Museaođastusbargu lea vuoruhuvvon vuosttažin. Oanehaččat daddjojuvvon lea ođastus dat ahte ovttastahttit sámi museaid ja nu uhcidit daid logu, dainna ulbmiliin ahte nannet museaid go buorebut geavaha resurssaid, ja ásahit fágalaš museafierpmádagaid nannejuvvon ovttadagaid gaskkas. Sámedikki bargu museaođastusain lea vuođđuduvvon dakkár mállii mas leat njeallje sámi museasiidda.</p>
<p>Vuolláičála:    _________________ /_________________ Museaođastusa čuovvoleapmin rievdá Máttasámi museasiidda musea, Saemien Sijte, organisašuvdnahápmi 01.01.06 rájes museasearvvis vuođđudussan. Dakkár rievdadus galgá dagahit ahte Saemien Sijte doaibmá buorebut musean olles máttasámi álbmogii.</p>
<p>Finnmárkkus leat guokte museaovttadaga, Davvioarjesámi ja Deanu ja Várjjat museasiida. Sámediggi lea 2005 juolludan prošeaktaruđaid dáidda vai sii sáhttet luvvet resurssaid ođastusbargui. Ulbmil lea ahte dát guokte siidda ásahuvvojit 2006 mielde.</p>
<p>Ovdalgo museaođastusa Davit-Nordlánddas ja Romssas sáhttá čađahit, de ferte ráhkaduvvot oassečielggadus dán guovllu museaid váste. Oassečielggadus mearkkaša guorahallat Romssa ja Davit Nordlándda dilálašvuođaid oktan strategiijaiguin mo hukset fierpmádagaid ja museadoaimma dán guovllus. Čielggadanbargu lea álggahuvvon ja loahpahuvvo 2006.</p>
<p>Sámedigge lea mielde Ájtte svensk fjell- og samemuseain Ruoŧas ja Siidamuseain Suomas ovttasbargoprošeavttas recalling Ancestra Voices – Repatriation of Sámi Cultural Heritage. Prošeavtta ulbmil lea kártet daid sámi áhtaávdnasiid, mat leat Davviriikkaid ja Eurohpa almmolaš ásahusain, ja bardit dáid ávdnasiid diehtovuđđui. Prošeavtta leat ohcan ruhtaduvvot EUruđaiguin. Prošeakta álggahuvvo go ruhtadeapmi lea ollašuvvan. Sámediggi berre loktet ášši politihkalaš dássái fylkkagielddain.</p>
<p>Mátta-Várjjat gielda mearridii 2003 ahte sii háliidit ahte Sámediggi hálddaša Mátta-Várjjaga musea. Sámediggi lea mielas dasa. Finnmárkku fylkkagielda lea vuostá dakkár rievdadusa sivas go fylkkagielda oaivvilda ahte musea ii ollašuhte Sámedikki eavttuid dohkkehuvvot sámi musean. Danne lea ABM-ovddideapmi (Stáhta arkiiva-, girjerádjo- ja museaguovddáš) evttohan juogaduvvon modealla Sámedikki ja Kultur- ja girkodepartemeantta gaskkas Mátta-Várjjaga musea várás. Dan evttohusa ii sáhte Sámediggi doarjut ja lea danne bivdán departemeantta čielggadit ášši loahpalaččat.</p>
<p>Ovttasbargu abm-ovddidemiin</p>
<p>Sámediggi dárbbaša lassi rámmajuolludusaid sáme museaide vai sáhttá bures hálddašit ja ovddidit sámi museaid. Danne lea Sámediggi 2005 dovddahan sihke Kultur- ja girkodepartementii (KGD) ja ABM-ovddideapmái (Stáhta arkiiva-, girjerádjo- ja museaguovddážii) ahte oktavuohta ja ovttasbargu ferte formaliserejuvvot ja nannejuvvot, earret eará danne vai sámi servodaga erenoamáš dárbbut áddejuvvojit buorebut. Sámediggi lea maid dovddahan ahte mii háliidit ahte ABM-ovddideamis maiddái lea dakkár buorre gelbbolašvuohta arkiiva-, girjerádjo- ja museasuorggis, mainna Sámediggi háliida ávkkástallat.</p>
<p>Sámi museaid ekonomalaš čuovvoleapmi</p>
<p>Jagis 2005 lea árjjalaččat ja ulbmillaččat bargojuvvon nannet sámi museaid museaođastusa čuovvolemiin, gč. St.dieđ. nr. 22 (1999-2000). 2006 bušeahtas lea dán rádjai juolluduvvon badjel 150 miljon ruvnno museaođastusa olis, dáin ruđain lea dušše 2 miljon ru juolluduvvon nannet sámi museabarggu, vaikke vel sámi museain lea sakka heajut vuođđu go eará museain, mat dán rádjai leat nannejuvvon ođastusa olis. Jus sámi historjá ja kultuvra galggaš duođaštuvvot ja gaskkustuvvot dárbbašlaš ja buori láhkai, de lea áibbas deaŧalaš ahte maiddái sámi museat sáhttet leat mielde ođasmahttimin Norgga museaid. Sámediggi lea moanat gerddiid jagis 2005 dovddahan fuolastusa sámi museaid heajos ekonomalaš čuovvoleami geažil guovddáš eiseválddiid bealis museaođastusa bokte.</p>
<p>Vuolláičála:    _________________ /_________________</p>
<p>Sámi duhátjahkebáiki</p>
<p>Sámediggi lea bargan guovddášeiseválddiid ektui oažžut 2006 stáhtabušeahta bokte ruhtaduvvot Nuortasámi musea huksema. Arkiteakta- ja fálaldatgilvvohallan lea čađahuvvon, maŋŋágo arealat sakka uhciduvvojedje. Dattetge čájeha ahte golut šaddet stuorábun go rámmat. Danne ii leat Nuortasámi musea huksen mielde 2006 stáhtabušeahtas, mii lea hui šállošahtti. Sámediggi lea bargan dan ala ahte galget juolluduvvot ruđat 2006 várás vai huksenbargu johtilit álggahuvvo ja vai prošeaktarámmat lasihuvvojit Statsbygga meroštallamiid vuođul.</p>
<p>Kulturmuitohálddašeapmi</p>
<p>Sámediggi geavaha ollu resurssaid hálddašit dakkár kulturmuittuid, main Sámediggái lea fápmuduvvon váldi kulturmuitolága vuođul. Sámedikkis lea ovddasvástádus viiddes geográfalaš guovllus masa gullet 6 fylkkasuohkana.</p>
<p>Sámediggi lea 2005 geahččalan čalmmustahttit kulturmuitopolitihka. Guovvamánu 25. b. 2005 geigii ráđđehus ođđa stuorradiggedieđáhusa kulturmuitopolitihka birra, Stuorradiggedieđáhus nr. 16 (2004-2005) Eallit kulturmuittuiguin. Sámedikkis lea skábmamánu 2004 rájes leamaš buorre gulahallan Birasgáhttendepartemeanttain(BD) stuorradiggedieđáhusa oktavuođas. Sámediggi oaivvilda ahte sámi kulturmuitoperspektiiva muhtun muddui lea váldojuvvon mielde dieđáhussii. Sámediggi oaivvilda dattetge ahte Stuorradiggi meannudeamistis lei berren bidjat ovdan eanet geatnegahtti doaibmabijuid mat maiddái fátmmastit sámi kulturmuittuid ja kulturbirrasiid riddokultuvrra áŋgiruššanguovllus. Dasa lassin lei berret sihke kulturmuittuid vuoigatvuođaeaiggádiid ja geavaheaddjiid váldit mielde dieđáhussii kulturmuitoeaiggádiid máinnašumis. Sámi vistesuodjalus lea sierra áŋgiruššansuorgi ođđa stuorradiggedieđáhusas. Birasgáhttendepartemeanta áigu geahččat bearrái ahte ráhkaduvvo plána Sámedikki sámi visteárbbi prošeavtta viidáset čuovvoleapmái. Sámediggi lea deattuhan sámi vistesuodjalusas, muhto oaidná maiddái man stuorra kultuvrralaš mearkkašupmi lea suodjalit mearrasámi fatnasiid.</p>
<p>Birasgáhttendepartemeanta guhkidii 2004 loahpageahčen gustovaš hálddašanortnega mas Sámediggái lea fápmuduvvon váldi kulturmuitolága vuođul.</p>
<p>Dás leat návccat vuosttažettiin geavahuvvon bargat ođđa stuorradiggedieđáhusain kulturmuitopolitihka birra, ja bargat ođđa hálddašanortnegiin sámi kulturmuitosuodjaleami várás. Muhto maiddái báktedaidda ja sámi vistesuodjalus leat suorggit mat leat leamaš guovddážis.</p>
<p>Loahpageahčen 2004 guhkidii Birasgáhttendepartemeanta gustovaš hálddašanortnega mas Sámediggái lea fápmuduvvon váldi kulturmuitolága vuođul. Dat hálddašanortnet mii Sámedikkis lea dál, lea gaskaboddasaš ortnet. Mearriduvvui ahte ásahuvvo bargojoavku mii galgá čielggadit boahttevaš organiserema ja hálddašanjuohkima sámi kulturmuitohálddašeamis. Joavkkus leat mielde guokte Sámedikki ovddasteaddji, ja BD:s, Gielda- ja guovlodepartemeanttas (GGD:s) ja Riikkaantikváras lea okta ovddasteaddji geasge. Bargojoavku lea álggahan barggus ja lea árvvoštallan golmmalágan hálddašanmálle. Čielggadeapmi galgá gárvvánit 2006 vuosttaš njealjádasjagis.</p>
<p>Báktedáidda lea dakkár kulturmuitošládja mas ollugat beroštit. Báktedáidda lea dat kulturmuitosuorgi mii ollugiid mielas vuosttažettiin gullá álgoálbmogiidda. Dattetge lea Davviriikkain ain stuorra hástalussan áddehit olbmuid ahte sámit dieđusge galget leat mielde hálddašeamen báktedáidaga. Eanaš oassi báktedáidagiin leat dakkár motiivvat ahte maiddái sáhttá dulkot dain lea oktavuohta sápmelašvuhtii. Danne oaidná Sámediggi diehttalassan oassálastit</p>
<p>Vuolláičála:    _________________ /_________________ davviriikkalaš ovttasbargui báktedáidaga birra, ja dan oktavuođas áddehit olbmuid ahte báktedáidda lea lunddolaš ja deaŧalaš oassi sámi ovdahistorjjás.</p>
<p>Sámediggi lea nagodan oažžut buriid ságastallamiid sámi guovllu fylkkagielddaiguin dahkkojuvvon ovttasbargošiehtadusaid bokte. Sámediggi háliida lagat formaliserejuvvon ovttasbarggu guoskevaš fylkkagielddaiguin ja museaiguin báktedaidaga erenoamáš lágideami, dikšuma ja gaskkusteami oktavuođas. Báktedáidda lea deaŧalaš suorgi kulturmuitohálddašeamis, ja danne háliida Sámediggi leat dásseárvosaš bealli dán barggus, beroškeahttá vátna ekonomomalaš resurssain.</p>
<p>Ealáhus</p>
<p>Sámediggi lea árjjalaččat mielde ollu ealáhussurggiin sámi servodagas. Ulbmil lea oččodit nana ja ceavzilis sámi servodagaid. 2005 barggu bokte lea Sámediggi bargan sámi ealáhusaid rámmaeavttuid buoridemiin. Sámedikki ealáhuspolitihkka deattuha smávva doaimmaid láhčima. Sámi guovlluin leat eanaš smávva fitnodagat main lea unnán ieškapitála. Dállodoallu ekonomalaš buvttadeaddjin lea ain eallimin sámi guovlluin. Stuorra hástalussan smávva sámi báikegottiin lea ahte lea unnán riskakapitála. Sámi ovddidanfoandda bokte háliida Sámediggi juksat dan ulbmila ahte sámi báikegottit galget leat nannosat ja ceazilat, ja Sámediggi vásiha čađat ahte gielddaid mielas lea buorre gullat Sámi ovddidanfoandda doaibmaguvlui. Sámedikki ealáhuspolitihkka lea dagahan ahte ollu sámi gielddat háliidit searvat dán doaibmaguvlui. Čakčamánus 2004 mearridii Sámediggi viiddidit Sámi ovddidanfoandda doaibmaguovllu sakka. Viiddideapmi lea mielddisbuktán ahte ohcamiid lohku Sámi ovddidanfondii lea lassánan mealgat jagi 2004 ektui. Danne lea deaŧalaš ahte Sámediggi oažžu ekonomalaš vejolašvuođaid dustet daid stuorra hástalusaid, maid viiddideapmi lea mielddisbuktán.</p>
<p>Dienasbargiid ja iehčanas ealáhusdoalliid vuoigatvuođat áhpehisvuođa, riegádahttima ja smávva mánáid fuolahusa oktavuođas leat hui sierraláganat. Dálá čálgoortnegat ealáhusdoalli nissoniidda leat hui heajut. Ulbmil ferte leat ahte buot nissonat geat háliidit álgit iehčanas ealáhusdoallin, ožžot seamma buriid oadjoortnegiid go dienasbargit. Dát čálgoortnegat leat hui deaŧalaččat nissoniidda ja fertejit doaibmat jus nissoniin galgá leat seamma vejolašvuohta searvat ealáhuseallimii seammaláhkai go almmáiolbmuin ge. Sámediggi lea dovddahan fuolastuvvama dán oktavuođas gulaskuddancealkámušas Mánáid- ja bearašdepartemeantta árvvoštallamii nissonolbmuid čálgoortnegiid birra.</p>
<p>Eanandoallu</p>
<p>Doaibmaguovllu geográfalaš viiddideapmi lea dagahan ahte eanadoalu doaibmabijut leat lassánan mealgat. Ollu viiddideaddjit atnet ovttasdoaibmanálggaheami ávkkálažžan. Dat mielddisbuktá earret eará uhcit huksengoluid ja ovttasdoaibmamiid lahtut ožžot eanet astoáiggi ja luopmosadjásačča. Muđui vurdet ollu boanddat huksenálggahemiiguin. Dat dagaha ahte ollu doarjagat gessojuvvojit ruovttoluotta go eanadoallit eai čađat huksenplánaideaset.</p>
<p>WTO-šiehtadusa boađus ii leat čielggas ja dat sáhttá leat sivvan dasa go ollugat vurdet huksemiiguin. Sámediggi lea bivdán eanadoalloministara váldit erenoamážit vuhtii sámi guovlluid eanadoalu WTO-šiehtadallamiin. Riikkaidgasdasaš ja riikkalaš šiehtadusat geatnegahttet Norgga stáhta fuolahit ahte šiehtadus ii buvttit negatiivva váikkuhusaid sámi guovlluid eanadollui. Dan oktavuođas lea Sámediggi ovddidan dan jurdaga ahte ásahit eamiálbmotavádaga earret eará danne ahte sihkkarastit nannoset báikkálaš ráđđejumi luondduresurssaid badjel.</p>
<p>Guovddáš eanadoallopolitihkka lea dagahan ahte ollu dállodoallit leat heaittihan doaluideaset ja vuovdán mielkeeriideaset. 1997 rájes lea ovdamearkkadihte 15 % Finnmárkku mielkeearis</p>
<p>Vuolláičála:    _________________ /_________________ vuvdojuvvon. Seamma guvlui manná eará sámi guovlluin maid. Leat iešguđelágan sivat dán njiedjamii, muhto eanadoalu rámmaeavttut leat hedjonan maŋimus jagiid. Sámi guovlluid mielkeeari stuorra njiedjamis leat negatiiva váikkuhusat mielkebuvttadeapmái. Dát dagaha stuorra bestenváttisvuođaid eanadollui, erenoamážit nuoraid ektui. Hástalussan lea oažžut eiseválddiid lasihit mielkeeriid sámi guovlluide. Ferte ávkkástallat heaittihuvvon doaluid eriiguin (oađđi eriiguin), mat eai leat vuvdojuvvon. Sámi guovlluid dálá doalut fertejit oažžut lassi mielkeeriid – erenoamážit smávva doalut main lea eanadoallu lotnolasat eará ealáhusaiguin dahje fidnuiguin. Jus mielkeearit njidjet ain eambbo, de dat sáhttá bilidit sámi eanadoalu.</p>
<p>Sámediggi oassálasttii 2005 eanadoallošiahtadallamiidda go šiehtadallamat ledje measta loahpahuvvon jo. Eanadoallopolitihka ja šiehtadusa rámmat ledje jo mearriduvvon dalle nu ahte Sámedikkis eai leat leamaš duohta váikkuhanvejolašvuođat. Danne lea Sámediggi čujuhan dasa ahte Sámediggi ferte beassat fárrui šiehtadallamiidda ollu árat. Geahča stuorradiggedieđáhusa nr 55 (2000-2001) čuoggá 14.5.3.</p>
<p>Guolástus</p>
<p>Sámediggi háliida ahte mearraresurssat galget hálddašuvvot guhkesáiggi ja ekologalaččat ceavzilis perspektiivvas. Sámediggi lea evttohan muddet riddodorskebivdima danne go Riikkaidgaskasaš mearradutkanráđđi (ICES) ii leat rávven bivdit riddodorski. Sámediggi lea mielde bargojoavkkus mii galgá hutkat hálddašanstrategiija mo nannet máddodaga seammás go váldá vuhtii daid guolásteaddjiid, geat dán áigodagas galget eallit riddodorskiin.</p>
<p>Čakčamánu 2004 dievasčoahkkimis bovdii dalá guolástusministtar Ludvigsen Sámedikki oassálastit referánsajovkui ráhkadit St.dieđ. nr. 19 (2005-220) Mariidna ealáhusovddideapmi. Ollu Sámedikki deaŧalaš evttohusat eai váldojuvvon vuhtii, ja Guolástus- ja riddodepartemeanta válljii sáddet dieđáhusa njuolgga Stuorradikki ealáhuslávdegoddái almmá dábálaš gulaskuddama haga. Guolástus ealáhussan lea sakka áitojuvvon dakko bokte go álbmogis buori muddui lea váldojuvvon eret guolástanvuoigatvuohta. Ovddiduvvon dieđáhus ii váldde dán vuhtii vaikke vel ollu konvenšuvnnat nannejit eamiálbmogiid guolástanvuoigatvuođaid. Sámediggi lea 2005 bargan dan ala ahte várrejuvvo sierra guovlluearri guovlluide gos ealáhuseallin ii leat nu nanus. Dát dávista Stuorradikki 1988 mearrádussii.</p>
<p>Gonagasreappá leavvan lea buvttihan stuorra negatiivva váikkuhusaid guolásteaddjiide sámi riddo- ja vuotnaguovlluin. Vearrámus lea leamaš daidda uhcimus fatnasiidda vuotnaguovlluin, main eai leat dahje leat smávva vejolašvuođat bivdit eará guovlluin ja sáhttá šaddat nu ahte eai juvssa reabbábivdoeari danne go gáibádusat dán bivdui leat menddo stuorrát.  Danne lea Sámediggi maiddái bargan dáinna áššiin, ja Sámedikki ávžžuhusa vuođul suovai Guolástus- ja riddodepartemeanta vuollel 7 m guhkkosaš fatnasiid I joavkkus ja vuollel 6 m guhkkosaš fatnasiid II joavkkus, searvat 2005 gonagasreabbábivdui. Departemeanta čuovvolii maiddái Sámedikki evttohusa nammadit lávdegotti mii galgá guorahallat dálá gonagasreabbáhálddašeami, ja evttohit boahttevaš hálddašanortnegiid.</p>
<p>Sámediggi lea 2005 addán doarjaga guovtti báikkálaš vuotnaprošektii, nubbi Porsáŋggus ja nubbi Deanuvuonas, maid ulbmil lea leamaš oažžut báhččojuvvot eanet njurjuid. Dát mielddisbuvttii earret eará ahte vuosttas gearddi bivdojuvvui jagi geađgenjuorjoearri.</p>
<p>Birasgáhttendepartemeanta lea nammadan fágajoavkku mii galgá ráhkadit ollislaš hálddašanplána Barentsábi-Lofuohta várás. Sámedikki mielas lea sakka moaittehahtti go Barentsáhpi ja riddo- ja vuotnaguovllut gieđahallojuvvojit sierra hálddašanplána oktavuođas, go Barentsábi guollemáddodagat jođašit ja dat gođđet ja vižžet biepmu riddo- ja vuotnaguovlluin. Sámediggi áigu maiddái deattuhit ahte lea deaŧalaš ahte báikkálaš ja árbevirolaš máhtolašvuohta geavahuvvo</p>
<p>Vuolláičála:    _________________ /_________________ ulbmillaš dutkamis ja ollislaš ekovuogádagas. Erenoamážit ferte garraseappot vuoruhit dutkama gonagasreappá leavvama birra vuotnaguovlluide.</p>
<p>Boazodoallu</p>
<p>Sámediggi buktá juohke jagi evttohusaid boazodoallošiehtadallamiidda ja vásiha ohpihii ahte dat eai váldojuvvo vuhtii. 2005/2006 boazodoallošiehtadusa meannudeamis lea Sámediggi čujuhan ahte verrui guoski áššiin heaittiheami oktavuođas eai leat seammalágan váikkuhusat buot vuođđoealáhusaide. Dasa lassin vásiha boazodoallu ahte dat doaibmagolut mat čatnasit guovdileamos doallobiergasiid doaibmadivadiidda, lassánit dađistaga. Eará vuođđoealáhusain leat divatovddut ealáhusa doallobiergasiid investeremiid ja geavaheami oktavuođas. Sámediggu čujuha dasa ahte boazodoallu lea erenoamáš deaŧalaš sámi kultuvrii ja ealáhuseallimii. Sámediggi gáibida danne ahte sámi boazodoallu oažžu unnimusat seamma divat- ja vearroortnegiid go daid, mat eará vuođđoealáhusain leat dál. Eanadoallo- ja biebmodepartemeanttas lea bajimus ovddasvástádus vuođđoealáhusaid hálddašeamis ja Sámediggi lea rávven eiseválddiid njulget diekkár bonjuvuođaid.</p>
<p>Sámediggi oaivvilda ahte reviderejuvvon boazodoalloláhka ferte leat vuođđun boazologu heiveheapmái Finnmárkkus. Deaŧalaš lea heivehit boazologu guohtonvuođu ektui. Norgga eiseválddiin lea geatnegasvuohta sihkkarastit resursavuođu ealáhussii. Eiseválddit eai olle gáddái boazologu heivehemiin nu guhká go resursavuođđu oppa áiggi gáržžiduvvo.</p>
<p>Duodji</p>
<p>Sámediggi lea 2005 ovttas duodjeorganisašuvnnaiguin ráhkadan váldošiehtadusa duodjeealáhussii. Duodjeealáhusa váldošiehtadusa vuođul lea dahkkojuvvon duodjeealusšiehtadus 2006 várás. Šiehtadus mearkkaša ahte duojáriin dál lea dakkár ortnet, mii addá juohke doibmii ovdánahttinvejolašvuođa. Seammás lea šiehtadus veahkkin áimmahuššamin duodjeárbevieruid ja addimin bargosajiid nuorra duojáriidda.</p>
<p>Duodjeealáhusšiehtadusa ásaheami oktavuođas lea ásahuvvon sierra duodjefágalávdegoddi mii galgá dohkkehit daid duojáriid, geat háliidit logahallat iežaset duodjeregistarii. 2005 lea maid álggahuvvon bargu kártet duodjeealáhusa ekonomiijadili. Sámediggi lea ekonomiijalávdegotti lahttu ja doibmá dien guovtti lávdegotti čállingoddin.</p>
<p>Rekrutterendilli duodjeealáhusas lea suorgi mainna Sámediggi lea ollu bargan. 2004 álggahii Sámediggi 2-jagáš geahččalanprošeavtta ovttas Romssa ja Finnmárkku fylkkagielddaiguin duodjeovddidanprográmma oktavuođas. Prošeavtta ulbmil lea sihkkarastit rekrutterema duodjefágaohppui.</p>
<p>Boazodoalu ja duoji oahppokantuvrras Vuonnabađas lea ovddasvástádus ortnega hálddašeamis. 2005 leat leamaš 11 oktilis duodješiehtadusa. Duodjeealáhusa ekonomalaš dilli lea dagahan ahte Sámediggi lea oaidnán erenoamáš dárbbu álggahit doaibmabijuid sihkkarastit rekruterema. Ulbmil lea ahte duodjefidnooahppit galget beassat mielde dábálaš fidnooahppiortnegiidda.</p>
<p>Lea deaŧalaš buoridit duojáriid rámmaeavttuid. Duodjeovddidanprográmma oktavuođas lea Sámediggi ovttas duodjeealáhusain ožžon ráhkaduvvot raportta mas lea árvvoštallojuvvon sáhttá go momsaluvven duojáriidda váikkuhit ahte duodji šaddá eanet gánnihahttin. Raporta nanne ahte momsaluvven lea ávkkálaš váikkuhangaskaoapmi go galgá buoridit duodjeealáhusa gánnihahttivuođa. Sámediggi lea álggahan háleštemiid sámi áššiid stáhtačálliin doaibmabijuid vejolaš čuovvoleami birra.</p>
<p>Vuolláičála:    _________________ /_________________</p>
<p>Sámi mátkealáhusat</p>
<p>Turismaealáhusas jearahuvvojit vásihanbuktagat mat leat vuođđuduvvon sámi eallinvugiide. Ollu aktevrraid doaibma lea vuođđuduvvon sámi dáidagii ja sámi ovdanbuktimii. Dát lea dagahan bargosajiid lassáneami ja seammás nannen sámi guovlluid ássama. Go dilli lea rievdan gálvobuvttadeamis vásihusaid, doaimmaid ja dieđuid buvttadeapmái, de das lea leamaš ávki sámi servodahkii. Vejolašvuohta fállat eanet diekkár buktagiid lea stuoris. Sámedikki mielas lea deaŧalaš go sámi eallinvuogi ja buktagiid gaskkusteapmi dahkkojuvvo duohta ja jáhkehahtti vuogi mielde ja ahte dát áŋgiruššan dávista sámi beroštumiide, norpmaide ja vieruide.</p>
<p>2005 lea Sámediggi vuoruhan gelbbolašvuođaloktema ja fierpmádathuksema dakkár turismmas, mas lea kultuvra ja luondu vuođđun. Vuođđostruktruvrra huksemis dálveturismma várás lea nubbi vuoruhuvvon suorgi mátkeealáhusáŋgiruššamis mas skohter- ja čuoiganláhtuid ja bálgáid láhčin ja buoret ovttasbargu válljejuvvon duottarstobuid gaskkas leat guovddáš doaibmabijut. Sámediggi lea 2005 erenoamážit áŋgiruššan mátkeealáhusain sámi guovlluin. Sámediggi lea 2005:s atnán erenoamáš beroštumi mátkkoštusáŋgiruššamiidda buot sámi guovlluin. Oassin dán barggus lea Sámediggi 2005:s searvan ovttasbargui Innovašuvdna Norggain ja eará oasálaččaiguin Finnmárkkus bargan dihte juoidá mátkkoštušáŋgiruššamiiguin Sis-Finnmárkkus.</p>
<p>Lotnolasealáhusat</p>
<p>Sámedikkis lea 1991 rájes leamaš doaibmadoarjjaortnet lotnolasealáhusaid várás. Stuorra oassi elotnolasealáhusdoarjagis lea dán jagi mannan duoji ja boazodoalu ovttastusaide, mas eatnašiin lea boazodoallu váldoealáhussan. Eai gallásis leat meahcci lassiealáhussan sin gaskkas geat leat ožžon doaibmadoarjaga. Meahcceresurssaiguin sáhttá ávkkástallat buorebut ja hástalussan lea oažžut áigái dakkár meahcceealáhusa, maid sáhttá doaimmahit ovttas eará ealáhusaiguin. Guovddáš áŋgiruššansuorgin dan oktavuođas lea meahccebuktagiid buoret fievrridan-, vuostáiváldin- ja vuovdinorganiseren. Meahcceealáhusaid oktavuođas leat maid vejolašvuođat luođuguliid biepmamis ja ovttastupmi meahcceealáhusaid ja dakkár mátkeealáhusaid gaskkas, mat leat vuođđuduvvon lundui ja kultuvrii.</p>
<p>Sáivaguolleprošeakta lea loahpahuvvon ja prošeavtta ulbmil lea oažžut áigái gánnáhahtti sáivačáhceguolástusa ja bisuhit guollekvalitehta. Ain dárbbašuvvo bivdit vai guollekvalitehta bisuhuvvo. Prošeavttas orru leamen positiiva beaktu. Borramušguoli vuostáiváldin lea ásahuvvon Guovdageidnui.</p>
<p>Ođđa ráđđehus áigu álggahit árvoháhkanprográmma lotnolasealáhusaid várás sámi guovlluin. Dakkár doaibmabidju doarju Sámedikki ealáhusáŋgiruššamii sámi guovlluin. Sámediggi lea bivdán ráđđehusa váldit Sámedikki mielde árvoháhkanprográmmabargui.</p>
<p>Mohtorjohtolat meahcis</p>
<p>Sámi báikegottiid mihtilmasvuohta lea ahte eanačatnaseapmi ii leat ráddjejuvvon gittaássamii ja eará rusttegiidda ja ráhkkanusaide man vuođđun lea kultuvra ja eallinvuohki. Meahcceresurssaid árjjalaš geavaheapmi ja viežžan lea sámi kulturdoaibmama ja eallinvuogi guovddážis,  ja lea ain deaŧalaš ealáhusgáldu ollugiidda. Meahci geavaheapmi guoská maiddái sámi turistaealáhussii dalle go mohtorjohtolat lea oassi dárbbašlaš vuođđostruktuvrras go galgá fállat buriid vásáhusaid. Sámediggi lea 2005 bargan dáinna čuolbmačilgehusain. Sámedikki prinsihpalaš oaidnu lea ahte mohtorjohtolaga meahcis ferte muddet. Sámediggi háliida ahte mohtorjohtolatláhka rievdaduvvo nu ahte dat váldá vuhtii sámi ealáhusberoštumiid. Birasgáhttendepartemeanta lea vuolggahan barggu mohtorjohtolatlágain bargolávdegotti bokte man namma lea Mohtorjohtolat ja Servodat.</p>
<p>Vuolláičála:    _________________ /_________________ Joavkku mandáhtan lea árvvoštallat hástalusaid mat čatnasit mohtorjohtolatláhkii. Sámediggi lea nammadan ovtta ovddasteaddji, ja bargu galgá loahpahuvvot geassit 2006.</p>
<p>Loahpaheapmi</p>
<p>Sámediggi háliida searvevuođa bokte buot dásiin ovddidit dakkár árvvuid go dásseárvvu, ovttadássásašvuođa, oktiigullevašvuođa ja ráfálaš ovttasleahkima álbmogiid ja álbmotjoavkkuid gaskkas. Sámediggi lea deattuhan soabadeami, ovttasbarggu ja searvevuođa ovddideami riikka eiseválddiiguin. Ráđđádallanšiehtadus Sámedikki ja stáhta eiseválddiid gaskkas ferte čuovvoluvvot ja ovddiduvvot goappatbeallásaš ovttasbarggus. Dát ferte maiddái dahkkojuvvot dainna ulbmiliin ahte oažžut šiehtadallamiid dihto servodatsurggiin, nu go Sámedikki bušeahta oktavuođas.</p>
<p>Ášši meannudeapmi loahpahuvvui 02.03.06 dii. 17.55.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 12/06 Sámedikki politihkalaš dási mátkepolitihkka</p>
<p>Arkiiváššenr.. 04/164006 / 25 - 58</p>
<p xml:lang="est">Meannudemit</p>
<p>Politikalaš dássi Beavi Áššenr.</p>
<p>Čoahkkinjođihangoddi 24.01.06 02/06 Plána- ja finánsalávdegoddi 14.-17.02.06   Sámediggi dievasčoahkkin 28.02. - 03.03.06</p>
<p xml:lang="vep">12/06</p>
<p>Ášši meannudeapmi álggahuvvui 03.03.06 dii. 10.30.</p>
<p>I  Mildosat</p>
<p>Nr.   Beaivi Geas/Geasa Tihttal</p>
<p xml:lang="nob">24.01.06 Čoahkkinjođihangoddi Ášši 02/06 Sámedikki politihkalaš dási mátkepolitikka    Sámediggi Mátkesearvešiehtadusa birra    Sámediggi Kredihttakoartašiehtadusaid birra    Sámediggi Prosedyre for føring av reiseregninger fram til utbetaling    Sámediggi Regulativ for reiser innenlands for statens regning og godtgjørelsesregning for Sametingets politiske nivå</p>
<p>II  Evttohusat ja mearkašumit</p>
<p>Sámedikki čoahkkinjođihangotti mearrádusárvalus lávdegoddái</p>
<p>1. Sámedikki politihkalaš dási mátkepolitihkka</p>
<p>1.1 Ulbmil</p>
<p>Sámediggi lea álbmotválljen orgána mas leat ollu politihkkarat ja bargit. Dán geažil šaddet buohkanasat ollu johtimat ja stuorra mátkegolut jahkásaččat.</p>
<p>Vuolláičála:    _________________ /_________________ Ulbmil mátkepolitihkain lea ahte Sámedikkis galget leat oktasaš njuolggadusat movt johtit hálbbimus ja ulbmilleamos vuogi mielde bálvalusas. Dat galgá sihkkarastit ahte buohkat Sámedikkis dovdet njuolggadusaid, mearrádusaid ja dahkkojuvvon šiehtadusaid ja ahte dat geavahuvvojit ovttaláhkai buohkaid ektui Sámedikkis.</p>
<p>Sámediggi galgá geahččalit geavahit dáláš rabáhtta- ja hálbbeshaddefálaldagaid eanemusat, ja dasto oiddolaš šiehtadusaid mat leat dahkkojuvvon njuolgga dahje ovttas ovttasbargooasálaččaiguin.</p>
<p>Ovttaskas olbmos lea ovddasvástádus ja geatnegasvuohta čájehit golloáddejumi ja lojála doahttalit daid šiehtadusaid mat leat dahkkojuvvon vuovdaleaddjiiguin ja ovttasbargooasálaččaiguin. Mátkkiid plánema ja čađaheami oktavuođas galgá álohii árvvoštallat mii lea oiddoleamos Sámediggái.</p>
<p>1.2 Viidodat</p>
<p>Dát njuolggaduat gusket Sámedikki áirasiidda, politihkalaš ráđđeaddiide ja earáide geat ovddastit Sámedikki.</p>
<p>1.3 Ovddasvástádus</p>
<p>Buohkat Sámedikki bálvalusas leat geatnegasat vuodjut gustovaš lágaide, mearrádusaide ja šiehtadusaide.</p>
<p>Čoahkkinjođihangotti jođiheaddjis lea ovddasvástádus dáid njuolggadusaid sisdoalus ja áigeguovdilastimis, ja das ahte njuolggadusat dahkkojuvvojit dovddusin ja čuvvojuvvojit.</p>
<p>Sus gii mátkkošta lea ovddasvástádus dárkilit ja ollislaččat deavdit mátkerehkega. Buot vuođđodieđut galget biddjojuvvot skovvái. Geahča bagadusa Prosedyre for føring av reiseregning frem til utbetaling.</p>
<p>Hálddahusas lea ovddasvástádus veahkehit, bearráigeahččat ja dohkkehit mátkerehkegiid ovdal go máksojuvvojit. Boasttuvuođaid, váilevašvuođaid dahje eahpedievaslaččat devdojuvvon mátkerehkegiid oktavuođas lea hálddahusas ovddasvástádus dieđihit dan birra.</p>
<p xml:lang="smj">2. Bargomátkenjuolggadusat</p>
<p xml:lang="smn">2.1 Mátkeplánen</p>
<p>Mátkkiid plánema oktavuođas galgá árvvoštallat lea go vejolašvuohta dahkat máŋga bargomátkki oktanaga, ja geavahit daid hadde- ja rabáhttavuogádagaid mat gávdnojit. Go lea ožžon čoahkkingohččuma, de galgá mátkki diŋgot nu johtilit go vejolaš. Dalle lea buorre vejolašvuohta fidnet girdibileahta oiddoleamos haddái ja ulbmoleamos ruvttuin. Dan lassin oažžu mátkefitnodat ovttasráđiid Sámedikkiin buoret áiggi ja vejolašvuođa plánet ja oktiiortnet mátkkiid ja orruma buoremus ja hálbbimus vuogi mielde.</p>
<p>Jos ferte geavahit eará fievrru go kollektiivafievrru (iežas biilla dahje skohtera, taksi, láigobiilla), de galgá dasa jearrat lobi ovddalgihtii Sámedikkis, vejolaččat vuođustit dan mátkerehkega Mearkkašumiid vuolde jos lohpi ii leat ovddalgihtii vižžojuvvon, geahča Statens reiseregulativ.</p>
<p>Vuolláičála:    _________________ /_________________</p>
<p>2.2 Bileahtaid bearráigeahččan</p>
<p>Diŋgojuvvon mátkedokumeanttat sáddejuvvojit, vižžojuvvojit dahje geigejuvvojit mátkefitnodagain dahkkon šiehtadusa mielde. Mátkkošteaddjis lea geatnegasvuohta bearráigeahččat ahte dát dávista diŋgojupmái.</p>
<p>2.3 Diŋgonmáhcaheamit/-rievdadeamit</p>
<p>Girdimátkkiid, hoteallalanjaid j.d. ferte cealkit eret nu árrat go lea vejolaš. Dán ferte dahkat dan geažil vai uhcida vejolaš máhcahandivadiid ja sullasaččaid.</p>
<p>Čállojuvvon geavatkeahtes bileahtaid/elektrovnnalaš bileahtaid birra ferte mátkkošteaddji dieđihit mátkefitnodahkii e-poasttain dahje telefovnna bokte vai Sámediggi oažžu ruovttoluotta dan oasi maid njuolggadusaid mielde sáhttá oažžut ruovttoluotta. Maiddái belohahkii geavatkeahtes bileahtaid ferte mátkkošteaddji sáddet ruovttoluotta mátkefitnodahkii velgohallamii.</p>
<p>Mátkerehka mielde biddjojuvvo álgobileahta máŋggus dahje eará duođaštus, ja mátkerehkegii čállojuvvo sivva manne originála bileahtta ii biddjojuvvo mielddusin.</p>
<p>2.4 Čoahkkimiidda, kurssaide ja semináraide searvan</p>
<p>Áirras diŋgo ieš mátkkis ja orruma dievasčoahkkimii, lávdegoddečoahkkimii dahje joavkočoahkkimii (girdi, toga, busse, láigobiila, hoteallalanja) oktiiráđiid mátkefitnodagain, geahča mildosa 1.</p>
<p>Go áigu vuolgit čoahkkimiidda, kurssaide ja semináraide maid earát lágidit, muhto maid Sámediggi máksá, diŋgojuvvo mátki dábálaš vuogi mielde mátkefitnodaga bokte, geahča mildosa 1. Eaktun lea ahte čoahkkinjođihangotti jođiheaddji dahje presideanta lea gohččon dahje dohkkehan searvama.</p>
<p xml:lang="smj">2.5 Dáhkádus</p>
<p>Sámedikkis lea sierra mátkedáhkádus Sámedikki áirasiid várás, maiddái vuollelávdegottiid ja ráđiid várás. Dáhkádus gusto čoahkkanemiid ja čoahkkimiid áigge. Dan lassin guoská dáhkádus čoahkkinbáikái ja doppe eret ja das lea mielde idjadeapmi, ja muđui johtimat Sámedikki olis.</p>
<p>Jos mátki lea máksojuvvon kredihttakoarttain mas lea dáhkádus, ja Sámediggi lea máksán jahkedivada, de máksojuvvo buhtadus dán dáhkádusa mielde.</p>
<p>2.6 Deaŧalaš njuolggadusat mátkeregulatiivvas</p>
<p>Váldonjuolggadussan lea ahte buot mátkkit Sámedikki ovddas galget dahkkojuvvot jođáneamos ja hálbbimus vuogi mielde válddedettiin vuhtii buot beliid/goluid mátkki oktavuođas.</p>
<p>Čuovvovaš dieđut gáibiduvvojit mátkerehketblankeahtas:</p>
<p>Namma, čujuhus ja vuolláičála Dáhton/diibmomearri goas lea vuolgán ja fas boahtán juohke bargomátkkis Mátkki ulbmil Mátkebáiki Idjadansaji namma go lea idjadan hoteallas dahje sullasaš sajis Mátkeruvttu</p>
<p>Vuolláičála:    _________________ /_________________ Mátkeregulatiiva sisriikamátkkiid váste ja sierrašiehtadus sisriikamátkkiid váste go mátkkošta stáhta rehkegii, gá<em type="italic">vdno Odinis: MOD - Statens reiseregulativ.</em> </p>
<p>2.7 Olgoriikamátkkit</p>
<p>Olgoriikamátkkiide gusket sierra njuolggadusat. Váldolinját leat dattetge nugo sisriikamátkkiin: Mátki galgá ovddalgihtii čielggaduvvot/dohkkehuvvot  Mátki galgá čađahuvvot jođáneamos ja hálbbimus vuogi mielde nu guhká go dat lea vejolaš doaimma čađaheami ektui Mátki diŋgojuvvo ja máksojuvvo dábálaš vuogi mielde mátkefitnodaga bokte Mátkerehket čállojuvvo dábálaš vugiin Stáhta mátkeregulatiiva olgoriikamátkkiid váste galgá geavahuvvot Mátkerehkegis čállojuvvojit buot golut dan valuta mielde mainna dat leat máksojuvvon. Rehkenastin Norgga kruvdnun dahkkojuvvo báŋkku vuovdinkurssa mielde mii lei dalle go mátki čađahuvvui.</p>
<p>Mátkeregulatiiva olggoriikamátkkiid váste ja sierrašiehtadus olgoriikamátkkiid váste go mátkkošta stáhta rehkegii, gávdno Odinis<em type="italic">: MOD - Statens reiseregulativ.</em> </p>
<p>2.8 Mátkerehkegat</p>
<p>Mátkerehket galgá addojuvvot Sámedikki hálddahussii nu johtilit go vejolaš maŋŋá mátkki (ovdal go 1 – okta mánnu lea gollan). Deaŧalaš lea go galgá oažžut ruđaid johtilit ahte mátkerehket lea dievaslaččat čállojuvvon ja mátkerehkega duogábealde lea buot dat mii galgá leat nugo dáhton, diibmomearri, mátkeruvtto, fievrrut ja submi, geahča muđui čuoggáid 2.6 ja 2.7, ja bagadusa dihte geahča Prosedyre for føring av reiseregning frem til utbetaling.</p>
<p>Ávžžuhit sin geat johtet Sámedikki ovddas, geavahit bruttoprinsihpa. Bruttoprinsihpain oaivvilduvvo dat ahte mátkkošteaddji ieš máksá buot mátkegoluid, vejolaččat kredihttakoarttain. Dalán go mátki lea čađahuvvon, de čállojuvvo mátkerehkegii girdibileahtta, hotealla, busse, toga, taksi, láigobiila j.d., ja de oažžu ruovttoluotta goluidis mátkerehkega bokte.</p>
<p>Billeahttamátta ja vejolaš guittet (originála) galget biddjojuvvot mielde. Sáhtu (biilla, skohtera j.d.) ja biepmu ovddas máksojuvvo stáhta mátkeregulatiivva gustovaš máksomeriid mielde.</p>
<p>Jos áirras geavaha eará hotealla dahje láigobiilla go dat mii lea lea šihttojuvvon, de galgá dat vuođustuvvot mátkerehkega duogábealde dakko gokko čuožžu Merknader.</p>
<p>Elektrovnnalaš girdibileahtaid geavaheami oktavuođas ferte áirras fuolahit ahte son oažžu duođaštusa dasa mátkefitnodagas, mii biddjojuvvo mielde mátkerehkegii. Duođaštusas galget leat mielde: Namma Goas lea mátkkoštan ja mátkeruvtto Bileahttahaddi</p>
<p>Dát galgá biddjojuvvot mátkerehkega mielde duođaštussan haddái ja ahte lea čađahan mátkki. Kredihttakoartta geavaheami oktavuođas galgá submi čállojuvvot mátkegollun mátkerehkegis.</p>
<p>Kopiija rehkegis adnojuvvo maiddái dohkálaš duođaštussan. Seamma njuolggadusat gustojit maiddái dalle go mátki lea diŋgojuvvon ja duođaštuvvon mobiltelefovnna bokte.</p>
<p>Vuolláičála:    _________________ /_________________ Muitte: ahte mátkerehket galgá addojuvvot nu johtilit go lea vejolaš ja maŋimustá 1 – ovtta mánu maŋŋá go lea leamaš mátkkis.</p>
<p>3. Mátkkiid ovddas máksin</p>
<p>Buot mátkebálvalusat (girdibileahtta, idjadeapmi, láigobiila j.d.) galget diŋgojuvvot dihto mátkefitnodaga bokte, mii dál lea:</p>
<p>Via Travel Alta (šiehtadus gusto áigodagas 01.09.05 - 31.08.07), geahča mildosa 1.</p>
<p>Sis geain ii leat vejolašvuohta geavahit kredihttakoartta namuhuvvon mátkebálvalusaid ovddas, ožžot vejolašvuođa sáddet rehkegiid goluid ovddas njuolga Sámediggái. Dalle sádde mátkefitnodat rehkega Sámediggái, ja kopiija mátkkošteaddjái gii bidjá dán kopiija mátkerehkegii duođaštussan. Kopiija rehkegis sáhttá sáddejuvvot mátkkošteaddjái juogo e-poastta dahje dábálaš poastta bokte.</p>
<p>4. Buhtadusat čoahkkimiid ja konferánssaid oktavuođas</p>
<p>4.1 Oppalaččat</p>
<p>Sii geat servet čoahkkinjođihangotti jođiheaddji dahje presideantta dohkkehan ja/dahje gohččon oanehis čoahkkimiidda, konferánssaide, doaluide j.d. ožžot máksojuvvot duohta goluid ovddas.</p>
<p>Go searvá dakkár čoahkkimiidda, semináraide dahje bargomátkiide mas Sámediggi lea máksán orruma (borramuša ja/dahje idjadanlasáhusa), de ii galgga biebmomáksu ja idjadanlasáhus rehkenastojuvvot mielde.</p>
<p xml:lang="smj">4.2 Orrunbuhtadus</p>
<p>Čoahkkinjođihangotti jođiheaddjis lea ovddasvástádus šiehtadit oktasaš penšonhatti čoahkkima buot oasseváldiid ovddas ovdal čoahkkima. Penšonhattis galget leat mielde buot golut, mas lea mielde borramuš, juhkamuš, idjadeapmi, čoahkkinlanjaid ja konferánsalanjaid láigu, fievrrideapmi j.d.</p>
<p>Šihttojuvvon penšonhaddái gullet maiddái dat oasit jándoris go áirasat čoahkkima geažil fertejit orrut čoahkkinbáikkis.</p>
<p>Ovttaskas borademiid ovddas mat eai máksojuvvo orruma oktavuođas, máksojuvvo rehkega mielde juohke boradeami nammii mii lea ráddjejuvvon bajásguvlui borramuša geassima ektui.</p>
<p>4.3 Hálddahuslaš dárjun ja biebmoruhta</p>
<p>Mátkkit Norggas</p>
<p>Hálddahuslaš dárjun (bruvssaruhta) máksojuvvo go searvá čoahkkimiidda ja konferánssaide. Hálddahuslaš dárjun addojuvvo olles jándora (24 diimmu) ovddas dalle go Sámediggi lea máksán buot golmma borrama ovddas.</p>
<p>Vuolláičála:    _________________ /_________________ Rehkenastojuvvo biebmobuhtadus ollislaš mátkejávkama ovddas, mii mearkkaša dan áigemeari rájes go mátki lea álggahuvvon dan rádjai go dat loahpahuvvo, ja borranáigegeahpádus buot borranáiggiid ovddas maid Sámediggi máksá.</p>
<p>4.4 Loahpparehket ja bearráigeahččan</p>
<p>Son gii lágida čoahkkimiid, semináraid j.d. Sámedikki rehkegii, galgá fuolahit ahte Sámediggi oažžu čoahkkin-/semináraprográmma ja geahčastaga das geat ledje oasseváldin ja logaldallin. Dát dieđut biddjojuvvojit rehkega vuođđun lágidemiid, buhtadusaid ja honoráraid máksima ja mátke- ja orrungoluid bearráigeahččamis.</p>
<p xml:lang="est">5. Ovddastangolut</p>
<p>5.1 Oppalaččat</p>
<p>Ovddastangolut leat borrangolut nugo lunša ja mállásat, golut vuostáiváldimiidda dahje dutkanmátkkiide, ávvomállásiidda dahje eará riepmomállásiidda.</p>
<p>Presideanttas/dievasčoahkkinjođiheaddjis/direktevrras lea oppalaš váldi ovddastit, ja sáhttet fápmudit válddi eaŋkilmátkiid oktavuođas.</p>
<p>5.2 Ovddasteapmi sisriikkas</p>
<p>Ovddastemiid oktavuođas sisriikkas meroštallojuvvo gollorádji olbmo nammii nugo leat máksomearit ja daid gávnnat Regulativet for reiser i innlandet vuolde.</p>
<p>Dan lassin sáhttá máksit kultuvrralaš ovdanbuktimiid goluid nugo omd. teáhterčájáhusaide, operai, ballehttii dahje valáštallandoaluide sáhttá dasa lassin maksit. Nu maiddái goluid liđiide, gárvoheaŋgundivadii j.d.</p>
<p>5.3 Ovddasteamit olgoriikkas</p>
<p>Ovddastemiid oktavuođas olgoriikkas meroštallojuvvo gollorádji olbmo nammii nugo leat máksomearit guoskevaš riikkain ja daid gávnnat Regulativet for reiser i utlandet vuolde.</p>
<p>Áirasat geat johtet Sámedikki rehkegii, sáhttet oažžut 30 % lasáhusa guoskevaš riikka borramušmáksomearrái, jos ovddastus dagaha liigegoluid dan ektui maid regulatiivva vuođul sáhttá máksit. Dán ferte vuođustit sierra.</p>
<p>Eaktuduvvo ahte juohke áirras gessá borramušbuhtadusas dalle go okta dahje eanet borramat leat mielde mátkeprográmmas.</p>
<p>5.4 Loahpparehket ja bearráigeahččandagaldumit</p>
<p>Ovddastangoluid ferte duođaštit guittiiguin. Daid oasseváldiid namma ja riikagullevašvuohta, geaid ovddas gáibiduvvo máksu, galgá čuovvut siearra mielddusin rehkegii, dahje juo dieđut biddjojuvvojit mátkerehkega oassái merknader.</p>
<p>Vuolláičála:    _________________ /_________________</p>
<p>6. Eará bealit</p>
<p>6.1 Peršovnnalaš bonusčuoggát ja bonusmátkkit</p>
<p>Dat sámediggeáirasat geat mátkkoštit dávjá, berrejit skáhppot ovdamunnekoartta geavahussii mátkkiid oktavuođas.</p>
<p>Sámediggeáirasat eai sáhte priváhta geavahit eurobonusčuoggáid dahje eará sullasaš ovdamuniid maid leat ožžon bargomátkkiid bokte.</p>
<p>Bonusčuoggáid čoaggima bokte ii galgga lasihahttit Sámedikki goluid.</p>
<p>6.2 Mátkkit maid ovddas Sámediggi ii mávsse</p>
<p>Sámediggi ii mávsse Sámediggeáirasiid mátkkiid riikačoahkkimiidda, válgačoahkkimiidda ja eará sieiva politihkalaš čoahkkimiidda iežas bellodagas/joavkkus. Jos lea eahpádus galgá go Sámediggi máksit olles dahje osiid mátkkis, de dan mearrida juogo presideanta dahej dievasčoahkkinjođiheaddji.</p>
<p>Dát njuolggadusat bohtet fápmui dáinna mearrádusain</p>
<p>Vuolláičála:    _________________ /_________________</p>
<p>Mielddus 1: Mátkesearvešiehtadusa birra</p>
<p>Vai bálvaluslágideapmi šaddá ekonomalaččat nu bevttolaš go vejolaš ja vai rivttes mátkkoštanvuohki ja haddi válljejuvvo jna., de lea Sámediggi dahkan šiehtadusa mátkeservviin Via Travel Norge AS/Via Travel Alta. Šiehtadusa ulbmil lea Sámedikki mátkediŋgomiid dahkat nu bevttolažžan go vejolaš, sihke goluid ja áiggi dáfus. Mátkesearvi galgá fuolahit ahte buohkat geat mátkkoštit Sámedikki ovddas, diŋgojit rabáhttabileahtaid.</p>
<p>Šiehtadussii gullet buot diŋgomat virgemátkkiid oktavuođas, dakkár lágidemiid oktavuođas go kurssaid, konferánssaid ja dakkár stuorát čoahkkinlágidemiid oktavuođas go divasčoahkkima, lávdegodde- ja joavkočoahkkimiid jna. Šiehtadusa vuođul sii fállet goluid dáfus buot beakileamos mátkkiid.</p>
<p>Buot mátkebálvalusat (girdibileahtat, hoteallaorrumat, biilaláigoheamit jna.) galget diŋgojuvvot dán mátkesearvvi bokte:</p>
<p>Via Travel Alta (šiehtadus gusto 01.09.05 rájes 31.08.07 rádjai).</p>
<p>VIA Booking (online) lea vuogas veahkki geavaheaddjái ja fuolaha du mátkediŋgoma interneahta bokte almmá mátkesearvvi veahki haga. Dán vuogádaga bokte sáhttá diŋgot girdi, hotealla ja láigobiilla. Mii rávvet geavahit ieš-bookema dábálaš mátkkiin. Maŋŋágo šiehtadus geavahit VIA Booking (online) lea dahkkojuvvon, de ožžot áirasat persuvnnalaš geavaheaddjinama ja beassansáni nu ahte besset VIA Travels iešdiŋgonvuogádahkii. Diŋgonduođaštus interneahta bokte sáddejuvvo e-posttas šiehtaduvvon vuostáiváldiide, ja vejolaš mátkedokumeanttat sáddejuvvojit šiehtadusa mielde. Danne mii ávžžuhit buohkaid sáddet epoastačujuhusaset deike<em type="italic">: alta@viatravel.no.</em> </p>
<p>Sámediggi ja VIA Travel Alta áigot geavahit sierra Web-reaiddu gieđahallat stuorát čoahkkimiid/konferánssaid nu go ovdamearkka dihtii dievas-, lávdegodde- ja joavkočoahkkimiid. Dieđut mátkkoštanvejolašvuođaid, hoteallaid, dieđihanskoviid jed. birra, biddjojit dán Webčujuhussii. Juohke čoahkkin/konferánsa oažžu sierra Web-čujuhusa, masa beassá dieđihit oassálastima iežas beassansániin ja mas beassá registreret oassálastiid.</p>
<p>Go áigu oassálastit čoahkkimiidda, kurssaide ja semináraide maid earát lágidit, muhto maid Sámediggi máksá, de diŋgojuvvo ja máksojuvvo mátki dábálaš láhka<em type="italic">i alta@viatravel.no </em>bokte. Eaktun lea ahte dievasčoahkkinjođiheaddji dahje presideanta lea dohkkehan čohkkin-, kursa- ja semináraoassálastima. </p>
<p>Diŋgot sáhttá maiddái njuolgga Via Travel Alta bokte telefovnnas 78 44 95 55, telefávssas 78 43 65 08, dahje e-poasttas<em type="italic"> alta@viatravel.no </em> </p>
<p>Vuolláičála:    _________________ /_________________</p>
<p>Mielddus 2: Kredihttakoartašiehtadusaid birra</p>
<p>Sámedikkis lea dál šiehtadus Diners Club Norge A/S:in, mii fállá kredihttakoarttaid Diners Club ja Eurocard Gold. Šiehtadus gusto 18.04.05 rájes 30.04.07 rádjai. Koarttat leat persuvnnalaččat, ja juohkehččas lea njuolgga ovddasvástádus kredihttakortasearvái.</p>
<p>Sámediggi máksá jahkedivada mii čállojuvvo mátkerehkegii. Sii geat ožžot buhtaduvvot kredihttakortadivada, fertejit nu guhkás go vejolaš, geavahit dán kredihttakoartta virgemátkkiin. Dábálaš koartta jahkedivada ja bajit dási koartta jahkedivada erohus, ovdamearkka dihtii gollekoartta ja platiidnakoartta jahkedivadiid erohus, ii buhtaduvvo.</p>
<p>Koartta geavahealpmi</p>
<p>Mátkkiid oktavuođas sáhttá korttain máksit ovdamearkka dihtii bileahtaid, hoteallaidjademiid, togabileahtaid, taksirehkegiid ja sullasaččaid. Mátkkit mat máksojuvvojit koarttain, leat hui bures dáhkiduvvon (dain lea mátke-, veahkke-, lihkohisvuođa- ja diŋgonmáhcahandáhkádus). Ferte leat korttain máksán eanet go 50 % mátkkis. Go mátki lea loahpahuvvon, de fievrriduvvojit golut mátkerehkegii. Koartaeaiggát máksá ieš goluid koartasearvái, muhto oažžu ruovttoluottamáksojuvvot  mátkegoluid mátkerehkega bokte. Jus koarta geavahvvo mánu loahpas, de lea kredihttaáigi sullii 20 beaivvi. Jus koarta geavahuvvo mánu álggus, de lea kredihttaáigi sullii 45 beaivvi. Stáhtabargiide (maiddái Sámediggeáirasiidda) fállá Diners koarta 75 ruvdnosaš jahkedivada (dábálaš haddi lea 695 ru jahkái). Sis geain lea Diners koarta dábálaš hattiin, besset sirdit dán stáhtabargiid fáladahkii go váldet oktavuođa Diners Clubain.</p>
<p>Kredihttakoartadiŋgoma ohcanskovi fidnet dás<em type="italic">: www.dinersclub.no  </em>jus háliidat Diners Club koartta ja dás<em type="italic">: www.eurocard.no </em>jus háliidat Eurocard Gold.  Dábálaš koartageavaheami oktavuođas ii dárbbaš máksit divadiid iige eará goluid (earret dalle go váldá reaidaruđa). Kredihttakoarttat leat persuvnnalaš koarttat. Dat mearkkaša ahte koartta sáhttá maiddái geavahit priváhta atnui ja buot koartta ovdduid oažžu maiddái priváhta geavaheami oktavuođas. Juohke ovttaskas koartaeaiggádis lea ovddasvástádus koartta geavaheamis ja buot máksingáibádusain. </p>
<p>Vuolláičála:    _________________ /_________________</p>
<p>Plána- ja finánsalávdegotti árvalus</p>
<p>Evttohus</p>
<p>Olles lávdegoddi: Norgga Sámiid Riikkasearvi; Roger Pedersen, Gunn Britt Retter, Ann -Mari Thomassen, Ole Mathis Hetta, Randi A. Skum. Bargiidbellodaga Sámediggejovku;  Vibeke Larsen, Egil Olli, Magnhild Mathisen, Willy Ørnebakk, Ronny Wilhelmsen. Sámeálbmotbellodat; Te rje Tretnes. Finnmárkolistu; Toril Bakken</p>
<p>ovddidit čuovvovaš evttohusa:</p>
<p>Evttohus 1</p>
<p>Lasáhus ođđa teakstaoassi čuoggás 1.3</p>
<p>Sámediggi mearrida geavahit <span type="quote" xml:lang="nno">”Statens reiseregulativ”</span>, sis- ja olgoriikka mátkkiid váste.</p>
<p>Muđui guorrasa lávdegoddi Čoahkkinjođihangotti árvalussii.</p>
<p>III  Jienasteapmi</p>
<p>43 áirasis ledje 38 čoahkis. Jienasteapmi čađahuvvui čuovvovaš vuoru mielde:</p>
<p>Čoahkkinjođihangotti evttohus, oktan Plána- ja finánsalávdegotti evttohusain, mearriduvvui ovttajienalaččat.</p>
<p>IV  Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V  Sáhkavuorrolistu ja replihkat</p>
<p>Sáhkavuorru Replihkka Gunn-Britt Retter, áššejođiheaddji  Per Ivar Henriksen</p>
<p xml:lang="nob">2  Olaf Eliassen  3  Per Ivar Henriksen Martin Urheim 4  Gunn-Britt Retter</p>
<p>Vuolláičála:    _________________ /_________________</p>
<p>VI  Sámedikki mearrádus</p>
<p>1. Sámedikki politihkalaš dási mátkepolitihkka</p>
<p>1.1 Ulbmil</p>
<p>Sámediggi lea álbmotválljen orgána mas leat ollu politihkkarat ja bargit. Dán geažil šaddet buohkanasat ollu johtimat ja stuorra mátkegolut jahkásaččat.</p>
<p>Ulbmil mátkepolitihkain lea ahte Sámedikkis galget leat oktasaš njuolggadusat movt johtit hálbbimus ja ulbmilleamos vuogi mielde bálvalusas. Dat galgá sihkkarastit ahte buohkat Sámedikkis dovdet njuolggadusaid, mearrádusaid ja dahkkojuvvon šiehtadusaid ja ahte dat geavahuvvojit ovttaláhkai buohkaid ektui Sámedikkis.</p>
<p>Sámediggi galgá geahččalit geavahit dáláš rabáhtta- ja hálbbeshaddefálaldagaid eanemusat, ja dasto oiddolaš šiehtadusaid mat leat dahkkojuvvon njuolgga dahje ovttas ovttasbargooasálaččaiguin.</p>
<p>Ovttaskas olbmos lea ovddasvástádus ja geatnegasvuohta čájehit golloáddejumi ja lojála doahttalit daid šiehtadusaid mat leat dahkkojuvvon vuovdaleaddjiiguin ja ovttasbargooasálaččaiguin. Mátkkiid plánema ja čađaheami oktavuođas galgá álohii árvvoštallat mii lea oiddoleamos Sámediggái.</p>
<p>1.2 Viidodat</p>
<p>Dát njuolggaduat gusket Sámedikki áirasiidda, politihkalaš ráđđeaddiide ja earáide geat ovddastit Sámedikki.</p>
<p>1.3 Ovddasvástádus</p>
<p>Buohkat Sámedikki bálvalusas leat geatnegasat vuodjut gustovaš lágaide, mearrádusaide ja šiehtadusaide.</p>
<p>Čoahkkinjođihangotti jođiheaddjis lea ovddasvástádus dáid njuolggadusaid sisdoalus ja áigeguovdilastimis, ja das ahte njuolggadusat dahkkojuvvojit dovddusin ja čuvvojuvvojit.</p>
<p>Sus gii mátkkošta lea ovddasvástádus dárkilit ja ollislaččat deavdit mátkerehkega. Buot vuođđodieđut galget biddjojuvvot skovvái. Geahča bagadusa Prosedyre for føring av reiseregning frem til utbetaling.</p>
<p>Hálddahusas lea ovddasvástádus veahkehit, bearráigeahččat ja dohkkehit mátkerehkegiid ovdal go máksojuvvojit. Boasttuvuođaid, váilevašvuođaid dahje eahpedievaslaččat devdojuvvon mátkerehkegiid oktavuođas lea hálddahusas ovddasvástádus dieđihit dan birra.</p>
<p>Sámediggi mearrida geavahit <span type="quote" xml:lang="nno">”Statens reiseregulativ”</span>, sisriikkas ja olgoriikkas.</p>
<p>Vuolláičála:    _________________ /_________________</p>
<p xml:lang="smj">2. Bargomátkenjuolggadusat</p>
<p xml:lang="smn">2.1 Mátkeplánen</p>
<p>Mátkkiid plánema oktavuođas galgá árvvoštallat lea go vejolašvuohta dahkat máŋga bargomátkki oktanaga, ja geavahit daid hadde- ja rabáhttavuogádagaid mat gávdnojit. Go lea ožžon čoahkkingohččuma, de galgá mátkki diŋgot nu johtilit go vejolaš. Dalle lea buorre vejolašvuohta fidnet girdibileahta oiddoleamos haddái ja ulbmoleamos ruvttuin. Dan lassin oažžu mátkefitnodat ovttasráđiid Sámedikkiin buoret áiggi ja vejolašvuođa plánet ja oktiiortnet mátkkiid ja orruma buoremus ja hálbbimus vuogi mielde.</p>
<p>Jos ferte geavahit eará fievrru go kollektiivafievrru (iežas biilla dahje skohtera, taksi, láigobiilla), de galgá dasa jearrat lobi ovddalgihtii Sámedikkis, vejolaččat vuođustit dan mátkerehkega Mearkkašumiid vuolde jos lohpi ii leat ovddalgihtii vižžojuvvon, geahča Statens reiseregulativ.</p>
<p>2.2 Bileahtaid bearráigeahččan</p>
<p>Diŋgojuvvon mátkedokumeanttat sáddejuvvojit, vižžojuvvojit dahje geigejuvvojit mátkefitnodagain dahkkon šiehtadusa mielde. Mátkkošteaddjis lea geatnegasvuohta bearráigeahččat ahte dát dávista diŋgojupmái.</p>
<p>2.3 Diŋgonmáhcaheamit/-rievdadeamit</p>
<p>Girdimátkkiid, hoteallalanjaid j.d. ferte cealkit eret nu árrat go lea vejolaš. Dán ferte dahkat dan geažil vai uhcida vejolaš máhcahandivadiid ja sullasaččaid.</p>
<p>Čállojuvvon geavatkeahtes bileahtaid/elektrovnnalaš bileahtaid birra ferte mátkkošteaddji dieđihit mátkefitnodahkii e-poasttain dahje telefovnna bokte vai Sámediggi oažžu ruovttoluotta dan oasi maid njuolggadusaid mielde sáhttá oažžut ruovttoluotta. Maiddái belohahkii geavatkeahtes bileahtaid ferte mátkkošteaddji sáddet ruovttoluotta mátkefitnodahkii velgohallamii.</p>
<p>Mátkerehka mielde biddjojuvvo álgobileahta máŋggus dahje eará duođaštus, ja mátkerehkegii čállojuvvo sivva manne originála bileahtta ii biddjojuvvo mielddusin.</p>
<p>2.4 Čoahkkimiidda, kurssaide ja semináraide searvan</p>
<p>Áirras diŋgo ieš mátkkis ja orruma dievasčoahkkimii, lávdegoddečoahkkimii dahje joavkočoahkkimii (girdi, toga, busse, láigobiila, hoteallalanja) ovttasráđiid mátkefitnodagain, geahča mildosa 1.</p>
<p>Go áigu vuolgit čoahkkimiidda, kurssaide ja semináraide maid earát lágidit, muhto maid Sámediggi máksá, diŋgojuvvo mátki dábálaš vuogi mielde mátkefitnodaga bokte, geahča mildosa 1. Eaktun lea ahte čoahkkinjođihangotti jođiheaddji dahje presideanta lea gohččon dahje dohkkehan searvama.</p>
<p xml:lang="smj">2.5 Dáhkádus</p>
<p>Sámedikkis lea sierra mátkedáhkádus Sámedikki áirasiid várás, maiddái vuollelávdegottiid ja ráđiid várás. Dáhkádus gusto čoahkkanemiid ja čoahkkimiid áigge. Dan lassin guoská dáhkádus čoahkkinbáikái ja doppe eret ja das lea mielde idjadeapmi, ja muđui johtimat Sámedikki olis.</p>
<p>Vuolláičála:    _________________ /_________________ Jos mátki lea máksojuvvon kredihttakoarttain mas lea dáhkádus, ja Sámediggi lea máksán jahkedivada, de máksojuvvo buhtadus dán dáhkádusa mielde.</p>
<p>2.6 Deaŧalaš njuolggadusat mátkeregulatiivvas</p>
<p>Váldonjuolggadussan lea ahte buot mátkkit Sámedikki ovddas galget dahkkojuvvot jođáneamos ja hálbbimus vuogi mielde válddedettiin vuhtii buot beliid/goluid mátkki oktavuođas.</p>
<p>Čuovvovaš dieđut gáibiduvvojit mátkerehketblankeahtas:</p>
<p>Namma, čujuhus ja vuolláičála Dáhton/diibmomearri goas lea vuolgán ja fas boahtán juohke bargomátkkis Mátkki ulbmil Mátkebáiki Idjadansaji namma go lea idjadan hoteallas dahje sullasaš sajis Mátkeruvttu</p>
<p>Mátkeregulatiiva sisriikamátkkiid váste ja sierrašiehtadus sisriikamátkkiid váste go mátkkošta stáhta rehkegii, gávdno Odinis<em type="italic">: MOD - Statens reiseregulativ.</em> </p>
<p>2.7 Olgoriikamátkkit</p>
<p>Olgoriikamátkkiide gusket sierra njuolggadusat. Váldolinját leat dattetge nugo sisriikamátkkiin: Mátki galgá ovddalgihtii čielggaduvvot/dohkkehuvvot  Mátki galgá čađahuvvot jođáneamos ja hálbbimus vuogi mielde nu guhká go dat lea vejolaš doaimma čađaheapi ektui Mátki diŋgojuvvo ja máksojuvvo dábálaš vuogi mielde mátkefitnodaga bokte Mátkerehket čállojuvvo dábálaš vugiin Stáhta mátkeregulatiiva olgoriikamátkkiid váste galgá geavahuvvot Mátkerehkegis čállojuvvojit buot golut dan valuta mielde mainna dat leat máksojuvvon. Rehkenastin Norgga kruvdnun dahkkojuvvo báŋkku vuovdinkurssa mielde mii lei dalle go mátki čađahuvvui.</p>
<p>Mátkeregulatiiva olggoriikamátkkiid váste ja sierrašiehtadus olgoriikamátkkiid váste go mátkkošta stáhta rehkegii, gá<em type="italic">vdno Odinis: MOD - Statens reiseregulativ.</em> </p>
<p>2.8 Mátkerehkegat</p>
<p>Mátkerehket galgá addojuvvot Sámedikki hálddahussii nu johtilit go vejolaš maŋŋá mátkki (ovdal go 1 – okta mánnu lea gollan). Deaŧalaš lea go galgá oažžut ruđaid johtilit ahte mátkerehket lea dievaslaččat čállojuvvon ja mátkerehkega duogábealde lea buot dat mii galgá leat nugo dáhton, diibmomearri, mátkeruvtto, fievrrut ja submi, geahča muđui čuoggáid 2.6 ja 2.7, ja bagadusa dihte geahča Prosedyre for føring av reiseregning frem til utbetaling.</p>
<p>Ávžžuhit sin geat johtet Sámedikki ovddas, geavahit bruttoprinsihpa. Bruttoprinsihpain oaivvilduvvo dat ahte mátkkošteaddji ieš máksá buot mátkegoluid, vejolaččat kredihttakoarttain. Dalán go mátki lea čađahuvvon, de čállojuvvo mátkerehkegii girdibileahtta, hotealla, busse, toga, taksi, láigobiila j.d., ja de oažžu ruovttoluotta goluidis mátkerehkega bokte.</p>
<p>Billeahttamátta ja vejolaš guittet (originála) galget biddjojuvvot mielde. Sáhtu (biilla, skohtera j.d.) ja biepmu ovddas máksojuvvo Stáhta mátkeregulatiivva gustovaš máksomeriid mielde.</p>
<p>Vuolláičála:    _________________ /_________________ Jos áirras geavaha eará hotealla dahje láigobiilla go dat mii lea lea šihttojuvvon, de galgá dat vuođustuvvot mátkerehkega duogábealde dakko gokko čuožžu Merknader.</p>
<p>Elektrovnnalaš girdibileahtaid geavaheami oktavuođas ferte áirras fuolahit ahte son oažžu duođaštusa dasa mátkefitnodagas, mii biddjojuvvo mielde mátkerehkegii. Duođaštusas galget leat mielde:</p>
<p>Namma Goas lea mátkkoštan ja mátkeruvtto Bileahttahaddi</p>
<p>Dát galgá biddjojuvvot mátkerehkega mielde duođaštussan haddái ja ahte lea čađahan mátkki. Kredihttakoartta geavaheami oktavuođas galgá submi čállojuvvot mátkegollun mátkerehkegis.</p>
<p>Kopiija rehkegis adnojuvvo maiddái dohkálaš duođaštussan. Seamma njuolggadusat gustojit maiddái dalle go mátki lea diŋgojuvvon ja duođaštuvvon mobiltelefovnna bokte.</p>
<p>Muitte: ahte mátkerehket galgá addojuvvot nu johtilit go lea vejolaš ja maŋimustá 1 – ovtta mánu maŋŋá go lea leamaš mátkkis.</p>
<p>3. Mátkkiid ovddas máksin</p>
<p>Buot mátkebálvalusat (girdibileahtta, idjadeapmi, láigobiila j.d.) galget diŋgojuvvot dihto mátkefitnodaga bokte, mii dál lea:</p>
<p>Via Travel Alta (šiehtadus gusto áigodagas 01.09.05 - 31.08.07), geahča mildosa 1.</p>
<p>Sis geain ii leat vejolašvuohta geavahit kredihttakoartta namuhuvvon mátkebálvalusaid ovddas, ožžot vejolašvuođa sáddet rehkegiid goluid ovddas njuolga Sámediggái. Dalle sádde mátkefitnodat rehkega Sámediggái, ja kopiija mátkkošteaddjái gii bidjá dán kopiija mátkerehkegii duođaštussan. Kopiija rehkegis sáhttá sáddejuvvot mátkkošteaddjái juogo e-poastta dahje dábálaš poastta bokte.</p>
<p>4. Buhtadusat čoahkkimiid ja konferánssaid oktavuođas</p>
<p>4.1 Oppalaččat</p>
<p>Sii geat servet čoahkkinjođihangotti jođiheaddji dahje presideantta dohkkehan ja/dahje gohččon oanehis čoahkkimiidda, konferánssaide, doaluide j.d. ožžot máksojuvvot duohta goluid ovddas.  Go searvá dakkár čoahkkimiidda, semináraide dahje bargomátkiide mas Sámediggi lea máksán orruma (borramuša ja/dahje idjadanlasáhusa), de ii galgga biebmomáksu ja idjadanlasáhus rehkenastojuvvot mielde.</p>
<p xml:lang="smj">4.2 Orrunbuhtadus</p>
<p>Čoahkkinjođihangotti jođiheaddjis lea ovddasvástádus šiehtadit oktasaš penšonhatti čoahkkima buot oasseváldiid ovddas ovdal čoahkkima. Penšonhattis galget leat mielde buot golut, mas lea mielde borramuš, juhkamuš, idjadeapmi, čoahkkinlanjaid ja konferánsalanjaid láigu, mátkkit j.d.</p>
<p>Vuolláičála:    _________________ /_________________ Šihttojuvvon penšonhaddái gullet maiddái dat oasit jándoris go áirasat čoahkkima geažil fertejit orrut čoahkkinbáikkis.</p>
<p>Ovttaskas borademiid ovddas mat eai máksojuvvo orruma oktavuođas, máksojuvvo rehkega mielde juohke boradeami nammii mii lea ráddjejuvvon bajásguvlui borramuša geassima ektui.</p>
<p>4.3 Hálddahuslaš dárjun ja biebmoruhta</p>
<p>Mátkkit Norggas</p>
<p>Hálddahuslaš dárjun (bruvssaruhta) máksojuvvo go searvá čoahkkimiidda ja konferánssaide. Hálddahuslaš dárjun addojuvvo olles jándora (24 diimmu) ovddas dalle go Sámediggi lea máksán buot golmma borrama ovddas.</p>
<p>Rehkenastojuvvo biebmobuhtadus ollislaš mátkejávkama ovddas, mii mearkkaša dan áigemeari rájes go mátki lea álggahuvvon dan rádjai go dat loahpahuvvo, ja borranáigegeahpádus buot borranáiggiid ovddas maid Sámediggi máksá.</p>
<p>4.4 Loahpparehket ja bearráigeahččan</p>
<p>Son gii lágida čoahkkimiid, semináraid j.d. Sámedikki rehkegii, galgá fuolahit ahte Sámediggi oažžu čoahkkin-/semináraprográmma ja geahčastaga das geat ledje oasseváldin ja logaldallin. Dát dieđut biddjojuvvojit rehkega vuođđun lágidemiid, buhtadusaid ja honoráraid máksima ja mátke- ja orrungoluid bearráigeahččamis.</p>
<p xml:lang="est">5. Ovddastangolut</p>
<p>5.1 Oppalaččat</p>
<p>Ovddastangolut leat borrangolut nugo lunša ja mállásat, golut vuostáiváldimiidda dahje dutkanmátkkiide, ávvomállásiidda dahje eará riepmomállásiidda.</p>
<p>Presideanttas/dievasčoahkkinjođiheaddjis/direktevrras lea oppalaš váldi ovddastit, ja sáhttet fápmudit válddi eaŋkilmátkiid oktavuođas.</p>
<p>5.2 Ovddasteapmi sisriikkas</p>
<p>Ovddastemiid oktavuođas sisriikkas meroštallojuvvo gollorádji olbmo nammii nugo leat máksomearit ja daid gávnnat Regulativet for reiser i innlandet vuolde. Dan lassin sáhttá máksit kultuvrralaš ovdanbuktimiid goluid nugo omd. teáhterčájáhusaide, operai, ballehttii dahje valáštallandoaluide sáhttá dasa lassin maksit. Nu maiddái goluid liđiide, gárvoheaŋgundivadii j.d.</p>
<p>5.3 Ovddasteamit olgoriikkas</p>
<p>Ovddastemiid oktavuođas olgoriikkas meroštallojuvvo gollorádji olbmo nammii nugo leat máksomearit guoskevaš riikkain ja daid gávnnat Regulativet for reiser i utlandet vuolde.</p>
<p>Áirasat geat johtet Sámedikki rehkegii, sáhttet oažžut 30 % lasáhusa guoskevaš riikka borramušmáksomearrái, jos ovddastus dagaha liigegoluid dan ektui maid regulatiivva vuođul sáhttá máksit. Dán ferte vuođustit sierra.</p>
<p>Vuolláičála:    _________________ /_________________ Eaktuduvvo ahte juohke áirras geassá borramušbuhtadusas dalle go okta dahje eanet borramat leat mielde mátkeprográmmas.</p>
<p>5.4 Loahpparehket ja bearráigeahččandagaldumit</p>
<p>Ovddastangoluid ferte duođaštit guittiiguin. Daid oasseváldiid namma ja riikagullevašvuohta, geaid ovddas gáibiduvvo máksu, galgá čuovvut siearra mielddusin rehkegii, dahje juo dieđut biddjojuvvojit mátkerehkega oassái merknader.</p>
<p>6. Eará bealit</p>
<p>6.1 Peršovnnalaš bonusčuoggát ja bonusmátkkit</p>
<p>Dat sámediggeáirasat geat mátkkoštit dávjá, berrejit skáhppot ovdamunnekoartta geavahussii mátkkiid oktavuođas.</p>
<p>Sámediggeáirasat eai sáhte priváhta geavahit eurobonusčuoggáid dahje eará sullasaš ovdamuniid maid lea ožžon bargomátkkiid bokte.</p>
<p>Bonusčuoggáid čoaggima bokte ii galgga lasihahttit Sámedikki goluid.</p>
<p>6.2 Mátkkit maid ovddas Sámediggi ii mávsse</p>
<p>Sámediggi ii mávsse Sámediggeáirasiid mátkkiid riikačoahkkimiidda, válgačoahkkimiidda ja eará sieiva politihkalaš čoahkkimiidda iežas bellodagas/joavkkus. Jos lea eahpádus galgá go Sámediggi máksit olles dahje osiid mátkkis, de dan mearrida juogo presideanta dahej dievasčoahkkinjođiheaddji.</p>
<p>Dát njuolggadusat bohtet fápmui dáinna mearrádusain.</p>
<p>Vuolláičála:    _________________ /_________________</p>
<p>Mielddus 1: Mátkesearvešiehtadusa birra</p>
<p>Vai bálvaluslágideapmi šaddá ekonomalaččat nu bevttolaš go vejolaš ja vai rivttes mátkkoštanvuohki ja haddi válljejuvvo jna., de lea Sámediggi dahkan šiehtadusa mátkeservviin Via Travel Norge AS/Via Travel Alta. Šiehtadusa ulbmil lea Sámedikki mátkediŋgomiid dahkat nu bevttolažžan go vejolaš, sihke goluid ja áiggi dáfus. Mátkesearvi galgá fuolahit ahte buohkat geat mátkkoštit Sámedikki ovddas, diŋgojit rabáhttabileahtaid.</p>
<p>Šiehtadussii gullet buot diŋgomat virgemátkkiid oktavuođas, dakkár lágidemiid oktavuođas go kurssaid, konferánssaid ja dakkár stuorát čoahkkinlágidemiid oktavuođas go divasčoahkkima, lávdegodde- ja joavkočoahkkimiid jna. Šiehtadusa vuođul sii fállet goluid dáfus buot beakileamos mátkkiid.</p>
<p>Buot mátkebálvalusat (girdibileahtat, hoteallaorrumat, biilaláigoheamit jna.) galget diŋgojuvvot dán mátkesearvvi bokte:</p>
<p>Via Travel Alta (šiehtadus gusto 01.09.05 rájes 31.08.07 rádjai).</p>
<p>VIA Booking (online) lea vuogas veahkki geavaheaddjái ja fuolaha du mátkediŋgoma interneahta bokte almmá mátkesearvvi veahki haga. Dán vuogádaga bokte sáhttá diŋgot girdi, hotealla ja láigobiilla. Mii rávvet geavahit ieš-bookema dábálaš mátkkiin. Maŋŋágo šiehtadus geavahit VIA Booking (online) lea dahkkojuvvon, de ožžot áirasat persuvnnalaš geavaheaddjinama ja beassansáni nu ahte besset VIA Travels iešdiŋgonvuogádahkii. Diŋgonduođaštus interneahta bokte sáddejuvvo e-posttas šiehtaduvvon vuostáiváldiide, ja vejolaš mátkedokumeanttat sáddejuvvojit šiehtadusa mielde. Danne mii ávžžuhit buohkaid sáddet epoastačujuhusaset deike<em type="italic">: alta@viatravel.no.</em> </p>
<p>Sámediggi ja VIA Travel Alta áigot geavahit sierra Web-reaiddu gieđahallat stuorát čoahkkimiid/konferánssaid nu go ovdamearkka dihtii dievas-, lávdegodde- ja joavkočoahkkimiid. Dieđut mátkkoštanvejolašvuođaid, hoteallaid, dieđihanskoviid jed. birra, biddjojit dán Webčujuhussii. Juohke čoahkkin/konferánsa oažžu sierra Web-čujuhusa, masa beassá dieđihit oassálastima iežas beassansániin ja mas beassá registreret oassálastiid.</p>
<p>Go áigu oassálastit čoahkkimiidda, kurssaide ja semináraide maid earát lágidit, muhto maid Sámediggi máksá, de diŋgojuvvo ja máksojuvvo mátki dábálaš láhka<em type="italic">i alta@viatravel.no </em>bokte. Eaktun lea ahte dievasčoahkkinjođiheaddji dahje presideanta lea dohkkehan čohkkin-, kursa- ja semináraoassálastima. </p>
<p>Diŋgot sáhttá maiddái njuolgga Via Travel Alta bokte telefovnnas 78 44 95 55, telefávssas 78 43 65 08, dahje e-poasttas<em type="italic"> alta@viatravel.no </em> </p>
<p>Vuolláičála:    _________________ /_________________</p>
<p>Mielddus 2: Kredihttakoartašiehtadusaid birra</p>
<p>Sámedikkis lea dál šiehtadus Diners Club Norge A/S:in, mii fállá kredihttakoarttaid Diners Club ja Eurocard Gold. Šiehtadus gusto 18.04.05 rájes 30.04.07 rádjai. Koarttat leat persuvnnalaččat, ja juohkehččas lea njuolgga ovddasvástádus kredihttakortasearvái.</p>
<p>Sámediggi máksá jahkedivada mii čállojuvvo mátkerehkegii. Sii geat ožžot buhtaduvvot kredihttakortadivada, fertejit nu guhkás go vejolaš, geavahit dán kredihttakoartta virgemátkkiin. Dábálaš koartta jahkedivada ja bajit dási koartta jahkedivada erohus, ovdamearkka dihtii gollekoartta ja platiidnakoartta jahkedivadiid erohus, ii buhtaduvvo.</p>
<p>Koartta geavaheapmi</p>
<p>Mátkkiid oktavuođas sáhttá korttain máksit ovdamearkka dihtii bileahtaid, hoteallaidjademiid, togabileahtaid, taksirehkegiid ja sullasaččaid. Mátkkit mat máksojuvvojit koarttain, leat hui bures dáhkiduvvon (dain lea mátke-, veahkke-, lihkohisvuođa- ja diŋgonmáhcahandáhkádus). Ferte leat korttain máksán eanet go 50 % mátkkis. Go mátki lea loahpahuvvon, de fievrriduvvojit golut mátkerehkegii. Koartaeaiggát máksá ieš goluid koartasearvái, muhto oažžu ruovttoluottamáksojuvvot  mátkegoluid mátkerehkega bokte. Jus koarta geavahvvo mánu loahpas, de lea kredihttaáigi sullii 20 beaivvi. Jus koarta geavahuvvo mánu álggus, de lea kredihttaáigi sullii 45 beaivvi. Stáhtabargiide (maiddái Sámediggeáirasiidda) fállá Diners koarta 75 ruvdnosaš jahkedivada (dábálaš haddi lea 695 ru jahkái). Sis geain lea Diners koarta dábálaš hattiin, besset sirdit dán stáhtabargiid fáladahkii go váldet oktavuođa Diners Clubain.</p>
<p>Kredihttakoartadiŋgoma ohcanskovi fidnet dás<em type="italic">: www.dinersclub.no  </em>jus háliidat Diners Club koartta ja dás<em type="italic">: www.eurocard.no </em>jus háliidat Eurocard Gold.  Dábálaš koartageavaheami oktavuođas ii dárbbaš máksit divadiid iige eará goluid (earret dalle go váldá reaidaruđa). Kredihttakoarttat leat persuvnnalaš koarttat. Dat mearkkaša ahte koartta sáhttá maiddái geavahit priváhta atnui ja buot koartta ovdduid oažžu maiddái priváhta geavaheami oktavuođas. Juohke ovttaskas koartaeaiggádis lea ovddasvástádus koartta geavaheamis ja buot máksingáibádusain. </p>
<p>Ášši meannudeapmi loahpahuvvui 03.03.06. dii. 10.55.</p>
<p>Vuolláičála:    _________________ /_________________</p>
<p>Vuođđogiella: Dárogiella</p>
<p>Ášši 13/06 Njuolggadusat Sámedikki politihkalaš dássái - revideren</p>
<p>Arkiiváššenr.. 04/164006 / 25 - 58</p>
<p xml:lang="est">Meannudemit</p>
<p>Politikalaš dássi Beavi Áššenr.</p>
<p>Čoahkkinjođihangoddi 24.01.06 01/06 Plána ja finánsalávdegoddi 14.-17.02.06   Sámediggi dievasčoahkkin 28.02. - 03.03.06</p>
<p xml:lang="vep">13/06</p>
<p>Ášši meannudeapmi álggahuvvui duorastaga njukčamánu 02.b.2006 dii. 17.55</p>
<p>I Mildosat</p>
<p>Nr.   Beaivi Geas/Geasa Tihttal</p>
<p>Čoahkkinjođihangoddi Ášši 01/06 Njuolggadusat Sámedikki politihkalaš dássái - reiveren</p>
<p>II Evttohusat ja mearkašumit</p>
<p>Sámedikki čoahkkinjođihangotti mearrádusárvalus lávdegoddái</p>
<p>Sámediggi čujuha Sámedikki politihkalaš dási njuolggadusaide ja mearrida čuovvovaš rievdadusaid:</p>
<p><em type="bold">2. Sámedikki áirasiid ja politihkalaš ráđđeaddiid buhtadusaid ja goluid máksin, </em>rievdaduvvo </p>
<p>dánin ođđa maŋimuš laddasiin:</p>
<p><em type="bold">2. Buhtadusgáibádusat ja máksingáibádusat goluid ovddas </em></p>
<p>Buhtadusaid sáhttá gáibidit doaimmahuvvon barggu ovddas dáid njuolggadusaid vuođul; fásta buhtadusa ja buhtadusa barggu, ovddasteami dahje oassálastima ovddas Sámedikki čoahkkimiin</p>
<p>Goluid sáhttá gáibidit máksojuvvot dáid njuolggadusaid vuođul massojuvvon bargodietnasa ovddas, mátke- ja orrungoluid ovddas, goluid mánnageahččama dahje eará ovddasmorašbargguid ovddas ja goluid ovddas telefovdnii ja teknihkalaš veahkkeneavuide.</p>
<p>Vuolláičála:    _________________ /_________________ Buhtadusgáibádusat ja gáibádusaid goluid gokčama ovddas galgá ovddidit Sámediggái nu jođánit go vejolaš ja maŋimusat mánu maŋŋá go bargu lea dahkkojuvvon dahje golu lea ožžon.</p>
<p><em type="bold">2.1 Fásta buhtadusat </em></p>
<p>2.1.1 Sámediggeráđi lahtuide, maŋimuš lađas rievdaduvvo dánin:</p>
<p>Sámediggeráđi lahtuin geat barget oasseáigevirggis, lea jahkebuhtadus mii vástida virgeoasi proseantalaš oasi várrepresideantta bálkkás.</p>
<p>2.1.2 Čoahkkinjoŋihangoddái, vuosttas lađas rievdaduvvo dánin:</p>
<p>Dievasčoahkkinjođiheaddji oažžu seamma jahkebuhtadusa go Sámedikki várrepresideanta.</p>
<p>2.1.4 Politihkalaš joavkkuide, vuosttas lađas rievdaduvvo dánin:</p>
<p>Joavkojođiheddjiid buhtadus lea nugo čuovvovaš:</p>
<p>jahkebuhtadus mii vástida fásta áirasiid buhtadusa mii lea kr. 54 000, vrd 2.1.6, masa lasihuvvo joavkojođiheaddjilasáhus mii lea kr. 12 000    jahkásaš buhtadus mii lea kr. 4 500 juohke lahtu ovddas joavkojođiheaddjái lassin   buhtadus aktiivvalaš oassálastima ovddas polihkalaš barggus dievasčoahkkimiid oktavuođas 2.2.1 máksomeriid mielde</p>
<p>2.1.5 Lávdegoddejođiheddjiide, rievdaduvvo dánin:</p>
<p>Sámedikki fágalávdegottiid jođiheddjiin lea seamma jahkebuhtadus go fásta áirasiin, mii lea kr. 54 000, vrd 2.1.6. Lassin ožžot buhtadusa aktiivvalaš oassálastima ovddas lávdegodde- ja dievasčoahkkimiin, mii vástida 1,5 geardde 2.2.1 máksomeriid.</p>
<p>2.1.6 Eará fásta áirasiidda, rievdaduvvo dánin ođđa nuppi lađđasiin:</p>
<p>2.1.6 Fásta áirasiidda:</p>
<p>Sámedikki fásta áirasiin, earret Sámediggeráđi lahtuid ja dievasčoahkkinjođiheaddji, lea jahkebuhtadus mii lea kr. 54 000. Dán buhtadusas lea maid mielde buhtadus vejolaš telefongoluid ovddas.</p>
<p>Jus jávká almmá dohkálaš sivaid geažil, de galgá gessojuvvot fásta buhtadusas.</p>
<p><em type="bold">2.2 Molsašuddi buhtadusat</em> </p>
<p>2.2.1 Aktiivvalaš oassálastin politihkalaš barggus dievasčoahkkimiid oktavuođas, vuosttas lađas rievdaduvvo dánin:</p>
<p>Sámedikki fásta áirasat ja gohččojuvvon várrelahtut, earret Sámediggeráđi lahtut ja dievasčoahkkinjođiheaddji, buhtaduvvojit aktiivvalaš oassálastima ovddas lávdegoddečoahkkimiin, ovtta joavkočoahkkima ovddas juohke dievasčoahkkima oktavuođas, dievasčoahkkimiid ovddas ja dievasčoahkkimiid jođiheami ovddas dáid máksomeriid mielde:</p>
<p>2.2.1 Aktiivvalaš oassálastin politihkalaš barggus dievasčoahkkimiid oktavuođas, ođđa maŋimuš lađas:</p>
<p>Vuolláičála:    _________________ /_________________ Áirras gii oažžu ollesbeaivebuhtadusa, juogo joavkočoahkkima, lávdegoddečoahkkima dahje dievasčoahkkima ovddas, ii sáhte gáibidit eanet čoahkkinbuhtadusaid vaikke vel oassálastášedje ge eará čoahkkimiidda.</p>
<p><em type="bold">2.4 Massojuvvon bargodietnasa birra, </em>guokte ođđa lađđasa: </p>
<p>Doaibma Sámedikki áirrasin lea almmolaš doaibma maid lea sihke geatnegasvuohta ja vuoigatvuohta doaimmahit. Danne leage sámediggeáirasiin vuoigavuohta oažžut virgelobi dábálaš barggus nu ollu go lea dárbu geatnegasvuođaideaset dihte Sámedikkis dahje Sámedikki vuollásaš orgánain.</p>
<p>Almmolaš suorggi bargiin lea dasa lassin vuoigatvuohta oažžut virgelobi bálkkáin, dábálaččat gitta 12 beaivvi rádjái kaleandarjagis.</p>
<p>2.4.1 Duođaštuvvon massojuvvon bargodienas, rievdaduvvo dánin:</p>
<p>Duođaštuvvon massojuvvon bargodietnasa sáhttá máksit gitta kr. 2000 rádjái beaivái sutnje gii sáhttá duođaštit bargodietnasa duohta massima.</p>
<p>Bargi almmolaš dahje priváhta suorggis galgá go gáibida massojuvvon bargodietnasa gessojuvvon bálkká vuođul, buktit čuovvovaš duođaštusaid:</p>
<p>bargoaddi duođaštusa fitnodaga namain ja čujuhusain, bargoáiggiin, gessojuvvon áigodagain, diibmo- dahje beaivebálkkáin oktan sosiálalaš goluiguin     bálkálihppu maid oažžu bargoaddis, mii čájeha ahte bálká lea gessojuvvon</p>
<p>Almmolaš suorggi bargit galget gáibádussii bidjat mielddusin čállosa mii čájeha ahte dat beaivvit main bargis lea vuoigatvuohta oažžut virgelobi bálkkáin, leat geavahuvvon. Dáid beivviid galgá lohkat kaleandarjagi álggo rájes.</p>
<p>Iehčanas ealáhusdoalli gáibádus massojuvvon bargodietnasa ovddas galgá duođaštuvvot ná:</p>
<p>ovddit jagi livnnetduođaštusain ja ealáhusdieđáhusain   duođaštusain mii čájeha ahte lea máksán bálkká vejolaš sadjásažžii</p>
<p>Jus ovddit jagi livnnetduođaštus dahje ealáhusdieđáhus eai čájet dahje daga jáhkehahttin dan mii gáibiduvvo, sáhttá Sámediggi ovttas suinna gii ovddida gáibádusa, árvvoštallat man stuoris duohta massin lea.</p>
<p>Sámediggi sáhttá refušuvdnagáibádusa vuođul máksit massojuvvon bargodietnasa njuolga bargoaddái. Gáibádusas galget leat čuovvovaš duođaštusat:</p>
<p>bargoaddi namma ja čujuhus   áigodat man ovddas gáibiduvvo refušuvdna, mas boahtá ovdan guđe Sámedikki čoahkkimiin/doaimmain lea sáhka   diibmo- dahje beaivemáksomearit oktan sosiálalaš goluiguin</p>
<p>Almmolaš suorggi bargit galget gáibádussii bidjat mielddusin čállosa mii čájeha ahte dat beaivvit main bargis lea vuoigatvuohta oažžut virgelobi bálkkáin, leat juo geavahuvvon. Dáid beivviid galgá lohkat kaleandarjagi álggo rájes.  Refušuvdnagáibádusa galgá sáddet Sámediggái nu fargga go vejolaš, ja maŋimuš guokte mánu maŋŋá go bargu lea doaimmahuvvon.</p>
<p><em type="bold">11 Golut telefovdnii ja teknihkalaš veahkkeneavuide </em></p>
<p>11.1 Sámedikki ollesáiggepolitihkárat ja politihkalaš ráđđeaddit, rievdaduvvo dánin:</p>
<p>Vuolláičála:    _________________ /_________________</p>
<p>11.1 Sámedikki olles- ja oasseáigepolitihkárat ja politihkalaš ráddeaddit:</p>
<p>Sámedikki olles- ja oasseáigepolitihkkáriidda ja politihkalaš ráđđeaddiide máksojuvvojit mátketelefongolut ollásit. Eará telefongolut máksojuvvojit gitta kr. 1000 rádjái jahkái stáhta ortnega mielde. Beassá geavahit Sámedikki eará teknihkalaš biergasiid, maiddái mátke-PC mii lea čadnojuvvon internehttii.</p>
<p>11.2 Sámedikki oasseáigepolitihkkárt, lávdegoddejođiheaddjit ja joavkojođiheaddjit, váldojuvvo eret.</p>
<p>11.3 Sámedikki eará fásta áirasat, rievdaduvvo dánin:</p>
<p>Sámedikki eará fásta áirasiid telefongoluid máksima birra, geahča 2.1.6.  Joavkojođiheaddjit besset geavahit Sámedikki mátke-PS mii lea čadnojuvvon internehttii.</p>
<p>Plána- ja finánsalávdegotti árvalus:</p>
<p>Mearkkašumit</p>
<p>Lávdegotti eanetlohku: Norgga Sámiid Riikkasearvi; Roger Pedersen, Gunn -Britt Retter, Ann-Mari Thomassen, Ole Mathis Hetta, Randi A. Skum. Sámiálbmotbellodat; Terje Tretnes</p>
<p>ovddidit čuovvovaš evttohusa:</p>
<p>Mearkkašupmi 1</p>
<p>Lávdegotti eanetlohku atná dárbbašlažžan árvvoštallat mo várrepresideantta, dievasčoahkkinjođiheaddji, ráđđelahtuid, politihkalaš ráđđeaddi, joavkojođiheaddjiid ja eará sámediggeáirasiid buhtadusat galget mearriduvvot boahtteáiggis 2006 reviderejuvvon bušeahtas.</p>
<p>Sámediggepresideantta buhtadus čadnojuvvui Sámedikki ášši 31/05 mearrádusa vuođul Stuorradikki bálkálávdegotti buhtadusmearrádussii ráđđehuslahtuid várás. Buoremus lea ahte olles Sámedikki politihkalaš dássi čadnojuvvo dán ortnegii amas Sámediggi dárbbašit mearridit sierra buhtadusaid.</p>
<p>Evttohus</p>
<p>Olles lávdegoddi: Norgga Sámiid Riikkasearvi; Roger Pedersen, Gunn -Britt Retter, Ann-Mari Thomassen, Ole Mathis Hetta, Randi A. Skum. Bargiidbellodaga sámediggejoavku; Vibeke Larsen, Egil Olli, Magnhild Mathisen, Willy Ørnebakk, Ronny Wilhelmsen. Sámeálbmotbellodat; Terje Tretnes. Finnmárkkulista; Toril Bakken</p>
<p>ovddidit čuovvovaš evttohusa:</p>
<p>Evttohus 1</p>
<p>Dás leat Sámedikki politihkalaš dási njuolggadusat ollislaččat ja rievdadusevttohusat leat vuolláisárgojuvvon, gos lávdegotti lasáhusat čoahkkinjođihangotti evttohusa ektui leat merkejuvvon buoiddes čállagiin.</p>
<p>Vuolláičála:    _________________ /_________________</p>
<p>Njuolggadusat Sámedikki politihkalaš dássái</p>
<p>1 Doaibmaguovlu</p>
<p>Dát njuolggadusat gusket Sámedikki politihkalaš dássái ja reviderejuvvojit jus lea dárbu maŋŋá juohke bušeahttameannudeami Sámedikkis.</p>
<p>Čujuhit Sámedikki čoahkkinortnegii § 17 e) go guoská mátkeregulatiivva ja dáid njuolggadusaid dulkomii.</p>
<p>2 Sámediggeáirasiid ja politihkalaš ráđđeaddiid buhtadusaid ja goluid máksin</p>
<p><em type="bold">2. Buhtadusgáibádusat ja máksingáibádusat goluid ovddas </em></p>
<p>Buhtadusaid sáhttá gáibidit doaimmahuvvon barggu ovddas dáid njuolggadusaid vuođul; fásta buhtadusa ja buhtadusa barggu, ovddasteami dahje oassálastima ovddas Sámedikki čoahkkimiin</p>
<p>Goluid sáhttá gáibidit máksojuvvot dáid njuolggadusaid vuođul massojuvvon bargodietnasa ovddas, mátke- ja orrungoluid ovddas, goluid mánnageahččama dahje eará ovddasmorašbargguid ovddas ja goluid ovddas telefovdnii ja teknihkalaš veahkkeneavuide.</p>
<p>Buhtadusgáibádusat ja gáibádusaid goluid gokčama ovddas galgá ovddidit Sámediggái nu jođánit go vejolaš ja maŋimusat mánu maŋŋá go bargu lea dahkkojuvvon dahje golu lea ožžon.</p>
<p>2.1   Fásta buhtadusat</p>
<p>2.1.1   Sámediggeráđđái</p>
<p>Sámedikki presideantta jahkebuhtadus čuovvu ráđđehuslahtuid buhtadusa, mas gessojuvvo 150.000 ru. Presidentta buhtadusa mudden čuovvu ráđđehuslahtuid buhtadusa muddemas ja gusto seamma beaivvi rájes.</p>
<p>Sámedikke várrepresideantta jahkebuhtadus mearriduvvo jahkásaččat Sámedikki bušeahttameannudeami oktavuođas.</p>
<p>Sámedikki ráđđelahtuide, geain lea ollesáiggebargu Sámedikkis, máksojuvvo 90% jahkebuhtadus várrepresideantta jahkebuhtadusas.</p>
<p>Sámediggeráđi lahtuin geat barget oasseáigevirggis, lea jahkebuhtadus dat proseantaoassi várrepresideantta bálkkás, mii vástida virgeoasái.</p>
<p>Buhtadus máksojuvvo bálkán.</p>
<p>2.1.2   Čoahkkinjođihangoddái</p>
<p>Dievasčoahkkinjođiheaddji oažžu seamma jahkebuhtadusa go várrepresideanta.</p>
<p>Buhtadus máksojuvvo bálkán.</p>
<p>Vuolláičála:    _________________ /_________________</p>
<p>2.1.3   Politihkalaš ráđđeaddiide</p>
<p>Presideanta mearrida buhtadusa politihkalaš ráđđeaddiide. Politihkalaš ráđđeaddiide ii máksojuvvo buhtadus badjeláiggi ovddas. Luopmolága njuolggadusat gustojit politihkalaš ráđđeaddiide daid heivehemiiguin, mat muđui gustojit stáhta ámmát- ja virgeolbmuide.</p>
<p>Buhtadus máksojuvvo bálkán.</p>
<p>2.1.4   Politihkalaš joavkkuide</p>
<p>Joavkojođiheaddjin Sámedikkis áddejuvvo son gii lea nammaduvvon jođiheaddjin áirrasčoahkkádussii mas leat okta dahje eanet. Joavkojođiheaddji stáhtusa dáid njuolggadusaid ektui oažžu go buktá čoahkkinjođihangoddái duođaštusa das, ovdal 01.11 dan jagi go ođđa Sámediggi vuođđuduvvo. Ođđa joavkkuid ásaheapmái ja go válljejuvvo ođđa joavkojođiheaddji, sáhttá addojuvvot stáhtus dáid njuolggadusaid mielde 01.01 rájes juohke jagi, eaktun lea ahte buktojuvvo duođaštus dan birra čoahkkinjođihangoddái ovdal 15.12 ovddit jagi.</p>
<p>2.1.5 Lávdegottiide</p>
<p>Sámedikki fágalávdegottiid jođiheddjiin lea seamma jahkebuhtadus go fásta áirasiin, mii lea 54 000 ru, gč. 2.1.6. Lassin ožžot buhtadusa aktiivvalaš oassálastima ovddas lávdegodde- ja dievasčoahkkimiin, mii vástida 1,5 geardde 2.2.1 máksomeriid.</p>
<p>2.1.6   Eará fásta áirasiidda</p>
<p>Sámedikki fásta áirasiin, earret Sámediggeráđi lahtuid, joavkojođiheaddjit ja dievasčoahkkinjođiheaddji, lea jahkebuhtadus mii lea 54 000 ru. Dán buhtadusas lea maid mielde buhtadus vejolaš telefongoluid ovddas.</p>
<p>Jus jávká almmá dohkálaš sivaid geažil, de galgá gessojuvvot fásta buhtadusas.</p>
<p>2.2   Molsašuddi buhtadusat</p>
<p>2.2.1   Aktiivvalaš oassálastin politihkalaš barggus joavko -, lávdegodde- ja dievasčoahkkimiid oktavuođas</p>
<p>Sámedikki joavkojođiheddjiide, fásta áirasiidda ja gohččojuvvon várrelahtuide, earret Sámediggeráđi lahtuide ja dievasčoahkkinjođiheaddáji buhtaduvvo aktiivvalaš oassálastima ovddas ovtta joavkočoahkkimis juohke lávdegoddečoahkkima oktavuođas, lávdegoddečoahkkimiin, ovtta joavkočoahkkima ovddas juohke dievasčoahkkima oktavuođas, dievasčoahkkimiid ovddas ja dievasčoahkkimiid jođiheami ovddas dáid máksomeriid mielde:</p>
<p>Máksomearri: Telefončoahkkin lávdegottiin  750 ru Dievasčoahkkin dahje lávdegoddečoahkkin, 4 diimmu rádjai beaivái  800 ru Dievasčoahkkin dahje lávdegoddečoahkkin, badjel 4 diimmu beaivái 1.200 ru  Joavkočoahkkin 1.550 ru Aktiivvalaš oassálastin čoahkkinjodihangottis, juohke dievasčoahkkimis 1.500 ru</p>
<p>Vuolláičála:    _________________ /_________________ Áirras gii oažžu ollesbeaivebuhtadusa, juogo joavkočoahkkima, lávdegoddečoahkkima dahje dievasčoahkkima ovddas mii bistá guhkit go 4 diimmu, ii sáhte gáibidit eanet čoahkkinbuhtadusaid vaikke vel oassálasttášii ge eará čoahkkimiidda.</p>
<p>2.2.2   Stivrraid ja lávdegottiid lahtuide</p>
<p>Sámedikki stivrraid ja lávdegottiid jođiheddjiide ja lahtuide máksojuvvo buhtadus daid máksomeriid ja eavttuid mielde, mat bohtet ovdan áiggis áigái gustovaš Buhtadusregulatiivvas jna. lávdegottiid jođiheaddjiid, lahtuid ja čálliid várás, gč. Stáhta bargiidgiehtagirjji čuoggá 3.10.11.</p>
<p>2.2.3   Eará virgedoaimmat Sámedikki ovddas</p>
<p>Go ovddasta Sámedikki dahje oassálastá čoahkkimis Sámedikki ovddas – presideantta dahje čoahkkinjođihangotti jođiheaddji gohččuma mielde – sáhttá máksojuvvot čuovvovaš buhtadus:</p>
<p>Máksomearri: Virgedoaibma gitta 4 diimmu rádjái 750 ru Virgedoaibma badjel 4 diimmu 1.200 ru</p>
<p>Buhtadus lea čoahkkima/ovddasteami ráhkkaneapmái ja čoahkkinoassálastimii. Buhtadus gusto sihke sis- ja olgoriikka čoahkkinoassálastimii/ovddasteapmái.</p>
<p>2.3   Buhtadusaid máksima birra</p>
<p>Buhtadus máksojuvvo dalle go stáhtabargiide máksojuvvo bálká. Juohke mánus máksojuvvo seamma sturrosaš submi.  Buhtadusat mat eai máksojuvvo bálkán máksojuvvojit luopmobálkálasáhusa dahje luopmoruđaid haga.</p>
<p>2.4   Massojuvvon bargodietnasa birra</p>
<p>Vervet som sametingsrepresentant er et offentlig verv der det både er møteplikt og møterett. Dermed følger også at Doaibma Sámedikki áirrasin lea almmolaš doaibma maid lea sihke geatnegasvuohta ja vuoigatvuohta doaimmahit. Danne leage sámediggeáirasiin vuoigavuohta oažžut virgelobi dábálaš barggus nu ollu go lea dárbu geatnegasvuođaideaset dihte Sámedikkis dahje Sámedikki vuollásaš orgánain.</p>
<p>Almmolaš suorggi bargiin lea dasa lassin vuoigatvuohta oažžut virgelobi bálkkáin, dábálaččat gitta 12 beaivvi rádjái kaleandarjagis.</p>
<p>2.4.1 Duođaštuvvon massojuvvon bargodienas</p>
<p>Duođaštuvvon massojuvvon bargodietnasa sáhttá máksit gitta 2000 ru rádjái beaivái sutnje gii sáhttá duođaštit bargodietnasa duohta massima.</p>
<p>Bargi almmolaš dahje priváhta suorggis galgá go gáibida massojuvvon bargodietnasa gessojuvvon bálkká vuođul, buktit čuovvovaš duođaštusaid:</p>
<p>bargoaddi duođaštusa fitnodaga namain ja čujuhusain, bargoáiggiin, gessojuvvon áigodagain, diibmo- dahje beaivebálkkáin oktan sosiálalaš goluiguin     bálkálihppu maid oažžu bargoaddis(iin), mii čájeha ahte bálká lea gessojuvvon</p>
<p>Vuolláičála:    _________________ /_________________ Almmolaš suorggi bargit galget gáibádussii bidjat mielddusin čállosa mii čájeha ahte dat beaivvit main bargis lea vuoigatvuohta oažžut virgelobi bálkkáin, leat geavahuvvon. Dáid beivviid galgá lohkat kaleandarjagi álggo rájes.</p>
<p>Iehčanas ealáhusdoalli gáibádus massojuvvon bargodietnasa ovddas galgá molssaeavttolaččat duođaštuvvot ná:</p>
<p>ovddit jagi livnnetduođaštusain ja ealáhusdieđáhusain dahje   duođaštusain mii čájeha ahte lea máksán bálkká vejolaš sadjásažžii</p>
<p>Jus ovddit jagi livnnetduođaštus dahje ealáhusdieđáhus eai čájet dahje daga jáhkehahttin dan mii gáibiduvvo, sáhttá Sámediggi ovttas suinna gii ovddida gáibádusa, árvvoštallat man stuoris duohta massin lea.</p>
<p>Sámediggi sáhttá refušuvdnagáibádusa vuođul máksit massojuvvon bargodietnasa njuolga bargoaddái. Gáibádusas galget leat čuovvovaš duođaštusat:</p>
<p>bargoaddi namma ja čujuhus   áigodat man ovddas gáibiduvvo refušuvdna, mas boahtá ovdan guđe Sámedikki čoahkkimiin/doaimmain lea sáhka   diibmo- dahje beaivemáksomearit oktan sosiálalaš goluiguin</p>
<p>Almmolaš suorggi bargit galget gáibádussii bidjat mielddusin čállosa mii čájeha ahte dat beaivvit main bargis lea vuoigatvuohta oažžut virgelobi bálkkáin, leat juo geavahuvvon. Dáid beivviid galgá lohkat kaleandarjagi álggo rájes.  Refušuvdnagáibádusa galgá sáddet Sámediggái nu fargga go vejolaš, ja maŋimuš guokte mánu maŋŋá go bargu lea doaimmahuvvon.</p>
<p>2.4.2   Massojuvvon bargodienas duođaštusa haga</p>
<p>Sii geat barget ruovttus, studeanttat, penšunisttat ja earát, geat eai sáhte duođaštit bargodietnasa massima, sáhttet oažžut buhtadusa massojuvvon bargodietnasa ovddas duođaštusa haga máksomeriid mielde. Dát lea dál 800 ru beaivái.  Massojuvvon bargodietnasa ovddas duođaštusa haga ii máksojuvvo bálkábargiide. Oassepenšunisttain lea vuoigatvuohta oažžut buhtaduvvot duodaškeahtes bargodienasmassima penšonproseantta mielde.</p>
<p>3 Stáhta tariffašiehtadusa birra</p>
<p>Sámedikki politihkalaš dássái ii guoskka Váldotariffašiehtadus eaige stáhta sierrašiehtadusat, muhto dat geavahuvvojit vástesaččat dađi mielde go dat sierra lea namuhuvvon vuolábealde. Dakko gokko stáhta tariffašiehtadusa njuolggadusat geavahuvvojit, de gustojit áiggis áigái gustovaš njuolggadusat. Go čujuhuvvo Oktasašnjuolggadusaide, de leat dat stáhta Váldotariffašiehtadusa Oktasašnjuolggadusat. Jos tariffašiehtadus heaitá gustomis, de eai guoskka Sámedikki politihkalaš dássái ge šat vástesaš vuoigatvuođat.</p>
<p>4 Fuolahusbargogolut</p>
<p>Sámediggepolitihkkarat sáhttet dárbbašlaš bargomátkkiid oktavuođas oažžut buhtaduvvot duođaštuvvon fuolahusbargogoluid ja vejolaš mátkegoluid fuolahusbargái čuovvovaš máksomeriid mielde:</p>
<p>Sádjásažžii ruovttus 1500 ru rádjái jándorii.</p>
<p>Vuolláičála:    _________________ /_________________ Mánnageahččái lea eanemusat 600 ru vuosttaš mánás ja 300 ru juohke eará mánás, muhto oktiibuot ii máksojuvvo badjel 1.200 ru. Buohcci, boarrása ja doaibmahehttejuvvon olbmo dárbbašlaš divššu ja/dahje geahčču ovddas buhtaduvvo 1.200 ru beaivái. Náittosguoibmi/ovttasássi dahje muhtun eará geainna juogada máná beaivválaš fuola, sáhttá muhtun spiehkastagain leat mielde mátkkiin, go galgá máná geahččat, ja oažžut máksojuvvot mátke- ja orrungoluid. Dát ráddjejuvvo gustot dušše dalle go lea deaŧalaš ahte mánná lea mielde, ovdamearkka dihte máná njamaheami oktavuođas. Ortnet guoská gitta dassážiigo mánná deavdá jagi. Sámediggi sáhttá árvvoštallat erenoamáš diliin buhtadit goluid badjel jahkásaš máná ovddas.</p>
<p>Mieđušteaddjái ii máksojuvvo massojuvvon bargodietnasa ovddas.</p>
<p>Rehkega čállá son, gii bearráigeaččá máná/olbmo, ja áirras duođašta bargooktavuođa Bálká- ja buhtadusskovvái. Dasa galgá maid čállit gean lea dikšun dahje/ ja máná nama ja jagi. Áhčči, eadni dahje eará iežas bearašlahttu ii sáhte oažžut buhtadusa mánnageahču/fuolahusbarggu ovddas.</p>
<p>5 Ássan- ja ruovttumátkegolut</p>
<p>Sámedikki ollesáiggipolitihkkarat ja ráđi politihkalaš ráđđeaddit, geat orrot guhkkelis go 40 km eret bargosajis ja doalahit ásodaga ruovttubáikkis eai ge láigot dan eret, ožžot nuvttá geavahussii dakkár ásodaga mas leat eaŋkilis viessogálvvut. Maiddái elrávdnji, liekkas ja birranbassan oktii jagis ja fárrengolut leat nuvttá.</p>
<p>Fárrengolut máksojuvvojit almmolaš bargiid fárrenbuhtadusregulatiivva mielde, gč. Stáhta bargiidgiehtagirjji čuoggá 7.05.</p>
<p>Sámediggeráđi ollesáiggipolitihkkarat ja politihkalaš ráđđeaddit geat orrot guhkkelis go 40 km eret bargosajis, ožžot máksojuvvot ruovttumátkki ovddas oktii vahkkui. Mátki ruoktot, galgá nu guhkás go vejolaš heivehuvvot bargomátkkiin. Stáhta mátkeregulatiiva sisriikkas biddjojuvvo vuođđun goluid máksimii. Dákkár mátkkiin máksojuvvo dušše sieiva mátkegoluid ovddas, borran-/idjadanlasáhus ii máksojuvvo.</p>
<p>6 Luopmovuoigatvuođat</p>
<p>Luopmoláhka gusto Sámedikki ollesáiggipolitihkkariidda, maiddái politihkalaš ráđđeaddiide.</p>
<p>7 Virgelobit</p>
<p>Ollesáiggepolitihkkariidda geat ožžot ollislaš buhtadusa njuolga Sámedikkis, gusket čuovvuvaš virgelohpenjuolggadusat:</p>
<p>7.1   Riegádahttinvirgelohpi</p>
<p>Riegádahttima oktavuođas sáhttá addit virgelobi gitta 42 vahku rádjai olles bálkkáin dahje 52 vahku rádjai 80% bálkkáin. Riegádahttinvirgelohpi bálkkáin sáhttá guhkiduvvot viđain vahkuin (7 vahkuin go lea 80% bálká) juohke máná nammii, jos oktanaga riegádahttá eanet go ovtta máná. Jos deavdá álbmotoadjolága riegádahttinruhtaeavttuid, de addojuvvo olles bálká Oktasašnjuolggadusaid § 19 ektui (gč. Stáhta bargiidgiehtagirjji čuoggá 4.03). Dát guoská vaikko guoskevaš</p>
<p>Vuolláičála:    _________________ /_________________ politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis. Áhčiin, geat leat ožžon bálkávirgelobi Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon virgelohpeáigodaga lohppii. Váldonjuolggadussan lea ahte áhčit galggašedje riegádahttima oktavuođas oažžut áimmahuššanvirgelobi fuolahit eatnis ja mánás.</p>
<p xml:lang="nob">7.2   Adopterenvirgelohpi</p>
<p>Dan oktavuođas go adoptere máná gii lea vuollel 15 jagi, sáhttá oažžut virgelobi gitta 39 vahku rádjai olles bálkkáin dahje gitta 49 vahku rádjai 80% bálkkáin. Adopterenvirgelohpi bálkkáin sáhttá guhkiduvvot viđain vahkuin (7 vahkuin go lea 80% bálká) juohke máná nammii, jos oktanaga adoptere eanet go ovtta máná. Jos deavdá álbmotoadjolága adopterenruhtaeavttuid, de addojuvvo olles bálká Oktasašnjuolggadusaid § 19 ektui (gč. Stáhta bargiidgiehtagirjji čuoggá 4.03). Dát guoská vaikko guoskevaš politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis. Áhčiin, geat leat ožžon bálkávirgelobi Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon virgelohpeáigodaga lohppii.</p>
<p>7.3   Čálgovirgelohpi</p>
<p>Jos leat deaŧalaš čálgoákkat, de sáhttá oažžut čálgovirgelobi bálkkáin gitta guokte vahku kaleanddarjagis, gč. Oktasašnjuolggadusaid § 22 (gč. Stáhta bargiidgiehtagirjji čuoggá 4.03).</p>
<p>7.4   Jávkan máná buohcuvuođa geažil</p>
<p>Virgelohpi bálkkáin, Oktasašmearrádusaid § 20 njuolggadusaid mielde, sáhttá addojuvvot dalle go ferte áimmahuššat buohcci máná (gč. Stáhta bargiidgiehtagirjji čuoggá 4.03).</p>
<p>8 Jávkan iežas buohcuvuođa geažil</p>
<p>Sámedikki ollesáiggipolitihkkariidda, geat ožžot njuolga buhtadusa Sámedikkis, addojuvvo ollesbálká buohcuvuođa oktavuođas gitta 49 vahku ja 5 kaleanddarbeaivvi rádjái, gč. Oktasašmearrádusaid § 18 mii gusto vástesaččat. Go heaitá virggis, de ii leat šat vuoigatvuohta oažžut bálkká.</p>
<p>9 Virgemátkkit</p>
<p>Sámedikki politihkalaš doaimma bargomátkkiid/mátkkiid oktavuođas biddjojuvvojit vuođđun dat njuolggadusat mat leat Regulatiivvas sis- ja olgoriikka mátkkiid várás, go johtá stáhta rehkegii. Bargomátkin lohkko mátki mii lea badjel 15 km Sámedikki oasseáiggipolitihkkariid orrunsajis, ja Sámedikki ollesáiggipolitihkkariid orrunsajis ja/dahje bargosajis. Sámedikki ollesáiggipolitihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km bargosajis/orrunsajis, gitta 1000 ruvnno rádjái jahkái. Sámedikki eará politihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km, dalle go Sámediggepresideanta lea geatnegahttán sin mátkái.</p>
<p>Vuolláičála:    _________________ /_________________ Joavkočoahkkimiid main Sámediggi gokča mátke- ja orrungoluid, galget dollojuvvot hálbbimus vuogi mielde.</p>
<p>9.1   Sámediggeáirasiidda</p>
<p>Bargomátkin lohkkojuvvo mátki oassalastit čoahkkimiin, seminárain, konferánssain dahje kurssain maidda presideanta dahje dievasčoahkkinjođiheaddji lea gohččon ja dohkkehan, dahje mátki masa presideanta dahje dievasčoahkkinjođiheaddji lea gohččon.</p>
<p>Áirasat ožžot Sámedikkis máksojuvvot kredihtatkoartta jahkedivaga.</p>
<p>Váldonjuolggadussan lea ahte mátkkiid ovddas ii oaččo ovddalgihtii máksojuvvot.  Mátkegolut máksojuvvojit go mátkerehket stáhta skovis lea sáddejuvvon ja golut leat duođaštuvvon.</p>
<p>9.2   Politihkalaš ráđđeaddiide</p>
<p>Politihkalaš ráđđeaddiid mátkkit lohkkojuvvojit bargomátkin. Spiehkastahkan leat sieiva priváhta mátkkit, main ii leat makkárge oktavuohta virgái ja doibmii.</p>
<p>Sámediggi ii mávsse mátkkiid riikačoahkkimiidda, válgačoahkkimiidda ii ge eará sieiva bellodatpolitihkalaš čoahkkimiidda, dat eai lohkkojuvvo bargomátkin. Dain oktavuođain goas meannuduvvojit áššit máiguin Sámediggi aktiivvalaččat bargá, dahje go lea doaimmaheamen eará bálvalusbargguid mátkki oktavuođas, sáhttá mátki dattetge lohkkojuvvot bargomátkin.</p>
<p>Dalle jos lea eahpádus ahte sáhttá go oassi mátkkis dahje olles mátki lohkkojuvvot bargomátkin, mearrida Sámediggepresideanta ášši.</p>
<p>9.3   Mieđušteaddji golut</p>
<p>Sámediggeráđi lahtuid beallalaččat/guoimmit sáhttet leat mielde ovddasteamen dakkár doaluin main lea erenoamáš našuvnnalaš dahje riikkaidgaskasaš mearkkašupmi. Sámedikki presideanta dahje čoahkkinjođihangotti jođiheaddji galgá dakkár oktavuođain vuos árvvoštallat sáhttá go goluid beallalaččaid/guoimmi ovddas máksit.</p>
<p>10 Skeaŋkkat ja honorárat</p>
<p>10.1   Skeaŋkkaid oažžun</p>
<p>Buot skeaŋkkaid maid oažžu dan olis go lea ovddasteamen Sámedikki, lohkkojuvvojit skeaŋkan bargodilis ja dat galget fievrriduvvot Sámedikki skeaŋkaprotokollii ja daid galgá Sámediggi hálddašit.</p>
<p>Skeaŋkkaid, mat leat persovnnalaččat ja daid árvu lea árvvoštallojuvvon leat vuollel 500 ruvnno sáhttá vuostáiváldi ieš doallat.</p>
<p>10.2   Skeaŋkkat Sámedikkis</p>
<p>Sámediggi sáhttá addit alla gussiide, logaldalliide ja earáide dakkár skeaŋkkaid, maid árvu sáhttá leat gitta 2.500 ruvnno rádjai. Skeaŋkkat mat addojuvvojit galget vuosttažettiin leat sámi girjjálašvuohta, dáidda ja giehtaduojit.</p>
<p>Vuolláičála:    _________________ /_________________</p>
<p>10.3   Honorárat</p>
<p>Sámedikki olles- ja oasseaiggepolitihkkariin ja politihkalaš ráđđeaddiin lea vejolašvuohta váldit honorára dakkár artihkkaliid dahje aviisačállosiid ovddas, maid ovddas dábálaččat máksojuvvo. Go logaldallá iežas bargosuorggi birra, de dan ovddas ii galgga váldit mávssu.</p>
<p>11 Telefongolut ja golut teknihkalaš veahkkeneavvuide</p>
<p>11.1 Sámedikki olles- ja oasseáigepolitihkárat ja politihkalaš ráddeaddit</p>
<p>Sámedikki olles- ja oasseáigepolitihkkáriidda ja politihkalaš ráđđeaddiide máksojuvvojit mátketelefongolut ollásit. Eará telefongolut máksojuvvojit gitta 1000 ru rádjái jahkái stáhta ortnega mielde. Beassá geavahit Sámedikki eará teknihkalaš biergasiid, maiddái mátke-PC mii lea čadnojuvvon internehttii.</p>
<p>11.2 Sámedikki eará fásta áirasat</p>
<p>Sámedikki eará fásta áirasiid telefongoluid máksima birra, geahča 2.1.6.  Joavkojođiheaddjit besset geavahit Sámedikki mátke-PS mii lea čadnojuvvon internehttii.</p>
<p xml:lang="vep">12 Penšuvdna</p>
<p>Sámedikki olles- ja oasseaiggepolitihkkarat geat ožžot bálkka Sámedikkis, dieđihuvvojit Stáhta penšuvdnakássii.</p>
<p>13 Doaimmas heaitin</p>
<p>Sámedikki ollesáiggipolitihkkariidda addojuvvo maŋŋábálká ovtta mánu dan rájes go heitet, muhto gitta golmma mánu rádjai jos sis ii leat bálká-/ealáhusdienas, penšuvdna dahje sullasaš.</p>
<p>Politihkalaš ráđđeaddiide sáhttá, go heitet, addit oasse- dahje ollesbálkká gitta ovtta mánu rádjai, dán mearrida Sámedikki presideanta juohke áššis, muhto gitta golmma mánu rádjai jos sis ii leat bálká-/ealáhusdienas, penšuvdna dahje sullasaš. Maŋŋábálkká eanet go mánu ferte ohcat Sámedikki presideanttas ja buktit duođaštusa das ahte sus ii leat dienas.</p>
<p>Njuolggadusat bohtet fápmui ođđajagimánu 1. b. 2006 rájes.</p>
<p>Lávdegotti unnitlogu lahtut: Bargiidbellodaga sámediggejoavkkus; Vibeke Larsen, Egil Olli, Magnhild Mathisen, Willy Ørnebakk, Ronny Wilhelmsen. Finnmárkkulista; Kjetil Romsdal</p>
<p>ovddidit čuovvovaš evttohusa:</p>
<p>Evttohus 2</p>
<p>1     Doaibmasuorgi, ođđa 2. cealkka:</p>
<p>Buot fásta máksomearit dáin njuolggadusain muddejuvvojit jahkásaččat SSB indexae ektui mii guoská bálkástatistihkkii 1/1 nammii, vuosttaš gearddi 01.01.07.</p>
<p>Vuolláičála:    _________________ /_________________</p>
<p>2.2.1  Sámediggeráđđi, ođđa 1. teakstaoassi:</p>
<p>Sámedikki presideantta jahkebuhtadus 2006:s mearriduvvo leat 723.000 ruvnno.</p>
<p>2.2.1   Sámediggeráđđi, ođđa 2. teakstaoassi:</p>
<p>Sámedikki várrepresideantta jahkebuhtadus 2006:s mearriduvvo 540.000 ruvnno.</p>
<p>2.4.1  Duođaštuvvon massojuvvon bargodienas, vuosttaš lađas, ođđa maŋimuš cealkka:</p>
<p>Áibbas erenoamáš diliin sáhttá vuođustuvvon ohcama ja duođaštusa vuođul juolludit gitta 2000 ru rádjai lasi beaivái duođaštuvvon massojuvvon bargodietnasis.</p>
<p>Evttohus 3</p>
<p>Unnitlohku ovddida čuovvovaš čoahkkinjođihangottis čk. 2.1.4 , vuosttaš lađas:</p>
<p>2.1.4   Politihkalaš joavkkut:</p>
<p>Joavkojođiheaddji buhtadus lea ná:</p>
<p>jahkebuhtadus mii vástida fásta áirasiid buhtadusa 54 000 ruvnno, geahča 2.1.6, jahkásaš joavkojođiheaddji lasáhus 12 000 ruvnno    jahkásaš buhtadus 4 500 ruvnno lahttu nammii earret joavkojođiheaddji    buhtadus aktiivvalaš oassálastima ovddas politihkalaš barggus lávedegodde- ja dievasčoahkkimiin, 2.2.1 máksomeriid mielde</p>
<p>Evttohus 4, áirras Olaf Eliassen, Guovddášbellodat:</p>
<p>2.1.4 Politihkalaš joavkkuide Rievdadus, ođđa vuosttaš teakstaoassi: ”Joavkojođiheaddjiid jahkebuhtadus rehkenastojuvvo joavkku sturrodaga vuođul: Vuođđubuhtadus jahkái lea 150.000 ru. Buhtadus joavkku eará áirasiidda lea 3000 ru jahkái.” Dán buhtadusas leat maid vejolaš teIefongolut mielde.</p>
<p>Teaksataoassi muđui nu mo čoahkkinjođihangotti evttohus.</p>
<p>2.2.1 Aktiivvalaš oassálastin politihkalaš barggus joavko-, lávdegodde- ja dievasčoahkkimiid oktavuođas</p>
<p>Rievdadus: ”joavkojođiheaddjiide,” váldojuvvo eret vuosttaš sátnin vuosttaš teakstaoasis, ja lasihuvvo spiehkastagaide.</p>
<p xml:lang="fin">Ođđa teksta: <span type="quote">”Fásta áirasat ja gohččojuvvon várrelahtut, earret Sámediggeráđi lahtut, dievasčoahkkinjođiheaddji ja joavkojođiheaddjit, buhtaduvvojit …”</span> jna.</p>
<p>Olles 4. teakstaoassi čoahkkinjođihangotti evttohusa čuoggás 2.1.1, mas lea čuovvovaš teaksta <span type="quote">”Sámediggeráđi lahtuin, geat barget oasseáiggevirggis, lea jahkebuhtadus dat proseantaoassi várrepresideantta bálkkás, mii vástida virgeoassái”</span>, sihkkojuvvo.</p>
<p>Vuolláičála:    _________________ /_________________ Dát rievdadusat Sámedikki politihkalaš dási njuolggadusain gustojit 1.1.06 rájes olggos válgaáigodaga.</p>
<p>III Jienasteapmi</p>
<p>43 áirasis ledje 38 čoahkis. Jienasteapmi čađahuvvui čuovvovaš vuoru mielde:</p>
<p>Plána- ja finánsalávdegotti evttohus 1 mearriduvvui ovttajienalaččat.   Plána- ja finánsalávdegotti evttohus 2 hilgojuvvui 22 jienain. 16 jienastedje beali.    Plána- ja finánsalávdegotti evttohus 3 hilgojuvvui 21 jienain. 17 jienastedje beali.   Olav Eliassen evttohus 4 mearriduvvui 22 jienain 16 jiena vuostá.</p>
<p>IV Beavdegirjelasáhusat</p>
<p>Dán áššis ii ovddiduvvon beavdegirjelasáhus.</p>
<p>V Sáhkavuorrolistu ja replihkat</p>
<p>Sáhkavuorru Replihkka Willy Ørnebakk, áššejođiheaddji Olaf Eliassen</p>
<p xml:lang="nob">Ann-Mari Thomassen Willy Ørnebakk</p>
<p>Egil Olli Olaf Eliassen</p>
<p>Willy Ørnebakk   Martin Urheim  Egil Olli  Willy Ørnebakk, áššejođiheaddji  Terje Tretnes, čoahkkinortnegii  Marianne Balto Henriksen, čoahkkinortnegii  Martin Urheim, čoahkkinortnegii  Ann-Mari Thomassen, čoahkkinortnegii  Willy Ørnebakk, čoahkkinortnegii</p>
<p>Vuolláičála:    _________________ /_________________</p>
<p>VI  Sámedikki mearrádus</p>
<p>Njuolggadusat Sámedikki politihkalaš dássái</p>
<p>1 Doaibmaguovlu</p>
<p>Dát njuolggadusat gusket Sámedikki politihkalaš dássái ja reviderejuvvojit jus lea dárbu maŋŋá juohke bušeahttameannudeami Sámedikkis.</p>
<p>Čujuhit Sámedikki čoahkkinortnegii § 17 e) go guoská mátkeregulatiivva ja dáid njuolggadusaid dulkomii.</p>
<p>2. Buhtadusgáibádusat ja máksingáibádusat goluid ovddas</p>
<p>Buhtadusaid sáhttá gáibidit doaimmahuvvon barggu ovddas dáid njuolggadusaid vuođul; fásta buhtadusa ja buhtadusa barggu, ovddasteami dahje oassálastima ovddas Sámedikki čoahkkimiin</p>
<p>Goluid sáhttá gáibidit máksojuvvot dáid njuolggadusaid vuođul massojuvvon bargodietnasa ovddas, mátke- ja orrungoluid ovddas, goluid mánnageahččama dahje eará ovddasmorašbargguid ovddas ja goluid ovddas telefovdnii ja teknihkalaš veahkkeneavuide.</p>
<p>Buhtadusgáibádusat ja gáibádusaid goluid gokčama ovddas galgá ovddidit Sámediggái nu jođánit go vejolaš ja maŋimusat mánu maŋŋá go bargu lea dahkkojuvvon dahje golu lea ožžon.</p>
<p>2.1 Fásta buhtadusat</p>
<p>2.1.1 Sámediggeráđđái</p>
<p>Sámedikki presideantta jahkebuhtadus čuovvu ráđđehuslahtuid buhtadusa, mas gessojuvvo 150.000 ru. Presidentta buhtadusa mudden čuovvu ráđđehuslahtuid buhtadusa muddemas ja gusto seamma beaivvi rájes. Sámedikke várrepresideantta jahkebuhtadus mearriduvvo jahkásaččat Sámedikki bušeahttameannudeami oktavuođas.</p>
<p>Sámedikki ráđđelahtuide, geain lea ollesáiggebargu Sámedikkis, máksojuvvo 90% jahkebuhtadus várrepresideantta jahkebuhtadusas.</p>
<p>Buhtadus máksojuvvo bálkán.</p>
<p>2.1.2 Čoahkkinjođihangoddái</p>
<p>Dievasčoahkkinjođiheaddji oažžu seamma jahkebuhtadusa go várrepresideanta.</p>
<p>Buhtadus máksojuvvo bálkán.</p>
<p>Vuolláičála:    _________________ /_________________</p>
<p>2.1.3 Politihkalaš ráđđeaddiide</p>
<p>Presideanta mearrida buhtadusa politihkalaš ráđđeaddiide. Politihkalaš ráđđeaddiide ii máksojuvvo buhtadus badjeláiggi ovddas. Luopmolága njuolggadusat gustojit politihkalaš ráđđeaddiide daid heivehemiiguin, mat muđui gustojit stáhta ámmát- ja virgeolbmuide.</p>
<p>Buhtadus máksojuvvo bálkán.</p>
<p>2.1.4 Politihkalaš joavkkuide</p>
<p>”Joavkojođiheaddjiid jahkebuhtadus rehkenastojuvvo joavkku sturrodaga vuođul:</p>
<p>Vuođđubuhtadus jahkái lea 150.000 ru.   Buhtadus joavkku eará áirasiidda lea 3000 ru jahkái.”   Dán buhtadusas leat maid vejolaš telefongolut mielde.</p>
<p>Joavkojođiheaddjin Sámedikkis áddejuvvo son gii lea nammaduvvon jođiheaddjin áirrasčoahkkádussii mas leat okta dahje eanet. Joavkojođiheaddji stáhtusa dáid njuolggadusaid ektui oažžu go buktá čoahkkinjođihangoddái duođaštusa das, ovdal 01.11 dan jagi go ođđa Sámediggi vuođđuduvvo. Ođđa joavkkuid ásaheapmái ja go válljejuvvo ođđa joavkojođiheaddji, sáhttá addojuvvot stáhtus dáid njuolggadusaid mielde 01.01 rájes juohke jagi, eaktun lea ahte buktojuvvo duođaštus dan birra čoahkkinjođihangoddái ovdal 15.12 ovddit jagi.</p>
<p>2.1.5 Lávdegottiide</p>
<p>Sámedikki fágalávdegottiid jođiheddjiin lea seamma jahkebuhtadus go fásta áirasiin, mii lea 54 000 ru, gč. 2.1.6. Lassin ožžot buhtadusa aktiivvalaš oassálastima ovddas lávdegodde- ja dievasčoahkkimiin, mii vástida 1,5 geardde 2.2.1 máksomeriid.</p>
<p>2.1.6 Eará fásta áirasiidda</p>
<p>Sámedikki fásta áirasiin, earret Sámediggeráđi lahtuid, joavkojođiheaddjit ja dievasčoahkkinjođiheaddji, lea jahkebuhtadus mii lea 54 000 ru. Dán buhtadusas lea maid mielde buhtadus vejolaš telefongoluid ovddas.</p>
<p>Jus jávká almmá dohkálaš sivaid geažil, de galgá gessojuvvot fásta buhtadusas.</p>
<p>2.2 Molsašuddi buhtadusat</p>
<p>2.2.1 Aktiivvalaš oassálastin politihkalaš barggus joavko-, lávdegodde- ja dievasčoahkkimiid oktavuođas</p>
<p>Fásta áirasiidda ja gohččojuvvon várrelahtuide, earret Sámediggeráđi lahtuide, Sámedikki joavkojođiheddjiide ja dievasčoahkkinjođiheaddáji buhtaduvvojit aktiivvalaš oassálastima ovddas ovtta joavkočoahkkimis juohke lávdegoddečoahkkima oktavuođas, lávdegoddečoahkkimiin, ovtta joavkočoahkkima ovddas juohke dievasčoahkkima oktavuođas, dievasčoahkkimiid ovddas ja dievasčoahkkimiid jođiheami ovddas dáid máksomeriid mielde:</p>
<p>Vuolláičála:    _________________ /_________________</p>
<p>Máksomearri: Telefončoahkkin lávdegottiin  750 ru Dievasčoahkkin dahje lávdegoddečoahkkin, 4 diimmu rádjai beaivái  800 ru Dievasčoahkkin dahje lávdegoddečoahkkin, badjel 4 diimmu beaivái 1.200 ru  Joavkočoahkkin 1.550 ru Aktiivvalaš oassálastin čoahkkinjodihangottis, juohke dievasčoahkkimis 1.500 ru</p>
<p>Áirras gii oažžu ollesbeaivebuhtadusa, juogo joavkočoahkkima, lávdegoddečoahkkima dahje dievasčoahkkima ovddas mii bistá guhkit go 4 diimmu, ii sáhte gáibidit eanet čoahkkinbuhtadusaid vaikke vel oassálasttášii ge eará čoahkkimiidda.</p>
<p>2.2.2 Stivrraid ja lávdegottiid lahtuide</p>
<p>Sámedikki stivrraid ja lávdegottiid jođiheddjiide ja lahtuide máksojuvvo buhtadus daid máksomeriid ja eavttuid mielde, mat bohtet ovdan áiggis áigái gustovaš Buhtadusregulatiivvas jna. lávdegottiid jođiheaddjiid, lahtuid ja čálliid várás, gč. Stáhta bargiidgiehtagirjji čuoggá 3.10.11.</p>
<p>2.2.3 Eará virgedoaimmat Sámedikki ovddas</p>
<p>Go ovddasta Sámedikki dahje oassálastá čoahkkimis Sámedikki ovddas – presideantta dahje čoahkkinjođihangotti jođiheaddji gohččuma mielde – sáhttá máksojuvvot čuovvovaš buhtadus:</p>
<p>Máksomearri: Virgedoaibma gitta 4 diimmu rádjái 750 ru Virgedoaibma badjel 4 diimmu 1.200 ru</p>
<p>Buhtadus lea čoahkkima/ovddasteami ráhkkaneapmái ja čoahkkinoassálastimii. Buhtadus gusto sihke sis- ja olgoriikka čoahkkinoassálastimii/ovddasteapmái.</p>
<p>2.3 Buhtadusaid máksima birra</p>
<p>Buhtadus máksojuvvo dalle go stáhtabargiide máksojuvvo bálká. Juohke mánus máksojuvvo seamma sturrosaš submi.  Buhtadusat mat eai máksojuvvo bálkán máksojuvvojit luopmobálkálasáhusa dahje luopmoruđaid haga.</p>
<p>2.4 Massojuvvon bargodietnasa birra</p>
<p>Doaibma Sámedikki áirrasin lea almmolaš doaibma maid lea sihke geatnegasvuohta ja vuoigatvuohta doaimmahit. Danne leage sámediggeáirasiin vuoigavuohta oažžut virgelobi dábálaš barggus nu ollu go lea dárbu geatnegasvuođaideaset dihte Sámedikkis dahje Sámedikki vuollásaš orgánain.</p>
<p>Almmolaš suorggi bargiin lea dasa lassin vuoigatvuohta oažžut virgelobi bálkkáin, dábálaččat gitta 12 beaivvi rádjái kaleandarjagis.</p>
<p>2.4.1 Duođaštuvvon massojuvvon bargodienas</p>
<p>Duođaštuvvon massojuvvon bargodietnasa sáhttá máksit gitta 2000 ru rádjái beaivái sutnje gii sáhttá duođaštit bargodietnasa duohta massima.</p>
<p>Vuolláičála:    _________________ /_________________ Bargi almmolaš dahje priváhta suorggis galgá go gáibida massojuvvon bargodietnasa gessojuvvon bálkká vuođul, buktit čuovvovaš duođaštusaid:</p>
<p>bargoaddi duođaštusa fitnodaga namain ja čujuhusain, bargoáiggiin, gessojuvvon áigodagain, diibmo- dahje beaivebálkkáin oktan sosiálalaš goluiguin     bálkálihppu maid oažžu bargoaddis(iin), mii čájeha ahte bálká lea gessojuvvon</p>
<p>Almmolaš suorggi bargit galget gáibádussii bidjat mielddusin čállosa mii čájeha ahte dat beaivvit main bargis lea vuoigatvuohta oažžut virgelobi bálkkáin, leat geavahuvvon. Dáid beivviid galgá lohkat kaleandarjagi álggo rájes.</p>
<p>Iehčanas ealáhusdoalli gáibádus massojuvvon bargodietnasa ovddas galgá molssaeavttolaččat duođaštuvvot ná:</p>
<p>ovddit jagi livnnetduođaštusain ja ealáhusdieđáhusain dahje   duođaštusain mii čájeha ahte lea máksán bálkká vejolaš sadjásažžii</p>
<p>Jus ovddit jagi livnnetduođaštus dahje ealáhusdieđáhus eai čájet dahje daga jáhkehahttin dan mii gáibiduvvo, sáhttá Sámediggi ovttas suinna gii ovddida gáibádusa, árvvoštallat man stuoris duohta massin lea.</p>
<p>Sámediggi sáhttá refušuvdnagáibádusa vuođul máksit massojuvvon bargodietnasa njuolga bargoaddái. Gáibádusas galget leat čuovvovaš duođaštusat:</p>
<p>bargoaddi namma ja čujuhus   áigodat man ovddas gáibiduvvo refušuvdna, mas boahtá ovdan guđe Sámedikki čoahkkimiin/doaimmain lea sáhka   diibmo- dahje beaivemáksomearit oktan sosiálalaš goluiguin</p>
<p>Almmolaš suorggi bargit galget gáibádussii bidjat mielddusin čállosa mii čájeha ahte dat beaivvit main bargis lea vuoigatvuohta oažžut virgelobi bálkkáin, leat juo geavahuvvon. Dáid beivviid galgá lohkat kaleandarjagi álggo rájes.  Refušuvdnagáibádusa galgá sáddet Sámediggái nu fargga go vejolaš, ja maŋimuš guokte mánu maŋŋá go bargu lea doaimmahuvvon.</p>
<p>2.4.2 Massojuvvon bargodienas duođaštusa haga</p>
<p>Sii geat barget ruovttus, studeanttat, penšunisttat ja earát, geat eai sáhte duođaštit bargodietnasa massima, sáhttet oažžut buhtadusa massojuvvon bargodietnasa ovddas duođaštusa haga máksomeriid mielde. Dát lea dál 800 ru beaivái.  Massojuvvon bargodietnasa ovddas duođaštusa haga ii máksojuvvo bálkábargiide. Oassepenšunisttain lea vuoigatvuohta oažžut buhtaduvvot duodaškeahtes bargodienasmassima penšonproseantta mielde.</p>
<p>3 Stáhta tariffašiehtadusa birra</p>
<p>Sámedikki politihkalaš dássái ii guoskka Váldotariffašiehtadus eaige stáhta sierrašiehtadusat, muhto dat geavahuvvojit vástesaččat dađi mielde go dat sierra lea namuhuvvon vuolábealde. Dakko gokko stáhta tariffašiehtadusa njuolggadusat geavahuvvojit, de gustojit áiggis áigái gustovaš njuolggadusat. Go čujuhuvvo Oktasašnjuolggadusaide, de leat dat stáhta Váldotariffašiehtadusa Oktasašnjuolggadusat. Jos tariffašiehtadus heaitá gustomis, de eai guoskka Sámedikki politihkalaš dássái ge šat vástesaš vuoigatvuođat.</p>
<p>Vuolláičála:    _________________ /_________________</p>
<p>4 Fuolahusbargogolut</p>
<p>Sámediggepolitihkkarat sáhttet dárbbašlaš bargomátkkiid oktavuođas oažžut buhtaduvvot duođaštuvvon fuolahusbargogoluid ja vejolaš mátkegoluid fuolahusbargái čuovvovaš máksomeriid mielde:</p>
<p>Sádjásažžii ruovttus 1500 ru rádjái jándorii.   Mánnageahččái lea eanemusat 600 ru vuosttaš mánás ja 300 ru juohke eará mánás, muhto oktiibuot ii máksojuvvo badjel 1.200 ru.   Buohcci, boarrása ja doaibmahehttejuvvon olbmo dárbbašlaš divššu ja/dahje geahčču ovddas buhtaduvvo 1.200 ru beaivái.</p>
<p>Náittosguoibmi/ovttasássi dahje muhtun eará geainna juogada máná beaivválaš fuola, sáhttá muhtun spiehkastagain leat mielde mátkkiin, go galgá máná geahččat, ja oažžut máksojuvvot mátke- ja orrungoluid. Dát ráddjejuvvo gustot dušše dalle go lea deaŧalaš ahte mánná lea mielde, ovdamearkka dihte máná njamaheami oktavuođas. Ortnet guoská gitta dassážiigo mánná deavdá jagi. Sámediggi sáhttá árvvoštallat erenoamáš diliin buhtadit goluid badjel jahkásaš máná ovddas.</p>
<p>Mieđušteaddjái ii máksojuvvo massojuvvon bargodietnasa ovddas.</p>
<p>Rehkega čállá son, gii bearráigeaččá máná/olbmo, ja áirras duođašta bargooktavuođa Bálká- ja buhtadusskovvái. Dasa galgá maid čállit gean lea dikšun dahje/ ja máná nama ja jagi. Áhčči, eadni dahje eará iežas bearašlahttu ii sáhte oažžut buhtadusa mánnageahču/fuolahusbarggu ovddas.</p>
<p>5 Ássan- ja ruovttumátkegolut</p>
<p>Sámedikki ollesáiggipolitihkkarat ja ráđi politihkalaš ráđđeaddit, geat orrot guhkkelis go 40 km eret bargosajis ja doalahit ásodaga ruovttubáikkis eai ge láigot dan eret, ožžot nuvttá geavahussii dakkár ásodaga mas leat eaŋkilis viessogálvvut. Maiddái elrávdnji, liekkas ja birranbassan oktii jagis ja fárrengolut leat nuvttá.</p>
<p>Fárrengolut máksojuvvojit almmolaš bargiid fárrenbuhtadusregulatiivva mielde, gč. Stáhta bargiidgiehtagirjji čuoggá 7.05.</p>
<p>Sámediggeráđi ollesáiggipolitihkkarat ja politihkalaš ráđđeaddit geat orrot guhkkelis go 40 km eret bargosajis, ožžot máksojuvvot ruovttumátkki ovddas oktii vahkkui. Mátki ruoktot, galgá nu guhkás go vejolaš heivehuvvot bargomátkkiin. Stáhta mátkeregulatiiva sisriikkas biddjojuvvo vuođđun goluid máksimii. Dákkár mátkkiin máksojuvvo dušše sieiva mátkegoluid ovddas, borran-/idjadanlasáhus ii máksojuvvo.</p>
<p>6 Luopmovuoigatvuođat</p>
<p>Luopmoláhka gusto Sámedikki ollesáiggipolitihkkariidda, maiddái politihkalaš ráđđeaddiide.</p>
<p>Vuolláičála:    _________________ /_________________</p>
<p>7 Virgelobit</p>
<p>Ollesáiggepolitihkkariidda geat ožžot ollislaš buhtadusa njuolga Sámedikkis, gusket čuovvuvaš virgelohpenjuolggadusat:</p>
<p>7.1 Riegádahttinvirgelohpi</p>
<p>Riegádahttima oktavuođas sáhttá addit virgelobi gitta 42 vahku rádjai olles bálkkáin dahje 52 vahku rádjai 80% bálkkáin. Riegádahttinvirgelohpi bálkkáin sáhttá guhkiduvvot viđain vahkuin (7 vahkuin go lea 80% bálká) juohke máná nammii, jos oktanaga riegádahttá eanet go ovtta máná. Jos deavdá álbmotoadjolága riegádahttinruhtaeavttuid, de addojuvvo olles bálká Oktasašnjuolggadusaid § 19 ektui (gč. Stáhta bargiidgiehtagirjji čuoggá 4.03). Dát guoská vaikko guoskevaš politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis. Áhčiin, geat leat ožžon bálkávirgelobi Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon virgelohpeáigodaga lohppii. Váldonjuolggadussan lea ahte áhčit galggašedje riegádahttima oktavuođas oažžut áimmahuššanvirgelobi fuolahit eatnis ja mánás.</p>
<p xml:lang="nob">7.2 Adopterenvirgelohpi</p>
<p>Dan oktavuođas go adoptere máná gii lea vuollel 15 jagi, sáhttá oažžut virgelobi gitta 39 vahku rádjai olles bálkkáin dahje gitta 49 vahku rádjai 80% bálkkáin. Adopterenvirgelohpi bálkkáin sáhttá guhkiduvvot viđain vahkuin (7 vahkuin go lea 80% bálká) juohke máná nammii, jos oktanaga adoptere eanet go ovtta máná. Jos deavdá álbmotoadjolága adopterenruhtaeavttuid, de addojuvvo olles bálká Oktasašnjuolggadusaid § 19 ektui (gč. Stáhta bargiidgiehtagirjji čuoggá 4.03). Dát guoská vaikko guoskevaš politihkar heaittášii ge áigodagas. Dalle jos oažžu eará bálkká, ealáhusdietnasa dahje sullasačča, de ii leat šat vuoigatvuohta oažžut bálkká Sámedikkis. Áhčiin, geat leat ožžon bálkávirgelobi Váldotariffašiehtadusa ektui, dakkár oktavuođas masa álbmotoadjoláhka ii guoskka, lea vuoigatvuohta oažžut bálkká álggahuvvon virgelohpeáigodaga lohppii.</p>
<p>7.3 Čálgovirgelohpi</p>
<p>Jos leat deaŧalaš čálgoákkat, de sáhttá oažžut čálgovirgelobi bálkkáin gitta guokte vahku kaleanddarjagis, gč. Oktasašnjuolggadusaid § 22 (gč. Stáhta bargiidgiehtagirjji čuoggá 4.03).</p>
<p>7.4 Jávkan máná buohcuvuođa geažil</p>
<p>Virgelohpi bálkkáin, Oktasašmearrádusaid § 20 njuolggadusaid mielde, sáhttá addojuvvot dalle go ferte áimmahuššat buohcci máná (gč. Stáhta bargiidgiehtagirjji čuoggá 4.03).</p>
<p>8 Jávkan iežas buohcuvuođa geažil</p>
<p>Sámedikki ollesáiggipolitihkkariidda, geat ožžot njuolga buhtadusa Sámedikkis, addojuvvo ollesbálká buohcuvuođa oktavuođas gitta 49 vahku ja 5 kaleanddarbeaivvi rádjái, gč. Oktasašmearrádusaid § 18 mii gusto vástesaččat. Go heaitá virggis, de ii leat šat vuoigatvuohta oažžut bálkká.</p>
<p>Vuolláičála:    _________________ /_________________</p>
<p>9 Virgemátkkit</p>
<p>Sámedikki politihkalaš doaimma bargomátkkiid/mátkkiid oktavuođas biddjojuvvojit vuođđun dat njuolggadusat mat leat Regulatiivvas sis- ja olgoriikka mátkkiid várás, go johtá stáhta rehkegii. Bargomátkin lohkko mátki mii lea badjel 15 km Sámedikki oasseáiggipolitihkkariid orrunsajis, ja Sámedikki ollesáiggipolitihkkariid orrunsajis ja/dahje bargosajis. Sámedikki ollesáiggipolitihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km bargosajis/orrunsajis, gitta 1000 ruvnno rádjái jahkái. Sámedikki eará politihkkarat sáhttet oažžut buhtadusa duođaštuvvon goluid ovddas mátkkiin mat leat vuollel 15 km, dalle go Sámediggepresideanta lea geatnegahttán sin mátkái.</p>
<p>Joavkočoahkkimiid main Sámediggi gokča mátke- ja orrungoluid, galget dollojuvvot hálbbimus vuogi mielde.</p>
<p>9.1 Sámediggeáirasiidda</p>
<p>Bargomátkin lohkkojuvvo mátki oassalastit čoahkkimiin, seminárain, konferánssain dahje kurssain maidda presideanta dahje dievasčoahkkinjođiheaddji lea gohččon ja dohkkehan, dahje mátki masa presideanta dahje dievasčoahkkinjođiheaddji lea gohččon.</p>
<p>Áirasat ožžot Sámedikkis máksojuvvot kredihtatkoartta jahkedivaga.</p>
<p>Váldonjuolggadussan lea ahte mátkkiid ovddas ii oaččo ovddalgihtii máksojuvvot.  Mátkegolut máksojuvvojit go mátkerehket stáhta skovis lea sáddejuvvon ja golut leat duođaštuvvon.</p>
<p>9.2 Politihkalaš ráđđeaddiide</p>
<p>Politihkalaš ráđđeaddiid mátkkit lohkkojuvvojit bargomátkin. Spiehkastahkan leat sieiva priváhta mátkkit, main ii leat makkárge oktavuohta virgái ja doibmii.</p>
<p>Sámediggi ii mávsse mátkkiid riikačoahkkimiidda, válgačoahkkimiidda ii ge eará sieiva bellodatpolitihkalaš čoahkkimiidda, dat eai lohkkojuvvo bargomátkin. Dain oktavuođain goas meannuduvvojit áššit máiguin Sámediggi aktiivvalaččat bargá, dahje go lea doaimmaheamen eará bálvalusbargguid mátkki oktavuođas, sáhttá mátki dattetge lohkkojuvvot bargomátkin.</p>
<p>Dalle jos lea eahpádus ahte sáhttá go oassi mátkkis dahje olles mátki lohkkojuvvot bargomátkin, mearrida Sámediggepresideanta ášši.</p>
<p>9.3 Mieđušteaddji golut</p>
<p>Sámediggeráđi lahtuid beallalaččat/guoimmit sáhttet leat mielde ovddasteamen dakkár doaluin main lea erenoamáš našuvnnalaš dahje riikkaidgaskasaš mearkkašupmi. Sámedikki presideanta dahje čoahkkinjođihangotti jođiheaddji galgá dakkár oktavuođain vuos árvvoštallat sáhttá go goluid beallalaččaid/guoimmi ovddas máksit.</p>
<p>Vuolláičála:    _________________ /_________________</p>
<p>10 Skeaŋkkat ja honorárat</p>
<p>10.1 Skeaŋkkaid oažžun</p>
<p>Buot skeaŋkkaid maid oažžu dan olis go lea ovddasteamen Sámedikki, lohkkojuvvojit skeaŋkan bargodilis ja dat galget fievrriduvvot Sámedikki skeaŋkaprotokollii ja daid galgá Sámediggi hálddašit.</p>
<p>Skeaŋkkaid, mat leat persovnnalaččat ja daid árvu lea árvvoštallojuvvon leat vuollel 500 ruvnno sáhttá vuostáiváldi ieš doallat.</p>
<p>10.2 Skeaŋkkat Sámedikkis</p>
<p>Sámediggi sáhttá addit alla gussiide, logaldalliide ja earáide dakkár skeaŋkkaid, maid árvu sáhttá leat gitta 2.500 ruvnno rádjai. Skeaŋkkat mat addojuvvojit galget vuosttažettiin leat sámi girjjálašvuohta, dáidda ja giehtaduojit.</p>
<p>10.3 Honorárat</p>
<p>Sámedikki olles- ja oasseaiggepolitihkkariin ja politihkalaš ráđđeaddiin lea vejolašvuohta váldit honorára dakkár artihkkaliid dahje aviisačállosiid ovddas, maid ovddas dábálaččat máksojuvvo. Go logaldallá iežas bargosuorggi birra, de dan ovddas ii galgga váldit mávssu.</p>
<p>11 Telefongolut ja golut teknihkalaš veahkkeneavvuide</p>
<p>11.1 Sámedikki olles- ja oasseáigepolitihkárat ja politihkalaš ráddeaddit</p>
<p>Sámedikki olles- ja oasseáigepolitihkkáriidda ja politihkalaš ráđđeaddiide máksojuvvojit mátketelefongolut ollásit. Eará telefongolut máksojuvvojit gitta 1000 ru rádjái jahkái stáhta ortnega mielde. Beassá geavahit Sámedikki eará teknihkalaš biergasiid, maiddái mátke-PC mii lea čadnojuvvon internehttii.</p>
<p>11.2 Sámedikki eará fásta áirasat</p>
<p>Sámedikki eará fásta áirasiid telefongoluid máksima birra, geahča 2.1.6.  Joavkojođiheaddjit besset geavahit Sámedikki mátke-PS mii lea čadnojuvvon internehttii.</p>
<p xml:lang="vep">12 Penšuvdna</p>
<p>Sámedikki olles- ja oasseaiggepolitihkkarat geat ožžot bálkka Sámedikkis, dieđihuvvojit Stáhta penšuvdnakássii.</p>
<p>13 Doaimmas heaitin</p>
<p>Sámedikki ollesáiggipolitihkkariidda addojuvvo maŋŋábálká ovtta mánu dan rájes go heitet, muhto gitta golmma mánu rádjai jos sis ii leat bálká-/ealáhusdienas, penšuvdna dahje sullásaš.</p>
<p>Politihkalaš ráđđeaddiide sáhttá, go heitet, addit oasse- dahje ollesbálkká gitta ovtta mánu rádjai, dán mearrida Sámedikki presideanta juohke áššis, muhto gitta golmma mánu rádjai jos sis ii leat</p>
<p>Vuolláičála:    _________________ /_________________</p>
<p>bálká-/ealáhusdienas, penšuvdna dahje sullasaš. Maŋŋábálkká eanet go mánu ferte ohcat Sámedikki presideanttas ja buktit duođaštusa das ahte sus ii leat dienas.</p>
<p>Rievdadusat čuoggás 2.1.4 Politihkalaš joavkkuide bohtet fápmui ođđajagimánu 01. b. 2006 rájes ja doibmet válgaáigodaga lohppii.</p>
<p>Njuolggadusat bohtet fápmui ođđajagimánu 1. b. 2006.</p>
<p>Ášši meannudeapmi loahpahuvvui 02.03.06 dii. 18.40.</p>
<p>Vuolláičála:    _________________ /_________________</p>
</body></document>