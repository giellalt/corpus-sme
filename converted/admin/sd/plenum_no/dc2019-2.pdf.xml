<document xml:lang="sme" id="no_id"><header><title>Sámedikki dievasčoahkkin Čoahkkingirji 02/19</title><genre code="admin"/><author><unknown/></author><year>2019</year><wordcount>43114</wordcount><conversion_status type="standard"/><availability><license type="standard"/></availability><parallel_text xml:lang="nob" location="sp2019-2.pdf"/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version></header><body><p><em type="bold">4          Areálat, biras ja dálkkádat </em></p>
<p>Servodatmihttu:</p>
<p>Árbevirolaš sámi guovllu areálat ja luondduresurssat geavahuvvojit ávnnaslaš vuođđun sámi kultuvrra, ealáhusdoaimmaheami ja servodateallima joatkimii ja ovddideapmái.</p>
<p>Areálaid hálddašeapmi</p>
<p>Áŋgiruššansuorggi mihttomearri:</p>
<p>Sámi ealáhusaid, kultuvrra ja servodateallima luondduvuođus lea sihkkarastojuvvon buot plánemiin, ja Sámediggi lea deaŧalaš eavttuidbiddji ja konsultašuvdnabealli areálahálddašeamis.</p>
<p><em type="bold">Ruvkedoaibmaplánat Nussiris ja Gumppenjunis</em> </p>
<p>Ealáhus- ja guolástusdepartemeanta dagai guovvamánu 14. b. doaibmalohpemearrádusa ruvkedoibmii Nussiris ja Gumppenjunis. Sámediggi váiddii mearrádusa njukčamánu 7. b. Sámedikki váidda mielddisbuktá maŋideami, nu ahte mearrádus ii leat fámus ovdal vejolaš dohkkeheami maŋŋágo váidda lea meannuduvvon. Vuosttaš konsultašuvdnačoahkkin mearrádusa váiddameannudeapmi birra lea mearriduvvon dollojuvvot geassemánu 10. b.</p>
<p>Sámediggeráđđi oaivvilda ahte boasttuvuohta lea dahkkojuvvon doaibmabiju váikkuhusaid ja nu riikka ja riikkaidgaskasaš lágaid árvvoštallamis.</p>
<p>Gielda- ja ođasmahttindepartemeanta lea reivves FeFo:ii cealkán ahte ii lleat mearrádus rievdaduvvon meahccegeavaheami birra Finnmárkolága vuođul maid FeFo lea dahkan Nussir-áššis ja sádden Gonagassii dohkkeheapmái cuoŋománus 2018, muhto gulaskuddancealkámuš doaibmalobi birra minerálalága vuođul. FeFo lea njukčamánu 29. b. reivves čilgen departementii ahte dat lea mearrádus rievdaduvvon meahccegeavaheami birra. Sámediggi čálii reivves departementii cuoŋománu 5. b. ahte dat lei mearrádus rievdaduvvon meahccegeavaheami birra maid FeFo lei dahkan ja ahte dalle lea Gonagasa duohken dohkkehit dahje hilgut mearrádusa. Gielda- ja ođasmahttindepartemeanta ii leat dán rádjai vástidan FeFo ja Sámedikki reivii.</p>
<p><em type="bold">Váidda mearrádussii suovvat ásahit akvakultuvrra Vedbotn nammasaš báikái</em> </p>
<p>Rogalándda fylkkasuohkan lea ođđa ohcanmeannudeamis beassat ásahit akvakultuvrra Vedbotn nammasaš báikái Davvenjárgga gielddas addán Grieg Seafood nammasaš fitnodahkii lobi nu mo lei ohccojuvvon. Sámediggi lea cuoŋománu 15. b. beaiváduvvon reivves váidán mearrádusa.</p>
<p><em type="bold">Loahpalaš mearrádus lobi birra ásahit akvakultuvrra Lubben ja Korsneset nammasaš báikkiide Gálssa suohkanis</em> </p>
<p>Sámediggi váiddii 2017:s Romssa fylkkasuohkana mearrádusa addit lobi ásahit akvakultuvrra Lubben ja Korsneset nammasaš báikkiide, goappašagat Ráinná davábealde Gálssa suohkanis. Konsešuvdnalobi váide maiddái báikkálaš guolásteaddjit ja gilisearvvit. Váidagiid lea dál Guolástusdirektoráhta mearridan, ja lea árvvoštallan ahte ii leat olus sámi guolásteapmi dán guovllus mii dagahivččii ahte okta dahje eanet guolásteaddjit biehttaluvvojit dahje loavkiduvvojit, earret eará čujuhettiin NOU 2007:i.</p>
<p><em type="bold">Gulahallan Guolástusdirektoráhtain sihkkarastin dihtii sámi guolástusaid</em>  Areála- ja birasdieđáhusa strategiijaid geažil lea Sámediggi ásahan ovttasbarggu ja gulahallama Guolástusdirektoráhtain juksan dihtii oktasaš áddejumi sámi guolástusain, ja das mo fuolahit sámi guolástusberoštumiid riddoavádatplánain ja akvakultuvrabáikkiid čielggademiid oktavuođas. Okta bohtosiin ovttasbarggus lea ahte Sámediggi ja Guolástusdirektoráhta dál leat plánemin prošeavtta mii galgá sihkkarastit ahte Guolástusdirektoráhta kártareaidu <em type="italic">Yggdrasil</em> buoremus vuogi mielde oainnusin dahká sámi guolástusa ja sámi guolástusberoštumiid. Dán kártareaiddu geavahit earret eará gielddat go ráhkadit riddoavádatplánaid ja go meannudit ohcamiid beassat ásahit akvakultuvrabáikkiid.  </p>
<p><em type="bold">Čoahkkin Statnettain </em> </p>
<p>Sámediggeráđis lei loahpageahčen cuoŋománu čoahkkin Statnettain oažžun dihtii dieđuid barggu ovdáneami birra Báhccavuona-Skáiddi 420 kV-linnjáin, ja Statnett plánaid birra neahttaovddidemiin nuorttas Skáiddis. Statnett ii leat vel juksan soahpamuša buot guoskevaš orohagaiguin BáhccavuonaSkáiddi 420 kV-linnjá huksema oktavuođas. Sámediggeráđđi muittuhii Sámedikki dievasčoahkkinmearrádusa 12/15 birra ja eavttuid birra maid Sámedikki dievasčoahkkin bijai dasa ahte sáhttit dohkkehit huksema. Danne bivddii Sámediggi Statnett árvvoštallat man muddui sin mielas dát eavttut leat ollašuhttojuvvon Statnett barggus. Statnett áigu ohcat konsešuvnna gaskkaide SkáidiÁttánjohka 2020:s ja Áttánjohka-Vuonnabahta 2021:s.</p>
<p><em type="bold">Ránáidsullo suohkana areálaplána </em> </p>
<p>Sámediggi ovddidii 2018 čavčča vuostecealkámuša Ránáidsullo suohkana areálaplána ođasmahttimii 11 guovllu oktavuođas mat ledje várrejuvvon astoáigge- ja turistaáigumušaide ja astoáiggevisttiide. Maŋŋá gulahallančoahkkimiid báhce guokte vuostecealkámuša čoavddekeahttá, ja danne bovdii Fylkkamánni soabadeapmái gaskal Sámedikki ja Ránáidsullo suohkana njukčamánus. Dat guokte vuostecealkámuša guske bartaguvlui ja turistarusttetguvlui. Soabadančoahkkimis gáržžiduvvui bartaguovllu areála ja barttaid lohku, guovlu sirdojuvvui maid lagabui rittu, ja máŋga váidudeaddji doaibmabiju biddjojuvvojedje eaktun ovdalgo sáhttá álggahit doaibmabiju.</p>
<p>Turistarusttetguovlu gáržžiduvvui, ja dán guovllu plánat rievdaduvvojedje ja danne ii lean šat vuostecealkámuš guoskevaš. Sámediggi atná ovdun ahte láhččojuvvo dasa ahte doaibmabidjoeaiggádat galget soahpat boazodoaluin váidudeaddji doaibmabijuid oktavuođas ovdalgo doaibmabidju čađahuvvo.</p>
<p><em type="bold">Moskavuotnačatnaseapmi Romssa ja Ivgu suohkaniin</em> </p>
<p>Sámediggi lea ođđajagimánus addán cealkámuša Romssa fylkkasuohkanii Moskavuotnačatnaseami regionálaplánii. Geaidnogaska guoská golmma orohahkii, ja sámi kulturmuittuide. Stáhta geaidnodoaimmahaga čielggadus čájeha stuorra negatiiva váikkuhusaid guovtti orohahkii válljejuvvon geaidnogaskamolssaeavttu geažil. Maiddái váilu ollislaš noađuheapmi huksemis guovllu orohagaide. Sámediggeráđđi áigu árvvoštallat doalvut plánaášši viidáseappot departementii meannudeapmái daid stuorra negatiiva váikkuhusaid geažil sámi kultuvrra ja ealáhusa doaimmaheapmái, gč. Plána- ja huksenlága § 8-4.</p>
<p>Servodatmihttu</p>
<p>· Ealli ja girjás sámi dáidda- ja kultureallin mas lea buorre kvalitehta</p>
<p>Buorit rámmaeavttut sámi dáiddáriidda</p>
<p>Áŋgiruššansuorggi mihttomearri:</p>
<p>Sámi dáidda mii ovddida, iskkada ja hástala sámi kultuvrra  Samisk kunst som utvikler, utforsker og utfordrer</p>
<p><em type="bold">Kulturráđđi </em> </p>
<p>2019 stáhtabušeahttas juolluduvvui Kulturráđđái guokte miljovnna ruvnnu merkejuvvon ruhta čáhkadit sámi girjjálašvuođa doarjjaortnegiidda. Dát lassidoarjja galgá sihkkarastit ahte eai juollut unnibut doarjaga eará girjjálašvuhtii.</p>
<p>Go kulturráđđi viiddidii ortnegiid nu ahte maiddái fátmmastit sámi girjjálašvuođa iežaset ásahuvvon ortnegiidda, de lágidii kulturráđđi oktan Sámedikkiin dialogačoahkkimiid Kárášjogas miessemánu 8. beaivvi. Dialogačoahkkin lei rabas ja dasa serve 10 olggobeale oasseváldige. Dasa lassin rávdnjejuvvui čoahkkin. Oasseváldit muitaledje čielgasit makkár dárbbut leat ja makkár gelbbolašvuohta sii oaivvildit Kulturráđis galggašii leahkit go ožžot sámi girjjálašvuođa ohcamušaid.</p>
<p>Dasa lassin lei Sámedikkis ja Kulturráđis čoahkkin mas digaštalle man láhkai Sámediggi ja Kulturráđđi sáhttá  láhčit dili nu ahte buoremus láhkai meannudit ohcamušaid mat bohtet sámi girjjálašvuođa birrasiin. Sámediggi ja Kulturráđđi šihtte doalahit dialoga vai besset árvvoštallat ja heivehit ođđa doaimmaid maid Kulturráđđi lea álggahan sámi girjjálašvuhtii.</p>
<p><em type="bold">Sámi vahkku Romssas</em>  </p>
<p>Sámediggeráđđi rabai NM njorostallangilvvuid guovvamánu 9.b. Romssa sámi vahku oktavuođas. Midnight Sun Marathon (MSM) lágida gilvvuid.</p>
<p><em type="bold">Dialogačoahkkin sámi dáiddáriiguin </em> </p>
<p>Kulturdepartemeanta bargá dál stuorradiggedieđáhusain mas dáiddárat leat fáddán. Dan oktavuođas bovdejedje Sámi dáiddárráđi, sámi dáiddárorganisašuvnnaid ja Sámedikki dialogačoahkkimii Kárášjogas guovvamánus. Ovdal čoahkkima čađahii Sámediggi oktan Sámi dáiddárráđiin iskkadeami sámi dáiddáriid gaskkas. Čoahkkimis čájehedje iskosa gaskaboddosaš bohtosiid. Sámediggi joatká gulahallat   departemeanttain dán áššis.</p>
<p><em type="bold">Dialogačoahkkin sámi eahpeávnnaslaš kulturárbbis ja kulturovttasbarggus</em> </p>
<p>Sámediggi bovdii ruoŧa ja suoma sámedikki, Sámi dáiddárráđi, Sámiráđi ja earáid dialoga/bargočoahkkimii digaštallat sámi kulturpolitihka/-strategiijaid ja sámi eahpeávnnaslaš kulturárbbi. Bargočoahkkima vuolggasadji lei čuovvulit konferánssa mas lei fáddán eahpeávnnaslaš kulturárbi, ja mii lágiduvvui Anáris 2018:s. Dehálaš mihttun čoahkkimis lei čuovvulit ja ságaškuššat dáid fáttáid, ja dasa lassin kártet vejolaš áššesurggiid main sáhtášii ovttasbargat. Dál plánejuvvo ođđa čoahkkin Roavvenjárggas geassemánu álggus.</p>
<p><em type="bold">Cealkámuščoahkkin, Eurohpa kulturoaivegávpot 2024 </em> </p>
<p>Sámediggi oasálasttii sámi cealkámuščoahkkimis njukčamánus dál go Bådåddjå ohcá šaddat Eurohpálaš kulturoaivegávpogin 2024:s. Ulbmil dáinna čoahkkimiin lei čohkket nu ollu kulturoassádalliid searvat hábmet loahpalaš ohcamuša.</p>
<p><em type="bold">Sámi strategiija Den kulturelle skolesekkenis</em> </p>
<p>Ávvudanjagis 2017:s álggahii Kulturtanken prošeavtta loktet sámi dáidaga ja kultuvrra<em type="bold"> </em>Den kulturelle skolesekkenii (DKS). Kulturtanken galgá 2018-2020 áigodagas bargat strategiijaplánain mas galgá deattuhit sámi sisdoalu, ja mas lea bajimuš mihttun lasihit produkšuvnnaid main lea sámi dáidda ja kultuvra DKS:s. Olahan dihtii mihttomeriid strategiijaáigodagas ja vuođđudit ja sihkkarastit proseassa, de lea Kulturtanken, Sámedikki cealkámuša mielde, ásahan sámi resursajoavkku ja nammadan dáid kulturoassádalliid jovkui: Johan Sara jr., Elle Sofe Sara, Ellen Berit Dalbakk, Ebba Joks, Sissel Ann Mikkelsen ja Marja Lisa Thomasson. Ressursajoavkkus lei vuosttaš čoahkkin Romssas njukčamánu 27.beaivvi. Sámediggi čuovui álggahančoahkkima Romssas, ja áigu čuovvulit Kulturtankeniin proseassa.  </p>
<p><em type="bold">Sámediggeráđđi oasálasttii Norgga Melodi Grand Prix loahppagilvvus </em> </p>
<p>Sámediggeráđđi lei Norgga Melodi Grand Prix loahppagilvvus, mii lágiduvvui njukčamánu 2.beaivvi. Nugo diehtit, de vuittii KEiiNO geat ovddastedje Norgga Eurovision Song Contestas 2019:s. Sámi artista Fred Renè Buljo lea okta KEiiNO joavkku lahtuin.</p>
<p><em type="bold">Árktalaš fiilaharmoniija galledii Sámedikki </em> </p>
<p>Arktisk fiilaharmoniijas lea máŋga jagi guovdilasttán sámi kultuvrra produkšuvnnain maid leat čájáhaddan iešguđetge lávddiin. Gieskat leat maid jođiheaddjidásis maid deattuhan ahte háliidit deavdit rolla ja leahkit maiddái sámi musihka ja kultuvrra orkeastarin. Danne ledje bivdán deaivat Sámedikki. Sámedikki presideanta Aili Keskitalo ja Sámediggeráđđi oasálaste dán čoahkkimis. Árktalaš fiilaharmoniija muitalii plánain mo áigot fátmmastit sámi musihka produkšuvnnaide ja ahte háliidit lagabut ovttasbarggu sámedikkiin.</p>
<p><em type="bold">Sápmi Too-dáiddadáhpáhus </em> </p>
<p>Sápmi Too dáiddádáhpáhus lágiduvvui Guovdageainnus ja Mázes, dáidda ja ságastallan lei guovddážis. Sápmi Too-dáiddadáhpáhus gieđahalai sohkabealrollaid, veahkaválddálašvuođa ja seksuála illásteami Sámis, ja mo dáidda ja ságastallan sáhttá čalmmustahttit dáid hástalusaid. Sámediggeráđđi oasálasttii dán lágideami rahpamis ja paneladigaštallamis.</p>
<p>Lágideapmi lea ovttasbargu Sámedikki, Dáiddadállu ja OCA – Office of Contemporary Art, Norway gaskkas.</p>
<p><em type="bold">Gulaskuddančoahkkin luođi ja sámi musihka birra - Kárášjogas</em> </p>
<p>Sámediggeráđđi lea ráhkadišgoahtán čilgehusa luođi ja sámi musihka birra. Dan oktavuođas bovdii Sámediggeráđđi suorgeaktevrraid ja eará berošteddjiid gulaskuddančoahkkimii, mas oasádallit besse cealkit oaiviliiddiseat relevánta fáttáide ja hástalusaide, ja dien láhkai váikkuhit ja hábmet Sámedikki boahtteáiggi politihka mii guoská luohtái ja sámi musihkkii. Čoahkkin lágiduvvui gaskavahku cuoŋománu 24. beaivvi Sámedikkis Kárášjogas. Sullii logi olbmo oasálaste.</p>
<p><em type="bold">Kultur ja dásseárvoministtar galledii Guovdageainnu </em> </p>
<p>Kultur- ja dásseárvoministtar Trine Skei Grande galledii Guovdageainnu skilleduorastagas guhkesbearjadahkii. Sámediggepresideanta Aili Keskitalo lei mielde lágideame galledeami. Grande galledii earet eará Diehtosiidda, deaivvai dáiddáriid sámi dáiddakollektiivvas Dáiddadálus ja oasálasttii árbevirolaš juoigankonsearttas.</p>
<p><em type="bold">Venezia Biennale 2019 </em> </p>
<p>Sámediggepresideanta Aili Keskitalo, Sámediggeráđđi ja SPR ovddasteaddji Per Olof Nutti, ja Suoma Sámediggepresideanta Tiina Sanila-Aikio, oasálaste Venezia Biennales 2019 ja dien láhkai ovddidedje ja čalmmustahtte sámi dáidaga boahtteáiggi posišuvnna riikkaidgaskasaš dáiddaarenas.    Biennales almmuhede OCA – Office of Contemporary Art, Norway máŋga riikkaidgaskasaš nationála prošeavtta mat gusket Sápmái, earet eará <em type="italic">Sápmi in Brasil 2021 </em>ja Koro ovttasbargu mii laktasa Duohtavuođa- ja seanadan kommišuvnna bargui.  Sámedikkiid ovddasteaddjit besse deaivat guovddáš, riikkaidgaskasaš oassádalliid ja besse dasa lassin oasálastit  Alvar Aalto paviljonga rahpamis, mii lei okta daid vuosttamuččain mas ledje álgoálbmotdáiddárat prográmmas, namalassii Outi Pieski ja Suvi West Sámis. Sii maid gallededje Kanadalaš paviljonga, mas lei álgoálbmotfilbma prográmmas, ja dasa lassin oasálastte davviriikkaid paviljonga rahpamis.    </p>
<p><em type="bold">Frankfurt 2019 </em> </p>
<p>I 2019:s lea Norggas guosseriikka rolla Frankfurta girjemeassuin,ja dat mearkkaša ahte Norga beassá ovddidit girjjálašvuođas ja kultuvrras girjemeassuin. SÁLAS lea oktan NORLA:in, mii organisere Norgga Frankfurt oasálastima, fuolahan ahte maiddái sámi girjjálašvuođa ja girjjiid ovddastit doppe.  Sámediggeráđđi doarju SÁLAS:a 200.000 ruvnnain, vai besset oasálastit Frankfurta girjemeassuin.</p>
<p><em type="bold">Bihttánsámi museadoaibma </em> </p>
<p>Sámediggeráđđi lea máŋggain guovddáš oassádalliid čoahkkinasttán digaštallat Bihtánsámi guovllu musea vuođđudan barggu. Čoahkkin lei Báidáris guovvamánu 12.beaivvi, ja doppe šihtte ásahit ođđa bargojoavkku mii sáhttá čuovvulit dán barggu. Sámedikkis lea dán maŋŋá leamaš sierra čoahkkimat muhtin dáin oassádalliin fuolahan dihte viiddis oasálastima ja legitimitehta vuođđudeami barggadettiin.</p>
<p>Sámediggi lea maid čoahkkinasttán Norgga kulturráđi museasekšuvnnain. Čoahkkin lei Bådådjos guovvamánu 14. beaivvi ja doppe lei fáddán Sámi museadoaimmaid obbalaš diehtojuohkkin ja čuovvoleapmi.</p>
<p>Sámedikkis lea maid leamaš čoahkkin Norgga museaservviin. Čoahkkin lei Oslos guovvamánu 28. beaivvi Fáddán lei obbalaš diehtojuohkin čatnon sámi museadoaimmaide.</p>
<p>Sámediggeráđđi oasálasttii ságastallamis mii lea čatnon čájáhussii <em type="italic">Skjæringspunkter, </em> mii lei Nordnorsk Kunstmuseas Romssas njukčamánu 31. beaivvi. Čájáhusas čájehii Aslaug Juliussen guovddáš dáidagiiddis </p>
<p>Sámediggeráđđi, ovddastuvvon politihkalaš ráđđeaddi bokte, rabai Bååstede čájáhusa <span type="quote">“Sámi kulturárbbi máhcaheapmi”</span> Riddoduottarmuseas – Sámiid Vuorká Dávvirat Kárášjogas cuoŋománu 25.b.</p>
<p>Sámi dáiddáršiehtadus – šiehtadus</p>
<p>Dáiddáršiehtadusa mihttomearri:</p>
<p>Sámi kulturorganisašuvnnain ja sámi dáiddáriin leat buorit ja einnostanvejolaš rámmaeavttut doaibmaseaset.</p>
<p><em type="bold">Čoahkkin Sámi dáiddárráđiin Møte med Samisk kunstnerråd</em> </p>
<p>Sámedikkis lei cuoŋománus 9. Beaivvi čoahkkin Sámi Dáiddárráđi (SDR) beaivválaš jođiheddjiin Biret Risten Sarain.  Čoahkkima ulbmil lei ráhkkanit ja ságastit mo joatkit Sámedikki ja Sámi dáiddárráđi ovttasbarggu. Lea ovttasbargošiehtadusa maŋimuš jahki, ja ovttasbargoguimmežagat áiggošedje soahpat ođđa šiehtadusa mii gustogoahtá 2020 rájes.   Sámediggeráđđi áigu deaivat SDR stivrra ja iešguđetge dáiddárorganisašuvnnaid giđa mielde ja ságaškuššat mo joatkit barggu, ja maiddái digaštallat áigeguovdilis áššiid mat gusket dáidda- ja kulturpolitihkkii.</p>
<p><em type="bold">Sámedikki dáláš dáidaga ja dáiddaduodji oastinortnet</em> </p>
<p>Sámediggi čoahkkinasttii cuoŋománu 9. b Sámedikki dáláš dáidaga ja dáiddaduoji oastinortnetkomitea jođiheddjiin  ja RiddoDuottarMuseaid (RDM) direktevrrain Anne May Olliin. Čoajkkima fáddán lei oastinortnega bargu ja Sámedikki dáiddačoakkáldaga hálddašeapmi.</p>
<p>Sámi kulturásahusat sámi kultuvrra gaskkustan- ja vásihanarenan</p>
<p>Áŋgiruššansuorggi mihttomearri:</p>
<p>Nana sámi ásahusat mat hálddašit, gaskkustit ja ovddidit sámi dáidaga, kultuvrra ja historjjá.</p>
<p><em type="bold">Sámi Viessu Oslo</em> </p>
<p>Sámediggeráđis lei čoahkkin Sámi Viessu Oslo stivrrain Oslos cuoŋománu 10. beaivvi. Duogáš čoahkkimii lei go lei sávvojuvvon dialoga Sámi viesu stivrrain viesu doaibmajođiheamis ja doaimmain.</p>
<p>Sámediggi eaiggáduššá 49% Sámi Viesu Oslo ossosiin, ja lea nammadan guokte lahtu stivrii. Maŋŋil go Sámi Viessu fárrii ođđa sadjái, de leat vásihan ahte sihke doaimmat ja galledeaddjit leat lassánan. Čoahkkimis muitalii stivra Sámi Viesu beaivválaš doaimmas ja stivrra barggus. Nu go dál lea bargu organiserejuvvon, de doaibmá stivra bargi stivran. Dát mearkkaša ahte stivrralahtut, ja earenoamážit stivrra jođiheaddji, doaimmaha ollu bargguid beaivválaš doaimmas. Dát lea barggahan stivrralahtuid badjelmeari, ja stivra cealká ahte dárbbašivčče beaivválaš jođiheaddji Sámi Viesus.</p>
<p><em type="bold">Beaivváš Sámi Nationálateáhter – ođđa teaterviessu </em> </p>
<p>Statsbygg bargá oktiisajuštahtton ođđa viesu prošeaktačielggademiin, viessu mii galgá leat viessun Sámi Joatkaskuvlii ja boazodoaloskuvlii ja sámi našunála teahterii Beaivvážii.  Sámediggi lea oasálasti huksenproseassa prošeaktaráđis ja lea searvan dán ráđi ja Beaivváža čoahkkimiidda.</p>
<p><em type="bold">Álttá/Guovdageainnu ášši dokumentašuvdnaguovddáš </em> </p>
<p>Sámedikkis lea leamaš čoahkkin RiddoDuottarmuseain mas leat geahččan stáhtusa ja suokkardallan iešguđetge vejolaš vugiid bargat áššiin. Sámediggi joatká proseassain bargat ja áigu fátmmastit eará relevánta ovttasbargooasástalliid.</p>
<p><em type="bold">Davviálbmogiid guovddáža váldočoahkkin </em> </p>
<p>Sámediggi oasálasttii Davviálbmogiid guovddáža váldočoahkkimis cuoŋománu 26. beaivvi Olmmáivákkis. Doppe meannudedje dábálaš áššiid. Torjer Olsen válljejuvvui ođđa jođiheaddjin ja Anja Kristine Salo šattai nubbinjođiheaddjin. Salo lea Sámedikki ovddasteaddji stivrras.</p>
<p><em type="bold">Ivgobađa káija regulerenplána ja gaskavuohta Lásságámmii</em> </p>
<p>Sámediggi oassálasttii čoahkkimis Omasvuona suohkaniin, Lásságámmi vuođđudusain ja Romssa fylkasuohkaniin njukčamánu 14.b dán jagi. Čoahkkima fáddá lei Ivgubađa káija regulerenplána ja gaskavuohta Lásságámmii ja Hottigårdenii. Sámediggi lea ovdal ožžon dieđu Ivgubađa káija regulerenplána rievdadusaid birra. Lásságámmi vuođđudus háliida ahte Sámediggi veahkkin sihkkarastá sin beroštusaid plánaproseassas. Sámediggi čuovvula proseassa.</p>
<p>Teáhter - njuolggodoarjja</p>
<p>Áŋgiruššansuorggi mihttomearri – Teáhter</p>
<p>Ásahuvvon sámi teáhterat sáhttet ovdánit dáiddalaččat, buvttadit lávdedáidaga alla dásis ja sáhttet johttit lávdedáidagiin mii addá kulturvásáhusaid ja oainnusmahttá sámegielaid.</p>
<p><em type="bold">Åarjelhsaemien Teatere váldočoahkkin </em> </p>
<p>Sámediggeráđđi oasálasttii njukčamánu gaskkamuttus Åarjelhsaemien Teatere váldočoahkkimis.</p>
<p>Sámi girjjálašvuohta ja mediat</p>
<p>Áŋgiruššansuorggi mihtomearri:</p>
<p>Kvalitatiivvalaš sámi girjjálašvuohta mii almmuhuvvo ja oahpásmahttojuvvo ja buktojuvvo olámuddui</p>
<p>Sámediggi lea álggahan oktavuođačoahkkimiid dainna viđain lágádusain mat ožžot njuolggodoarjaga ovdánahttit ja ja ovddidit sámi girjjálašvuođa. Dán ortnega lea rievdadan 2018:s, ja danne lea dehálaš lahka gulahallat lágádusaiguin mo ortnet doaibmá, ja dán vuođul maiddái árvvoštallat jukságo ulbmila mihttomeari.</p>
<p>Sámediggeráđis leat leamaš čuovvulančoahkkimat girjebusseeaiggádiiguin girjebussiid viidásit doaimmaheami birra dievasčoahkkinášši 049/18 <em type="italic">Sámi girjjálašvuođa gaskkusteapmi</em> mearrádusa rámmaid siskkobealde. Loahpalaš čielggadus iešguđetge girjebussiid boahttevaš doaimmaheami birra čielgá miessemánus-geassemánus.  </p>
<p><em type="bold">          Kulturmuitosuodjaleapmi </em></p>
<p>Servodatmihttu:</p>
<p>Sámi kulturárbi bidjá eavttuid buot plánemiidda ja sisabahkkemiidda.</p>
<p>Kulturmuittuid hálddašeapmi</p>
<p>Áŋgiruššansuorggi mihttomearri:</p>
<p>Sámi kulturmuittut hálddašuvvojit iežamet historjjá ja árvvuid vuođul.</p>
<p>Sámedikki presideanta Aili Keskitalo doalai čoahkkima ođđa Riikaantikvárain Hanna Kosonen Geiran guovvamánu 14. b. Áššin ledje visteregistrerenprošeakta, doarjjaortnet daid ráfáiduhttojuvvon visttiid várás mat leat priváhta oamastusas ja Várjjat siidda čáliheapmi tentatiiva máilmmiárbelistii. Čoahkkin lei ávkkálaš ja Sámediggi beasai earret eará deattuhit Riikaantikvárii man deaŧalaš lea sierra hálddašeapmi dain sámi visttiin mat leat priváhta oamastusas ja man deaŧalaš lea ovdánit máilmmiárbebargguin Várjjat siidda bealis.</p>
<p>Ášši 017/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Ođđa áššiid dieđiheapmi</p>
<p>Áššenr. 19/2375</p>
<p>Sámedikki dievasčoahkkin - 017/19 <em type="bold">Evttohus 1 - Áirras Ronny Wilhelmsen, Bargiidbellodat</em> Evttohus Ronny Wilhelmsenis, Bargiidbellodat - Sámediggedieđáhusa rievdadeapmi boazodoalu birra ja boazodoallostivrra válgga birra Guovvamánu 1.b. 2019 sáddejuvvui ášši <span type="quote">“Boazodoallolága rievdadusevttohus”</span> gulaskuddamii. Vaikko gulaskuddanáigemearri  lei    oanehaš  (njukčmánu  15.b.  2019)  de  bohte  sisa  hui  olu gulaskuddancealkámušat.  Bargiidbellodat  oaivvilda  ahte  Prop.  90  L  (2018–2019)  Boazodoallolága  rievdadusat  (boazologu almmusteapmi  ja  geatnegahtton  indiviidamerken)  lea  nu  dehálaš  sámi  servodahkii  ahte  galggašii meannuduvvot  Sámedikki  dievasčoahkkimis.  Boazodoallu  ja  sámi  demokratiija  ánssášit  dakkár meannudeami.  Máŋgii  lea  Sámedikki  eanetlohku  jienastan  vuostá  nammadit  Sámedikki  lahtuid  Boazodoallostivrii. Vuohččan  geavai  dat  <span type="quote">“Sámediggedieđáhusa  boazodoalu  birra”</span>  meannudeamis  2016:s.  Das  evttohii Bargiidbellodat ahte Sámediggi galggai nammadit iežas lahtuid boazodoallostivrii.  Bargiidbellodat  evttohii  fas  lahtuid  válljema  boazodoallostivrii  Sámedikki  dievasčoahkkima konstitueremis njukčamánu 7.b. 2018, muhto posišuvdna jienastii vuostá.  Njukčamánu 5.b. 2019 Bargiidbellodat fas ovddidii dan ášši, muhto stuora eanetlohku jienastii vuostá čuovvovaš evttohusa: <span type="quote">“Boazodoallostivrra áirasiid nammadeapmi biddjo áššin bearjadaga njukčamánu 8.b. Ášši sáddejuvvo Sámedikki válgalávdegoddái mii galgá buktit árvalusa dievasčoahkkimii”</span>.  Min  mielas  lea  cuiggodan  veara  go  Sámediggi  ii  beassan  diehtit  ahte  sámediggeráđđi  ja  ráđđehus soabadedje  konsultašuvnnain  seamma  áigodagas  go  dievasčoahkkimis  ovddiduvvui  árvalus  válljet boazodoallostivrii lahtuid Sámedikkis. Bargiidbellodaga  sámediggejoavku  oaidná  posišuvnna  politihkalaš  jorgalusa.  Mii  imaštallat  sakka manne  posišuvdna  vurddii  badjelaš  jagi  dan  rájes  go  Bargiidbellodaga  árvalus  ovddiduvvui Sámediggái, ovdal go mieđihedje dan.   Dan  vuođul,  ja  rievdadan  dihte  ovdalaš  mearrádusa,  ovddida  Bargiidbellodaga  sámediggejoavku čuovvovačča ođđa áššin geassemánu 2019 dievasčoahkkimii: Árvalus: Sámediggi  sihkku  čuoggá  3  (<span type="quote">“Ii  nammadit  áirasiid  boazodoallostivrii  nu  go  dat  dál  doaibmá”</span><span type="quote">”)  2016 “Sámediggedieđáhusas  boazodoalu  birra”</span><span type="quote">“Sámediggedieđáhusas  boazodoalu  birra”</span>  siidu  30,  seammás  vállje  Sámediggi  dievasčoahkkimis iežas lahtuid boazodoallostivrii oktan várrelahtuiguin. </p>
<p><em type="bold">Evttohus 2 - Áirras Arthur Tørfoss, Ovddádusbellodat</em> Mineráladoaibma sámi guovlluin – sihkkut mearrádusa áššis 007/14 Norgga davviguovlluin leat hui olu luondduresurssat dego guolit ja skálžoealánat, olju, gássa ja minerálat. Ráinnas ja duohtatkeahttá luondu, ođasmahtti energiijagáldut háhkanvejolašvuohta ja earenoamáš flora ja fauna addet maid buriid potensiálaid šaddamii ja ovdáneapmái. Sámediggi berre láhčit dili vai buot dat vejolašvuođat sáhttet ávkkástallot, ja seammás deattuhit ođđahutkamuša ja dutkama mat ovddidit ealáhusaid ovttaseallima.  </p>
<p>Minerálaviežžamat leat muddejuvvon lágain ja láhkaásahusain maid Stuoradiggi ja Ráđđehus leat bidjan. Konsešuvnnaid bidjá direktoráhtta. Eavttut mat biddjojit unnidan dihte vahátváikkuhusaid ja oažžun dihte ceavzilis ovdáneami, galget sihkkarastit buot ássiid dábálaš beroštusaid. Ovddádusbellodat oaivvilda ahte demokráhtalaš beliid dihte lea lunddoleamos ahte guoskevaš guovlluid suohkanat gieđahallat ássiid beroštusaid, maiddái sámi ássiid. Ii leat lunddolaš ahte Sámedikkis, mas lea váilevaš legitimitehta, galgá leat váldi dán áššis.  Sámedikki mearrádusas čuožžu:   <span type="quote">“Minerálaláhka ferte rievdaduvvot nu ahte sihkkarastá konsultašuvnnaid, ja vai sihkkarastá ahte sámi beroštumit ja vuoigatvuođaeaiggádat olles sámi guovllus váldojit vuhtii, ja nu ahte hábme ovdamunneortnegiid mat mielddisbuktet ahte ávkkástanárvu ruvkedoaimmain boahtá sámi servodahkii ja vuoigatvuođaeaiggádiidda buorrin.”</span> <span type="quote">“Sámediggi deattuha ahte ii sáhte mieđihit ođđa doaibmabijuide minerálalága vuođul ovdalgo Sámediggi lea guorahallan sámi beroštumiid plánejuvvon sisabahkkemiin ja konsulteren eiseválddiiguin ovttas vuoigatvuođaeaiggádiiguin, eará sámi beroštumiiguin ja báikkálaš servodagaiguin.”</span> Ovddádusbellodat oaivvilda ahte lea áigi rievdadit Sámedikki mearrádusa áššis 007/14. Ovddádusbellodat bivdá ráđi ovddidit ášši dievasčoahkkimii gos ášši 007/14 mearrádus fámohuhttojuvvo.</p>
<p><em type="bold">Evttohus 3 - Áirras Ann-Elise Finbog, SfP</em> Sámi symbolaid patenteren ja geavaheapmi Sámi symbolat. Maŋimuš áiggiid leat sosiála mediain leamaš garra digaštallamat sámi symbolaid geavaheames. Sudjan dasa, numo eatnašat dihtet, lea ahte gávppálaš, priváhta fitnodat lea ohcan ja ožžon dohkkehuvvot pateantta sámi beaivvážii. Eatnašat geat sosiála mediain leat dán birra čállán, oaivvildit ahte dát lea sámi álbmoga opmodat ja ahte dat ii sáhte privatiserejuvvot. Máŋgasat eahpidit Pateantastivrra (dá. <em type="italic">Patentstyret</em>) máhtolašvuođa áššis ja oaivvildit ahte pateantta ferte ruovttoluotta geassit, ja leat maiddái ohcalan Sámedikki rolla áššis. Pateantastivrra juridihkalaš juhkosa juogusjođiheaddji Knut Bostad dadjá NRK:i ahte jus čájehuvvo ahte symbolat eai livčče galgan registrerejuvvot, de dat gessojuvvojit ruovttoluotta. Bostad dadjá maiddái ahte Pateantastivra sáhttá konkluderet árvvoštallama riektan ja dalle registreren bissu. Jus dát konklušuvdna bissu, de lea várra ahte vaikke gii sáhttá patenteret buot eará sámi symbolaid. Dát boahtá adnojuvvot dán dáhpáhusas oktan stuorimus vahágin mii sámi álbmogii lea geavvan. Dán geažil eat sáhte diktit Pateantastivrra dahkat dakkár mearrádusa mii gártá buhttemeahttumis vahágin sámi álbmogii. Sámediggeráđđi lea cealkán NRK:i ahte <span type="quote">“Mii sávvat Pateantastivra gulaskuddá sámediggeráđiin áššiin main lea sáhka sámi symbolaid geavaheames, ovdalgo Pateantastivra dahká mearrádusa ohcamušain geavahit sámi symbolaid”</span> (sitáhtta jorgaluvvon). Sámeálbmot Bellodat oaivvilda ahte ná dehálaš áššis ii leat doarvái sávvat. Sámeálbmot Bellodat ovddida dán ođđa áššin mii ferte biddjot áššelistui dakkaviđe. Sámeálbmot Bellodat oaivvilda maiddái ahte sámediggeráđđi ferte váldit oktavuođa Pateantastivrrain álggahan dihtii ságastallama sámi symbolaid geavaheames. </p>
<p><em type="bold">Evttohus 4 - Áirras Márjá-Liissá Partapuoli, NSR/NSR-SáB</em> Viiddiduvvon sámi sisdoallu joatkkaskuvlla oahppospesialiserema oahppoprográmmas </p>
<p>Joatkkaskuvlla oahppospesialiserema oahppoprográmmas fállojuvvo odne dušše okta sámi prográmmafága mas lea vejolašvuohta čiekŋudeapmái, sámi historjá ja servodat.</p>
<p>Fágaođasmahttima bokte lea árbevirolaš máhtu sadji sámegielfága ođđa oahppoplánain unnit go dálá plánain. Dan oktavuođas livččii lunddolaš hábmet oktan joatkkaskuvllaiguin nuppi sámi prográmmafága, sámi árbevirolaš máhttu.</p>
<p>Sámi árbevirolaš máhttu hukse sámi árvvuid ja filosofiijaid. Dilli lea odne nu ahte árbevirolaš máhttu lea jávkamin ja stuorra álbmoga árvvut ain báidnet sámi árbevieruid. Lea deaŧalaš revitaliseret máhttu ja maiddái transformeret ođđa áigái ja servodahkii.</p>
<p>Árbevirolaš máhttu sáhttá maiddái leat mielde giela revitaliseremin. Nuoraid giellageavaheapmi lea njiedjan sihke vuosttaš- ja nuppegielagiin. Viiddit fálaldat ja sisdoallu dego árbevirolaš máhtu sáhttet movttiidit nuoraid sámástit.</p>
<p>Nuorat buolva lea odne ollu eanet dihtomielalačča luonddugáhtten ja -jurddašeami ektui, dáid beliid fátmmasta sámi árbevirolaš máhttu. Fága bokte besset nuorat teorehtalaččat ja praktihkalaččat oahpat árbevieruid, luondduáddejumi ja luondduávkkástallama. Fága lea sihke ávkkálaš ja geasuheaddji.</p>
<p><em type="bold">Evttohus 5 - Áirras Mathis Nilsen Eira, NSR/NSR-SáB</em> Oktasaš sámi boazodoalloseminára </p>
<p>Otná dilis lea unnán gulahallan riikarájáid rastá boazodoalu áššiin. Dattege diehttit mii ahte leat ollu seammalágán hástalusat ja beroštumit ležžet dal Norggas, Ruoŧas dahje Suomas. Lea áigi čohkket sámi boazodolliid iešguđet riikkain ja bargagoahttet fárrolágaid oktasaš hástalusaid hárrái earret eará sisabahkkemat, boraspire vahágat ja dálkkádat rievdadeamit. Ollu návccat boazodolliin biddjojit gáhttet ealáhusa iešguđet guovlluin, muhto lea váilevaš gulahallan erenoamážit riikarájáidgaskkas. Seminára bokte beassat čohkket návccaid, juohkit gealbbo ja vásáhusaid.</p>
<p>Livčče maid áigi álgit geahčadit makkár eavttut ja lágat iešguđet riikkain leat. Mii diehtit ahte gávdnojit sihke buoret ja heajut bealit mo otná hálddašeapmi doaibmá. Ulbmil livčče bargagoahttet vuoi lágat heivehuvvojit boazodoalo dillái nu go praktihkalaččat doaibmá.</p>
<p><em type="bold">Evttohus 6 - Áirras Runar Myrnes Balto, NSR</em> Nannejuvvon mielmearrideapmi unnimus sámi giellajoavkkuide Sámiid álbmotválljejuvvon orgánan Sámediggi ovddasta olles sámi álbmoga norgga bealde Sámis. Sámedikki eanetlogu mielas galgá Sámediggi nu bures go vejolaš láhčit dili sámi álbmoga mielmearrideapmái sámepolitihkalaš áššiin mat gusket sidjiide.  Sápmelaččat geat gullet unnimus sámegieljoavkkuide, nugo nuortalaččat, bihtánsámit ja ubmisámit, sáhttet vásihit ahte eai olat ovddasteami dábálaš demokráhtalaš kanálaid bokte. Sis lea aŋkke vuoigatvuohta oažžut saji politihkalaš proseassain mat gusket sidjiide.  </p>
<p>Sihkkarastin dihte mielmearrideami ja váikkuhusa unnit joavkkuide, de sáhttá leat jurdda bidjat johtui sierranas doaimmaid. Sámedikki eanetlohku bivdá dasto sámediggeráđi álggahit barggu man mihttun lea nannet mielmearrideami unnit sámi giellajoavkkuide, ja evttohit doaimmaid maid sáhttá čađahit dálá lágaid siskkobealde.</p>
<p><em type="bold">Evttohus 7 - Áirras Anders Somby jr., Johttisápmelaččaid listu</em> Mearkalávdegotti dievasmahtti njuolggadusat mearkkaid birra </p>
<p>Boazođoallostivra dohkkehii guovvamánu 6. beaivvi 2017 njuolggadusaid mot boazomearkat galget leat. Njuolggadusat ráhkaduvvoje vai galgá čorgatvuohta leat go boazoeaiggádat ohcet ođđa mearkaid. Dat mii ii leat doarvái bures čielggaduvvon lea mot dakkár árbemearkkaiguin galgá dahkat. Nu mot njuolggadusat leat dál, eai sáhte fulkkežat addit mearkkaid omd muoŧŧaliidda, siessaliidda, áhkkubiidda jna. Dasalassin lea njuolggadusain eahpečielggasvuohta dasa mii guoská mat leat váldooalit ja dat oassi mas čujuha ahte smávvasániiguin galgá ohcat rievdadusa ovdamearka dihte mánnái. Boazodoallu lea maid vásihan ahte mearkalávdegottit praktiserejit iešguđet ládje dáid njuolggadusaid, go dat leat eahpečielgasat. Boazomearkain leat váldooalit (mearkaoalit). Váldosánit mearkain leat ovdamearka dihte gieška,- lahkki, hoanka, hoankalahkki, ovddalskivdnji, maŋilskivdnji jna. Rievdadusat leat smávvasánit nugo luddestat, ceahkkát, vanját jnv. Váldosánit boazomeakain leat dat mat čujuhit árbevirolaš sogamearka gullevašvuhtii. Smávvasániid lasiheapmi iešguđet sániiguin lassin bearraša váldooliide lea dat mii ereha iešguđet boazodolliid mearkaid bearraša ja soga siskkobealde. Dás ii leat sáhka siskkildas(lagaš) bearraša birra muhto obbalaš soga.</p>
<p>Lea boazodoalu árbevirolaš ipmárdusa vuosta jus dát ipmirduvvo siskkildas(lagaš) bearrašin. Dákkár ipmárdus maiddái daguha ahte ii leat vejolaš sirddášit mearkaid lagas bearrášiid gaskkás nugo dás ovdalis namuhuvvon. Boazomearka lea dehálaš oassi boazodoalu kulturárbbis ja identitehtas, ja Sámediggi berre sáddet ášši ovddasvástideaddji hálddašeddjiide ja bivdit čorget njuolggadusaid.</p>
<p><em type="bold">Evttohus 8 - Áirras Tor H. Mikkola, Bellodatsorjjasmeahttun áirras</em> Ođđa guovloplána Davvinjárggas ja Rica/Scandic eanaláigošiehtadusa guhkideapmi   Davvinjárgga gielda galgá mearridit ođđa guovloplána Davvinjárgii. Rica/Scandic galgá ođastit ja guhkidit iežas eanaeaiggátšiehtadusaid Davvinjárgga-duolbadasas FeFo:in, ja lea stuora ballu čadnon dasa ahte proseassa váikkuha Davviguovlluvári privatiserema. Bivdit Sámedikki ovddidit ášši meannudeapmái dán dievasčoahkkimii, ja ahte Sámediggi buktá cealkámuša prinsihpaiguin maid mii oaivvildit lea dehálaš čuovvulit dán áššis.  </p>
<p><em type="bold">Evttohus 9 - Áirras Tor Gunnar Nystad, NSR</em> Dárbu ovdánahttit sámegiela oahpahusfálaldaga Oslo-skuvllas. Sámediggi oaidná ahte Oslo suohkan lea bargagoahtán sirdit sámegieloahpahusa Oslos Kampen skuvllas eará skuvlii suohkanis. Giellaoahpahusa sirdin lea vuolggahan digaštallama dan birra ahte mot sáhttá ovdánahttit sámegieloahpahusa Oslos. Sámi urbaniseren lea olu lassáneame, ja máŋga nuorra sápmelačča oahppodiliin fárrejit ja ásaiduvvot stuoragávpogiidda. Danne lea dehálaš ahte sámi oahpahusfálaldat lea bures organiserejuvvon ja ahte das lea buorre kvalitehta maiddái gávpogiin. NOU 2016:18 <span type="quote">“Váibmogiella”</span> ávžžuha ahte stuoragávpot<em type="bold"> </em>Helssegis leat maŋemus jagiid ásahan sierra sámeskuvlla mas lea sierra sámi oahppoplána. Das lea leamaš buorre mearkkašupmi ohppiidlohkui geat ožžot sámegieloahpahusa ja ohppiidlohkui geat šaddet sámegiela geavaheaddjin.  suohkanat, nugo Oslo, váldet earenoamáš ovddasvástádusa sámegieloahpahussii.  Odne ožžot vuollel 50 oahppi oahpahusa sámegielas ja sámegillii Oslo-skuvllas. Maiddái Sámedikki jienastuslohku stuorru Oslos. Gávpogiin dego Álttás ja Romssas lea sullii 200 ja 300 oahppis oahpahus sámegielas ja sámegillii. Go buohtastahttá dáiguin loguiguin, de lea Oslo sámegiela oahpahusfálaldat oalle unni. </p>
<p>Sámediggi bivdá Sámediggeráđi vuolggahahttit Oslo suohkana ja oahppoetáhta geahčadit ja viidásit ovdánahttit sámegiela oahpahusfálaldaga Oslo-skuvllas. Dakkár geahčadeapmi berre earret eará:</p>
<p>- Árvvoštallat dárbbu fievrridit sámegiela oahpahusfálaldaga suohkana plánaide ja strategiijaide.  - Geahčadit ja kvalitehtasihkkarastit diehtojuohkima váhnemiidda vuoigatvuođa birra oažžut sámegieloahpahusa. - Čielggadit man ollu ja manne oahppit heitet sámegieloahpahusas skuvlla váccidettiin.  - Árvvoštallat dárbbu ásahit sierra sámegielluohká dahje sierra sámeskuvlla Osloi.  - Árvvoštallat dárbbu ja vejolašvuođa molssaevttolaš oahpahushámiide nu go ovdamearkka dihte IKT geavaheami bokte, johtti oahpaheaddjit, gielladeaivvadeamit jna.</p>
<p><em type="bold">Evttohus 10 - Áirras Bjørn Inge Mo, Bargiidbellodat</em> Sámi heahte- ja inseastaguovddáš Norgga našuvnnalaš olmmošvuoigatvuohtaásahusa Fáddáraporttas 2018 – Veahkaváldima birra sámi servodagas boahtá ovdan ahte <span type="quote">“bealli sámi nissoniin leat vásihan veahkaválddálašvuođa dahje veagalduhttima ja ahte go vuogádagain eai doala dási, de sáhttá dat mielddisbuktit ahte sii eai oaččo veahki maid dárbbašit”</span>. Dearvvašvuođabargiid ja riekteásahusa váilevaš giella- ja kulturipmárdus lea stuorra hástalussan go galgá fállat ollesárvosaš ja dohkálaš fálaldaga sápmelaččaide. NIM raportta čoahkkáigeasus čuožžu ahte: <span type="quote">“Sámi olbmot vásihit eambbo veahkaválddálašvuođa go earát. Go sihke veahkkeapparáhtas ja politiijain váilu erenoamáš gelbbolašvuohta sámi giela ja kultuvrra birra, de lea sidjiide váddáseabbo suddjet olbmuid geain lea sámi duogáš veahkaválddálašvuođa ja illasteami vuostá. Veahkaválddálašvuohta ja illasteapmi gos gillájeaddji lea sápmelaš lea servodatváttisvuohta ja duođalaš olmmošvuoigatvuođahástalus Norggas.”</span> Lea áibbaš čielgasit stuorra dárbu sámi fágabirrasii dáin surggiin, ja NIM raporttas ovddiduvvojit maiddái SÁNAG ja Sámi heahte- ja inseastaguovddáš Kárášjogas doaibmabidjun fállan dihtii buoret fálaldaga sámi álbmogii olles riikkas. Fápmoguovddáš mas lea gelbbolašvuohta sámi diliin lea min oainnus dárbbašlaš ja riekta, ja mii sávvat ahte diekkár fálaldagas galgá leat maiddái ambulerejeaddji ossodat, olahan dihtii olles Sámi. Fálaldat sámi Mánáidviesu hámis lea lunddolaš joatkka jurdagii ásahit nannoseabbo fágabirrasa. Mii oaidnit ahte Kárášjoga gielda lea juo bargagoahtán áššiin guovddáš eiseválddiid vuostá, muhto Sámedikki váikkuheamis ja deattus livččii stuorra ávki dan dáfus ahte sáhtášii farggamusat ásahit dan stáhtalaš ásahussan. Suohkan lea signaliseren ahte háliidit vuoruhit ásahit diekkár guovddáža ja áigot válbmet huksensaji ja eará dárbbašlaš beliid nu jođánit go ásaheapmi mearriduvvo. Árvalus: Dain hearkkimus ja bákčaseamos diliin eallimis lea vealtameahttun ahte deaivá muhtuma gii ipmirda giela ja kultuvrra. Mii bivdit danin Sámedikki leat ovddasduvdin ásahit Sámi nationála heahte- ja inseastaguovddáža mas lea ambulerejeaddji ossodat mii dárkkuhuvvon olles Sápmái. Mii árvalit ahte dát gehččojuvvo Klinikk Sápmi ásaheami oktavuođas. Sámediggi bivdá seammás sámediggeráđi garraseappot gáibidit ráđđehusas ahte veahkaválddálašvuohta ja illasteapmi sámi servvodagas čuovvuluvvo doarvái resurssaiguin. </p>
<p>Ášši meannudeapmi álggahuvvui 04.06.19 dii. 15.00.</p>
<p><em type="bold">Bealátvuođaárvvoštallamat</em> Čuovvovaš áirras lea bivdán bealátvuođaárvvoštallama áššis 17/19: </p>
<p>Áirras Mathis Nilsen Eira, NSR</p>
<p><em type="bold">Dievasčoahkkinjođihangotti árvalus: </em>Áirras Mathis Nilsen Eira, NSR - Ii bealálaš  </p>
<p>· Dievasčoahkkinjođihangotti árvalus mearriduvvui ovttajienalaččat.</p>
<p>Dat áirras geasa dat guoská, ii lean mielde meannudeamen bealátvuođaášši.</p>
<p><em type="bold">Dievasčoahkkinjođihangotti árvalus:</em> </p>
<p>· Ođđa ášši 1 hilgojuvvo · Ođđa ášši 2 hilgojuvvo · Ođđa áššit 3-7 ja 9-10 sáddejuvvojit Sámediggeráđđái meannudeapmái</p>
<p>Ođđa ášši 8 gessojuvvui</p>
<p><em type="bold">Jienasteapmi</em> 39 áirasis ledje 35 čoahkis. Jienasteapmi čađahuvvui čuovvovaš vuogi mielde: </p>
<p>· Ođđa ášši 1 hilgojuvvui 21 jienain 14 jiena vuostá · Ođđa ášši 2 hilgojuvvui 34 jienain 1 jiena vuostá · Ođđa áššit 3-7 ja 9-10 mearriduvvui ovttajienalaččat</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em> </p>
<p>Sáhkavuorru Replihkka 1  Ronny Wilhelmsen  2  Arthur Johan Tørfoss  3  Márjá-Liissá Partapuoli Per Mathis Oskal 4  Ann-Elise Finbog Runar Myrnes Balto   Ronny Wilhelmsen   Anders Somby jr.  Ann-Elise Finbog  5  Mathis Nilsen Eira Arild Pettersen Inga  Mathis Nilsen Eira  6  Runar Myrnes Balto Ronny Wilhelmsen 7  Anders Somby jr. Per Mathis Oskal  Anders Somby jr.  8  Tor H. Mikkola Ronny Wilhelmsen 9  Tor Gunnar Nystad Ronny Wilhelmsen   Ann-Elise Finbog  Tor Gunnar Nystad  10  Bjørn Inge Mo Ann-Elise Finbog  Bjørn Inge Mo   Ronny Wilhelmsen, čoahkkinortnegii  Arthur Johan Tørfoss, čoahkkinortnegii</p>
<p>DC - Mearrádus: Ođđa áššit 3 - 7 ja 9 - 10 sáddejuvvojit Sámediggeráđđái meannudeapmái.</p>
<p>Ášši meannudeapmi loahpahuvvui 04.06.2019 dii. 16.10</p>
<p>Ášši 018/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Gažaldagat Sámediggeráđđái</p>
<p>Áššenr. 19/2375</p>
<p>Sámedikki dievasčoahkkin - 018/19 <em type="bold">Gažaldat 1 - Áirras Arthur Tørfoss, Ovddádusbellodat</em> Parlamentarisma sámedikkis </p>
<p>Dál lea Ovddádusbellodat leamaš ovddastuvvon sámedikkis 10 jagi. Dan áigodagas leat mii vuohttán parlamentarismma mii gáidá eret das maid mii dábálaččat jurddašit dáinna stivrenmálliin. Beroškeahttá lea go NSR vai BB mii stivre. Muhto dál lea NSR, ja mun jurddašan sáhttá go presideanta Keskitalo muitalit munnje dáid áššiid birra:</p>
<p>1. Politihkalaš áššiid buvttadeapmi. Fas oaidnit sámedikki áššelisttu mas leat unnán áššit lávdegottiide. Dát ii leat eahpedábálaš, eanet baicca vierru. Go geahččá diimmá áššiid, de leat dušše 4 politihkalaš ášši maid ráđđi ieš lea buvttadan, jus ii váldde mielde dieđáhusaid ja bušeahta. Eará áššit leat gulaskuddamat ja cealkámušat áššiide maid eará almmolaš hálddašeamis leat vuolggahan. Mii fertet árvvoštallat ahte NSR ja dat eará bellodagat ráđis leat mannan evttohassan válggaide oažžundihte čađa iežaset politihka. Manin Ráđđi buktá nu unnán iežas áššiid dievasčoahkkimii?</p>
<p>2. Parlamentarisma Ráđis lea nana eanetlohku iežas duogábealde dievasčoahkkimis. Juohke parlamentáralaš čoahkkádusain mearkkaša dat ahte ráđi evttohus manná buot áššiin rievddakeahttá sihke lávdegottiid ja dievasčoahkkinmeannudeami čađa, ja mearrádusat šaddet nu go árvaluvvon. Muhto nu ii geava Sámedikkis. Dáppe mii vásihit ahte eanetlogubellodagat leat sii geat ovddemus ovddidit rievdadanevttohusaid iežas ráđi mearrádusárvalusaide. Dát čájeha ahte lea unnán ovddalgihtii   gulahallan ja čielggadeapmi bellodagaid gaskkas Ráđis, ja dievasčoahkkima bellodatjoavkkuid ja ráđi gaskkas, mii mielddisbuktá ahte ráđi autoritehta láivu. Dat ahte leat oassin parlamentáralaš čoahkkimis gos iežas bellodat lea eanetlohkoráđis, sáhttá leat hástaleaddji hárjehallan, danin go bargun lea dušše bealuštit ja mieđuštit árvalusaid rievddakeahttá politihkalaš meannudeami čađa. Muhto nie lea politihkalaš duohtavuohta. Buoret bealli lea ahte iežas bellodat čohkká ráđis, ja bellodat oažžu danin iežas politihka čađa.   Sáhttit go mii vuordit rievdama dálá eahpečorgadis praksisas, nu ahte parlamentáralaš vuogádat stivret maiddái doaibmagoahtá Sámedikkis?</p>
<p><em type="bold">Gažaldat 2 - Áirras Per Mathis Oskal, Bargiidbellodat</em> Heahtedagu bagadus boraspiriid vuostá Ovddit Sámediggeráđđi šiehtai Dálkkádat- ja birasdepartemeanttain ahte sii galge ráhkadit bagadusa heahtedagu geavaheami birra boraspiriid vuostá.  Mot lea sámediggeráđđi čuovvulan dan? </p>
<p><em type="bold">Gažaldat 3 - Áirras Ann-Elise Finbog, Sámeálbmot Bellodat</em> Gávpotpolitihkalaš doaibmaplána Juovlamánu 2017 dievasčoahkkimis ovddidii Sámeálbmot Bellodat ođđa ášši gávpotpolitihkalaš doaibmaplána birra. Sámeálbmot bellodat sávvá diehtit man guhkás áššiin leat ollen ja makkár plánat leat áššái. Go oaidnit dakkár joatkašuvvi ovdáneami, mas eanet ja eanet sápmelaččat fárrejit ja bisánit gávpogiidda ja čoahkkebáikkiide, de oaivvilda Sámeálbmot Bellodat ahte ferte farggamusat bargagoahtit oažžut ođđa doaibmaplána. Šaddá deháleabbo ja deháleabbo čalmmustahttit, nannet ja gárgedit sámevuođa. Oslos, gos mearridedje sirdit sámegieloahpahusa almmá involverekeahttá váhnemiid proseassas, čájeha man dehálaš lea ahte gávdnojit čielga njuolggadusat. Sámeálbmot Bellodaga mielas čájeha dát ahte lea dárbu gávpotpolitihkalaš doaibmaplánii – ja dat dárbbašuvvo dál! </p>
<p><em type="bold">Gažaldat 4 - Áirras Ronny Wilhelmsen, Bargiidbellodat</em> Mii eat gávnna ahte Sámedikki bušeahta čuoggá 6.2.3 (Sámi areála- ja resursavuoigatvuođaid eará čuovvuleapmi – ohcanvuđot doarjagat) birra lea čielggaduvvon Sámediggeráđi doaibmadieđáhusas dahje dasa guoski mildosiin. </p>
<p>Go dát lea stuora bušeahttapoasta, de mii bivdit ahte oažžut čilgehusa das movt dát ruđat leat geavahuvvon dássážii dán jagi, ja ohcamiid mat leat boahtán.</p>
<p>Ášši meannudeapmi álggahuvvui 04.06.19 dii. 16.15.</p>
<p><em type="bold">Jienasteapmi</em> 39 áirasis ledje 35 čoahkis. Dán áššis ii jienastuvvon. </p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em> </p>
<p>Sáhkavuorru Replihkka 1  Arthur Johan Tørfoss   Aili Keskitalo Jørn Are Gaski   Ronny Wilhelmsen   Jon Isak Gælok  Kjellrun Wilhelmsen, čoahkkinortnegii  Arthur Johan Tørfoss   Jørn Are Gaski, čoahkkinortnegii    Aili Keskitalo  2  Per Mathis Oskal   Berit Marie P. E. Eira  3  Ann-Elise Finbog   Silje Karine Muotka   Ann-Elise Finbog   Silje Karine Muotka  4  Ronny Wilhelmsen   Silje Karine Muotka   Ronny Wilhelmsen</p>
<p>Silje Karine Muotka</p>
<p>DC - Mearrádus:</p>
<p>Ášši meannudeapmi loahpahuvvui 04.06.2019 dii. 17.20</p>
<p>Ášši 019/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Sámediggeráđi dásseárvopolitihkalaš čilgehus doaibmahehttehusa birra</p>
<p>Áššenr. 19/1671</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi lea digaštallan Sámediggeráđi dásseárvopolitihkalaš čilgehus doaibmahehttehusa birra. Čilgehus lea mielddusin čoahkkingirjjis.</p>
<p><em type="bold">Sámediggeráđi dásseárvopolitihkalaš čilgehus doaibmahehttehusa birra</em> </p>
<p><em type="bold">Álggahus</em> </p>
<p>Maŋimuš jagiin lea Sámedikki dásseárvodoaibmaplána 2009-2013 leamaš vuođđun sámediggeráđi dásseárvobargui Sámedikkis. Dán doaibmaplána doaibmaáigodat lea nohkan ja dat čuovvuluvvui 2015:s sámediggeráđi dásseárvopolitihkalaš čilgehusain. Doaibmaplánas ja čilgehusas leat leamaš golbma áŋgiruššansuorggi: dásseárvu, seksuála sodju ja veahkaváldi lagaš oktavuođain. Doaibmahehttehus ii leat sierra gieđahallojuvvon, muhto lea leamaš mielde dan bajimuš mihttomearis ovttaárvosaš sámi servodaga birra gos buohkain leat ovttalágan vuoigatvuođat ja vejolašvuođat.</p>
<p>Dásseárvu lea guovddážis Sámedikki doaimmas. Mii bargat dan ala ahte sámi servodagas buohkain livčče ovttalágan vuoigatvuođat ja vejolašvuođat. Vuolggasadji dán mihttomeari juksamii, lea ahte dásseárvu guoská buot servodatsurggiide ja galgá leat heivehuvvon oassi min barggus, beroškeahttá earret eará sohkabealis, doaibmanávccain, etnisitehtas ja seksuála sojus. Dásseárvu lea danne geahččanguovlu buot politihkkasurggiin Sámedikkis, ja danne galgá dásseárvu leat heivehuvvon oassi juohke fágasuorggis.</p>
<p>Sámediggeráđđi háliida bidjat erenoamážit fokusa sámiide geain lea doaibmahehttehus. Dát fágasuorgi lea leamaš unnán fokusis. Maŋimuš áiggis lea dát dattetge boahtán beaiveortnegii raporttaid bokte daid sámiid dili birra geain lea doaibmahehttehus. Dát čilgehus lea oassi proseassas ođđa sámediggedieđáhusa ráhkadeames dásseárvvu birra.</p>
<p>Mihttomearri:  Váikkuhit dásseárvvu ja eastadit vealaheami.</p>
<p><em type="bold">Doahpagat</em> Doaibmahehttehus mearkkaša dan ahte gorutlahtu váilu, lea váddu dahje gorutlahttu ii leat nu mo dábálaččat dahje leat váttut goruda psykologalaš, fysiologalaš dahje biologalaš doaimmain. Muhtumat leat riegádan doaibmahehttehusain, go fas earát sáhttet oažžut doaibmahehttehusa dávdda dahje váttu geažil maŋŋelis eallimis.  </p>
<p>Olbmuid geain lea doaibmahehttehus sáhttá juohkit čuovvovaš váldojoavkkuide: -          Olbmot geain lea oaidninváddu  -          Olbmot geain lea doaibmavádjitvuohta  -          Olbmot geat leat guluheamet  -          Olbmot geain lea čálganvihki -          Olbmot geain lea psykososiála doaibmahehttehus</p>
<p>Čálganvihki lea oktasaš doaba ollu sierralágan diagnosaide ja diliide mat čatnasit kognitiivvalaš, gielalaš ja sosiála váttisvuođaide. Čálganvihki gullá eanet bajimuš doahpagii, doaibmavádjitvuođa dahje doaibmahehttehusa siskkobeallai.</p>
<p>Máilmmi Dearvvašvuođaorganisašuvdna meroštallama mielde lea čálganvihki:</p>
<p><em type="italic">Maŋŋonan dahje váilevaš gálggaid ja funktionáladási ahtanuššan, mii erenoamážit lea dovdomearkan gálggaid hehttehusas mat oidnogohtet čálganáigodagas, gálggat mat váikkuhit oppalaš jierbmedási, ovdamearkka dihtii kognitiivvalaš, gielalaš, motorihkalaš ja sosiála beliide. Čálgovihki sáhttá ilbmat eará psyhkalaš ja somáhtalaš gillámušaiguin ovttas dahje daid haga. </em> </p>
<p>Sámegillii eai leat dán suorggis cieggan doahpagat. Danne sáhttet doahpagat geavahuvvot veaháš eahpedárkilit. Gávdnojit muhtun boares doahpagat. Dat sáhttet dattetge áddejuvvot unohassan.</p>
<p><em type="bold">Stáhtus</em> </p>
<p>Ođđaset dutkama vuođul sáhttá čujuhit ahte muhtun sámiin geain lea doaibmahehttehus dál eai beasa geavahit iežaset giela ja kultuvrra go čujuhuvvo ahte sis ii leat kapasitehta oahppat guokte giela, dárogiela ja sámegiela. Muhtumat eai oaččo vejolašvuođa válljet sámegiela vuosttaš giellan. Boađus muhtumiidda das go eai sáhte hállat dahje áddet sámegiela lea ahte sin oktavuohta iežaset sámi bearrašiin, fierpmádagain ja báikegottiin gáržu. Sis šaddá de gáržžes vejolašvuohta searvat sámi kultuvrii ja ovddidit sámi identitehta. Dasto vásihit muhtun sámit geain lea doaibmahehttehus ahte sii eai integrerejuvvo albma láhkai norgalaš majoritehtaservodagas. Dalle leage várra ahte buohkat eai dovdda gullevašvuođa sámi eaige norgalaš birrasiidda ja vásihit de ahte sis ii leat albma gullevašvuohta goappáge birrasii.</p>
<p>Muhtun sámit geain lea doaibmahehttehus vásihit ahte fertejit válljet dárbbašlaš dearvvašvuođa- ja fuolahusbálvalusaid ja sámegiela ja sámi kultuvrra gaskka, ovdamearkka dihtii dalle go dárbbašit dárbbašlaš čálgobálvalusaid ja dan dihtii fertejit fárret guovlluide gos ásset unnán dahje eai oppage eará sámit, ja gos sámegiella ii leat skuvllas ja oktavuohta sámi birrasiin ja bearrašiin lea hui gárži.</p>
<p>Dasa lassin lea muhtun sámiide geain lea doaibmahehttehus vejolašvuohta ieš beassat mearridit gos ja movt háliida ássat gárži. Sii sáhttet maiddái bággehallat fárret eret sámi guovllus norgalaš birrasii. Dán geažil sáhttet dovdat ahte sis lea gáržžes vejolašvuohta doallat oktavuođa sin sámi bearrašii, sámi birrasiidda ja aktivitehtaide. Dasa lassin váilu mis máhttu bargoeallima ja demokráhtalaš searvama vejolašvuođain.</p>
<p>Sámit geain lea doaibmahehttehus givssiduvvojit maiddái eanet, ožžot vaššicealkámušaid, gillájit veahkaválddi, vearredaguid, hástalusaid psyhkalaš dearvvašvuođain ja máhttu ja gelbbolašvuohta movt eastadit, fuomášit ja čuovvulit dán lágan hástalusaid.</p>
<p>Organisašuvnnat Sámi dásseárvoorganisašuvnnat ovddastit siviila sámi dásseárvoservodaga. Olbmuid várás geain lea doaibmahehttehus eai gávdno dattetge sierra sámi organisašuvnnat mat ovddastivčče sin. Gávdnojit dušše norgalaš organisašuvnnat main sámi unnit dahje eanet leat mielde.</p>
<p><em type="bold">Hástalusat boahtteáiggis </em> </p>
<p>Boahtteáiggi hástalusat čielggaduvvojit davviriikkalaš dutkanprošeavttas <span type="quote">“Samer med funksjonsnedsettelse”</span>3 (Sámit geain lea doaibmahehttehus). Mánáid-, nuoraid- ja bearašdirektoráhta</p>
<p>(Bufdir) álggahii prošeavtta ja Nordens välfärdscenter (Davviriikkalaš čálgoguovddáš) lea oktiiordnen dan. Loahpalaš mihttomearri prošeavttain lea ođđa dutkanvuđot máhttu sámiid eallineavttuid birra geain lea doaibmahehttehus Norggas, Ruoŧas ja Suomas. Oktiibuot leat vihtta nationála dutkanraportta almmuhuvvon, guokte Norggas, guokte Ruoŧas ja okta Suomas.</p>
<p>Čilgehusas lea oanehis čoahkkáigeassu raporttain ja prošeavtta loahpparaporttas lea rávvagiin čoahkkáigeassu. Dát lea vuođđun politihka ovddideapmái viidáseappot.</p>
<p><em type="italic">1. <span type="quote">«Situasjonen til samer med funksjonsnedsettelse 2016»</span> (Sámiid dilli geain lea doaibmahehttehus) </em> Sámiid dilli geain lea doaibmahehttehus molsašuddá sihke bajásšaddaneavttuid mielde, makkár oktavuohta sis lea iežas sámi duogážii, sohkabeallái, man lágan doaibmahehttehus lea, ahki ja ássanbáiki ja nu ain. Dasto dárbbaša norgalaš čálgoapparáhta hui ollu máhtu sámi kultuvrra, giela ja identitehta birra, ja stuorát dihtomielalašvuođa maid dat geavahusa mearkkaša.  </p>
<p>Mihttomearrin ferte leat ahte profešunealla čálgobargit deaivvadit hástalusaiguin ja máhttet oaidnit dan mii lea erenoamáš sámi kultuvrras.</p>
<p><em type="italic">2. <span type="quote">«Levnadsförhållanden bland samer med funktionsnedsättning i Sverige»</span>, 2016 (Sámiid geain lea doaibmahehttehus eallindilli Ruoŧas) </em> Raportta ulbmilin lei buvttihit eanet máhtu eallineavttuid birra sámiid gaskkas geain lea doaibmahehttehus, Ruoŧas. Jearaheaddjit fokuserejedje váldoáššis gálggaid ja vugiid movt oažžut doaibmat árgabeaivvi dohkálaččat, ja eaige vuosttažettiin doaibmahehttehusaid dahje diagnosaid.  </p>
<p>Dutkamuša konklušuvdnan leat ahte veahkkeapparáhta ii leat heivehan bálvalusaidis sámiide geain lea doaibmahehttehus, man geažil bálvalusaid oažžun sáhttá leat fuonit eaige bálvalusat leat dohkálaččat.</p>
<p><em type="italic">3. <span type="quote">«Förutsättningar och villkor för samer med funktionsnedsättning i de samiska förvaltningskommunerna i Sverige»</span>, 2017 (Sámiid eavttut, geain lea doaibmahehttehus sámi hálddašangielddain Ruoŧas)</em> Dán dutkamuša bohtosat ja ovddeš statistihkka čájehit ahte gielddaid máhttu sámiid vuoigatvuođaid birra go lea álgoálbmot lea váilevaš, ja dát bargu galgá nannejuvvot nu ahte gielddat galget sáhttit addit sámiide geain lea doaibmahehttehus dan doarjaga maid sáhttá vuordit ON olmmošvuoigatvuođaid konvenšuvnna mielde.  </p>
<p>Ferte bargat maiddái oppalaš dásis, ja ovddidit njuolggadusaid ja strategiijaid movt sámi gielddat galget sáhttit bargat sihkkarastin dihtii ahte hástalusat mat čatnasit sámiide geain lea doaibmahehttehus, leat integrerejuvvon buot surggiin ja buot dásiin gielddain.</p>
<p><em type="italic">4. <span type="quote">«Kartlegging av levekårene til personer med utviklingshemming i samiske områder»</span>, 2017 (Olbmuid geain lea doaibmahehttehus eallineavttuid kárten sámi guovlluin)</em> Dát iskkadeapmi čájeha ollu dan seamma maid ovddeš eallineaktodutkamušat leat čájehan: olbmuin geain lea čalganvihki sámi guovlluin lea nugo olbmuin oppalaččat geain lea čalganvihki, fuonit eallineavttut go álbmogis muđui surggiin nugo ássandilli, oahppu, bargu, dearvvašvuohta, sosiála fierpmádat, asttuáigi ja iešmearrideapmi. Dassi lassin givssiduvvojit sii eanet ja gillájit veahkaválddi eanet go earát.  </p>
<p>Muhtun surggiin leat dasa lassin stuorra erohusat eallineavttuid gaskka olbmuin geain lea čálganvihki sámi duogáža ja ii sámi duogáža gaskka, erenoamážit go guoská psyhkalaš dearvvašvuhtii ja givssideapmái. Gávdnojit maiddái erohusat sohkabeliid gaskka go guoská givssideapmái, ja nissonolbmot gillájit eanet go almmáiolbmot.</p>
<p><em type="italic">5. <span type="quote">«Experiences of inclusion and welfare services among Finnish Sámi with disabilities»</span>, 2017</em><em type="bold"> </em><em type="italic">(Vásihusat searvvahemiin ja čálgobálvalusain Suoma beale sámiid gaskkas geain lea doaibmahehttehus)</em><em type="bold"> </em> Suoma dutkamuša ulbmilin lei iskat man ollu sámit, geain lea doaibmahehttehus ieža leat vásihan givssideami ja makkár individuála birgenstrategiijat sis leat ja movt sii vásihit deaivvadeami veahkkeapparáhtain.  </p>
<p>Dát dutkamuš čájeha ahte maiddái eará bealit go sámi duogáš ja doaibmahehttehus dagahit givssideami. Dattetge čájeha ahte olbmot geain lea sámi duogáš birgejit buorebut hástaleaddji eallindiliin.</p>
<p><em type="italic">Loahpparaportta rávvagat</em> </p>
<p>Vuođđorávvagat  1. Searvvahit sámi servodaga viidáseappot barggu buot beliin  2. Bidjat resurssaid ja doarjut fierpmádaga huksema sámiid várás geain lea doaibmahehttehus ja sin bearrašiid várás  3. Fuomášuhttit daid návccaid ja positiiva resurssaid mat sámiin geain lea doaibmahehttehus leat</p>
<p>Rávvagat kultuvrralaš gelbbolašvuođa ektui  4. Buoridit veahkkeapparáhta kultuvrralaš gelbbolašvuođa  5. Habiliteren ja veajuiduhttin dainna dáidduin ahte oaidnit olbmo kultuvrralaš oktavuođas</p>
<p>Rávvagat oahpu ja dutkama birra  6. Sihkkarastit ahte sámit geain leat doaibmahehttehusat servet dan dutkama ovddideapmái mii guoská sidjiide  7. Eanet ruhta dutkamii sámiid birra geain leat doaibmahehttehusat  8. Eanet studeanttat geain lea sámi duogáš ámmáhiin ja alit oahpus mii guoská doaibmahehttehussii</p>
<p>Rávvagat giela ja diehtojuohkima birra  9. Nannet fuomášumi ahte sámiin geain leat doaibmahehttehusat lea vuoigatvuohta sámegillii  10. Buorit ja álkidit olámuttus dieđut sámegielaide makkár vuoigatvuođat sámiin geain leat doaibmahehttehusat leat</p>
<p>Rávvagat barggu ain joatkimis sámi guovlluin  11. Buoridit máhtu ON olmmošvuoigatvuođa konvenšuvnna birra olbmuide geain lea doaibmahehttehus (CRPD) sámi guovlluin ja oažžut álgoálbmotperspektiivva sisa ja vai geavaheaddjit sáhttet váikkuhit bargui konvenšuvnnain  12. Vuostálastit daid sámiid, geain lea doaibmahehttehus, vealaheami ja givssideami</p>
<p>Rávvagat barggu birra nationála rájáid rastá  13. Ovttas bargat raporterema ektui ON:ii vuoigatvuođakonvenšuvnna birra olbmuide geain lea doaibmahehttehus (CRPD) 14. Sámedikkit berrejit leat mielde davviriikkalaš ovttasbarggus doaibmahehttehusa birra  15. Nannoseappo davviriikkalaš ovttasbargu nationála rájáid rastá</p>
<p><em type="bold">Loahpaheapmi</em> </p>
<p>Sámediggeráđis leat leamaš buorit vásihusat Sámedikki dásseárvodoaibmaplánain 2009-2013 ja sámediggeráđi dásseárvopolitihkalaš čilgehusain 2012.</p>
<p>Galgá ráhkaduvvot sámediggedieđáhus dásseárvvu birra dán válgaáigodagas. Mii háliidat maiddái joatkit dásseárvobargguin riikkaidgaskasaš arenas. Sámediggeráđđi evttoha ahte čilgehus čuovvuluvvo sierra sámediggedieđáhusain dásseárvvu birra, mas doaibmahehttehus lea okta áŋgiruššansurggiin. Eará áŋgiruššansuorggit leat sohkabealdásseárvu, seksuála sodju ja sohkabealidentitehta ja dasto veahkaváldi lagaš oktavuođain. Bargu álggahuvvo 2019:s.</p>
<p>Višuvdna:</p>
<p>Dásseárvosaš sámi servodat gos buohkain leat seammalágan vuoigatvuođat ja vejolašvuođat.</p>
<p>Mihttomearri:  Váikkuhit dásseárvvu ja eastadit vealaheami.</p>
<p>Strategiijat:  Váikkuhit miellaguottuid duddjojeaddji barggu bokte stuorát rabasvuođa ja dohkkeheami doaibmahehttehusa ektui.</p>
<p>Bidjat erenoamáš fokusa doaibmahehttehussii sámi oahppoplána ráhkadeami bokte.</p>
<p>Ovddidit ođđaáigásaš sámi terminologiija doaibmahehttehusa birra.</p>
<p>Váikkuhit ahte olbmot geain lea doaibmahehttehus eanet besset searvat demokráhtalaččat Sámedikki válgaráhkkaneaddji barggu bokte.</p>
<p>Sámedikki dievasčoahkkin - 019/19 Ášši ovddideapmi 04.06.19 dii. 17.20. Debáhtta 07.06.19 dii. 09.00</p>
<p><em type="bold">Jienasteapmi</em> 39 áirasis ledje 37 čoahkis. Dán áššis ii jienastuvvon. </p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em> </p>
<p>Innlegg Replikk  Mikkel Eskil Mikkelsen, áššejođiheaddji  Mikkel Eskil Mikkelsen   Arild Pettersen Inga Silje Karine Muotka  Arild Pettersen Inga   Elisabeth Erke Nora Marie Bransfjell   Lars Filip Paulsen  Elisabeth Erke   Runar Myrnes Balto   Anders Somby jr.   Niko Valkeapää   Lars Filip Paulsen Anders Somby jr.  Lars Filip Paulsen   Arild Pettersen Inga   Márjá-Liissá Partapuoli   Karen Anette Anti   Ann-Elise Finbog   Bjørn Inge Mo Mikkel Eskil Mikkelsen  Kjellrun Wilhelmsen   Laila Coldevin   Márjá-Liissá Partapuoli   Roy Arild Rasmussen   Mikkel Eskil Mikkelsen, áššejođiheaddji</p>
<p>DC - Mearrádus: Sámediggi lea digaštallan Sámediggeráđi dásseárvopolitihkalaš čilgehus doaibmahehttehusa birra. Čilgehus lea mielddusin čoahkkingirjjis. Ášši meannudeapmi loahpahuvvui 07.06.2019 dii. 10.00</p>
<p>Ášši 020/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Sámediggeráđi čilgehus luođi ja sámi musihka birra 2019</p>
<p>Áššenr. 19/874</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi lea digaštallan Sámediggeráđi čilgehus luođi ja sámi musihka birra 2019. Čilgehus lea mielddusin čoahkkingirjjis.</p>
<p><em type="bold">Sámediggeráđi čilgehus luođi ja sámi musihka birra 2019</em> </p>
<p><em type="bold">1 Álggahus</em> </p>
<p>Sámi musihkka lea ovdánan viidát maŋimuš jagiin, ja dat lea okta eanemus guovddážis sámi dáiddasurggiin go guoská sámi dáidaga ja kultuvrra oainnusmahttimii báikkálaččat, regionála, nationála ja riikkaidgaskasaš dásis. Sámi musihkka lea deaŧalaš elemeanta sámi álbmoga čohkkemis kultuvrralaš deaivvademiide, dán čájehit dat ollu sámi festiválat. Ollu artisttat leat mielde oainnusmahttimin sámi musihka nationála dásiin, ja mis leat sámi musihkkarat geat leat dahkan buori karrieara riikkaidgaskasaččat. Sámi musihkkabirrasis leat máŋggalágan dahkkit sihke artisttat, vokalisttat, musihkkarat, komponisttat, koarat, skierrosearvvit ja eará doarjjaapparáhta, festiválat jna., lassin árbevieruid goziheddjiide geat čađahit ja gozihit ávnnaskeahtes kulturárbbi. Dainna čilgehusain háliida Sámediggeráđđi addit geahčastaga sámi luđiin ja musihkkasuorggis, ja fokuseret válljejuvvon fáttáid mat leat áigeguovdilat ja mat vástidit ulbmila politihka hábmemis.</p>
<p>1.1 Proseassa ja mielváikkuheapmi</p>
<p>Čilgehusas eai geahčaduvvo buot bealit ja das čujuhuvvojit dušše muhtun suorggit maid Sámediggi oaivvilda deaŧaleamos áŋgiruššansuorgin boahttevaš jagiin. Máhttovuođđu lea vižžojuvvon čálalaš gálduin nugo iešguđege raporttain ja analysain mat leat dahkkojuvvon Sámedikki olis, sámi dáiddáriskkadeapmi 2019, ja raporta digitaliserema váikkuhusain norgga musihkkasuorgái 2019, iešguđege mediaalmmuheamit, referáhtat Sámedikki dáiddárkonferánssain ja čoahkkimiin iešguđege suorgeaktevrraiguin. Sámediggi doalai rávačoahkkima Kárášjogas cuoŋománu 24. b. suorgeaktevrraiguin gos ovddidedje luohte ja sámi musihka definišuvdnaevttohusa, ja dovdáhedje hástalusaid. Čoahkkima oasseváldit ságastalle ja bukte rávvagiid bargui. Čoahkkin rávdnjejuvvui ja addojuvvui vejolašvuohta buktit čálalaš máhcahusdieđuid.</p>
<p><em type="bold">2 Luohti ja sámi musihkka </em> </p>
<p>2.1 Historjjálaš ja bajimuš dássi</p>
<p>Sámi musihka boarráseamos vuohki lea luohti. Boarráseamos luohtejietnabáddemat gávdnojit jagis 1905. Boarráseamos nuohttabidjamat luđiin gávdnojit 1700-logu loahpas, ja luđiid birra namuhuvvo nu árrat go 1100-logus. Oktilaš luohteárbevieru sáhttá duođaštit measta duhát jagi čađa.i Guhkkelii áiggis maŋos guvlui diehtit mii unnán. Muhto gávdnojit báktesárgumat mat čájehit ahte árbevieruin leat ruohttasat máŋggaid duhát jagiid maŋos guvlui áiggis. Luođis lea ovdal Kristus áiggi oskkoldat bealli, ja dat lea maiddái okta sivain manne luođis lea mihtilmas sajádat sámi birrasis, danne go juoigan lea gohčoduvvon suddun. Dát čilgehus lea čuvvon luođi duháhiid jagiid, ja lea fáddá man birra ain de ságastuvvo luođi oktavuođas.  Ollu sajiin lea luohti jávkan. Juoigan ii measta oppa gávdnoge šat Davvi-Norgga rittus.ii Dáruiduhttin lea okta sivva manne juoigan dađistaga jávkkai muhtun guovlluin ja jámii gielain fárrolaga.</p>
<p>Risttalašvuođa ahtanuššan dagahii ahte sálbmalávlumis šattai vokálaárbevierru ja musihka dutkit leat čuoččuhan ahte sálbmalávlunárbevierru máŋgga láhkai jotkkii árbevirolaš vokálaárbevieru luođis ja ovdánii vokála mihtilmasvuohtan.</p>
<p>1960 ja 1970 loguin bođii ođđa sámi kulturpolitihkalaš dihtomielalašvuohta. Nuorra sápmelaččat bidjagohte musihka luohtái, čálligohte ođđa lávlagiid sámegillii, ja ráhkadedje ođđa, ođđaáigásaš sámi musihkkakultuvrra. 1940-60 loguin almmuhuvvui luođis etnográfalaš duođaštus, muhto ahte maŋŋá go Nils-Aslak Valkeapää skierru 1968:s čuojahuvvui ja almmuhuvvui ođđaáigásaš musihkain, de almmuhišgohte sámi musihka ođđa málle mielde.iii Dan rájes lea sámi musihkka leamaš daid sámi kulturilbmamiid gaskkas mat leat leamaš árjjaleamos ollu dahkkiid beales. Ollugat geavahit luođi vuolggasadjin, ja de leat ožžon ođđa vugiid nugo pop luohti, etnoluohti, ráppeluohti jna.</p>
<p>2.2 Sámi luohte- ja musihkkabiras</p>
<p>Sámi musihkkabiras lea viehka máŋggalágan, ja dahkkit bohtet njealji riikkas: Norggas, Ruoŧas, Suomas ja Ruoššas. Gávdnojit beroštupmiorganisašuvnnat, ja Sámi dáiddárráđiiv vuolde lea Juoigiid Searvi (JS)v – juigiid beroštupmiorganisašuvdna miehtá riikka sámi guovllu, ja Sámi komponisttat (SK)vi – sámi komponisttaid beroštupmiorganisašuvdna. Dáidda lassin gávdnojit sierra juoigansearvvit Juoigalasatvii mat ovddidit luođi dahkkidásis. Áigumuššan livččii maiddái oažžut luohteguovddáža Luovviviii Guovdageidnui, dasa lassin lea ovdal leamaš áigumuššan ásahit etnomusihkkaguovddáža Kárášjohkii. Leat maiddái muhtun festiválat main váldodeaddun lea sámi musihka gaskkusteapmi, dás sáhttit namuhit stuorámusaid Riddu Riđđu, Márkomeannu, Sámi musihkkafestivála, Sami Music Week, Bieskán Luossa Rock, Raasten Rastah, jna.</p>
<p>Luohti ja sámi musihkka lea ollu laktojuvvon vuođđoskuvlla sierra oahppoplánaide, ja evttohuvvojit sierra oahppoplánat sámi musihka várás skuvllain hálddašanguovllus, ja ahte sámi musihka birra namuhuvvo sierra gelbbolašvuođa mihtus nuppi ceahkis, ja ahte luohti namuhuvvo sierra gelbbolašvuođa mihttun 10. ceahkis evttohuvvon nationála oahppoplánain. Oahppoplánaid implementeremis sáhttet dattetge leat erohusat guovllus guvlui. Luohti lea okta oassi Davvi Universitehta oahpaheaddjioahpus Levangeris, doppe sáhttá oahppat juoigat ja geahččaladdat movt sáhttá luođi geavahit ođđa musikála oktavuođain. Luođi birra gávdnojit veaháš pedagogalaš ávdnasat. Sámi allaskuvla álggaha fas luođi ja muitalandáidaga kurssa, mii plána mielde galgá ovddiduvvot bacheloran ovttasbargguin Sámi musihkkaakademiijain jagi 2012 rádjai. Sámi musihkkaakademiija lea ovttasbargoprošeakta Ohcejoga gieldda, SOGSAKK (Sámi ámmát- ja joatkkaskuvla, Anáris) og Sámi allaskuvlla gaskka, ja čađaha earret eará kurssaid Sámi allaskuvlla oahpaheaddji ohppiide. Romssa fylkasuohkanis lea fylkajuoigi 50 % virggis, ja dat lea oassin riikaoassemusihkkáriin Davvi Norggas.</p>
<p>Sami Music Expo lea prošeakta mii bargá sámi musihkain riikkaidgaskasaš dássái buktimiin, vuosttažettiin WOMEX, mii lea máilmmimusihka stuorámus arena, bokte. Dasa lassin gaskkustit muhtun festiválat sámi artisttaid sierra arenain, sihke nationála ja riikkaidgaskasaš dásis, mat leat earret eará Riddu Riđđu, Sámi musihkkafestivála, Varangerfestivalen, jna.</p>
<p><em type="bold">3 Sámedikki luohte- ja sámi musihka politihkka </em> </p>
<p>3.1 Mihttomearri luohte- ja sámi musihka politihkkii</p>
<p>Sámedikki bajimuš servodatmihttun lea ealli ja girjás sámi dáidda- ja kultureallin mas lea buorre kvalitehta. Kulturpolitihka váldobargun lea láhčit sámi dáidda- ja kulturaktivitehtaid ovddideami, ja leat okta deaŧaleamos eavttuid biddjin sámi dáidaga ja kultuvrra ovdáneapmái. Dát galgá gozihuvvot buriid rámmaeavttuid bokte sámi dáiddáriid ja sámi kulturásahusaid várás sierra váikkuhangaskaomiid bokte. Luohti ja sámi musihkka lea okta oassi ollislaš sámi kulturpolitihkas. Okta mihttomeriin mii guoská sámi musihkkii festiválaid oktavuođas lea ahte dat galget doaibmat ovddideami, ođđa háhkama ja profilerema arenan. Sámi musihkka lea rievdamin seammás go das lea ceavzilvuohta ja das lea árjjalaš vejolašvuohta nationála dásis ja riikkaidgaskasaččat. Sámediggi háliida joatkit sámi dáidaga ja kultuvrra buktimiin riikkaidgaskasaš dássái. Go Sámediggeráđđi ovddida dál sierra čilgehusa luođi ja sámi musihka birra, de lea áigumuššan oainnusmahttit otnáš hástalusaid, muhto maiddái oažžut ságastallama luđiid ja sámi musihka birra. Mihttomearrin lea hábmet ollislaš politihkalaš reaiddu mii buvttihivččii buoremus vejolaš eksisteansavuođu luohtái ja sámi musihkkii, dávistettiin álbmotriektái ja riikkaidgaskasaš konvenšuvnnaide nugo earret eará ON álgoálbmogiid vuoigatvuođaid julggaštussii, artihkkalii 31 mas daddjojuvvo ahte álgoálbmogiin lea riekti suodjalit, hálddašit, gáhttet ja ovddidit sin kulturárbbi ja sin árbedieđuid ja kulturilbmamiid.</p>
<p>3.2 Luođi ja sámi musihka meroštallan</p>
<p>Sámediggeráđđi lea čilgehusa oktavuođas ráhkadan evttohusa movt meroštallat luođi ja sámi musihka ovttasbargguin gulaskuddančoahkkimiin. Meroštallan geavahuvvo vuosttažettiin Sámedikki váikkuhangaskaomiid hálddašeami geavaheames, go dan leat guhká váillahan sihke áššemeannudeaddjit ja geavaheaddjit. Meroštallama vuolggasadjin lea ahte gávdnojit ollu sámi árbevirolaš vokála ilbmanvuogi sámi guovlluin, earret eará luohti/leu’dd/livđe/vuolle/vuelie: Luohti/leu’dd/livđe/vuolle/vuelie leat sámi guovlluid árbevirolaš juoiganmállet. Sámi musihkka lea fas luohti/leu’dd/livđe/vuolle/vuelie seaguhuvvon čuojanasaiguin, ja/dahje sámi lyrihkka ja lávlunteavsttat, ja/dahje ođđa áigge sámi musihkka jus ovdanbukti/dahkki ieš lea sápmelaš ja son ieš dohkkeha iežas musihka sámi musihkkan. Sámi guovlluin lea luohti/leu’dd/livđe/vuolle/vuelie sámi árbevirolaš vuohki juoigat. Sámi musihkka lea go luohti/leu’dd/livđe/vuolle/vuelie lea fárrolaga instrumeanttaiguin, ja/dahje sámi lyrihkka ja lávllateavsttat, ja/dahje ođđaáigásaš sámi musihkka jos son gii lávlu lea sápmelaš ja lea ieš dahkki ja ahte son ieš dohkkeha musihka sámi musihkkan.</p>
<p>3.3 Sámedikki rolla  Sámediggi lea guhkes áiggi láhčán sámi musihkkabirrasa ovddideami doarjjaortnegiiguin musihkka almmuhemiide, musihkkaovddideapmái, kulturdoaibmabijuide stuorát prošeavttaide. Erenoamážit dáiddáršiehtadusa oktavuođas lea muhtun doarjja mas leat stipeandaortnegat ávkin sámi dáiddáriidda. Njuolggadoarjaga bokte festiválaide láhčá Sámediggi earret eará juoigama ja sámi musihka. Dasa lassin lea Sámediggi váikkuhan infrastruktuvrra huksema kulturviesuide ja festiválaide, ovdamearkka dihtii lávddiid musihka ovdanbuktimii.</p>
<p>Dáid váikkuhangaskaomiide lassin leat Sámedikkiin doarjjaortnegat Ruoŧa ja Suoma bealde, Sámiráđis, ja Kulturráđi doarjjaortnegat. Ohcat sáhttá maiddái iešguđege stipeandadoarjagiid, earret eará divatortnegiin.</p>
<p>Dasa lassin gulahallá Sámediggi ollu relevánta aktevrraiguin politihka hábmema oktavuođas luohtái ja sámi musihkkii, ja ovddida maiddái dásseárvvu musihkkasuorggis. Sámediggi lea ovttasbargan ollu Kulturjurdagiin sin 3 jagáš áŋgiruššama ektui sámi dáidagiin ja kultuvrrain,  DKS (2018-2021), ja searvá Kulturjurdaga referánsajovkui sámi dáidaga ja kultuvrra birra</p>
<p>.</p>
<p>3.3.1 Sámedikki váikkuhangaskaoamit</p>
<p>Sámediggi lea jahkái 2019 várren sullii 9 miljon ru luohtái ja sámi musihkkii ohcanvuđot musihkkaalmmuhan ja -ovddidanortnegiid bokte. Stuorámus oassi doarjagis sámi musihkkii juolluduvvo njuolggadoarjjan festiválaide.</p>
<p>Jagi 2019 rádjai leat Sámedikkis leamaš čuovvovaš ortnegat:</p>
<p>Sámediggi lea jahkásaččat juolludan doarjaga musihkkaalmmuhemiide ja musihkkaovddideapmái ohcanvuđot ortnega bokte. Dasa lassin lea ortnegis musihkkaovddideapmi vuoruhuvvon gierdomátkedoarjja, riikkaidgaskasaš promoteren, almmuheamit iešguđege sajiin ja musihkkavideo. Dasa lassin lea lágideddjiin vejolašvuohta ohcat ruđaid kulturdoaibmabijuid bokte kulturlágidemiide. Stuorra oassi dáin lágidemiin lea musihkka.</p>
<p>Sámediggi lea maiddái várren ruđaid hutkás ealáhusaid bokte sámi kulturealáhusbargiid várás.</p>
<p>Ollu festiválat ožžot njuolggadoarjaga Sámedikkis. Buot dát arenat leat sámi musihkkaarenat eanet dahje unnit. Dat festiválat leat: Riddu Riđđu, Guovdageainnu musihkkafestivála, Márkomeannu, Kárášjoga beassášfestivála, Raasten Rastah, Julevsáme vahkko, Sámi vahkku Romssas, Sami Music Week, Bieskán Luossa Rock, Tjaktjen Tjåanghkoe.</p>
<p>3.3.2 Ovttasbargu Sámi Dáiddárráđiin – SDR</p>
<p>Sámedikkis ja Sámi Dáiddárráđis (SDR) lea ovttasbargošiehtadus mii gusto njeallje jagi hávil jahkásaš dáiddáršiehtadusaiguin ja gulahallančoahkkimiiguin. Šiehtadusas leat mielde doarjja dáiddárorganisašuvnnaide ja Sámi Dáiddárráđđái ja dáiddárorganisašuvnnaid fágabagadeddjiide. Šiehtadusas leat ruđat mat juogaduvvojit Sámedikki dáiddárstipeandan ja Dáiddafoanda, juogaduvvon SDR dáiddárorganisašuvnnaid lahtuid gaskka. SDR lahttoorganisašuvnnain leat erenoamáš relevánta dán čilgehusa oktavuođas Juoigiid Searvi (JS) ja Sámi Komponisttat (SK).</p>
<p>Bealit konstaterejit maiddái ahte lea dárbu ahte dilit láhččojuvvojit sámi girjjálašvuođa, musihka, dánsuma ja teáhtera, filmma ja govvadáidaga ja dáiddaduoji háhkamii ja gaskkusteapmái, ja ahte kultuvrras lea viehka stuorra vejolašvuohta vuođđun sámi servodaga ovddideapmái. Bargostipeandda mihttomearrin lea ahte dáiddárii dáhkiduvvo unnimus bálká vai sáhttá ovdánit dáiddárin. Sámediggi lea maiddái ovttas SDR:in organiseren dáiddárkonferánssaid juohke nuppi jagi.</p>
<p><em type="bold">4 Stáhtus ja hástalusat luođis ja sámi musihkas </em> </p>
<p>Sámediggeráđđi lea dán čilgehusas válljen bidjat fokusa surggiide mat leat identifiserejuvvon deaŧalažžan luođi ja sámi musihka viidáset ovddideames.</p>
<p>4.1 Ávnnaskeahtes kulturárbi</p>
<p>Luohti lea mihtilmas vokála árbevierru, musihkka- ja gulahallanvuohki, mii lea dovdomearkan sámi kultuvrii, ja mii lea gaskkustuvvon buolvvas bulvii ealli kulturárbin. Luohti lea ávnnaskeahtes kulturárbi man bisuheami ferte sihkkarastit buoret máhtu, dohkkeheami, ealáskahttindoaibmabijuid bokte, ja ahte buot bealit rivttiin árvvoštallojuvvojit. Dán barggus leat ollu bealit ja áššečuolmmat main sáhttá leat mearkkašupmi, nugo duođašteapmi, olámuddui buktin, rekrutterenarenat, oainnusmahttin ja gaskkusteapmi, formála ja eahpeformála máhtu sirdin luođi birra ja luođis, dutkamis, jna.</p>
<p>Dárbu lea oažžut stuorát dihtomielalašvuođa árbevirolaš luođi árvvus ja dan dohkkeheames ja maid dat mearkkaša sámi guovlluid áibbas mihtilmas musihkkahápmin. Dasto lea vealtameahttun deaŧalaš duođaštit ja sihkkarastit dán kulturárbbi viidáset doalvuma, nu ahte dat suodjaluvvo ealli kulturárbin boahttevaš buolvvaide. Iešguđege luohtesuopmaniid ođđasis ealáskahttin/ealáskahttin nannešii identitehta ja gullevašvuođa, ja beasašeimmet oažžut daid duođaštuvvot ja oainnusmahttojuvvot ovdal go dat jávket. Kulturguoddit ja sin organisašuvnnat ja báikegottit leat deaŧalaččat ávnnaskeahtes kulturárbbi suodjaleames ja viidáset fievrrideames. Boares olbmuin lea divrras máhttu árbevirolaš luođi birra. Danne lea deaŧalaš sihkkarastit máhtu árbevirolaš luđiid birra ja láhčit dasa vai iešguđege aktevrrat ja birrasat ožžot vejolašvuođaid bargat dan ektui ja dainna.</p>
<p>Anáris Suoma bealde čađahuvvui konferánsa ávnnaskeahtes kulturárbbi birra gos earret eará luohti lei okta fáttáid gaskkas. Dan oktavuođas lea ásahuvvon sámi bargojoavku mas leat lahtut sámedikkiin, Sámiráđis ja Sámi dáiddárráđis geat galget geahčadit lagabuidda makkár doaibmabijuid berrešii álggahit sámi kulturárbbi dárbbašlaččat suodjalan dihtii.</p>
<p><em type="bold">Čuovvolančuoggát: </em> </p>
<p>1. Ráhkadit oktasaš strategiija bargui vuoigatvuođaiguin, ja kártet iešguđege luohtesurggiid sámi bargojoavkkuin sámi kultuvrras, ja loktet luođi stáhtusa riikkaidgaskasaččat.</p>
<p>2. Ovdánahttit luođi ávnnaskeahtes kulturárbin Sámi parlamentáralaš ráđi dásis, ja kártet iešguđege luohtesurggiid, ja dahkat strategiija bargui vuoigatvuođaiguin.</p>
<p>4.2 Institušonealla ruoktu vuelie/luohti/vuolle/joik várás</p>
<p>Sámediggi ráhkadahtii 2018:s raporttaixilgehusaiguin ja rávvagiiguin dan birra mii institušonealla ruovttus dahje luohteguovddá  is galggašii leat ja makkár organisašuvdnahápmi das galggašii leat. Raporta ráhkaduvvui prošeavtta bokte masa serve olbmot iešgu  ege luohteorganisašuvnnain. Raporta ráhkaduvvui prošeavtta bokte masa serve olbmot iešgu  ege luohteorganis ašuvnnain. Das ilgejuvvo movt prošeakta lea  a  ahuvvon, makkár stáhtus árbevirolaš luo  is lea dál ja sierralágan dárbbut mat árbevirolaš luo  is dál leat. Dárbbut guorahallojuvvojit doaibmabijuid ektui ja áigeguovdilis ovttasbargoguimmiid ektui mat sáhttet váikkuhit sin máhtuin dárbbuid duhtadeapmái. Dasto guorahallojuvvojit áigeguovdilis organisašuvdnavuogit ja loahpas gessojuvvo konklušuvdna gu  e organisašuvdnavuohki rávvejuvvo ja doaibmaplána das movt institušonealla ruoktu galgá ásahuvvot.</p>
<p>Raporttas ev ttohuvvo ahte jos institušonealla ruoktu galgá sáhttit ollašuhttit dárbbuid mat árbevirolaš luo  is leat dál, de lea buoremus ahte luohteguovddáš ásahuvvošii fysalaš guovddá  in mas lea lávdastruktuvra. Fysalaš guovddáš lávdastruktuvrrain rekrutterešii o  a juigiid, o  asis ealáskahtášii luo  i guovlluin gos luohti ii geavahuvvo, hágašii aktivitehta dan bokte ahte doaimmašii oahkkananarenan, ja mii maiddái buvttášii oidnosii luo  i sámi guovlluin.</p>
<p>Dan vuo  ul go sáhttá leat hástaleaddji gu  e organisašuvnna vuo llái guovddáš galggašii biddjojuvvot, de lea eanemus ulbmillaš ásahit dan iešheanalis doaibman.</p>
<p>Jos ruhtadanmihttomeari galgá ollašuvvat, de ferte institušonealla ruoktu leat ásahuvvon ja das galgá leat vuo  osisdoallu. Raporttas rávvejuvvo ahte ásahuvvoš ii fierpmádatorganisašuvdna má  gga beali gaskka mas lea ovddasvástádus árbevirolaš luo  is ja beroštupmisuorggis. Bealit geatnegahttojuvvojit gaskaneaset konkrehta doaibmabijuid ektui, maid dat  a  ahit juogo okto dahje oassin ovttasbarggus luohteguovddá  a e ará fágabirrasiiguin.</p>
<p>Raporttas evttohuvvo maiddái ahte organisašuvdna ásahuvvošii ovttasdoaibmafitnodahkan, mas lea unna riska ja galgá addit stuorámus ávkki geavaheddjiide. Fierpmádatorganisašuvnna sáhttá ásahit oassin viidáset ásahanbarggus.</p>
<p>Sámedigge rá  i lea árvvoštallan raportta ja áigu  uovvulit dan nu ahte ásahuvvo prošeaktajoavku ovttasbargguin áigeguovdilis organisašuvnnaiguin ja relevánta aktevrraiguin.</p>
<p>uovvolan  uoggát:</p>
<p>vuelie/luohti/vuolle/joik várás.</p>
<p>4.3 Luo  it arkiivvain</p>
<p>Gávdnojit luo  it ollu almmolaš arkiivvain má  gga riikkas, erenoamá  it Norgga, Ruo a ja Suoma bealde. Dáin arkiivvain gávdnojit oktiibuot várra sullii 14 000 – 15 000 luo  i, main 9000 – 10 000 gávdnojit Norggas. Romssa museas lea  ielgasit stuorámus  oakkáldat.xÁdnojuvvo váttisin beassat geah  at luohteávdnasiid mat leat iešgu  ege arkiivvain. Dan ákkastit personsuoji vuo  ul: dávjá leat dološ personluo  it, maidda juoigi lea bidjan njuolggadusaid daid ma  á geavaheapmái. Mu  ui leat luohteávdnasat miehtá má  gga riikkas ja guovlluin, ja jos galgá beassat geah  at daid, de ferte fitnat arkiivvas, muhto ávdnasiid ii oa  o geavahit. Ii maid gávdno geah  astat mii gosage lea biddjojuvvon. Dasa lassin lea sáhka muh tun arkiivametodain mat sáhttet leat rašit. Ovdamearkka dihtii lea magnehtabáttis 30 jagi ahkerádji, ja sáhttet leat magnehtabáttit mat vuos eai leat digitaliserejuvvon.</p>
<p>Ollu juoigit rašis luohteguovlluin dadjet ahte luohtearkiivvaid geavaheapmi lea veal tameahttun dea alaš sidjiide juoiganárbevieruid dahkkiide. Sámi musihkkaakademiija vásiha ahte ollugat sin ohppiin leat hui eahpesihkkarat ie  aset oktavuo  as luohtái. Ollugat eai leat oahppan dan árbevirolaš arenas njálmmálaš árbevieruid bokte, ja nu ahte sii vásihit ahte sii eai leat dohkála  at oahppat luo  i dahje juoigat. Arkiivaávdnasiid fidnen molsu dán eahpesihkarvuo  a, erenoamá  it go geavahit ie  as kulturárbbi, sin bearraša lu  iid.</p>
<p>Norgga bealde manná digaštallan luohtearkiivvaid geavaheames ja muh tun dahkkit geavahit viehka garra retorihka ákkastallamis beassat geavahit luohtearkiivvaid. Romssa musea luohtearkiiva lea earret eará guovddá  is digaštallamis luohtearkiivvaid geavaheami birra. Dea alaš lea seailluhit boares luohtebáddemiid iešgu  ege ark iivvain dohkálaš vuogi mielde, nu ahte eat masse dáid ávdnasiid ja vai boahttevaš buolvvat sáhttet dainna ávkkástallat. Dát guoská erenoamá  it daid luohtesuopmaniidda mat unnán geavahuvvojit odne. Luohteávdnasat arkiivvain leat árvvola  at sidjiide geat bo ahtteáiggis dárbbašit ja háliidit juogo dutkat, geavahit dan dáiddalaš doaimmas dahje eará láhkai háliidit geavahit dán kulturárbbi.</p>
<p>uovvolan  uoggát:</p>
<p>Váldit álgaga ovttasbargguin Sámi arkiivvain ja/dahje sámi museaiguin ja eará relevánta aktevrraiguin uovvova  a birra:</p>
<p>arkiivalu  iid olámuddui buktin</p>
<p>4.4 Lu  iid ja sámi musihka juohkin</p>
<p>P - golmme  is ii  uojahuvvo sámi musihkka vel odnege ovdamearkka dihtii, (..) Mun jáhkán váttisvuohtan lea dat go sámi artisttat eai leat nu  eahpit promoteret ie  aset musihka stuorra kaná laide, danne go gávdno ollu sámi musihkka mii liv  ii heiven P - golmme  a profiilii, jáhkán mun. Dahje sáhttá leat várra nuppe láhkai ahte stuorra kanálat eai beroš ohcat musihka davábealde Sinsen - luoddaearu?xiDajai artista SlinCraze NPS Music:ii.</p>
<p>Sámi m usihkka šaddá eanet ja eanet bivnnut ma  á go lea boahtán eanet arenaide ja gea  gejulggiide. Dattetge dušše sámi musihkain ii leat álki birget okto, ja dat adnojuvvo gár  es ša  arin, mas márkan okto ii atte ekonomalaš birgenvuo  u artisttaide, lágideddjiid e ja almmuheddjiide.</p>
<p>Dáiddáriskkadeames 2019 gažaldagain maid dáiddárat dárbbašit vai sáhtášedje ahtanuššat buorebut, dadje ollu dáiddárat ahte váilu gaskalađas luđiid ja sámi musihka árvoráiddus. Sii ohcalit earret eará várrenveahki, vuovdinovddidanveahki, márkanastinveahki, juohkinveahki, ja sierra dáiddahálddahusa.</p>
<p>Juoigit vásihit ahte árbevirolaš luođis leat unnán arenat, ja daddjojuvvo ahte luohti ii geasut nu ollu. Seammás fuomášuhttet ahte dát musihkkahápmi lea seamma deaŧalaš go earáge musihkkahámit, ja dan galggašii árvvus atnit seamma dásis eará musihkkahámiiguin.xii</p>
<p>Gulaskuddančoahkkimis fuomášuhtte ahte publikumlohku dávjá geavahuvvo ággan vuostá juoigamiid lágideames, maid sii atnet stuorra noađđin.</p>
<p>Vurdojuvvo maiddái ahte sámi festiválat válddášedje vel stuorát ovddasvástádus juoigama oainnusmahttimis.xiii Muhtun sámi festiválain lea luohti prográmmas, muhto dat lea fal guovlluin gos luohti ain lea nanus. Buoremus ovdamearka lea dattetge Sámi Grand Prix maid Sámi musihkkafestivála lágida ja mas lea sierra luohtekategoriija.</p>
<p>Jođiheami ja várrenageanttaid váilun váttásmahttá sámi musihka buktimis deaŧalaš relevánta arenaide, ja váilu sámi gelbbolašvuohta dán suorggis. Dasa lassin lea vejolaš ahte musihkkalágádusaid xiv váilun dagaha dili eanet hástaleaddjin sámi musihka juohkima oktavuođas.</p>
<p>Dábálaččat ožžot artisttat dietnasa čuojahanbargguin. Dieinna lágiin leat festiválat, lágideaddjit, musihkkasearvvit j.s. mat leat guovddážis eavttuid bidjamis dahkkiide. Sámi musihka juohkima oktavuođas leat ollu hástalusat mat čatnasit gaskalađđasa váilumii. Earret eará bođii dat ovdan Kulturjurdaga konferánssas (<span type="quote">“nationála jienat”</span>) – sámi dáidda ja kultuvra Kultuvrralaš skuvlalávkkas xv, jearaldat gávdno go geahčastat sámi dáiddáriin, earret eará artisttain ja juigiin, geavahussii dáidaga ja kultuvrra gaskkusteapmái oahpahusas vuođđoskuvladásis. Eará dienasvejolašvuođat leat diŋgojumit, filbmamusihkka, dáhpáhusat, dávvirat jna. Dasa lassin lea dásseárvu fáddán luođi ja sámi musihka oktavuođas.</p>
<p>Dasto leat sámi festiválat maiddái váldán jođihanrolla. Earret eará lea Riddu Riđđu váldán ollu stuorát ovddasvástádusa festivála lágideami lassin go lea promoteren sámi artisttaid eará musihkkaarenaide, earret eará riikkaidgaskasaš arenaide. Dasto lea Sámi musihkkafestivála váldán promoterenrolla sámi artisttaid ja juigiid ektui geat vuitet Sámi Grand Prix musihkka- ja juoigangilvvu, ja ahte ollu festiválat áŋgiruššet nuorra taleanttaid ovddideami ektui. Dasa lassin gávdnojit eará aktevrrat mat barget sámi musihkain ja internašonaliseremiin, earret eará Varangerfestivalen.</p>
<p>Artisttat geat leat dovddus riikkaidgaskasaš dási nugo Mari Boine j.ea. duođaštit ahte sámi musihkas lea riikkaidgaskasaččat vejolašvuohta, muhto ahte sámi musihka oktasaš riikkaidgaskasaš vejolašvuohta lea unnán geavahuvvon. Juoigit leat muitalan ahte sin ledje garrasit vuordán dalle go sii bohte Womex:ii Sámi Music Expo oassin vuosttaš gearddi. Dasa lassin muitalit sámi musihkkarat ahte luođi leat eanet jearahišgoahtán riikkaidgaskasaš dásis, ja áinnas gaskkustanpáhkas. Berre ovddiduvvot internašonaliserenstrategiija dán jearaldaga ektui, earret eará ovddidit ovttasbarggu Music Norway:in dán suorggis.</p>
<p>Dasa lassin čuojahuvvo sámi musihkka unnán nationála mediain ja geađgejulggiin. Juoigit váillahit maiddái govdadeappot mediafálaldaga luđiid birra ja eanet geađgejulggiin. Sámi servodatdigaštallamis lea maiddái unnán sadji sámi musihkas ja sámi artisttain. Váillahit sihke musihkkakritihka ja -digaštallama, ja musihkkaalmmuhemiid sámi mediain, ja mediain muđui.</p>
<p>Digitála molsun lea dagahan ahte ii šat dine báddejuvvon musihka vuovdimiin, ja ahte musihkkasuorgi lea sorjavaš čuojahanbarggu oažžumis dietnasa dihtii. Árvvoštallama mielde lea Sámi musihka rávdnjen viiddis geavahanminsttar iskkadeami mielde mii čájeha ahte njealjis viđa norgalačča gaskkas válljejit vuosttamužžan guldalit musihka rávdnjebálvalusaid bokte. YouTube ja Spotify leat bivnnuheamos rávdnjenbálvalusat. 4 % muitalit ahte sin váldo musihkkagáldu lea fysalaš. Measta 30 % Spotify-geavaheddjiin dadjet ahte sii álohii dahje dávjá geavahit Spotify rávvagiid ja/dahje čuojahanlisttaid.xvi Raporttas <span type="quote">“Digitaliserema váikkuhusat norgalaš musihkkasuorgái”</span> čujuhuvvo ahte dahkkiid ja hárjeheddjiid musihkkavuđot doaimma dienas boahtá váldoáššis konsearta- ja festiváladoaimmain; dat lea 40 % ollislaš musihkkavuđot dietnasis 2017:s.xvii. Skearroservviide čuohcá digitála molsun, mii dagaha ahte dušše stuorámus artisttat nationála ja riikkaidgaskasaš dásis dinejit musihka rávdnjemiin.xviii Digitála molsun buktá hástalusaid maiddái sámi musihkkii go guoská musihka profešonaliseremii. Márkaniin oppalaččat lea alla dássi buvttademiin, ja orru ahte sámi musihkas leat muhtun hástalusat dán suorggis. Eará dienasvejolašvuođat leat diŋgojumit, filbmamusihkka, dáhpáhusat, dávvirat jna.</p>
<p><em type="bold">Čuovvolančuoggát: </em> </p>
<p>1. Stuorát fokus gaskkusteapmái ja musihkkabuvttadeddjiid rollii ovttasbargguin relevánta aktevrraiguin.  2. Álggahit kártenbarggu ovttasbargguin Sámi dáiddárráđiin ja earáiguin juohkima ja márkanfievrrideami birra viidáseappot strategiijaiguin ja doaibmabijuiguin.  3. Ásahit ovttasbarggu Music Norway:in luođi ja sámi musihka riikkaidgaskasaš doalvuma birra.</p>
<p>4.5 Rievttit luđiid ja sámi musihka siskkobealde</p>
<p><em type="italic"><span type="quote">“Livččii vuogas oažžut juridihkalaš veahki. Mii leat rieviduvvon nu máŋgii dáidaga bokte nu ahte mis livččii dárbu dasa”</span>.</em>xix Ovtta dáiddára cealkámuš dáiddáriskkadeamis 2019:s. Luođi riektedilli lea čielggatkeahttá, go árbevirolaš áddejupmi luohtevuoigatvuođain ii dávis juridihkalaš áddejupmái. Váttisvuohtan lea maiddái gávdnat duođaštusa mii nannešii sámi riekteáddejumi luođi ektui, erenoamážit go guoská olbmo luohtái ja vuođđovuoigatvuođaide go eai gávdno áktánasat riektegáldut. Gávdno girjjálašvuohta mas lea čállojuvvon olbmo luođi eaiggátvuođa birra, muhto maiddái das leat máŋggalágan oainnut. Odne lea dilli hui ollu nu ahte vuoigatvuođa beali mearridit ovttaskas dahkkit/almmuheaddjit, ja dieinna lágiin juogaduvvo dienas dađi mielde maid dahkki ieš almmuha sorjjakeahttá árbevirolaš riekteáddejumis. Dasa lassin leat maiddái iešguđege riekteáddejumit luođi ektui iešguđege sámi guovlluin, čielggatkeahttá.   </p>
<p>Hástalussan lea maiddái go sámi luođit leat  plagierejuvvon almmá oppanassii jearakeahttá, lobi haga dahje buhtadusa haga juigiide geaidda guoská. Dasa lassin lea hástalussan identifiseret gii luođi rivttes vuoigatvuođaoamasteaddji lea, erenoamážit jos luohti lea boaris, ja jos maŋisboahttit leat ollu. Gulaskuddančoahkkimis ledje máŋga juoigi geat dovddahedje ahte sosiála bealit dagahit eanet hástaleaddjin juoigat dál almmolaš oktavuođain, danne go juigiid mielas leat sosiála rájit dan ektui makkár luđiid sáhttá juoigat earret eará riektedili geažil.</p>
<p>Go guoská oamastanvuoigatvuođaide de sáhttá leat nu ahte sámi beroštumit leat eahpedievaslaččat gozihuvvon.</p>
<p>Ollu dienas musihkkasuorggis manná iešguđege divatdoaimmahagaid čađa, ja dieinna lágiin dagaha dienassirkela. Sámi musihkkadahkkiin/artisttain ii leat makkárge beroštupmiorganisašuvdna. Várra eanaš sámi dahkkit leat lahttun Sámi Komponisttain (SK) danne go eanaš artisttat leat maiddái háhkkit. Dasa lassin sáhttet sii leat lahttun eará norgalaš beroštupmiorganisašuvnnain gos ii várra ožžot veahki earret eará šiehtadusa vuolláičállimii musihkkabáddemiid oktavuođas, mas leat soames šiehtaduseavttut (viidodat, guovlu, bistin, juohkin, opšuvnnat ja ovdamáksu, rojalttat, dávggasvuohta jna.) ja vuoigatvuođat (smávva ja stuorra vuoigatvuođat, moralalaš vuoigatvuođat jna.) maid dahkkit fertejit oahppat. Sámi skierrosearvvit leat organiserejuvvon norgga beroštupmiorganisašuvnnain, earret eará FONO:s. Musihkkalágádusaid beroštupmiorganisašuvnnas, mii lea deaŧalaš aktevra beroštupmiorganisašuvnnaid gaskkas eai gávdno sámi lahtut.</p>
<p>Divatdoaimmahagas nugo ovdamearkka dihtii TONO:s manná oassi badjelbáhcagis ruovttoluotta servodahkii. 2015:s lei TONO servodatoassi 33 miljon ru. Goalmmát oassi das manai stipeandaortnegiidda (Musihkkalágádusaid ja TONO bokte), ja guokte goalmmát oasi manne nationála musihkka-kultuvrralaš ulbmiliidda (NOPAxx, NKFxxi ja Musihkkalágádusaid bokte). Suomas árvvoštallojuvvo TONO suoma veršuvnnas, Teosto, bidjat oasi dán badjelbáhcagis sámi musihkkasuorgái.</p>
<p><em type="bold">Čuovvolančuoggát: </em> </p>
<p>1. Vuolggahit ovttasbarggu Sámi dáiddárráđiin (SDR) luođi riektedili čielggadeames. 2. Vuolggahit prošeavtta ovttasbargguin SDR:in iskan dihtii makkár vejolašvuođat leat riektemárkanis servodatovddideami ektui.</p>
<p>4.6 Sámedikki váikkuhangaskaomiid ođasmahttin</p>
<p>Sámediggi lea máŋggaid jagiid dorjon luđiid ja sámi musihka almmuhemiid. Ortnega mihttomearrin lea dál <span type="quote">“Luđiid ja sámi musihka eanet vuovdin ja leavvan riikka siste ja olgoriikkas, maiddái sámi musihka sihke árbevirolaš ja ođđa vugiin”</span>. Dasa lassin lea Sámediggi vuoruhan doarjaga sámi musihkkariid ja artisttaid promoteremii, mat leat gierdomátkedoarjja, musihkkavideo, internašonaliseren ja jođiheapmi.</p>
<p>Musihkkasuorgi rievdá oktilaččat, ja sámi musihkkarat šaddet eanet profešonealla. Dasto buktá digitaliseren ođđa hástalusaid sámi musihkkariidda. Sámi dáiddárráđis oktan dan dáiddárorganisašuvnnaiguin lea áidnalunddot gelbbolašvuohta luođi ja sámi musihka siskkobealde, ja Sámediggi ferte árvvoštallat mainna lágiin dát sáhtášedje váldit stuorát rolla fágalaš veahki addimis Sámediggái. Dán ferte geahčadit ođđa ovttasbargošiehtadusa oktavuođas beliid gaskka.</p>
<p>Dárbu lea heivehit rámma ja vuoruhemiid mat gozihit daid hástalusaid mat sámi musihkkariin ja artisttain leat ovddabealde ja mat bohtet ovdan muđui čilgehusas. Dán ferte geahčadit barggu oktavuođas Sámedikki bušeahtain.</p>
<p>Ášši 021/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Ášši 004/19</p>
<p>Plána ja finánsalávdegoddi</p>
<p>21.05.2019-24.05.2019</p>
<p>Norgga našuvnnalaš olmmošvuoigatvuohtaásahus -  jahkedieđáhus 2018</p>
<p>Áššenr. 17/3838</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi čujuha Norgga našuvnnalaš vuoigatvuohtaásahusa (NIM) jahkedieđáhussii 2018.</p>
<p>Sámediggi atná dehálažžan ahte sihke Stuoradiggi ja Sámediggi gieđahallaba NIM jahkedieđáhusa ja digaštallaba olmmošvuoigatvuođaid saji Norgga ja Sámi servvodagas. Sápmelaččat leat nubbi dain guovtti stáhtavuođđudeaddji álbmogiin ja sápmelaččain lea sihke eamiálbmotstáhtus ja álbmotstáhtus riikkaidgaskasaš ja nationála riektevuogádagas. Sámediggi konstatere ahte lea dárbu systemáhtalaččabut gozihit ja juohkit dieđuid sápmelaččaid olmmošvuoigatvuođaid čađaheamis Norggas.</p>
<p>Sámediggi atná dán erenoamáš dehálažžan daningo mii leat dál dakkár áiggis go mii vásihit ahte min osku duopmostuoluide das, ahte min álgoálgosaš rievttit ja min olmmošvuoigatvuođaide guoski rievttit leat dohkkehuvvon, lea rievdan eahpečielggasvuohtan ja dakkár dovdun ahte eahpebalánsa lassána gaskal sámi riekteipmárdusa ja dan geainnu man guvlui Alimusriekti dál lea jođus. Dán geažil leat sámi servvodagain čuožžilan legitimitehtagažaldagat ja dát maiddái čalmmustahttá gealbodárbbuid riikka alimus duopmáriin. Dát lea maiddái oalle paradoksalaš daningo mii seammás vásihit lassáneaddji áddejumi min riekteipmárdussii riikkaidgaskasaččat dain orgánain mat giehtaguššet riikkaidgaskasaš konvenšuvnnaid.</p>
<p>Sámit leat álbmotrievttalaččat suddjejuvvon sin kultuvrra, gielaid, ealáhusaid ja servvodateallima hárrái. Dát suddjen ohcaluvvo čađahuvvot earret eará ON eamiálbmotdeklarašuvnnas (UNDRIP), ON 1966 olmmošvuoigatvuođakonvenšuvnnaid minoritehtarievttálaš suodjalusas, eandalii siviila ja politihkalaš rivttiid konvenšuvnnas (SP) artihkkalis 27, nállevealahankonvenšuvnnas, mánáidkonvenšuvnnas artihkkalis 30 ja dasa lassin ILO konvenšuvnnas nr. 169 eamiálbmogiid ja čearddalaš álbmogiid hárrái iešmearrideaddji riikkain (ILO 169).</p>
<p>Vuođđoláhka § 108 galgá reflekteret suodjalusa mii sápmelaččaid kulturdoaimmain lea álbmotrievtti vuođul. Vuođđolága § 108 ja vuođđolága § 92 ulbmilin lea sihkkarastit sámiid rivttiid nu ahte dat áddejuvvojit gustojeaddji álbmotrievtti vuođul. Sámediggi, nugo NIM, oaidná ahte vuođđolága § 108 iii reflektere doarvái sápmelaččaid stáhtusa álbmogin ja eamiálbmogin álbmotrievtti vuođul, iige ovdáneami vuođul mii lea leamaš riikkaidgaskasaš eamiálbmotriektin 1980-logu rájes go dalá § 110a mearriduvvui Vuođđolágas. Sámedikkis čujuhit min dievasčoahkkinmearrádussii áššis 037/15 mas Sámedikki dievasčoahkkin lea mieđihan ovddastusevttohussii <span type="quote">“[...] sami álbmot, riikka álgoálbmogin, [...]”</span> ja atná positiivvalažžan ahte NIM:s lea ávžžuhus mii doarju dan, nu ahte vuođđolágamearrádus oktiivástida sámiid sierranas stáhtusa olmmošvuoigatvuođaid vuođul.</p>
<p>Sámedikkis lea aktiivvalaš rolla riikkaidgaskasaš gozihanorgánaid čuovvuleamis Norgga periodalaš stáhtaraporteremiin. Dan oktavuođas illuda Sámediggi gulahallat NIM:n sihke das mo NIM:s buoremusat sáhttet doaimmahit iežaset doaimma sámi servvodagain ja mo Sámedikki rolla sáhttá ovdánahttojuvvot nationála ja riikkaidgaskasaš barggus eamiálbmotrivttiid implementeremis. Dát guoská eandalii ON Olmmošvuoigatvuođalávdegoddái (earret eará erenoamášraporterejeaddji mii čuovvula lávdegotti ávžžuhusaid Norgii), ON Mánáidlávdegoddi, ON Nissonlávdegoddi, ON Nállevealahanlávdegoddi, Olmmošvuoigatvuođaráđđi ja ILO Áššedovdilávdegoddi.</p>
<p>Sámediggi konstatere ahte ON Olmmošvuoigatvuođalávdegoddi lea ovdal kritiseren Norgga go ii leat čuovvulan Sámevuoigatvuođalávdegotti árvalusa, earret eará boazodoallolága revišuvdnaárvalusa. NIM lea jahkedieđáhusastis čujuhan dása ja ávžžuha ahte ráđđehus berre čuovvulit boazodoallolága revišuvdnaárvalusa ja árvvoštallat nannet eanamolsunrievtti máhtu mearridit áššiin mas lea sáhka boazodoalu guohtunnákkuin. Sámediggi oaivvilda dán leat dehálaš ja rievttes ávžžuhussan ja áigu maiddái doarjut NIM árvalusa ahte eiseválddit fertejit nannet boazodoallolága, earret eará boazologu unnideami njuolggadusaid ja ahte sámiin lea riekti duođas oasálastit sámi boazodoalu hálddašeamis nu, ahte dat praktiserejuvvo olmmošvuoigatvuođalaš gáibádusaid vuođul.</p>
<p>Sámediggi lea guhkit áiggi proseassain eiseválddiiguin doalahan ahte ferte álggahuvvot oppalaš čađaheapmi boazodoallolágas. Sámediggi ja NBR nammadeigga láhkalávdegotti golggotmánus 2018. Láhkalávdegoddi galgá guorahallat boazodoallolága ja árvalit vejolaš rievdadusaid lágas. Lávdegoddi galgá ovddidit sin neavvagiid guovtti jagi siste. Sámediggi čujuha ahte ráđđehus lea bovdejuvvon oasálastit bargui ja lea maiddái cealkán ahte áigumuššan lea čuovvulit lávdegotti neavvagiid go dat leat gárvásat.</p>
<p>Sámediggi doarju NIM ávžžuhusaid ahte sápmelaččaid konsultašuvdnariekti galgá čađahuvvot olmmošvuoigatvuođavuđot standárdda vuođul ja čujuha ahte dát lea ovddasvástádus mii berre leat čielggas Norgga eiseválddiide. Sámediggi čujuha ahte dát fátmmasta buot áššiid mat guoskkahit sámi beroštumiid mat leat jođus ja mat leat leamaš jođus otná njuolggadusaid mielde. Sámediggeráđđi deattuha ahte Norgga eiseválddit leat juo olmmošvuoigatvuođaid ja nationála njuolggadusaid bokte čadnon konsulteret sápmelaččaiguin dainna dárkkuhusain ahte galget boahtit ovttaoaivilvuhtii buot áššiin main lea sáhka sámi beroštumiin. Sámediggi lea máŋgga oktavuođas čujuhan ahte lea leamaš váilevaš doahttaleapmi proseassalaš rivttiin máŋgga diekkáraš konsultašuvdnaáššis. Sámediggi atná danin NIM ávžžuhusa lunddolaš muittuhussan eiseválddiide bargat dainna, ahte dát proseassalaš rievttit dollojuvvojit.</p>
<p>Sámediggi doarju maiddái NIM ávžžuhusa ahte Stuoradiggi láhkada konsultašuvdnageatnegasvuođa ja ahte doaimmat álggahuvvojit sihkkarastin dihtii ahte konsultašuvdnageatnegasvuohta čuvvojuvvo suohkana ja fylkkasuohkana dásis. Sámedikki árvvoštallama vuođul buoremus vuohki dán dahkat lea ahte konsultašuvdnaláhkaárvalus mearriduvvo Stuoradikkis.</p>
<p>Sámediggi čujuha ahte jahkedieđáhusa lassin, de lea NIM geasset 2018 almmuhan iežas temáraportta veahkaválddálašvuohta ja illasteapmi lagas birrasis sámi servvodagas (<span type="quote">“Temarapport om vold og overgrep i samiske samfunn”</span>). Sámediggi atná dehálažžan ahte Norgga olmmošvuoigatvuođalaš geatnegasvuođat ságastallojuvvojit raporttas eastadan dihtii veahkaválddálašvuođa sápmelaččaid vuostá ja ahte bohtet eambbo ávžžuhusat mo stáhta sáhttá fuolahit sin sihkkarastingeatnegasvuođa sámi ássiid hárrái, earret eará go hábme ođđa doaibmaplána veahkaválddálašvuođa ja illasteami vuostá sámi servvodagain. Sámediggi doarju ávžžuhusaid ja čujuha ahte čuovvulan dihtii dán, de lea Sámediggi geahččalan oažžut dialoga eiseválddiiguin. Dát bargu čuovvuluvvo viidáseappot.</p>
<p>Dásseárvu lea Sámedikki doaimmaid váimmus. Mii bargat dan ovdii ahte sámi álbmogis leat seamma rievttit ja vejolašvuođat go muđui álbmogis. Veahkaválddálašvuohta lea viiddis servvodatváttisvuohta, olmmošvuoigatvuođaváttisvuohta, demokráhtalaš váttisvuohta, dásseárvováttisvuohta, kriminalitehtaváttisvuohta ja álbmotdearvvašvuođaváttisvuohta. Veahkaválddálašvuohta sámi servvodagain bisseha sámi servvodagaid ja eallinvugiid ovdáneami. Dan oktavuođas šaddá veahkaválddálašvuođabargu Sámedikki bajitdási mihttun.</p>
<p>Sámediggi deattuha leat dehálaš ahte eamiálbmotrievttit vuoruhuvvojit dárbbašlaččat NIM fágalaš bargguin maiddái čuovvovaš jagiid. Sámediggi illuda Norgga našuvnnalaš olmmošvuoigatvuohtaásahusa (NIM) viidáseappo bargui ja NIM oasálastimii servvodatdebáhttii sámerivttiid ja daid čađaheami birra.</p>
<p>Sámediggi atná lunddolažžan ahte NIM jahkedieđáhusa guorahallamis stáhta eiseválddit čuovvulit dieđáhusa nu, ahte doalahit dialoga stuoradikki/ráđđehusa ja Sámedikki gaskka oažžun dihtii konkrehta čuovvuleami NIM 2018 jahkedieđáhusa ávžžuhusain.</p>
<p>Sámediggi ii leat duđavaš mo stáhta eiseválddit ovddit jagiid leat čuovvulan NIM ávžžuhusaid, earret eará ávžžuhusaid sihkkarastit sápmelaččaid rievtti bivdit meara. Sámediggi bivdá stáhta eiseválddiid álggahit čuovvulanbarggu dás konsulteredettiin Sámedikkiin.</p>
<p>Plána ja finánsalávdegoddi - 004/19 <em type="bold">Mearkkašupmi 1.1</em> Sámediggi konstatere ahte Norgga olmmošvuoigatvuođaid ásahusa (NIM) rávvagat unnán čuovvuluvvojit ráđđehusas. NIM váldobargun lea ovdánahttit ja suodjalit olmmošvuoigatvuođaid Vuođđolága, olmmošvuoigatvuođalága ja eará láhkaaddimiid vuođul, riikkaidgaskasaš soahpamušaid ja álbmotrievtti vuođul muđui. NIM addá rávvagiid Stuorradiggái ja ráđđehussii olmmošvuoigatvuođaid čađaheames. Jahkedieđáhus lea vuođđuduvvon NIM áššedovdiid vuđolaš rávvagiidda, muhto ráđđehusa dahká earálágan árvvoštallamiid ja lea unnán čuovvulan rávvagiid. Sámediggi bivdá ahte Stuorradiggi fuolaha ahte ráđđehus čuovvula NIM rávvagiid organa rollii dávistettiin dan ektui go dat lea olmmošvuoigatvuođaid nationála ásahus. </p>
<p><em type="bold">Mearkkašupmi 2.1</em> Norges nasjonale institusjon for menneskerettigheter (NIM) påpeker i sin årsrapport for 2018 at man har et stort kunnskapsbehov innenfor området vold i nære relasjoner i det samiske samfunn. </p>
<p>Sametinget anser dette som en svært viktig sak for det samiske samfunn. Vold i nære relasjoner går i all hovedsak utover kvinner og barn, og er svært ødeleggende for disse gruppene. Sametinget ser det som viktig å få kartlagt de bakenforliggende årsakene for å kunne sette inn riktige og gode tiltak.</p>
<p>Sametinget ber om at bevilgende myndigheter prioriterer forskningsmidler til relevante forskningsinstitusjoner med kompetanse innenfor dette området.</p>
<p><em type="bold">Mearkkašupmi 2.2</em> Norgga nationála olmmošvuoigatvuođaid ásahus (NIM) čujuha 2018 jahkeraporttastis ahte váilu hui ollu máhttu suorggis veahkaváldi birra lagaš oktavuođain sámi servodagas. Geassemánus 2018 almmuhii NIM fáddáraportta veahkaválddi birra sámi servodagas. Raporttas lea geahčaduvvon ja das nannejuvvo ahte stáhtas lea olmmošvuoigatvuođalaš geatnegasvuohta eastadit, hehttet, dutkat ja ráŋggáštit veahkaválddi ja vearredaguid sámiid guovdu.  </p>
<p>Sámedikki mielas lea dát hui deaŧalaš ášši sámi servodahkii. Veahkaváldi lagaš oktavuođain čuohcá váldoáššis nissonolbmuide ja mánáide, ja vaháguhttá sakka dáid joavkkuid. Sámedikki mielas lea dárbu kártet duogáš sivaid vai sáhttá álggahit rivttes ja buriid doaibmabijuid. Stáhtas ferte leat máhttovuđot lagadeapmi problematihkkii veahkaválddi birra, ja ferte fuolahit ahte dieđut čohkkejuvvojit, ja lea dutkan maid bokte sihkkarastojuvvojit heivvolaš bálvalusat ja doaibmabijut. Vaikko stáhtas lea dán lagan lagadeapmi, de váilu ollu dárbbašlaš dutkan.</p>
<p>Sámediggi bivdá ahte stáhta stuorradikki/ráđđehusa bokte vuoruha dutkanruđaid relevánta dutkanásahusaide main lea gelbbolašvuohta dán suorggis, vai sáhttá álggahit doaibmabijuid mat leat deaivilat.</p>
<p>PFL - Mearrádus: <em type="bold">Plána- ja finánsalávdegotti árvalus</em> </p>
<p><em type="bold">Álggahus</em> </p>
<p>Sámedikki plána- ja finánsalávdegoddi lea meannudan ášši 21/19 Norgga nášuvnnalaš olmmošvuoigatvuohtaásahus - jahkedieđáhus 2018.</p>
<p><em type="bold">Mearkkašumit</em> </p>
<p>Mearkkašupmi 1</p>
<p><em type="italic">Mearkkašupmi ovddiduvvon Norgga Sámiid riikkasearvvi (NSR) Anne Henriette Reinås Nilut bokte. Lávdegotti miellahtut Norgga Sámiid Riikkasearvvis (NSR) Runar Myrnes Balto, Nils Mikkelsen Utsi, Tor Gunnar Nystad, Ol Johan Gaup, Bargiidbellodaga (BB) Ronny Wilhelmsen, Tom Sottinen, Synnøve Søndergaard, Davvikalohta álbmot (NORD) Kjetil Romsdal ja Guovddášbellodaga (GB) Cecilie Hansen, dorjot. </em></p>
<p>Sámediggi konstatere ahte Norgga olmmošvuoigatvuođaid ásahusa (NIM) rávvagat unnán čuovvuluvvojit ráđđehusas. NIM váldobargun lea ovdánahttit ja suodjalit olmmošvuoigatvuođaid Vuođđolága, olmmošvuoigatvuođalága ja eará láhkaaddimiid vuođul, riikkaidgaskasaš soahpamušaid ja álbmotrievtti vuođul muđui. NIM addá rávvagiid Stuorradiggái ja ráđđehussii olmmošvuoigatvuođaid čađaheames. Jahkedieđáhus lea vuođđuduvvon NIM áššedovdiid vuđolaš rávvagiidda, muhto ráđđehusa dahká earálágan árvvoštallamiid ja lea unnán čuovvulan rávvagiid. Sámediggi bivdá ahte Stuorradiggi fuolaha ahte ráđđehus čuovvula NIM rávvagiid organa rollii dávistettiin dan ektui go dat lea olmmošvuoigatvuođaid nationála ásahus.</p>
<p>Mearkkašupmi 2</p>
<p><em type="italic">Mearkkašupmi ovddiduvvon Davvikalohta álbmot (NORD) Kjetil Romsdal bokte. Lávdegotti miellahtut Norgga Sámiid Riikkasearvvis (NSR) Runar Myrnes Balto, Nils Mikkelsen Utsi, Tor Gunnar Nystad, Anne Henriette Reinås Nilut, Ol Johan Gaup, Bargiidbellodaga (BB) Ronny Wilhelmsen, Tom Sottinen, Synnøve Søndergaard ja Guovddášbellodaga (GB) Cecilie Hansen, dorjot.</em> </p>
<p>Norgga nationála olmmošvuoigatvuođaid ásahus (NIM) čujuha 2018 jahkeraporttastis ahte váilu hui ollu máhttu suorggis veahkaváldi birra lagaš oktavuođain sámi servodagas. Geassemánus 2018 almmuhii NIM fáddáraportta veahkaválddi birra sámi servodagas. Raporttas lea geahčaduvvon ja das nannejuvvo ahte stáhtas lea olmmošvuoigatvuođalaš geatnegasvuohta eastadit, hehttet, dutkat ja ráŋggáštit veahkaválddi ja vearredaguid sámiid guovdu.</p>
<p>Sámedikki mielas lea dát hui deaŧalaš ášši sámi servodahkii. Veahkaváldi lagaš oktavuođain čuohcá váldoáššis nissonolbmuide ja mánáide, ja vaháguhttá sakka dáid joavkkuid. Sámedikki mielas lea dárbu kártet duogáš sivaid vai sáhttá álggahit rivttes ja buriid doaibmabijuid. Stáhtas ferte leat máhttovuđot lagadeapmi problematihkkii veahkaválddi birra, ja ferte fuolahit ahte dieđut čohkkejuvvojit, ja lea dutkan maid bokte sihkkarastojuvvojit heivvolaš bálvalusat ja doaibmabijut. Vaikko stáhtas lea dán lagan lagadeapmi, de váilu ollu dárbbašlaš dutkan.</p>
<p>Sámediggi bivdá ahte stáhta stuorradikki/ráđđehusa bokte vuoruha dutkanruđaid relevánta dutkanásahusaide main lea gelbbolašvuohta dán suorggis, vai sáhttá álggahit doaibmabijuid mat leat deaivilat.</p>
<p><em type="bold">Lávdegotti ráva</em> </p>
<p>Lávdegottis eai leat eanet mearkkašumit ja rávve Sámedikki mearridit čuovvovaččat: Sámediggi doarju muđui sámediggeráđi árvalusa.</p>
<p>Sámedikki dievasčoahkkin - 021/19 <em type="bold">Doarjja lávdegotti mearkkašumiide</em> Sámeálbmot Bellodat, áirras Ann-Elise Finbog doarju lávdegotti mearkkašupmi 2. Johttisámpelaččaid listu, áirras Anders Somby jr. doarju lávdegotti mearkkašupmi 1 ja 2. Guovddášbellodat, áirras Hans Ole Eira doarju lávdegotti mearkkašupmi 1 ja 2. Bellodatsorjjasmeahttun áirras Tor H. Mikkola doarju lávdegotti mearkkašupmi 1 ja 2. Árja, áirras Roy Arild Rasmussen doarju lávdegotti mearkkašupmi 1 ja 2. </p>
<p>Ášši meannudeapmi álggahuvvui 05.06.19 dii. 10.30.</p>
<p><em type="bold">Jienasteapmi</em> 39 áirasis ledje 36 čoahkis. Jienasteapmi čađahuvvui čuovvovaš vuogi mielde: </p>
<p>· Plána ja finánsalávdegotti ráva mearriduvvui 35 jienain 1 jiena vuostá</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em>  Sáhkavuorru Replihkka 1  Anne Henriette Reinås Nilut, áššejođiheaddji Ronny Wilhelmsen </p>
<p>Anne Henriette Reinås Nilut  2  Lars Filip Paulsen Ann-Elise Finbog 3  Runar Myrnes Balto  4  Ann-Elise Finbog Elisabeth Erke  Ann-Elise Finbog  5  Kjetil Romsdal Ann-Elise Finbog 6  Anders Somby jr. John Kappfjell  Anders Somby jr.  7  Ronny Wilhelmsen Ann-Elise Finbog  Ronny Wilhelmsen  8  Nils Mikkelsen Utsi  9  Isak Mathis O. Hætta John Kappfjell   Runar Myrnes Balto   Klemet Erland Hætta  Isak Mathis O. Hætta  10  Per Mathis Oskal  11  Nancy Charlotte Porsanger Anti  Ronny Wilhelmsen  Nancy Charlotte Porsanger Anti   12  Arthur Johan Tørfoss Anders Somby jr. 13  Aili Keskitalo  14  Anne Henriette Reinås Nilut  15  Tor H. Mikkola  16  Tom Sottinen  17  Tor Gunnar Nystad  18  Roy Arild Rasmussen  19  Anne Henriette Reinås Nilut, áššejođiheaddji  Arthur Johan Tørfoss, čoahkkinortnegii</p>
<p>DC - Mearrádus: Sámediggi čujuha Norgga našuvnnalaš vuoigatvuohtaásahusa (NIM) jahkedieđáhussii 2018.</p>
<p>Sámediggi atná dehálažžan ahte sihke Stuoradiggi ja Sámediggi gieđahallaba NIM jahkedieđáhusa ja digaštallaba olmmošvuoigatvuođaid saji Norgga ja Sámi servvodagas. Sápmelaččat leat nubbi dain guovtti stáhtavuođđudeaddji álbmogiin ja sápmelaččain lea sihke eamiálbmotstáhtus ja álbmotstáhtus riikkaidgaskasaš ja nationála riektevuogádagas. Sámediggi konstatere ahte lea dárbu systemáhtalaččabut gozihit ja juohkit dieđuid sápmelaččaid olmmošvuoigatvuođaid čađaheamis Norggas.</p>
<p>Sámediggi atná dán erenoamáš dehálažžan daningo mii leat dál dakkár áiggis go mii vásihit ahte min osku duopmostuoluide das, ahte min álgoálgosaš rievttit ja min olmmošvuoigatvuođaide guoski rievttit leat dohkkehuvvon, lea rievdan eahpečielggasvuohtan ja dakkár dovdun ahte eahpebalánsa lassána gaskal sámi riekteipmárdusa ja dan geainnu man guvlui Alimusriekti dál lea jođus. Dán geažil leat sámi servvodagain čuožžilan legitimitehtagažaldagat ja dát maiddái čalmmustahttá gealbodárbbuid riikka alimus duopmáriin. Dát lea maiddái oalle paradoksalaš daningo mii seammás vásihit lassáneaddji áddejumi min riekteipmárdussii riikkaidgaskasaččat dain orgánain mat giehtaguššet riikkaidgaskasaš konvenšuvnnaid.</p>
<p>Sámit leat álbmotrievttalaččat suddjejuvvon sin kultuvrra, gielaid, ealáhusaid ja servvodateallima hárrái. Dát suddjen ohcaluvvo čađahuvvot earret eará ON eamiálbmotdeklarašuvnnas (UNDRIP), ON 1966 olmmošvuoigatvuođakonvenšuvnnaid minoritehtarievttálaš suodjalusas, eandalii siviila ja politihkalaš rivttiid konvenšuvnnas (SP) artihkkalis 27, nállevealahankonvenšuvnnas, mánáidkonvenšuvnnas artihkkalis 30 ja dasa lassin ILO konvenšuvnnas nr. 169 eamiálbmogiid ja čearddalaš álbmogiid hárrái iešmearrideaddji riikkain (ILO 169).</p>
<p>Vuođđoláhka § 108 galgá reflekteret suodjalusa mii sápmelaččaid kulturdoaimmain lea álbmotrievtti vuođul. Vuođđolága § 108 ja vuođđolága § 92 ulbmilin lea sihkkarastit sámiid rivttiid nu ahte dat áddejuvvojit gustojeaddji álbmotrievtti vuođul. Sámediggi, nugo NIM, oaidná ahte vuođđolága § 108 iii reflektere doarvái sápmelaččaid stáhtusa álbmogin ja eamiálbmogin álbmotrievtti vuođul, iige ovdáneami vuođul mii lea leamaš riikkaidgaskasaš eamiálbmotriektin 1980-logu rájes go dalá § 110a mearriduvvui Vuođđolágas. Sámedikkis čujuhit min dievasčoahkkinmearrádussii áššis 037/15 mas Sámedikki dievasčoahkkin lea mieđihan ovddastusevttohussii <span type="quote">“[...] sami álbmot, riikka álgoálbmogin, [...]”</span> ja atná positiivvalažžan ahte NIM:s lea ávžžuhus mii doarju dan, nu ahte vuođđolágamearrádus oktiivástida sámiid sierranas stáhtusa olmmošvuoigatvuođaid vuođul.</p>
<p>Sámedikkis lea aktiivvalaš rolla riikkaidgaskasaš gozihanorgánaid čuovvuleamis Norgga periodalaš stáhtaraporteremiin. Dan oktavuođas illuda Sámediggi gulahallat NIM:n sihke das mo NIM:s buoremusat sáhttet doaimmahit iežaset doaimma sámi servvodagain ja mo Sámedikki rolla sáhttá ovdánahttojuvvot nationála ja riikkaidgaskasaš barggus eamiálbmotrivttiid implementeremis. Dát guoská eandalii ON Olmmošvuoigatvuođalávdegoddái (earret eará erenoamášraporterejeaddji mii čuovvula lávdegotti ávžžuhusaid Norgii), ON Mánáidlávdegoddi, ON Nissonlávdegoddi, ON Nállevealahanlávdegoddi, Olmmošvuoigatvuođaráđđi ja ILO Áššedovdilávdegoddi.</p>
<p>Sámediggi konstatere ahte ON Olmmošvuoigatvuođalávdegoddi lea ovdal kritiseren Norgga go ii leat čuovvulan Sámevuoigatvuođalávdegotti árvalusa, earret eará boazodoallolága revišuvdnaárvalusa. NIM lea jahkedieđáhusastis čujuhan dása ja ávžžuha ahte ráđđehus berre čuovvulit boazodoallolága revišuvdnaárvalusa ja árvvoštallat nannet eanamolsunrievtti máhtu mearridit áššiin mas lea sáhka boazodoalu guohtunnákkuin. Sámediggi oaivvilda dán leat dehálaš ja rievttes ávžžuhussan ja áigu maiddái doarjut NIM árvalusa ahte eiseválddit fertejit nannet boazodoallolága, earret eará boazologu unnideami njuolggadusaid ja ahte sámiin lea riekti duođas oasálastit sámi boazodoalu hálddašeamis nu, ahte dat praktiserejuvvo olmmošvuoigatvuođalaš gáibádusaid vuođul.</p>
<p>Sámediggi lea guhkit áiggi proseassain eiseválddiiguin doalahan ahte ferte álggahuvvot oppalaš čađaheapmi boazodoallolágas. Sámediggi ja NBR nammadeigga láhkalávdegotti golggotmánus 2018. Láhkalávdegoddi galgá guorahallat boazodoallolága ja árvalit vejolaš rievdadusaid lágas. Lávdegoddi galgá ovddidit sin neavvagiid guovtti jagi siste. Sámediggi čujuha ahte ráđđehus lea bovdejuvvon oasálastit bargui ja lea maiddái cealkán ahte áigumuššan lea čuovvulit lávdegotti neavvagiid go dat leat gárvásat.</p>
<p>Sámediggi doarju NIM ávžžuhusaid ahte sápmelaččaid konsultašuvdnariekti galgá čađahuvvot olmmošvuoigatvuođavuđot standárdda vuođul ja čujuha ahte dát lea ovddasvástádus mii berre leat čielggas Norgga eiseválddiide. Sámediggi čujuha ahte dát fátmmasta buot áššiid mat guoskkahit sámi beroštumiid mat leat jođus ja mat leat leamaš jođus otná njuolggadusaid mielde. Sámediggeráđđi deattuha ahte Norgga eiseválddit leat juo olmmošvuoigatvuođaid ja nationála njuolggadusaid bokte čadnon konsulteret sápmelaččaiguin dainna dárkkuhusain ahte galget boahtit ovttaoaivilvuhtii buot áššiin main lea sáhka sámi beroštumiin. Sámediggi lea máŋgga oktavuođas čujuhan ahte lea leamaš váilevaš doahttaleapmi proseassalaš rivttiin máŋgga diekkáraš konsultašuvdnaáššis. Sámediggi atná danin NIM ávžžuhusa lunddolaš muittuhussan eiseválddiide bargat dainna, ahte dát proseassalaš rievttit dollojuvvojit.</p>
<p>Sámediggi doarju maiddái NIM ávžžuhusa ahte Stuoradiggi láhkada konsultašuvdnageatnegasvuođa ja ahte doaimmat álggahuvvojit sihkkarastin dihtii ahte konsultašuvdnageatnegasvuohta čuvvojuvvo suohkana ja fylkkasuohkana dásis. Sámedikki árvvoštallama vuođul buoremus vuohki dán dahkat lea ahte konsultašuvdnaláhkaárvalus mearriduvvo Stuoradikkis.</p>
<p>Sámediggi čujuha ahte jahkedieđáhusa lassin, de lea NIM geasset 2018 almmuhan iežas temáraportta veahkaválddálašvuohta ja illasteapmi lagas birrasis sámi servvodagas (<span type="quote">“Temarapport om vold og overgrep i samiske samfunn”</span>). Sámediggi atná dehálažžan ahte Norgga olmmošvuoigatvuođalaš geatnegasvuođat ságastallojuvvojit raporttas eastadan dihtii veahkaválddálašvuođa sápmelaččaid vuostá ja ahte bohtet eambbo ávžžuhusat mo stáhta sáhttá fuolahit sin sihkkarastingeatnegasvuođa sámi ássiid hárrái, earret eará go hábme ođđa doaibmaplána veahkaválddálašvuođa ja illasteami vuostá sámi servvodagain. Sámediggi doarju ávžžuhusaid ja čujuha ahte čuovvulan dihtii dán, de lea Sámediggi geahččalan oažžut dialoga eiseválddiiguin. Dát bargu čuovvuluvvo viidáseappot.</p>
<p>Dásseárvu lea Sámedikki doaimmaid váimmus. Mii bargat dan ovdii ahte sámi álbmogis leat seamma rievttit ja vejolašvuođat go muđui álbmogis. Veahkaválddálašvuohta lea viiddis servvodatváttisvuohta, olmmošvuoigatvuođaváttisvuohta, demokráhtalaš váttisvuohta, dásseárvováttisvuohta, kriminalitehtaváttisvuohta ja álbmotdearvvašvuođaváttisvuohta. Veahkaválddálašvuohta sámi servvodagain bisseha sámi servvodagaid ja eallinvugiid ovdáneami. Dan oktavuođas šaddá veahkaválddálašvuođabargu Sámedikki bajitdási mihttun.</p>
<p>Sámediggi deattuha leat dehálaš ahte eamiálbmotrievttit vuoruhuvvojit dárbbašlaččat NIM fágalaš bargguin maiddái čuovvovaš jagiid. Sámediggi illuda Norgga našuvnnalaš olmmošvuoigatvuohtaásahusa (NIM) viidáseappo bargui ja NIM oasálastimii servvodatdebáhttii sámerivttiid ja daid čađaheami birra.</p>
<p>Sámediggi atná lunddolažžan ahte NIM jahkedieđáhusa guorahallamis stáhta eiseválddit čuovvulit dieđáhusa nu, ahte doalahit dialoga stuoradikki/ráđđehusa ja Sámedikki gaskka oažžun dihtii konkrehta čuovvuleami NIM 2018 jahkedieđáhusa ávžžuhusain.</p>
<p>Sámediggi ii leat duđavaš mo stáhta eiseválddit ovddit jagiid leat čuovvulan NIM ávžžuhusaid, earret eará ávžžuhusaid sihkkarastit sápmelaččaid rievtti bivdit meara. Sámediggi bivdá stáhta eiseválddiid álggahit čuovvulanbarggu dás konsulteredettiin Sámedikkiin.</p>
<p>Ášši meannudeapmi loahpahuvvui 05.06.2019 dii. 11.55</p>
<p>Ášši 022/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Ášši 005/19</p>
<p>Plána ja finánsalávdegoddi</p>
<p>21.05.2019-24.05.2019</p>
<p>Sámedikki 2019 reviderejuvvon bušeahtta</p>
<p>Áššenr. 19/2072</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámedikki 2019 reviderejuvvon bušeahtta lea dohkkehuvvon mildosa 1 vuođul.</p>
<p>Plána ja finánsalávdegoddi - 005/19 <em type="bold">Forslag 1.1</em> 1.  Álgu (Ođđa nubbin maŋimuš teakstaoassi) Dat dahká ollislaš submi mii lea kr 14 470 817, mii galgá reviderejuvvon bušeahtas juogaduvvot. </p>
<p><em type="bold">Forslag 2.1</em> </p>
<p><em type="bold">Sametingets reviderte budsjett 2019  Refordelt  </em></p>
<p>Revidering av læreplaner- prosjekt        400 000  Grenseoverskridende skolesamarbeid i Sapmi (Sirbma)- prosjekt        280 000  Stipend for høyere utdanning        300 000  Alta, kommunal samisk barnehage- oppstart/samarbeidsprosjekt        400 000  Arbediehtu- prosjekt        200 000  Styrking av sjøsamiske rettigheter        400 000  Utredning gjennomgang av reindriftsloven        270 817  Samisk barneteater, Tana- prosjekt        250 000  RidduDuottarMuseat        500 000</p>
<p>Tilskuddsforvaltningssystem- prosjekt        400 000  Mulighetsstudie bokbussene- prosjekt        135 000  SUM <em type="bold">    3 535 817  </em></p>
<p>Arbeid mot mobbing        935 000  Læremidler   10 000 000  <em type="bold">Totalt   14 470 817  </em></p>
<p><em type="bold">Driften av bokbussene videreføres også etter 2020. </em></p>
<p><em type="bold">Forslag 3.1</em> 7.3.1 Čoahkketabealla – juohkelágan ealáhusat, lotnolas- ja meahcástanealáhusat, árvoháhkan ja ođđaásaheamit </p>
<p>1) Sámi bivdo- ja meahcástansearvvi – njuolgga doarjja kr 500 000,- 2) Meahccegeavahansearvvit – ohcanvuđot doarjja kr 500 000,-</p>
<p>4.1.1 Áŋgiruššansuorggit – giella - kr 565 000,- Hálddahusdoaibma - kr 435 000,-</p>
<p>1)Sámediggi áigu Sámi bivdo- ja meahcástansearvvi dahkat nana organisašuvdnan sámi meahcceealáhusa oktavuođas. Reviderejuvvon bušeahtas Sámediggi juolluda 500 000 kr dán bargui. Sámediggi háliida álggahit barggu ásahit ealáhusšiehtadusa meahcceealáhussii Sámi bivdo- ja meahcástanservviin. Ulbmil šiehtadusain lea láhčit saji nannoseabbo ealáhusovddideapmái, buoret gánnáhemiin ja jođihemiin. Dákkát ovddideapmi eaktuda ahte buvttaovddideapmi, márkanastin ja vuovdin deattuhuvvojit.</p>
<p>2) Sámediggi oaidná ahte leat ollu searvvit mat barget sámi beroštumiid gozihemiin bivddu, guolásteami ja eará olgoáibmoeallima ja luondduhálddašeami dáfus. Dát searvvit leat mielde sihkkarastimin guoddevaš fuođđo- ja guolleresurssaid geavaheami, ja leat deaŧalaš máhttogaskkusteaddjit sámi bivdo- ja guolástanárbevieruid birra.</p>
<p>Lasáhus ráđi evttohussii: Oahppoplánaid revideren – prošeakta Leat eanet fágat maidda s Sámediggi ferte ráhkadit oahppoplánaid, dat leat:  - Sámi meahccegeavaheapmi ja ealáhus - Valáštallan - Eŋgelasgiella - Matematihkka - Sámegiella guluhemiide</p>
<p><em type="bold">Forslag 2.2</em> <em type="bold">Sámedikki reviderejuvvon bušeahtta 2019</em> <em type="bold">ođđasis juogaduvvon </em> </p>
<p>5.6.1 Oahppoplánaid revideren - prošeakta        400 000  5.7.1 Rájiidrasttideaddji skuvlaovttasbargu Sámis (Sirpmás) - prošeakta        280 000  5.12.1 Stipeanda alit ohppui        300 000  5.13 Árbediehtu - prošeakta        200 000</p>
<p>Álttá gieldda mánáidgárdi - álggaheapmi/ovttasbargoprošeakta        400 000  7.2.1 Guorahallan, boazodoallolága geahčadeapmi - prošeakta        270 817  8.3.3 Sámi mánáidteáhter, Deatnu - prošeakta        250 000  8.3.4 RidduDuottarMuseat        500 000  8.4.6 Vejolašvuođaiskan - prošeakta        135 000  Mearrasámi vuoigatvuođaid nannen        400 000  14 Doarjjahálddašanvuogádat - prošeakta        400 000  Submi <em type="bold">    3 535 817 </em> </p>
<p>5.7.1 Bargu givssideami vuostá - prošeakta        935 000  5.8.2 Oahpponeavvut   10 000 000  <em type="bold">Oktiibuot</em> <em type="bold">  14 470 817 </em> </p>
<p><em type="bold">Girjebussiid doaibma jotkojuvvo maiddái maŋŋá 2020.</em> </p>
<p><em type="bold">Bealálašvuođaveardideame áššis Sámedikki reviderejuvvon bušeahtta </em></p>
<p><em type="bold">Dievasčoahkkinjođiheaddji árvalus: </em></p>
<p>Runar Myrnes Balto ii leat bealálaš meannudit ášši: Sámedikki reviderejuvvon bušeahtta 2019.</p>
<p><em type="bold">Mearrádus: </em></p>
<p>Dievasčoahkkinjođiheaddji árvalus mearriduvvui ovttajienalaččat.</p>
<p>Áirras Runar Myrnes Balto ii lean mielde mearrideamen bealálašvuođa.</p>
<p>PFL - Mearrádus: <em type="bold">Plána- ja finánsalávdegotti árvalus</em> </p>
<p><em type="bold">Álggahus</em> </p>
<p>Sámedikki plána- ja finánsalávdegoddi lea meannudan ášši 22/19 Sámedikki reviderejuvvon bušeahtta 2019.</p>
<p><em type="bold">Evttohusat</em> </p>
<p>Evttohus 1</p>
<p><em type="italic">Evttohus ovddiduvvon Norgga Sámiid riikkasearvvi (NSR) Runar Myrnes Balto bokte. Lávdegotti miellahtut Norgga Sámiid Riikkasearvvis (NSR) Nils Mikkelsen Utsi, Tor Gunnar Nystad, Anne Henriette Reinås Nilut, Ol Johan Gau ja Guovddášbellodaga (GB) Cecilie Hansen, dorjot.</em> </p>
<p>1.  Álgu (Ođđa nubbin maŋimuš teakstaoassi) Dat dahká ollislaš submi mii lea kr 14 470 817, mii galgá reviderejuvvon bušeahtas juogaduvvot.</p>
<p>Evttohus 2</p>
<p><em type="italic">Evttohus ovddiduvvon Bargiidbellodaga (BB) Ronny Wilhelmsen bokte. Lávdegotti miellahtut Bargiidbellodagas (BB) Tom Sottinen, Synnøve Søndergaard ja Davvikalohta álbmot (NORD) Kjetil Romsdal, dorjot.</em> </p>
<p><em type="bold">Sámedikki reviderejuvvon bušeahtta 2019</em> <em type="bold">ođđasis juogaduvvon </em> </p>
<p>5.6.1 Oahppoplánaid revideren - prošeakta        400 000  5.7.1 Rájiidrasttideaddji skuvlaovttasbargu Sámis (Sirpmás) - prošeakta        280 000  5.12.1 Stipeanda alit ohppui        300 000  5.13 Árbediehtu - prošeakta        200 000  Álttá gieldda mánáidgárdi - álggaheapmi/ovttasbargoprošeakta        400 000  7.2.1 Guorahallan, boazodoallolága geahčadeapmi - prošeakta        270 817  8.3.3 Sámi mánáidteáhter, Deatnu - prošeakta        250 000  8.3.4 RidduDuottarMuseat        500 000  8.4.6 Vejolašvuođaiskan - prošeakta        135 000  Mearrasámi vuoigatvuođaid nannen        400 000  14 Doarjjahálddašanvuogádat - prošeakta        400 000  Submi <em type="bold">    3 535 817 </em> </p>
<p>5.7.1 Bargu givssideami vuostá - prošeakta        935 000  5.8.2 Oahpponeavvut   10 000 000  <em type="bold">Oktiibuot</em> <em type="bold">  14 470 817 </em> </p>
<p><em type="bold">Girjebussiid doaibma jotkojuvvo maiddái maŋŋá 2020.</em> </p>
<p>Evttohus 3</p>
<p><em type="italic">Evttohus ovddiduvvon Guovdageainnu Dálon searvvi (GDS) Isak Mathis O Hætta bokte. </em> </p>
<p>7.3.1 Čoahkketabealla – juohkelágan ealáhusat, lotnolas- ja meahcástanealáhusat, árvoháhkan ja ođđaásaheamit</p>
<p>1) Sámi bivdo- ja meahcástansearvvi – njuolgga doarjja kr 500 000,- 2) Meahccegeavahansearvvit – ohcanvuđot doarjja kr 500 000,-</p>
<p>4.1.1 Áŋgiruššansuorggit – giella - kr 565 000,- Hálddahusdoaibma - kr 435 000,-</p>
<p>1)Sámediggi áigu Sámi bivdo- ja meahcástansearvvi dahkat nana organisašuvdnan sámi meahcceealáhusa oktavuođas. Reviderejuvvon bušeahtas Sámediggi juolluda 500 000 kr dán bargui. Sámediggi háliida álggahit barggu ásahit ealáhusšiehtadusa meahcceealáhussii Sámi bivdo- ja meahcástanservviin. Ulbmil šiehtadusain lea láhčit saji nannoseabbo ealáhusovddideapmái, buoret gánnáhemiin ja jođihemiin. Dákkát ovddideapmi eaktuda ahte buvttaovddideapmi, márkanastin ja vuovdin deattuhuvvojit.</p>
<p>2) Sámediggi oaidná ahte leat ollu searvvit mat barget sámi beroštumiid gozihemiin bivddu, guolásteami ja eará olgoáibmoeallima ja luondduhálddašeami dáfus. Dát searvvit leat mielde sihkkarastimin guoddevaš fuođđo- ja guolleresurssaid geavaheami, ja leat deaŧalaš máhttogaskkusteaddjit sámi bivdo- ja guolástanárbevieruid birra.</p>
<p>Lasáhus ráđi evttohussii: Oahppoplánaid revideren – prošeakta Leat eanet fágat maidda s Sámediggi ferte ráhkadit oahppoplánaid, dat leat:  - Sámi meahccegeavaheapmi ja ealáhus - Valáštallan - Eŋgelasgiella - Matematihkka - Sámegiella guluhemiide</p>
<p><em type="bold">Lávdegotti ráva</em> </p>
<p>Lávdegottis eai leat eanet evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa.</p>
<p>Sámedikki dievasčoahkkin - 022/19 Ášši meannudeapmi álggahuvvui 05.06.19 dii. 15.00</p>
<p><em type="bold">Bealátvuođaárvvoštallamat</em> Čuovvovaš áirasat leat bivdán árvvoštallat bealátvuođa:  · Áirras Runar Myrnes Balto, NSR · Áirras Nils Mikkelsen Utsi, NSR  · Áirras Nora Marie Bransfjell, NSR · Áirras Kåre Olli, Bellodatsorjjasmeahttun áirras </p>
<p>Dievasčoahkkinjođihangottii árvalus: Čuovvovaš áirasat eai leat bealálaččat meannudit ášši 022/19 Sámedikki 2019 reviderejuvvon bušeahtta:  · Áirras Runar Myrnes Balto, NSR · Áirras Nils Mikkelsen Utsi, NSR  · Áirras Nora Marie Bransfjell, NSR · Áirras Kåre Olli, Bellodatsorjjasmeahttun áirras</p>
<p>Dievasčoahkkinjođihangotti árvalus mearriduvvui ovttajienalaččat. Dat áirasat geaidda dat guoská, eai lean mielde meannudeamen bealátvuođaášši.</p>
<p><em type="bold">Jienasteapmi</em> 39 áirasis ledje 38 čoahkis. Jienasteapmi čađahuvvui čuovvovaš vuogi mielde: </p>
<p>· Evttohus 3 A) hilgojuvvui 36 jienain 2 jiena vuostá B) hilgojuvvui 36 jienain 2 jiena vuostá · Evttohus 2 hilgojuvvui 26 jienain 12 jiena vuostá · Evttohus 1 mearriduvvui 34 jienain 4 jiena vuostá · Plána ja finánsalávdegotti ráva mearriduvvui 37 jienain 1 jiena vuostá</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat </em></p>
<p>Sáhkavuorru Replihkka 1  Tom Sottinen, dievasčoahkkinjođiheaddji 2  Runar Myrnes Balto, áššejođiheaddji 3  Ronny Wilhelmsen   Kåre Olli, čoahkkinortnegii   Tom Sottinen, dievasčoahkkinjođiheaddji   Runar Myrnes Balto   Anders Somby jr.</p>
<p>Anne Henriette Reinås Nilut  Ronny Wilhelmsen  4  Lars Filip Paulsen Ronny Wilhelmsen   Runar Myrnes Balto  Lars Filip Paulsen  5  Anne Henriette Reinås Nilut  6  Isak Mathis O. Hætta Tor H. Mikkola   Mikkel Eskil Mikkelsen  Isak Mathis O. Hætta  7  Nils Mikkelsen Utsi  8  Runar Myrnes Balto  9  Anders Somby jr. Silje Karine Muotka 10  Niko Valkeapää  11  Tom Sottinen Henrik Olsen  Tom Sottinen  12  Kåre Olli Lars Filip Paulsen   Arild Pettersen Inga  Kåre Olli  13  Kjetil Romsdal  14  Elisabeth Erke  15  Klemet Erland Hætta Isak Mathis O. Hætta  Klemet Erland Hætta  16  Henrik Olsen  17  Roy Arild Rasmussen  18  Ann-Elise Finbog  19  Tor H. Mikkola Silje Karine Muotka 20  Runar Myrnes Balto, áššejođiheaddji</p>
<p>DC - Mearrádus: Sámedikki 2019 reviderejuvvon bušeahtta lea dohkkehuvvon mildosa 1 vuođul.</p>
<p>Ášši meannudeapmi loahpahuvvui 05.06.19 dii. 17.30</p>
<p>Ášši 023/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Ášši 003/19</p>
<p>Bajásšaddan- fuolahus- ja oahppolávdegoddi 21.05.2019-24.05.2019</p>
<p>Etálaš njuolggadusat sámi dearvvašvuođabálvalusaide</p>
<p>Áššenr. 19/1697</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámi dearvvašvuođadutkan lea dutkansuorgi mii dál jođánit ovdána. Seammás eai vuhtiiváldde lágat eaige gullevaš dutkanetihkalaš njuolggadusat sápmelaččaid kollektiivvalaš iešmearridanvuoigatvuođaid go guoská dákkár dutkamii.</p>
<p>Dasto lea humánabiologalaš materiálaid mearkkašupmi dutkanresursan lassánan, ođđa bioteknologalaš analyserenmetodaid bokte ja ođđa máhtu bokte genetihka ja buozalmasvuođa čanastagaid birra. Dás lea mearkkašupmi pasieantadikšumii, máhttoovddideapmái ja dutkamii, ja sáhttá váikkuhit boahttevaš dearvvašvuođabálvalusaid ja álbmotdearvvašvuođabarggu.</p>
<p>Das čuvvot dattetge čuolmmat sámi álbmoga čearddalašvuođa ja genehtalaš resurssaid ráđđenvuoigatvuođaid ektui. Sámediggi oaivvilda ahte mii dárbbašit sámi servodagas prinsihpalaš debáhtaid dutkamiid birra mat dahkkojit sámi servodagas, sámi humánabiologalaš materiálaid geavaheami ja hálddašeami birra ja sámi vuoigatvuođaid birra dán barggus.</p>
<p>Sápmelaččain lea kollektiivvalaš iešmearridanvuoigatvuohta siviila ja politihkalaš vuoigatvuođaid ONkonvenšuvnna mielde, ja ekonomalaš, sosiála ja kultuvrralaš vuoigatvuođat (ESK) mielde, ja ON álbmotálbmotjulggaštusa mielde. Maiddái ILO-konvenšuvnna 169 mielde ja Sámedikki ja stáhta eiseválddiid konsultašuvdnabargovuogi mielde, mii lea mearriduvvon gonagaslaš resolušuvnnas 2005:s, lea sápmelaččain vuoigatvuohta searvat ovttaárvosaš bealálažžan dearvvašvuođadutkamušprošeavttaid buot dásiin. Sápmelaččain leat álgoálbmogin vuoigatvuođat ja beroštusat genehtalaš resurssaide ON konvenšuvnna mielde biologalaš šláddjivuođa birra; ja goalmmát sámi parlamentarihkarkonferánsa 2011:s čuovvulii dan, ahte maiddái sámi humánabiologalaš materiálat gusket dakkár resurssaide.</p>
<p>Sámediggeráđđi nammadii 2016:s lávdegotti mas leat ovddasteaddjit sámi dearvvašvuođafágalaš dutkanbirrasiin ja juridihkalaš fágačeahpit, mii galgá hábmet sámi dearvvuođadutkama várás etihkalaš njuolggadusaid evttohusa. Njuolggadusaiguin háliida Sámediggi sihkkarastit ahte sámi dearvvašvuođadutkan vuođđuduvvá álgoálbmogiid iešmearridanvuoigatvuhtii, ja vuhtiiváldá ja árvvusatná sámi kultuvrra ja sámi servodaga girjáivuođa ja iešvuođa.</p>
<p>Dan vuođul mearrida Sámediggi čuovvovačča:</p>
<p><em type="bold">1. Etihkalaš njuolggadusat sámi dearvvašvuođadutkama várás</em> </p>
<p><em type="bold">Definišuvdna</em>:  </p>
<p>Sámi dearvvašvuođadutkama áigumuš lea háhkat ođđa dieđu dávddaid ja dearvvašvuođa birra, viiddis mearkkašumis. Dát siskkilda maiddái dearvvašvuođabálvalusaid dutkama, ja humánabiologalaš ávdnasiid dutkama buotlágán ulbmiliiguin. Sámi dearvvašvuođadutkan dán mearkkašumis sáhttá mearkkašit:</p>
<p>Čuolmmat/dutkangažaldagat mat gusket sápmelaččaide joavkun,</p>
<p>Ja/dahje</p>
<p>čuolmmat/dutkangažaldagat suohkaniin/regiovnnain gos sápmelaččat leat eanetlogus dahje leat stuora oassin álbmogis,</p>
<p>ja/dahje</p>
<p>Čuolmmat/dutkangažaldagat mat gusket sámegillii, sámi kultuvrii, árbevirrui ja/dahje historjái.</p>
<p>Dutkamiid sáhttet čađahit sámi dahje ii-sámi dutkit/dutkanbirrasat. Dain sáhttet iešguđetlágán dutkanhábmemat ja daid sáhttá čađahit iešguđetlágán metodaiguin.</p>
<p><em type="bold">Árvvut</em> </p>
<p>Sámi dutkamiid etihkalaš njuolggadusat galget dutkanprošeavttain nannet sámi kollektiiva vuoigatvuođaid álgoálbmogin. Dat lea maiddái deattuhuvvon Dearvvašvuođa- ja fuolahusdepartemeantta gulaskuddamis álbmotdearvvašvuođa iskkadeami láhkaásahusas: Jus iskkadeamis galget leat dieđut čearddalašvuođa birra, nu go SAMINOR 1 ja SAMINOR 2, de gáibiduvvo earenoamáš etihkalaš árvvoštallan.</p>
<p>Guovddáš árvvut galget leat vuođđun buori ovttasdoaibmamii gaskal dearvvašvuođadutkiid, ásahusaid, servodaga ja álbmoga. Muhtun dáin árvvuin leat juo gávdnamis dálá dearvvašvuođadutkanlágas ja guoskevaš etihkalaš njuolggadusain. Dat deattuhit olmmošárvvu ja olmmošvuoigatvuođaid, ja oassálastiid sihkarvuohta ja buresbirgejupmi galgá vuoruhuvvot ovdalii diehtaga ja servodaga beroštusaid. Informerejuvvon, eaktodáhtolaš, nanu ja duođašteaddji miehtama bokte vuhtiiváldojit ovttaskas olbmo beroštusat, ja dainna lágiin sihkkarastit ahte ovttaskas olmmoš eaiggáda iežas iskosiid ja dieđuid iežas dutkanbohtosiid birra. Sámi kollektiiva vuoigatvuođaid vuođul álgoálbmogin, ja guovddáš dutkanetihkalaš prinsihpaid vuođul mat guddet dearvvašvuođadutkama, lea sámi dearvvašvuođadutkan huksejuvvon čuovvovaš guovddášárvvuid ala:  Etihkalaš njuolggadusaid guovddáš árvvut sámi dearvvašvuođadutkama ja sámi humánabiologalaš ávdnasiid dutkama várás.</p>
<p>Gaskavuohta gaskal sámi servodaga/informánttaid ja dutkiid ja sin ásahusat, ferte leat hábmejuvvon árvvusatnimiin, vuostevurolašvuođain, dásseárvvuin, ovddasvástádusain, kultuvrralaš oadjebasvuođain ja sámi iešmearridemiin juohke dutkanprošeavttas, beroškeahttá prošeavtta ulbmilis, hábmemis dahje metodas. Dovdat ja dohkkehit ahte sápmelaččat leat álgoálbmot, ja maiddái sin integritehta árvvusatnin, lea dáid árvvuid vuođđu. Dutkanprošeavtta hábmen mearrida lihkostuvvá go prošeakta olahit mihtuid, leat ávkin servodahkii, ja váikkuhit buriid rievdadusaid álbmotdearvvašvuođas. Prošeavttas mii dutkanproseassa buot dásiin vuođđuduvvá dásseárvvus ja vuostevurolaš oassálastimis gaskal dutkiid ja sámi servodaga/informánttaid, lea buoremus vejolašvuohta speadjalastit bajábealde namuhuvvon guovddášárvvuid.</p>
<p><em type="bold">Sámi iešmearrideapmi ja dearvvašvuođadutkan </em>  </p>
<p>Sámi iešmearrideapmi lea vuoigatvuohta ON-konvenšuvnna mielde siviila ja politihkalaš vuoigatvuođaid birra, ja ekonomalaš, sosiála ja kultuvrralaš vuoigatvuođaid mielde, ja ON julggaštusa mielde. Sámi iešmearrideapmi sáhttá dearvvašvuođadutkamiid oktavuođas mearriduvvon prinsihppan kollektiiva miehtamii. Orgána maid Sámediggi vállje galgá vuhtiiváldit kollektiiva miehtama prinsihpa. Dat prinsihppa ii guoskka ovttaskas olbmo vuoigatvuhtii miehtat, dahje ii miehtat searvat dutkanprošektii. Kollektiiva miehtan lea dynámalaš ja doaibmá lassin eará dárbbašlaš dohkkehemiide.</p>
<p><em type="italic">Sámi ja dynámalaš kollektiiva miehtan galgá ordnejuvvon  ovdal go sáhttá álggahit dearvvašvuođadutkanprošeavtta.</em> </p>
<p><em type="bold">Bargoguoibmevuohta gaskal dutkanásahusaid ja sámi servodaga/informánttaid </em>  </p>
<p>Sámegiela, sámi kulturárvvuid ja árbevieruid galgá árvvus atnit. Dat mearkkaša ahte sámi servodat/informánttat galget beassat mielde váikkuhit prošeavtta. Sávaldat lea ahte dutkanprošeavttat nu bures go vejolaš geahččalit doalahit ovttadássásaš bargoguoibmevuođa prinsihpa gaskal dutkanjoavkkuid/dutkanásahusaid ja sámi servodaga/informánttaid, dan rájes go prošeaktajurdda vuolggahuvvo dassážii go prošeakta loahpahuvvo.</p>
<p><em type="italic">Mot bargoguoibmevuođa galgá čađahit ja vuhtiiváldit ferte čilgejuvvot dárbbašlaččat. </em> </p>
<p><em type="bold">Sámi dilálašvuođa birra máhttu </em> </p>
<p>Galgá duođaštit ahte prošeaktajoavkkus lea doarvái máhttu dearvvašvuođa, árbevieruid, historjjá, árbedieđu ja sosiála dili birra Sámis. Oassálastit galget vásihit ahte dutkan masa leat bovdejuvvon searvat, lea kultuvrralaččat oadjebas. Dainna oaivvilduvvo ahte dutkan galgá čalmmustahttit ja árvvusatnit kultuvrralaš dili, árvvuid ja bargovugiid mat sáhttet váikkuhit dutkama ulbmila. Dutkan galgá čájehit sámi kultuvrra ja servodagaid girjáivuođa ja variašuvnnaid, ii ge galgga váikkuhit stereotiippalaš govvidemiide. Sápmelaččaid defineren/kategoriseren joavkun ferte sihkkarastit dan. Sámi dearvvašvuođadutkan galgá buvttehit máhtolašvuođa, ii ge stigmatiserema.</p>
<p><em type="italic">Galgá duođaštit máhtu dearvvašvuođa, árbevieruid, historjjá, árbedieđu ja sosiála diliid birra Sámis, mat leat áigeguovdilat prošeavtta mihttomeari ektui ja dutkangažaldaga/čuolmma ektui.     </em> </p>
<p><em type="bold">Humánabiologalaš ávdnasiid ja genehtalaš dutkama árvvolaš ja ovddasvástideaddji gieđahallan </em> </p>
<p>Sápmelaččaid mielas sáhttá humánabiologalaš ávdnasiid dutkan dovdot dorvvuheapmin ovdalaš rasisttalaš ja vealaheaddji dutkamušaid dihte. Genehtalaš dutkan lea earenomáš miellagiddevaš go guoská ođđa teknologiijii. Ovdamearkka dihte sáhttet álgoálbmogat vásihit humána genadutkama (genomforskning) stuora dáhtaseahtain, mii kárte genehtalaš variašuvnna ja máŋggabealatvuođa, earenomáš áittan.</p>
<p><em type="italic">Humánabiologalaš ávdnasiid dutkama oktavuođas galgá láhttet árvvolaččat ja galgá čilget: </em> </p>
<p><em type="italic">- materiála čohkkema áigumuša; </em> </p>
<p><em type="italic">- čohkkenmetoda, vurkema, juohkima, eksporta, mot materiála analysere ja mot jávkaduvvo;</em> </p>
<p><em type="italic">- sápmelaččaid kollektiiva vuoigatvuođat ovdamuniide mat bohtet sámi humánabiologalaš ávdnasiid ávkkástallamis.</em>  </p>
<p><em type="bold">Kollektiiva miehtama viežžan álbmotiskkademiide mas ovdalaččas lea viiddis miehtan </em> </p>
<p>Olu prošeavttain mat leat jođus ja dohkkehuvvon, lea viiddis miehtan dárkilis viiddis definerejuvvon dutkanulbmiliidda. Jus ođđa prošeavttas áigu atnit dieđuid ja materiálaid, mat ovdalaččas leat čohkkejuvvon ja mat definerejuvvojit sámi dearvvašvuođadutkamin, de ferte goitge viežžat kollektiiva miehtama. Ovdamearkka dihte sáhttá dat guoskat guhkesáiggi dutkamiidda ja olmmošdutkamušaide.</p>
<p><em type="italic">Ođđa prošeavttain main lea viiddis miehtan, ferte maiddái ohcat kollektiiva miehtama. </em> </p>
<p><em type="bold">Dát njuolggadusat sáhttet geavahuvvot vuolggasadjin oppasámi ja bajitdási njuolggadusaid ráhkadeapmái sámi dearvvašvuođadutkama várás.  </em> </p>
<p><em type="bold">2. Olgguldas áššedovdilávdegoddi </em> </p>
<p>Dáláš vuođđostruktuvrra berre ávkkástallat go guoská dutkanprošeavttaid etihkalaš ovddalgihtii dohkkeheapmái. Viidásit lea dehálaš viežžat kollektiiva miehtama nu beaktilit go vejolaš. Sámediggeráđđi delegere válddi olgguldas ja áššedovdi lávdegoddái addit sámi ja kollektiiva miehtama. Sii galget árvvoštallat prošeavttaid sámi dearvvašvuođadutkama etihkalaš njuolggadusaid ektui.</p>
<p>Lávdegoddi meannuda ovddalgihtii dohkkeheami ohcamiid ovdal go dat bohtet REK beavdái. Dat sihkkarastojuvvo dan bokte ahte lasihit dárbbašlaš gažaldagaid REK ohcanskovvái mas lea liŋka njuolggadusaide. Sámediggi váldá oktavuođa davvi REK:in dakkaviđe loahpahan dihte barggu ohcanskoviin.</p>
<p>Sámediggeráđđi nammada lávdegotti guovtti jahkái hávális. Lávdegotti čoahkkádus galgá sihkkarastit ahte lávdegottis lea doarvái gelbbolašvuohta ja bargovásáhus, dasa gullá:</p>
<p>· Formála dutkangelbbolašvuohta (ph.d.) dahje vástideaddji, ja vásáhus sámi dearvvašvuođadutkamis dahje dan sullasaš fágasuorggis. · Dearvvašvuođafágalaš gelbbolašvuohta. · Relevánta álbmotrievttálaš gelbbolašvuohta. · Sámi giella- ja kulturgelbbolašvuohta.</p>
<p>Lávdegoddi sáhttá dárbbu mielde viežžat eanet gelbbolašvuođa, omd. genehtalaš gelbbolašvuođa. Dasto ferte lávdegotti čoahkkádus sihkkarastit sohkabealdássádaga, geográfalaš leavvama ja oppasámi geahččanguovllu. Oppasámi geahččanguovllu sihkkarastit go Ruoŧa ja Suoma sámedikkit nammadit ovtta lahttu goabbáinai geas lea relevánta gelbbolašvuohta.</p>
<p>Lávdegotti jođiheaddjis lea duppaljietna. Kollektiiva miehtan gáibida unnimusat 2/3 eanetlogu. Lahtuin leat persovnnalaš várrelahtut.</p>
<p><em type="bold">2.1) Lávdegotti mandáhtta.</em> </p>
<p>Sápmelaččain lea kollektiivvalaš iešmearridanvuoigatvuohta siviila ja politihkalaš vuoigatvuođaid ONkonvenšuvnna mielde, ja ekonomalaš, sosiála ja kultuvrralaš vuoigatvuođat (ESK) mielde, ja ON álbmotálbmotjulggaštusa mielde. Maiddái ILO-konvenšuvnna 169 mielde ja Sámedikki ja stáhta eiseválddiid konsultašuvdnabargovuogi mielde, mii lea mearriduvvon gonagaslaš resolušuvnnas 2005:s, lea sápmelaččain vuoigatvuohta searvat ovttaárvosaš bealálažžan dearvvašvuođadutkamušprošeavttaid buot dásiin. Sápmelaččain leat álgoálbmogin vuoigatvuođat ja beroštusat genehtalaš resurssaide ON konvenšuvnna mielde biologalaš šláddjivuođa birra; ja goalmmát sámi parlamentarihkarkonferánsa 2011:s čuovvulii dan, ahte maiddái sámi humánabiologalaš materiálat gusket dakkár resurssaide.</p>
<p>Lávdegoddi galgá:</p>
<p>· Sámi  álbmoga  olis  addit  kollektiiva  ja  dynámalaš  miehtama  sámi  dearvvašvuođaprošeavttaide Norggas.    · Addit  kollektiiva  ja  dynámalaš  miehtama  gustovaš  sámi  dearvvašvuođadutkama  etihkalaš njuolggadusaid mielde.  · Árvvoštallat  dutkanprošeavttaid  sierra  čoahkkimis  ja  ovdal  čoahkkimiid  medisiinnalaš  ja dearvvašvuođafágalaš dutkanetihka Regiovnnalaš lávdegottiin (REK).   · Dárbbu  mielde  gulahallat  ja  leat  olámuttus  medisiinna  ja  dearvvašvuođafága  Nationála dutkanetihkalaš lávdegotti várás (NEM), REK ja eará relevánta dutkanetihkalaš lávdegottiide.  · Nu  bures  go  vejolaš  vástidit  dutkanetihkalaš  gažaldagaid  dutkanjoavkkuin  ja  dutkiin,  ja oassálastit relevánta forain.  · Evalueret  ja  dárbbu  mielde  evttohit  rievdadusaid  sámi  dearvvašvuođadutkama  etihkalaš njuolggadusaide.</p>
<p>3. <em type="bold">Láhkaásahusrievdadus</em> </p>
<p>Ođđa personsuodjalusláhka bođii fápmui 2018 geasi. Láhka fievrrida olu prinsihpaid ja njuolggadusaid gustovaš personsuodjalus direktiivvas, muhto dárbbašlaš rievdadusat norgga rievttis leat leamaš dárbbašlaččat. Čuovusin das bođii <em type="italic">forskrift om befolkningsbaserte helseundersøkelser </em>(láhkaásahus álbmotdearvvašvuođa iskkademiid várás) fápmui 13.08.2018. Dan mielde sirdojuvvui stuora oassi bearráigeahččandoaimmas medisiinna ja dearvvašvuođafágalaš dutkanetihka Regiovnnalaš lávdegottiin (REK) dutkanásahusaide. Dál besset álbmotdearvvašvuođa iskkadeamit, nu go SAMINOR, čohkket ja vurket dearvvašvuođadieđuid ja biologalaš ávdnasiid, almmá REKdohkkeheami haga dahje Datatilsyna (diehtobearráigeahču) konsešuvnna haga. Easka go dieđuid galgá analyseret, de gáibiduvvo dohkkeheapmi REK:s.    </p>
<p>Ovdal go čohkke dieđuid, ja dieđuid čohkkedettiin galget dehálaš vuoruheamit ja árvvoštallamat dahkkot. Badjelis namuhuvvon láhkaásahussii berre lasihit ahte eaktuduvvo sámi, kollektiiva miehtan ovdal go dieđut čohkkejuvvojit sámi dearvvašvuođadutkanprošeavttas. Sámediggi váldá dakkaviđe oktavuođa Dearvvašvuođa- ja fuolahusdepartemeanttain konsultašuvnnaid čađaheami várás.</p>
<p>Bajásšaddan- fuolahus- ja oahppolávdegoddi - 003/19 <em type="bold">Spørsmål til Sametingsrådet i nevnte sak Etiske retningslinjer og kollektivt samtykke</em> Under avsnittet Samisk selvbestemmelse og helseforskning - <span type="quote">“Det organ Sametingsrådet utpeker skal ivareta prinsippet om kollektivt samtykke. Dette prinsippet rokker ikke ved enkeltindividets rett til å samtykke, eller å ikke samtykke til deltakelse i forskningsprosjekter. Det kollektive samtykket er dynamisk og kommer i tillegg til andre nødvendige godkjenninger. Før et samisk helseforskningsprosjekt kan iverksettes, skal det foreligge et samisk og dynamisk kollektivt samtykke.”</span> </p>
<p>1) Hvordan organiseres dette. Skal det først foreligge et <span type="quote">“kollektivt og dynamisk samtykke”</span> før man eventuelt skal kunne reservere seg mot dette? 2) Hva menes med kollektivt og dynamisk samtykke</p>
<p>- Har Sametinget hatt møter med Datatilsynet om saken, jfr. Direktør Bjørn Erik Thons oppfordring fra Desember 2018.</p>
<p>- Hva er målet til Sametingsrådet ? Kort forklart.</p>
<p>- Har Sametingsrådet gått ifra ideen om å registrere samisk etnisitet i Folkeregisteret?</p>
<p>- Under punktet <span type="quote">“Samisk selvbestemmelse og helseforskning”</span> lyder en setning <span type="quote">“Det organ Sametingsrådet utpeker skal ivareta prinsippet om kollektivt samtykke.”</span> , det samme kommer fram i en setning under punkt 2. Ekstern sakkyndig komitè <span type="quote">“Myndigheten til å avgi et samisk og dynamisk kollektivt samtykke delegeres av Sametingsrådet til en ekstern og sakkyndige komite.”</span> , mens senere under samme punkt står det at <span type="quote">“Komiteen oppnevnes av Sametinget for to år av gangen.”</span>.</p>
<p>Hva er det som egentlig gjelder?</p>
<p>- Mener Sametingsrådet at Sametinget , evt. Sametingsrådet jfr. (Det organet Sametingsrådet utpeker..) skal “På vegne av det samiske folk avgi et kollektivt og dynamisk samtykke til samisk helseforskningsprosjekter i Norge. “</p>
<p><em type="bold">Evttohus 1.1 - NSR/NSR-SáB ja SP</em> Ođđa vuosttaš cealkka goalmmát teakstaoasi nuppi čuoggái “2. Olgguldas áššedovdi lávdegoddi" "Sámediggeráđđi nammada lávdegotti guovtti jahkái háválassii." </p>
<p>Ođđa viđát kulvlačuokkis nuppi čuoggá vuollái “2. Olgguldas áššedovdi lávdegoddi ", goalmmát teakstaoassái:</p>
<p>- Sámi geavaheaddjiovddastus</p>
<p>Nu ahte teakstaoassi šaddá ná:</p>
<p>"Sámediggeráđđi nammada lávdegotti guovtti jahkái háválassii. Lávdegotti čoahkkádus galgá</p>
<p>sihkkarastit ahte lávdegottis lea doarvái gelbbolašvuohta ja bargovásáhus, dasa gullet:  - Formála dutkangelbbolašvuohta (ph.d.) dahje vástideaddji, ja bargohárjáneapmi sámi dearvvašvuođadutkamis dahje sullasaš fágasuorggis. - Dearvvašvuođafágalaš gelbbolašvuohta. - Relevánta álbmotrievttálaš gelbbolašvuohta. - Sámi giella- ja kulturgelbbolašvuohta. - Sámi geavaheaddjiovddastus"</p>
<p><em type="bold">Mearkkašupmi 1.1 - NSR/NSR-SáB ja SP</em> Sámediggi deattuha ahte eanet máhttu sámi diliid birra lea ávkin sámi servodahkii. Sámediggi lea sorjavaš máhtus ja dieđuin sámi diliid birra vai sáhttá dahkat máhttovuđot ja diehtovuđot mearrádusaid, ja dan vuođul implementeret árjjalaš doaibmabijuid. Muhto dutkan ferte maiddái čađahuvvot dábálaš dutkanetihkalaš prinsihpaid mielde ja individuála ja oktasaš miehtamiin. Sámediggi deattuha dasto ahte olggobeale áššedovdi lávdegoddi galgá leat friija dutkanetihkalaš áššiid orgána mas lea čanastat sámi dearvvašvuođadutkamii, ja ahte gieđa guhko prinsihppa guoská lávdegotti doibmii.  </p>
<p><em type="bold">Mearkkašupmi 2.1 - NSR/NSR-SáB ja SP</em> Duohtavuođa- ja seanadankommišuvnna bargu sáhttá buktit albmosii psykalaš váttuid mat leat šaddan dan eahperievtti geažil mii lea dahkkojuvvon sámi álbmoga vuostá. Čuovusdutkan mii čatnasa duohtavuođa- ja seanadankommišuvdnii lea ovdamearka dutkamis mii sáhttá dahkkojuvvot sámi dearvvašvuođa dutkama etihkalaš njuolggadusaid ektui. Luohttámuša oažžuma dihtii sámi álbmogis berre dán lágan čuovusdutkan ollislaččat čuovvut sámi dearvvašvuođa dutkama etihkalaš njuolggadusaid.  </p>
<p><em type="bold">Evttohus 2.1 - Bargiidbellodat</em> Cealkka “Oppasámi geahččanguovllu sihkkarastit go Ruoŧa ja Suoma sámedikkit nammadit ovtta lahttu goabbánai geas lea relevánta gelbbolašvuohta.“ sihkkojuvvo 4. teakstaoasis.  </p>
<p>Golbma vuosttaš teakstaoasi čuoggás 2. Olgguldas áššedovdilávdegoddi rievdaduvvojit dánin: <span type="quote">“Našuvnnalaš dutkanetihkalaš komitea leat etáhta mii lea čadnojuvvon Máhttodepartementii, mas leat komiteat, lávdegottit ja nammagottit. Mii evttohit ahte Sámediggeráđđi álggaha barggu ásahit olggobeali ja áššedovdi komitea. Dát komitea čadnojuvvo hálddahuslaččat eará našuvnnalaš dutkanetihkalaš komiteaide, ja gohčoduvvo “Našuvnnalaš sámi dutkanetihkalaš komitean”</span>, man Sámediggeráđđi nammada guovtti jahkái háválassii. Sámediggeráđđi delegere dán komiteai válddi buktit sámi ja dynámalaš kollektiivvalaš miehtama.</p>
<p>Dálá infrastruktuvrra berre geavahuvvot dutkanprošeavttaid etihkalaš ovdagihtii dohkkeheami ektui. Dasto lea mearrideaddjin ahte kollektiivvalaš miehtama sáhttá viežžat nu beaktilit go vejolaš.</p>
<p>Dat galgá árvvoštallat prošeavttaid sámi dearvvasvuođadutkama eará njuolggadusaid mielde. Komitea gieđahallá ovdagihtii dohkkeheami ohcamiid ovdal go dat jovdet REK beavdái. Dat sihkkarastojuvvo nu ahte REK ohcanskovvái, mas lea liŋka njuolggadusaide, biddjojuvvojit dárbbašlaš gažaldagat. Sámediggi váldá dakkaviđe oktavuođa REK nordain loahpahan dihte barggu ohcanskoviin.  Formálalaš dutkangelbbolašvuohta (ph.d.) dahje vástevaš, ja vásihus sámi dearvvasvuođadutkamiin dahje sullasaš fágasurggiin.  - Dearvvasvuođafágalaš gelbbolašvuohta - Relevánta álbmotrievttálaš gelbbolašvuohta - Sámi giella- ja kulturgelbbolašvuohta</p>
<p><em type="bold">Mearkkašupmi 3.1 - Bargiidbellodat</em> Sámediggi registrere ahte áššečilgehusas SR 077/19 kapihttalis <span type="quote">“1. Duogáš”</span> siidu 2 mearkkašuvvo ahte oassi áššis galgá gieđahallojuvvot juovlamánus. Dát oassi áššis guoská čuoggái iii (Sámediggi čielggada vejolašvuođaid ja eavttuid sámi čearddalašvuođa vejolaš registrerema birra álbmotregisteris ja lágas mearriduvvon dearvvasvuođaregisteriin.”) Sámediggi oaivvilda ahte dán dievasčoahkkinášši galggašii ollisin gieđahallat <em type="bold">Álggahus</em> Bajásšaddan-, fuolahus- ja oahppolávdegoddi lea gieđahallan ášši 003/19 Etálaš njuolggadusat sámi dearvvašvuođabálvalusaide. Lávdegoddi ovddida čuovvovaš evttohusa. </p>
<p><em type="bold">Mearkkašupmi 3.2 - Bargiidbellodat</em> Sámediggi registrere ahte áššečilgehusas SR 077/19 kapihttalis <span type="quote">“1. Duogáš”</span> siidu 2 mearkkašuvvo ahte oassi áššis galgá gieđahallojuvvot juovlamánus. Dát oassi áššis guoská čuoggái iii (Sámediggi čielggada vejolašvuođaid ja eavttuid sámi čearddalašvuođa vejolaš registrerema birra álbmotregisteris ja lágas mearriduvvon dearvvasvuođaregisteriin.”) Sámediggi oaivvilda ahte dán ášši galggašii ollisin gieđahallat </p>
<p><em type="bold">Evttohus 2.2 - Bargiidbellodat</em> Cealkka “Oppasámi geahččanguovllu sihkkarastit go Ruoŧa ja Suoma sámedikkit nammadit ovtta lahttu goabbánai geas lea relevánta gelbbolašvuohta.“ sihkkojuvvo 4. teakstaoasis.  </p>
<p>Golbma vuosttaš teakstaoasi čuoggás 2. Olgguldas áššedovdilávdegoddi rievdaduvvojit dánin: <span type="quote">“Našuvnnalaš dutkanetihkalaš komitea leat etáhta mii lea čadnojuvvon Máhttodepartementii, mas leat komiteat, lávdegottit ja nammagottit. Mii evttohit ahte Sámediggeráđđi álggaha barggu ásahit olggobeali ja áššedovdi komitea. Dát komitea čadnojuvvo hálddahuslaččat eará našuvnnalaš dutkanetihkalaš komiteaide, ja gohčoduvvo “Našuvnnalaš sámi dutkanetihkalaš komitean”</span>, man Sámediggeráđđi nammada guovtti jahkái háválassii. Sámediggeráđđi delegere dán komiteai válddi buktit sámi ja dynámalaš kollektiivvalaš miehtama.</p>
<p>Dálá infrastruktuvrra berre geavahuvvot dutkanprošeavttaid etihkalaš ovdagihtii dohkkeheami ektui. Dasto lea mearrideaddjin ahte kollektiivvalaš miehtama sáhttá viežžat nu beaktilit go vejolaš.</p>
<p>Dat galgá árvvoštallat prošeavttaid sámi dearvvasvuođadutkama eará njuolggadusaid mielde. Komitea gieđahallá ovdagihtii dohkkeheami ohcamiid ovdal go dat jovdet REK beavdái. Dat sihkkarastojuvvo nu ahte REK ohcanskovvái, mas lea liŋka njuolggadusaide, biddjojuvvojit dárbbašlaš gažaldagat. Sámediggi váldá dakkaviđe oktavuođa REK nordain loahpahan dihte barggu ohcanskoviin.  Formálalaš dutkangelbbolašvuohta (ph.d.) dahje vástevaš, ja vásihus sámi dearvvasvuođadutkamiin dahje sullasaš fágasurggiin.  - Dearvvasvuođafágalaš gelbbolašvuohta - Relevánta álbmotrievttálaš gelbbolašvuohta - Sámi giella- ja kulturgelbbolašvuohta  <em type="bold">- </em>Sámi geavaheaddjiovddasteapmi </p>
<p>BFOL - Mearrádus: <em type="bold">Bajásšaddan-, fuolahus ja oahppolávdegotti árvalus </em></p>
<p><em type="bold">Álggahus</em> </p>
<p>Bajásšaddan-, fuolahus- ja oahppolávdegoddi lea gieđahallan ášši 23/19 Etálaš njuolggadusat sámi dearvvašvuođabálvalusaide. Lávdegoddi ovddida čuovvovaš evttohusa.</p>
<p><em type="bold">Mearkkašumit</em> </p>
<p><em type="italic">Mearkkašupmi ovddiduvvon Norgga Sámiid Riikkasearvvi / Sámeálbmot bellodaga (NSR) Piera Heaika Muotka bokte. Lávdegotti miellahtut Norgga Sámiid Riikkasearvvi (NSR) Gunn Anita Jacobsen, Niko Valkeapää  ja Laila Berit Anne Coldevin, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli ja sorjjasmeahttun áirras Kåre Ivar Olli dorjot:</em> </p>
<p>Mearkkašupmi 1</p>
<p>Dát lahtut deattuhit ahte eanet máhttu sámi diliid birra lea ávkin sámi servodahkii. Dát lahtut oaivvildit ahte Sámediggi lea sorjavaš máhtus ja dieđuin sámi diliid birra vai sáhttá dahkat máhttovuđot ja diehtovuđot mearrádusaid, ja dan vuođul implementeret árjjalaš doaibmabijuid. Muhto dutkan ferte maiddái čađahuvvot dábálaš dutkanetihkalaš prinsihpaid mielde ja individuála ja oktasaš miehtamiin. Dát lahtut deattuhit dasto ahte olggobeale áššedovdi lávdegoddi galgá leat friija dutkanetihkalaš áššiid orgána mas lea čanastat sámi dearvvašvuođadutkamii, ja ahte gieđa guhko prinsihppa guoská lávdegotti doibmii.</p>
<p><em type="italic">Mearkkašupmi ovddiduvvon Norgga Sámiid Riikkasearvvi / Sámeálbmot bellodaga (NSR) Thomas Åhrén bokte. Lávdegotti miellahtut Norgga Sámiid Riikkasearvvi (NSR) Gunn Anita Jacobsen, Niko Valkeapää, Piera Heaika Muotka  ja Laila Berit Anne Coldevin, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli ja sorjjasmeahttun áirras Kåre Ivar Olli dorjot: </em></p>
<p>Mearkkašupmi 2</p>
<p>Duohtavuođa- ja seanadankommišuvnna bargu sáhttá buktit albmosii psyhkalaš váttuid mat leat šaddan dan eahperievtti geažil mii lea dahkkojuvvon sámi álbmoga vuostá. Čuovusdutkan mii čatnasa duohtavuođa- ja seanadankommišuvdnii lea ovdamearka dutkamis mii sáhttá dahkkojuvvot sámi dearvvašvuođa dutkama etihkalaš njuolggadusaid ektui. Luohttámuša oažžuma dihtii sámi álbmogis berre dán lágan čuovusdutkan ollislaččat čuovvut sámi dearvvašvuođa dutkama etihkalaš njuolggadusaid.</p>
<p><em type="italic">Mearkkašupmi ovddiduvvon Bargiidbellodaga (BB) Jørn Are Gaski bokte. Lávdegotti miellahttu Sámeálbmotbellodaga Ann-Elise Finbog doarju:</em> </p>
<p>Mearkkašupmi 3</p>
<p>Dát miellahtut registrerejit ahte áššečilgehusas SR 077/19 kapihttalis <span type="quote">“1. Duogáš”</span> siidu 2 mearkkašuvvo ahte oassi áššis galgá gieđahallojuvvot juovlamánus. Dát oassi áššis guoská čuoggái iii (Sámediggi čielggada vejolašvuođaid ja eavttuid sámi čearddalašvuođa vejolaš registrerema birra álbmotregisteris ja lágas mearriduvvon dearvvasvuođaregisteriin.”). Dát miellahtut oaivvildit ahte dán dievasčoahkkinášši galggašii ollisin gieđahallat.</p>
<p><em type="bold">Evttohusat</em> </p>
<p><em type="italic">Evttohus ovddiduvvon Norgga Sámiid Riikkasearvvi / Sámeálbmot bellodaga (NSR) Piera Heaika Muotka bokte. Lávdegotti miellahtut Norgga Sámiid Riikkasearvvi (NSR) Gunn Anita Jacobsen, Niko Valkeapää  ja Laila Berit Anne Coldevin, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli ja sorjjasmeahttun áirras Kåre Ivar Olli dorjot: </em></p>
<p>Evttohus 1</p>
<p>Ođđa vuosttaš cealkka goalmmát teakstaoasi nuppi čuoggái “2. Olgguldasáššedovdi lávdegoddi" "Sámediggeráđđi nammada lávdegotti guovtti jahkái háválassii."</p>
<p>Ođđa viđát kuvlačuokkis nuppi čuoggá vuollái “2. Olgguldas áššedovdilávdegoddi ", goalmmát teakstaoassái:</p>
<p>- Sámi geavaheaddjiovddastus</p>
<p>Nu ahte teakstaoassi šaddá ná:</p>
<p><span type="quote">"Sámediggeráđđi nammada lávdegotti guovtti jahkái háválassii. Lávdegotti čoahkkádus galgá sihkkarastit ahte lávdegottis lea doarvái gelbbolašvuohta ja bargovásáhus, dasa gullet:  - Formála dutkangelbbolašvuohta (ph.d.) dahje vástideaddji, ja bargohárjáneapmi sámi dearvvašvuođadutkamis dahje sullasaš fágasuorggis. - Dearvvašvuođafágalaš gelbbolašvuohta. - Relevánta álbmotrievttálaš gelbbolašvuohta. - Sámi giella- ja kulturgelbbolašvuohta. - Sámi geavaheaddjiovddastus"</span></p>
<p><em type="italic">Mearkkašupmi ovddiduvvon Bargiidbellodaga (BB) Jørn Are Gaski bokte. Lávdegotti miellahttu Sámeálbmotbellodaga Ann-Elise Finbog doarju: </em></p>
<p>Evttohus 2</p>
<p>Cealkka “Oppasámi geahččanguovllu sihkkarastit go Ruoŧa ja Suoma sámedikkit nammadit ovtta lahttu goabbánai geas lea relevánta gelbbolašvuohta.“ sihkkojuvvo 4. teakstaoasis, kapihtal “2. Olgguldas áššedovdilávdegoddi " vuollái.</p>
<p>Golbma vuosttaš teakstaoasi čuoggás 2. Olgguldas áššedovdilávdegoddi rievdaduvvojit dánin: <span type="quote">“Našuvnnalaš dutkanetihkalaš komitea leat etáhta mii lea čadnojuvvon Máhttodepartementii, mas leat komiteat, lávdegottit ja nammagottit. Mii evttohit ahte Sámediggeráđđi álggaha barggu ásahit olggobeali ja áššedovdi komitea. Dát komitea čadnojuvvo hálddahuslaččat eará našuvnnalaš dutkanetihkalaš komiteaide, ja gohčoduvvo “Našuvnnalaš sámi dutkanetihkalaš komitean”</span>, man Sámediggeráđđi nammada guovtti jahkái háválassii. Sámediggeráđđi delegere dán komiteai válddi buktit sámi ja dynámalaš kollektiivvalaš miehtama.</p>
<p>Dálá infrastruktuvrra berre geavahuvvot dutkanprošeavttaid etihkalaš ovdagihtii dohkkeheami ektui. Dasto lea mearrideaddjin ahte kollektiivvalaš miehtama sáhttá viežžat nu beaktilit go vejolaš.</p>
<p>Dat galgá árvvoštallat prošeavttaid sámi dearvvasvuođadutkama eará njuolggadusaid mielde. Komitea gieđahallá ovdagihtii dohkkeheami ohcamiid ovdal go dat jovdet REK beavdái. Dat sihkkarastojuvvo nu ahte REK ohcanskovvái, mas lea liŋka njuolggadusaide, biddjojuvvojit dárbbašlaš gažaldagat. Sámediggi váldá dakkaviđe oktavuođa REK nordain loahpahan dihte barggu ohcanskoviin.  Formálalaš dutkangelbbolašvuohta (ph.d.) dahje vástevaš, ja vásihus sámi dearvvasvuođadutkamiin dahje sullasaš fágasurggiin.  - Dearvvasvuođafágalaš gelbbolašvuohta - Relevánta álbmotrievttálaš gelbbolašvuohta - Sámi giella- ja kulturgelbbolašvuohta  <em type="bold">- </em>Sámi geavaheaddjiovddasteapmi </p>
<p><em type="bold">Lávdegotti ráva </em></p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa.</p>
<p>Sámedikki dievasčoahkkin - 023/19 <em type="bold">Mearkkašupmi 4 - Bargiidbellodat, áirras Jørn Are Gaski</em> Ođđa mearkkašupmi buhtte lávdegotti mearkkašumi 3. </p>
<p>Sámediggi oaidná ahte áššečilgehusas SR 077/19 kapihttalis <span type="quote">“1. Duogáš”</span> siiddus 2 mearkkašuhtto ahte oassi áššis meannuduvvo juovlamánus. Dát oassi áššis válddaha čuoggá iii (<span type="quote">“Sámediggi čielggada vejolašvuođaid ja eavttuid vejolaččat registreret sámi etnisitehta álbmotregistaris ja eará lágas mearriduvvon dearvvašvuođaregistariin.”</span>).</p>
<p>Sámediggi lea vuostá etnalaš registrerema čuoggái, ja mii vásihit ahte sámi álbmogis maiddái lea eahpádus áššái numo dat lea dál. Mii cealkit ahte Sámediggeráđis orro leamen eahpečielga oaidnu áššis, ja bivdit ahte sii čielggadit iežaset oainnu.</p>
<p><em type="bold">Evttohus 3 - Áirras Jørn Are Gaski, Bargiidbellodat</em> Ođđa evttohus mii evttohuvvo lávdegotti evttohus 2 sadjái </p>
<p>Evttohus:</p>
<p>Cealkka: <span type="quote">“Oppasámi geahččanguovllu sihkkarastit go Ruoŧa ja Suoma sámedikkit nammadit ovtta lahttu goabbáinai geas lea relevánta gelbbolašvuohta.”</span> 4. teakstaoasis 2. kapihttalis “Olgguldas áššedovdilávdegoddi<em type="bold">” </em>rievdaduvvo dánin:  </p>
<p>“Maŋimus namuhuvvon sihkkarastojuvvo go árvvoštallá nammadit olbmo Ruoŧa, Suoma ja Ruošša sámedikkiin, ovtta lahtu guđesge relevánta gelbbolašvuođain, go sii lea mearridan iežaset etihkalaš njuolggadusaid dearvvasvuođadutkamii.</p>
<p>Golbma vuosttaš teakstaoasi čuoggás 2. Olgguldas áššedovdilávdegoddi<em type="bold">” </em>rievdaduvvo dánin: </p>
<p><span type="quote">“Našuvnnalaš dutkanetihkalaš komiteat leat etáhtat mat leat čadnojuvvon Máhttodepartementii ja masa leat mielde komiteat, lávdegottit ja nammagottit. Sámediggi dáhttu sámediggeráđi álggahit barggu ásahit olgguldas áššedovdi komitea. Dát komitea čadnojuvvo hálddahuslaččat eará našuvnnalaš dutkanetihkalaš komiteaide, ja gohčoduvvo “Našuvnnalaš sámi dutkanetihkalaš komitean”</span>, man Sámediggi nammada guovtti jahkái háválassii. Sámediggeráđđi delegere dán komiteai válddi addit sámi ja dynámalaš kollektiivvalaš miehtama.</p>
<p>Dálá infrastruktuvrra berre geavahuvvot dutkanprošeavttaid etihkalaš ovdagihtii dohkkeheami ektui. Dasto lea mearrideaddjin ahte kollektiivvalaš miehtama sáhttá viežžat nu beaktilit go vejolaš.</p>
<p>Dat komitea galgá árvvoštallat prošeavttaid sámi dearvvasvuođadutkama eará etihkalaš njuolggadusaid mielde. Komitea gieđahallá ovdagihtii dohkkeheami ohcamiid ovdal go dat jovdet REK beavdái. Dat sihkkarastojuvvo nu ahte REK ohcanskovvái, mas lea liŋka njuolggadusaide, biddjojuvvojit dárbbašlaš gažaldagat. Sámediggi váldá dakkaviđe oktavuođa REK nordin loahpahan dihte barggu ohcanskoviin.  Formálalaš dutkangelbbolašvuohta (ph.d.) dahje vástevaš, ja vásihus sámi dearvvasvuođadutkamiin dahje sullasaš fágasurggiin.  - Dearvvasvuođafágalaš gelbbolašvuohta - Relevánta álbmotrievttálaš gelbbolašvuohta - Sámi giella- ja kulturgelbbolašvuohta - Sámi geavaheaddjiovddasteapmi</p>
<p><em type="bold">Evttohus 4 - Áirras Kjellrun Wilhelmsen, Nordkalottfolket</em> Sámediggi diehtá ahte iešguđet álbmotjoavkkuin sáhttet leat hástalusat dearvvašvuođa áššiin.  </p>
<p>Dutkan sáhttá mielddisbuktit ahte čuolmmat mat gusket earenoamážit sámi diliide bohtet ovdan, ja dákkár dutkan lea dehálaš ja riekta. Dearvvašvuođahástalusat sáhttet leat šaddan genaid vuođul, dahje makkár birrasis lea bajásšaddan, stuorit servodatrievdamiin, árbejuvvon váivviin, dahje eará olggobealde diliid dihte. Dáid áššiid lea dehálaš čuvget, nu ahte maiddái sápmelaččaid dearvvašvuohta háhká seammaárvosaš máhttovuođu go dáčča álbmogis lea.</p>
<p>Sámedikki mielas ii leat dárbu sierra sámi dutkanehtalaš orgánii, sierra ehtalaš njuolggadusaide ii ge kollektiivvalaš miehtamii, muhto oaivvilda ahte ferte sihkkarastit gelbbolašvuođa sámi kulturipmárdusas ja servodateallima birra ásahuvvon nationála dutkanbirrasiin mat čađahit áigeguovdilis dutkanprošeavttaid.</p>
<p><em type="bold">Evttohus 5 - Áirras Jørn Are Gaski, Bargiidbellodat</em> <em type="bold">1. Etihkalaš njuolggadusat sámi dearvvašvuođadutkama várás</em> </p>
<p><em type="bold">Definišuvdna</em>:  </p>
<p>Sámi dearvvašvuođadutkama áigumuš lea háhkat ođđa dieđu dávddaid ja dearvvašvuođa birra, viiddis mearkkašumis. Dát siskkilda maiddái dearvvašvuođabálvalusaid dutkama, ja humánabiologalaš ávdnasiid dutkama buotlágán ulbmiliiguin. Sámi dearvvašvuođadutkan dán mearkkašumis sáhttá mearkkašit:</p>
<p>Čuolmmat/dutkangažaldagat mat gusket sápmelaččaide joavkun,</p>
<p>Ja/dahje</p>
<p>čuolmmat/dutkangažaldagat suohkaniin/regiovnnain gos sápmelaččat leat eanetlogus dahje leat stuora oassin álbmogis,</p>
<p>ja/dahje</p>
<p>Čuolmmat/dutkangažaldagat mat gusket sámegillii, sámi kultuvrii, árbevirrui ja/dahje historjái.</p>
<p>Dutkamiid sáhttet čađahit sámi dahje ii-sámi dutkit/dutkanbirrasat. Dain sáhttet iešguđetlágán dutkanhábmemat ja daid sáhttá čađahit iešguđetlágán metodaiguin.</p>
<p><em type="bold">Árvvut</em> </p>
<p>Sámi dutkamiid etihkalaš njuolggadusat galget dutkanprošeavttain nannet sámi kollektiiva vuoigatvuođaid álgoálbmogin. Dat lea maiddái deattuhuvvon Dearvvašvuođa- ja fuolahusdepartemeantta gulaskuddamis álbmotdearvvašvuođa iskkadeami láhkaásahusas: Jus iskkadeamis galget leat dieđut čearddalašvuođa birra, nu go SAMINOR 1 ja SAMINOR 2, de gáibiduvvo earenoamáš etihkalaš árvvoštallan.</p>
<p>Guovddáš árvvut galget leat vuođđun buori ovttasdoaibmamii gaskal dearvvašvuođadutkiid, ásahusaid, servodaga ja álbmoga. Muhtun dáin árvvuin leat juo gávdnamis dálá dearvvašvuođadutkanlágas ja guoskevaš etihkalaš njuolggadusain. Dat deattuhit olmmošárvvu ja olmmošvuoigatvuođaid, ja oassálastiid sihkarvuohta ja buresbirgejupmi galgá vuoruhuvvot ovdalii diehtaga ja servodaga beroštusaid. Informerejuvvon, eaktodáhtolaš, nanu ja duođašteaddji miehtama bokte vuhtiiváldojit ovttaskas olbmo beroštusat, ja dainna lágiin sihkkarastit ahte ovttaskas olmmoš eaiggáda iežas iskosiid ja dieđuid iežas dutkanbohtosiid birra. Sámi kollektiiva vuoigatvuođaid vuođul álgoálbmogin, ja guovddáš dutkanetihkalaš prinsihpaid vuođul mat guddet dearvvašvuođadutkama, lea sámi dearvvašvuođadutkan huksejuvvon čuovvovaš guovddášárvvuid ala:</p>
<p>Etihkalaš njuolggadusaid guovddáš árvvut sámi dearvvašvuođadutkama ja sámi humánabiologalaš ávdnasiid dutkama várás.</p>
<p>Gaskavuohta gaskal sámi servodaga/informánttaid ja dutkiid ja sin ásahusat, ferte leat hábmejuvvon árvvusatnimiin, vuostevurolašvuođain, dásseárvvuin, ovddasvástádusain, kultuvrralaš oadjebasvuođain ja sámi iešmearridemiin juohke dutkanprošeavttas, beroškeahttá prošeavtta ulbmilis, hábmemis dahje metodas. Dovdat ja dohkkehit ahte sápmelaččat leat álgoálbmot, ja maiddái sin integritehta árvvusatnin, lea dáid árvvuid vuođđu. Dutkanprošeavtta hábmen mearrida lihkostuvvá go prošeakta olahit mihtuid, leat ávkin servodahkii, ja váikkuhit buriid rievdadusaid álbmotdearvvašvuođas. Prošeavttas mii dutkanproseassa buot dásiin vuođđuduvvá dásseárvvus ja vuostevurolaš oassálastimis gaskal dutkiid ja sámi servodaga/informánttaid, lea buoremus vejolašvuohta speadjalastit bajábealde namuhuvvon guovddášárvvuid.</p>
<p><em type="bold">Sámi iešmearrideapmi ja dearvvašvuođadutkan </em>  </p>
<p>Sámi iešmearrideapmi lea vuoigatvuohta ON-konvenšuvnna mielde siviila ja politihkalaš vuoigatvuođaid birra, ja ekonomalaš, sosiála ja kultuvrralaš vuoigatvuođaid mielde, ja ON julggaštusa mielde. Sámi iešmearrideapmi sáhttá dearvvašvuođadutkamiid oktavuođas mearriduvvon prinsihppan kollektiiva miehtamii. Orgána maid Sámediggi vállje galgá vuhtiiváldit kollektiiva miehtama prinsihpa. Dat prinsihppa ii guoskka ovttaskas olbmo vuoigatvuhtii miehtat, dahje ii miehtat searvat dutkanprošektii. Kollektiiva miehtan lea dynámalaš ja doaibmá lassin eará dárbbašlaš dohkkehemiide.</p>
<p><em type="italic">Sámi ja dynámalaš kollektiiva miehtan galgá ordnejuvvon  ovdal go sáhttá álggahit dearvvašvuođadutkanprošeavtta.</em> </p>
<p><em type="bold">Bargoguoibmevuohta gaskal dutkanásahusaid ja sámi servodaga/informánttaid </em>  </p>
<p>Sámegiela, sámi kulturárvvuid ja árbevieruid galgá árvvus atnit. Dat mearkkaša ahte sámi servodat/informánttat galget beassat mielde váikkuhit prošeavtta. Sávaldat lea ahte dutkanprošeavttat nu bures go vejolaš geahččalit doalahit ovttadássásaš bargoguoibmevuođa prinsihpa gaskal dutkanjoavkkuid/dutkanásahusaid ja sámi servodaga/informánttaid, dan rájes go prošeaktajurdda vuolggahuvvo dassážii go prošeakta loahpahuvvo.</p>
<p><em type="italic">Mot bargoguoibmevuođa galgá čađahit ja vuhtiiváldit ferte čilgejuvvot dárbbašlaččat. </em> </p>
<p><em type="bold">Sámi dilálašvuođa birra máhttu </em> </p>
<p>Galgá duođaštit ahte prošeaktajoavkkus lea doarvái máhttu dearvvašvuođa, árbevieruid, historjjá, árbedieđu ja sosiála dili birra Sámis. Oassálastit galget vásihit ahte dutkan masa leat bovdejuvvon searvat, lea kultuvrralaččat oadjebas. Dainna oaivvilduvvo ahte dutkan galgá čalmmustahttit ja árvvusatnit kultuvrralaš dili, árvvuid ja bargovugiid mat sáhttet váikkuhit dutkama ulbmila. Dutkan galgá čájehit sámi kultuvrra ja servodagaid girjáivuođa ja variašuvnnaid, ii ge galgga váikkuhit stereotiippalaš govvidemiide. Sápmelaččaid defineren/kategoriseren joavkun ferte sihkkarastit dan. Sámi dearvvašvuođadutkan galgá buvttehit máhtolašvuođa, ii ge stigmatiserema.</p>
<p><em type="italic">Galgá duođaštit máhtu dearvvašvuođa, árbevieruid, historjjá, árbedieđu ja sosiála diliid birra Sámis, mat leat áigeguovdilat prošeavtta mihttomeari ektui ja dutkangažaldaga/čuolmma ektui.     </em> </p>
<p><em type="bold">Humánabiologalaš ávdnasiid ja genehtalaš dutkama árvvolaš ja ovddasvástideaddji gieđahallan </em> </p>
<p>Sápmelaččaid mielas sáhttá humánabiologalaš ávdnasiid dutkan dovdot dorvvuheapmin ovdalaš rasisttalaš ja vealaheaddji dutkamušaid dihte. Genehtalaš dutkan lea earenomáš miellagiddevaš go guoská ođđa teknologiijii. Ovdamearkka dihte sáhttet álgoálbmogat vásihit humána genadutkama (genomforskning) stuora dáhtaseahtain, mii kárte genehtalaš variašuvnna ja máŋggabealatvuođa, earenomáš áittan.</p>
<p><em type="italic">Humánabiologalaš ávdnasiid dutkama oktavuođas galgá láhttet árvvolaččat ja galgá čilget: </em> </p>
<p><em type="italic">- materiála čohkkema áigumuša; </em> </p>
<p><em type="italic">- čohkkenmetoda, vurkema, juohkima, eksporta, mot materiála analysere ja mot jávkaduvvo;</em> </p>
<p><em type="italic">- sápmelaččaid kollektiiva vuoigatvuođat ovdamuniide mat bohtet sámi humánabiologalaš ávdnasiid ávkkástallamis.</em>  </p>
<p><em type="bold">Kollektiiva miehtama viežžan álbmotiskkademiide mas ovdalaččas lea viiddis miehtan </em> </p>
<p>Olu prošeavttain mat leat jođus ja dohkkehuvvon, lea viiddis miehtan dárkilis viiddis definerejuvvon dutkanulbmiliidda. Jus ođđa prošeavttas áigu atnit dieđuid ja materiálaid, mat ovdalaččas leat čohkkejuvvon ja mat definerejuvvojit sámi dearvvašvuođadutkamin, de ferte goitge viežžat kollektiiva miehtama. Ovdamearkka dihte sáhttá dat guoskat guhkesáiggi dutkamiidda ja olmmošdutkamušaide.</p>
<p><em type="italic">Ođđa prošeavttain main lea viiddis miehtan, ferte maiddái ohcat kollektiiva miehtama. </em> </p>
<p><em type="bold">Dát njuolggadusat sáhttet geavahuvvot vuolggasadjin oppasámi ja bajitdási njuolggadusaid ráhkadeapmái sámi dearvvašvuođadutkama várás.</em> </p>
<p>Ášši meannudeapmi álggahuvvui 05.06.19 dii. 17.30</p>
<p><em type="bold">Jienasteapmi</em> 39 áirasis ledje 37 čoahkis. Jienasteapmi čađahuvvui čuovvovaš vuogi mielde: </p>
<p>· Evttohus 4 hilgojuvvui 35 jienain 2 jiena vuostá · Evttohus 3 hilgojuvvui 29 jienain 8 jiena vuostá · Evttohus 5 hilgojuvvui 29 jienain 8 jiena vuostá · Evttohus 1 mearriduvvui 32 jienain 5 jiena vuostá · Bajásšaddan- fuolahus- ja oahppolávdegotti ráva mearriduvvui 34 jienain 3 jiena vuostá</p>
<p>Evttohus 2 ii ovddiduvvon</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em>  Sáhkavuorru Replihkka 1  Kåre Olli, áššejođiheaddji  2  Mikkel Eskil Mikkelsen  3  Niko Valkeapää  4  Viktor Bomstad  5  Jørn Are Gaski Márjá-Liissá Partapuoli   Mikkel Eskil Mikkelsen  Jørn Are Gaski  6  Kjellrun Wilhelmsen Jørn Are Gaski   Márjá-Liissá Partapuoli   Kåre Olli  Kjellrun Wilhelmsen   Bjørn Inge Mo, čoahkkinortnegii     Bjørn Inge Mo  Kjellrun Wilhelmsen  7  Anders Somby jr. Ronny Wilhelmsen  Anders Somby jr.  8  Ann-Elise Finbog  9  Jon Isak Gælok  10  Elisabeth Erke Márjá-Liissá Partapuoli 11  Márjá-Liissá Partapuoli Ronny Wilhelmsen  Márjá-Liissá Partapuoli  12  Kåre Olli Jørn Are Gaski   Márjá-Liissá Partapuoli   Kjellrun Wilhelmsen  Kåre Olli  13  Jørn Are Gaski Mikkel Eskil Mikkelsen   Aili Keskitalo   Thomas Åhrén  Jørn Are Gaski  14  Thomas Åhrén  15  Ronny Wilhelmsen  16  Aili Keskitalo  17  Márjá-Liissá Partapuoli  18  Kåre Olli, áššejođiheaddji   Ronny Wilhelmsen, čoahkkinortnegii  Márjá-Liissá Partapuoli, čoahkkinortnegii  Jørn Are Gaski, čoahkkinortnegii    Jørn Are Gaski, čoahkkinortnegii    Runar Myrnes Balto, čoahkkinortnegii </p>
<p>DC - Mearrádus: Sámi dearvvašvuođadutkan lea dutkansuorgi mii dál jođánit ovdána. Seammás eai vuhtiiváldde lágat eaige gullevaš dutkanetihkalaš njuolggadusat sápmelaččaid kollektiivvalaš iešmearridanvuoigatvuođaid go guoská dákkár dutkamii.</p>
<p>Dasto lea humánabiologalaš materiálaid mearkkašupmi dutkanresursan lassánan, ođđa bioteknologalaš analyserenmetodaid bokte ja ođđa máhtu bokte genetihka ja buozalmasvuođa čanastagaid birra. Dás lea mearkkašupmi pasieantadikšumii, máhttoovddideapmái ja dutkamii, ja sáhttá váikkuhit boahttevaš dearvvašvuođabálvalusaid ja álbmotdearvvašvuođabarggu.</p>
<p>Das čuvvot dattetge čuolmmat sámi álbmoga čearddalašvuođa ja genehtalaš resurssaid ráđđenvuoigatvuođaid ektui. Sámediggi oaivvilda ahte mii dárbbašit sámi servodagas prinsihpalaš debáhtaid dutkamiid birra mat dahkkojit sámi servodagas, sámi humánabiologalaš materiálaid geavaheami ja hálddašeami birra ja sámi vuoigatvuođaid birra dán barggus.</p>
<p>Sápmelaččain lea kollektiivvalaš iešmearridanvuoigatvuohta siviila ja politihkalaš vuoigatvuođaid ONkonvenšuvnna mielde, ja ekonomalaš, sosiála ja kultuvrralaš vuoigatvuođat (ESK) mielde, ja ON álbmotálbmotjulggaštusa mielde. Maiddái ILO-konvenšuvnna 169 mielde ja Sámedikki ja stáhta eiseválddiid konsultašuvdnabargovuogi mielde, mii lea mearriduvvon gonagaslaš resolušuvnnas 2005:s, lea sápmelaččain vuoigatvuohta searvat ovttaárvosaš bealálažžan dearvvašvuođadutkamušprošeavttaid buot dásiin. Sápmelaččain leat álgoálbmogin vuoigatvuođat ja beroštusat genehtalaš resurssaide ON konvenšuvnna mielde biologalaš šláddjivuođa birra; ja goalmmát sámi parlamentarihkarkonferánsa 2011:s čuovvulii dan, ahte maiddái sámi humánabiologalaš materiálat gusket dakkár resurssaide.</p>
<p>Sámediggeráđđi nammadii 2016:s lávdegotti mas leat ovddasteaddjit sámi dearvvašvuođafágalaš dutkanbirrasiin ja juridihkalaš fágačeahpit, mii galgá hábmet sámi dearvvuođadutkama várás etihkalaš njuolggadusaid evttohusa. Njuolggadusaiguin háliida Sámediggi sihkkarastit ahte sámi dearvvašvuođadutkan vuođđuduvvá álgoálbmogiid iešmearridanvuoigatvuhtii, ja vuhtiiváldá ja árvvusatná sámi kultuvrra ja sámi servodaga girjáivuođa ja iešvuođa.</p>
<p>Dan vuođul mearrida Sámediggi čuovvovačča:</p>
<p><em type="bold">1. Etihkalaš njuolggadusat sámi dearvvašvuođadutkama várás</em> </p>
<p><em type="bold">Definišuvdna</em>:  </p>
<p>Sámi dearvvašvuođadutkama áigumuš lea háhkat ođđa dieđu dávddaid ja dearvvašvuođa birra, viiddis mearkkašumis. Dát siskkilda maiddái dearvvašvuođabálvalusaid dutkama, ja humánabiologalaš ávdnasiid dutkama buotlágán ulbmiliiguin. Sámi dearvvašvuođadutkan dán mearkkašumis sáhttá mearkkašit:</p>
<p>Čuolmmat/dutkangažaldagat mat gusket sápmelaččaide joavkun,</p>
<p>Ja/dahje</p>
<p>čuolmmat/dutkangažaldagat suohkaniin/regiovnnain gos sápmelaččat leat eanetlogus dahje leat stuora oassin álbmogis,</p>
<p>ja/dahje</p>
<p>Čuolmmat/dutkangažaldagat mat gusket sámegillii, sámi kultuvrii, árbevirrui ja/dahje historjái.</p>
<p>Dutkamiid sáhttet čađahit sámi dahje ii-sámi dutkit/dutkanbirrasat. Dain sáhttet iešguđetlágán dutkanhábmemat ja daid sáhttá čađahit iešguđetlágán metodaiguin.</p>
<p><em type="bold">Árvvut</em> </p>
<p>Sámi dutkamiid etihkalaš njuolggadusat galget dutkanprošeavttain nannet sámi kollektiiva vuoigatvuođaid álgoálbmogin. Dat lea maiddái deattuhuvvon Dearvvašvuođa- ja fuolahusdepartemeantta gulaskuddamis álbmotdearvvašvuođa iskkadeami láhkaásahusas: Jus iskkadeamis galget leat dieđut čearddalašvuođa birra, nu go SAMINOR 1 ja SAMINOR 2, de gáibiduvvo earenoamáš etihkalaš árvvoštallan.</p>
<p>Guovddáš árvvut galget leat vuođđun buori ovttasdoaibmamii gaskal dearvvašvuođadutkiid, ásahusaid, servodaga ja álbmoga. Muhtun dáin árvvuin leat juo gávdnamis dálá dearvvašvuođadutkanlágas ja guoskevaš etihkalaš njuolggadusain. Dat deattuhit olmmošárvvu ja olmmošvuoigatvuođaid, ja oassálastiid sihkarvuohta ja buresbirgejupmi galgá vuoruhuvvot ovdalii diehtaga ja servodaga beroštusaid. Informerejuvvon, eaktodáhtolaš, nanu ja duođašteaddji miehtama bokte vuhtiiváldojit ovttaskas olbmo beroštusat, ja dainna lágiin sihkkarastit ahte ovttaskas olmmoš eaiggáda iežas iskosiid ja dieđuid iežas dutkanbohtosiid birra. Sámi kollektiiva vuoigatvuođaid vuođul álgoálbmogin, ja guovddáš dutkanetihkalaš prinsihpaid vuođul mat guddet dearvvašvuođadutkama, lea sámi dearvvašvuođadutkan huksejuvvon čuovvovaš guovddášárvvuid ala:</p>
<p>Etihkalaš njuolggadusaid guovddáš árvvut sámi dearvvašvuođadutkama ja sámi humánabiologalaš ávdnasiid dutkama várás.</p>
<p>Gaskavuohta gaskal sámi servodaga/informánttaid ja dutkiid ja sin ásahusat, ferte leat hábmejuvvon árvvusatnimiin, vuostevurolašvuođain, dásseárvvuin, ovddasvástádusain, kultuvrralaš oadjebasvuođain ja sámi iešmearridemiin juohke dutkanprošeavttas, beroškeahttá prošeavtta ulbmilis, hábmemis dahje metodas. Dovdat ja dohkkehit ahte sápmelaččat leat álgoálbmot, ja maiddái sin integritehta árvvusatnin, lea dáid árvvuid vuođđu. Dutkanprošeavtta hábmen mearrida lihkostuvvá go prošeakta olahit mihtuid, leat ávkin servodahkii, ja váikkuhit buriid rievdadusaid álbmotdearvvašvuođas. Prošeavttas mii dutkanproseassa buot dásiin vuođđuduvvá dásseárvvus ja vuostevurolaš oassálastimis gaskal dutkiid ja sámi servodaga/informánttaid, lea buoremus vejolašvuohta speadjalastit bajábealde namuhuvvon guovddášárvvuid.</p>
<p><em type="bold">Sámi iešmearrideapmi ja dearvvašvuođadutkan </em>  </p>
<p>Sámi iešmearrideapmi lea vuoigatvuohta ON-konvenšuvnna mielde siviila ja politihkalaš vuoigatvuođaid birra, ja ekonomalaš, sosiála ja kultuvrralaš vuoigatvuođaid mielde, ja ON julggaštusa mielde. Sámi iešmearrideapmi sáhttá dearvvašvuođadutkamiid oktavuođas mearriduvvon prinsihppan kollektiiva miehtamii. Orgána maid Sámediggi vállje galgá vuhtiiváldit kollektiiva miehtama prinsihpa. Dat prinsihppa ii guoskka ovttaskas olbmo vuoigatvuhtii miehtat, dahje ii miehtat searvat dutkanprošektii. Kollektiiva miehtan lea dynámalaš ja doaibmá lassin eará dárbbašlaš dohkkehemiide.</p>
<p><em type="italic">Sámi ja dynámalaš kollektiiva miehtan galgá ordnejuvvon  ovdal go sáhttá álggahit dearvvašvuođadutkanprošeavtta.</em> </p>
<p><em type="bold">Bargoguoibmevuohta gaskal dutkanásahusaid ja sámi servodaga/informánttaid </em>  </p>
<p>Sámegiela, sámi kulturárvvuid ja árbevieruid galgá árvvus atnit. Dat mearkkaša ahte sámi servodat/informánttat galget beassat mielde váikkuhit prošeavtta. Sávaldat lea ahte dutkanprošeavttat nu bures go vejolaš geahččalit doalahit ovttadássásaš bargoguoibmevuođa prinsihpa gaskal dutkanjoavkkuid/dutkanásahusaid ja sámi servodaga/informánttaid, dan rájes go prošeaktajurdda vuolggahuvvo dassážii go prošeakta loahpahuvvo.</p>
<p><em type="italic">Mot bargoguoibmevuođa galgá čađahit ja vuhtiiváldit ferte čilgejuvvot dárbbašlaččat. </em> </p>
<p><em type="bold">Sámi dilálašvuođa birra máhttu </em> </p>
<p>Galgá duođaštit ahte prošeaktajoavkkus lea doarvái máhttu dearvvašvuođa, árbevieruid, historjjá, árbedieđu ja sosiála dili birra Sámis. Oassálastit galget vásihit ahte dutkan masa leat bovdejuvvon searvat, lea kultuvrralaččat oadjebas. Dainna oaivvilduvvo ahte dutkan galgá čalmmustahttit ja árvvusatnit kultuvrralaš dili, árvvuid ja bargovugiid mat sáhttet váikkuhit dutkama ulbmila. Dutkan galgá čájehit sámi kultuvrra ja servodagaid girjáivuođa ja variašuvnnaid, ii ge galgga váikkuhit stereotiippalaš govvidemiide. Sápmelaččaid defineren/kategoriseren joavkun ferte sihkkarastit dan. Sámi dearvvašvuođadutkan galgá buvttehit máhtolašvuođa, ii ge stigmatiserema.</p>
<p><em type="italic">Galgá duođaštit máhtu dearvvašvuođa, árbevieruid, historjjá, árbedieđu ja sosiála diliid birra Sámis, mat leat áigeguovdilat prošeavtta mihttomeari ektui ja dutkangažaldaga/čuolmma ektui.     </em> </p>
<p><em type="bold">Humánabiologalaš ávdnasiid ja genehtalaš dutkama árvvolaš ja ovddasvástideaddji gieđahallan </em> </p>
<p>Sápmelaččaid mielas sáhttá humánabiologalaš ávdnasiid dutkan dovdot dorvvuheapmin ovdalaš rasisttalaš ja vealaheaddji dutkamušaid dihte. Genehtalaš dutkan lea earenomáš miellagiddevaš go guoská ođđa teknologiijii. Ovdamearkka dihte sáhttet álgoálbmogat vásihit humána genadutkama (genomforskning) stuora dáhtaseahtain, mii kárte genehtalaš variašuvnna ja máŋggabealatvuođa, earenomáš áittan.</p>
<p><em type="italic">Humánabiologalaš ávdnasiid dutkama oktavuođas galgá láhttet árvvolaččat ja galgá čilget: </em> </p>
<p><em type="italic">- materiála čohkkema áigumuša; </em> </p>
<p><em type="italic">- čohkkenmetoda, vurkema, juohkima, eksporta, mot materiála analysere ja mot jávkaduvvo;</em> </p>
<p><em type="italic">- sápmelaččaid kollektiiva vuoigatvuođat ovdamuniide mat bohtet sámi humánabiologalaš ávdnasiid ávkkástallamis.</em>  </p>
<p><em type="bold">Kollektiiva miehtama viežžan álbmotiskkademiide mas ovdalaččas lea viiddis miehtan </em> </p>
<p>Olu prošeavttain mat leat jođus ja dohkkehuvvon, lea viiddis miehtan dárkilis viiddis definerejuvvon dutkanulbmiliidda. Jus ođđa prošeavttas áigu atnit dieđuid ja materiálaid, mat ovdalaččas leat čohkkejuvvon ja mat definerejuvvojit sámi dearvvašvuođadutkamin, de ferte goitge viežžat kollektiiva miehtama. Ovdamearkka dihte sáhttá dat guoskat guhkesáiggi dutkamiidda ja olmmošdutkamušaide.</p>
<p><em type="italic">Ođđa prošeavttain main lea viiddis miehtan, ferte maiddái ohcat kollektiiva miehtama. </em> </p>
<p><em type="bold">Dát njuolggadusat sáhttet geavahuvvot vuolggasadjin oppasámi ja bajitdási njuolggadusaid ráhkadeapmái sámi dearvvašvuođadutkama várás.  </em> </p>
<p><em type="bold">2. Olgguldas áššedovdilávdegoddi </em> </p>
<p>Dáláš vuođđostruktuvrra berre ávkkástallat go guoská dutkanprošeavttaid etihkalaš ovddalgihtii dohkkeheapmái. Viidásit lea dehálaš viežžat kollektiiva miehtama nu beaktilit go vejolaš. Sámediggeráđđi delegere válddi olgguldas ja áššedovdi lávdegoddái addit sámi ja kollektiiva miehtama. Sii galget árvvoštallat prošeavttaid sámi dearvvašvuođadutkama etihkalaš njuolggadusaid ektui.</p>
<p>Lávdegoddi meannuda ovddalgihtii dohkkeheami ohcamiid ovdal go dat bohtet REK beavdái. Dat sihkkarastojuvvo dan bokte ahte lasihit dárbbašlaš gažaldagaid REK ohcanskovvái mas lea liŋka njuolggadusaide. Sámediggi váldá oktavuođa davvi REK:in dakkaviđe loahpahan dihte barggu ohcanskoviin.</p>
<p>Sámediggeráđđi nammada lávdegotti guovtti jahkái hávális. Lávdegotti čoahkkádus galgá sihkkarastit ahte lávdegottis lea doarvái gelbbolašvuohta ja bargovásáhus, dasa gullá:</p>
<p>· Formála dutkangelbbolašvuohta (ph.d.) dahje vástideaddji, ja vásáhus sámi dearvvašvuođadutkamis dahje dan sullasaš fágasuorggis. · Dearvvašvuođafágalaš gelbbolašvuohta. · Relevánta álbmotrievttálaš gelbbolašvuohta. · Sámi giella- ja kulturgelbbolašvuohta · Sámi geavaheaddjiovddastus</p>
<p>Lávdegoddi sáhttá dárbbu mielde viežžat eanet gelbbolašvuođa, omd. genehtalaš gelbbolašvuođa. Dasto ferte lávdegotti čoahkkádus sihkkarastit sohkabealdássádaga, geográfalaš leavvama ja oppasámi geahččanguovllu. Oppasámi geahččanguovllu sihkkarastit go Ruoŧa ja Suoma sámedikkit nammadit ovtta lahttu goabbáinai geas lea relevánta gelbbolašvuohta.</p>
<p>Lávdegotti jođiheaddjis lea duppaljietna. Kollektiiva miehtan gáibida unnimusat 2/3 eanetlogu. Lahtuin leat persovnnalaš várrelahtut.</p>
<p><em type="bold">2.1) Lávdegotti mandáhtta.</em> </p>
<p>Sápmelaččain lea kollektiivvalaš iešmearridanvuoigatvuohta siviila ja politihkalaš vuoigatvuođaid ONkonvenšuvnna mielde, ja ekonomalaš, sosiála ja kultuvrralaš vuoigatvuođat (ESK) mielde, ja ON álbmotálbmotjulggaštusa mielde. Maiddái ILO-konvenšuvnna 169 mielde ja Sámedikki ja stáhta eiseválddiid konsultašuvdnabargovuogi mielde, mii lea mearriduvvon gonagaslaš resolušuvnnas 2005:s, lea sápmelaččain vuoigatvuohta searvat ovttaárvosaš bealálažžan dearvvašvuođadutkamušprošeavttaid buot dásiin. Sápmelaččain leat álgoálbmogin vuoigatvuođat ja beroštusat genehtalaš resurssaide ON konvenšuvnna mielde biologalaš šláddjivuođa birra; ja goalmmát sámi parlamentarihkarkonferánsa 2011:s čuovvulii dan, ahte maiddái sámi humánabiologalaš materiálat gusket dakkár resurssaide.</p>
<p>Lávdegoddi galgá:</p>
<p>· Sámi álbmoga olis addit kollektiiva ja dynámalaš miehtama sámi dearvvašvuođaprošeavttaide Norggas.</p>
<p>· Addit kollektiiva ja dynámalaš miehtama gustovaš sámi dearvvašvuođadutkama etihkalaš njuolggadusaid mielde.  · Árvvoštallat dutkanprošeavttaid sierra čoahkkimis ja ovdal čoahkkimiid medisiinnalaš ja dearvvašvuođafágalaš dutkanetihka Regiovnnalaš lávdegottiin (REK).   · Dárbbu mielde gulahallat ja leat olámuttus medisiinna ja dearvvašvuođafága Nationála dutkanetihkalaš lávdegotti várás (NEM), REK ja eará relevánta dutkanetihkalaš lávdegottiide.  · Nu bures go vejolaš vástidit dutkanetihkalaš gažaldagaid dutkanjoavkkuin ja dutkiin, ja oassálastit relevánta forain.  · Evalueret ja dárbbu mielde evttohit rievdadusaid sámi dearvvašvuođadutkama etihkalaš njuolggadusaide.</p>
<p>3. <em type="bold">Láhkaásahusrievdadus</em> </p>
<p>Ođđa personsuodjalusláhka bođii fápmui 2018 geasi. Láhka fievrrida olu prinsihpaid ja njuolggadusaid gustovaš personsuodjalus direktiivvas, muhto dárbbašlaš rievdadusat norgga rievttis leat leamaš dárbbašlaččat. Čuovusin das bođii <em type="italic">forskrift om befolkningsbaserte helseundersøkelser </em>(láhkaásahus álbmotdearvvašvuođa iskkademiid várás) fápmui 13.08.2018. Dan mielde sirdojuvvui stuora oassi bearráigeahččandoaimmas medisiinna ja dearvvašvuođafágalaš dutkanetihka Regiovnnalaš lávdegottiin (REK) dutkanásahusaide. Dál besset álbmotdearvvašvuođa iskkadeamit, nu go SAMINOR, čohkket ja vurket dearvvašvuođadieđuid ja biologalaš ávdnasiid, almmá REKdohkkeheami haga dahje Datatilsyna (diehtobearráigeahču) konsešuvnna haga. Easka go dieđuid galgá analyseret, de gáibiduvvo dohkkeheapmi REK:s.    </p>
<p>Ovdal go čohkke dieđuid, ja dieđuid čohkkedettiin galget dehálaš vuoruheamit ja árvvoštallamat dahkkot. Badjelis namuhuvvon láhkaásahussii berre lasihit ahte eaktuduvvo sámi, kollektiiva miehtan ovdal go dieđut čohkkejuvvojit sámi dearvvašvuođadutkanprošeavttas. Sámediggi váldá dakkaviđe oktavuođa Dearvvašvuođa- ja fuolahusdepartemeanttain konsultašuvnnaid čađaheami várás.</p>
<p>Ášši meannudeapmi loahpahuvvui 05.06.19 dii. 19.10</p>
<p>Ášši 024/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Bearráigehččanlávdegotti jahkedieđáhus 2018</p>
<p>Áššenr. 19/127</p>
<p>Mildosat</p>
<p>Evttohusat ja mearkkašumit</p>
<p><em type="bold">Bearráigeahččanlávdegotti árvalus:</em> </p>
<p>Sámediggi lea guorahallan bearráigeahččanlávdegotti 2018 jahkedieđáhusa. Dieđáhus čuovvu čoahkkingirjji.</p>
<p><em type="bold">Bearráigehččanlávdegotti jahkedieđáhus 2018</em> </p>
<p><em type="bold">1. ÁLGU</em> </p>
<p>Sierra njuolggadusaid mielde Bearráigeahččanlávdegotti ovddasvástádus- ja bargosuorgái § 2 galgá Bearráigeahččanlávdegoddi <em type="italic">«.. fágalaš vuođuin doaimmahit parlamentáralaš bearráigeahču ja stivrenbearráigeahču iskamiin ja čielggademiin áššebeliid, árvvoštallat daid ásahuvvon eavttuid ja ortnegiid ektui, ja čujuhit vejolaš boasttuvuođaid ja váilevašvuođaid.</em> </p>
<p><em type="italic">Bearráigeahččanlávdegottis dahje sis geasa Bearráigeahččanlávdegoddi lea fápmudan válddi, lea dievaslaš vuoigatvuohta beassat oaidnit Sámedikki dokumeanttaid, rapporttaid ja sullasaččaid».</em> </p>
<p>Bearráigeahččanlávdegotti barggut oidnojit Sámedikki čoahkkinortnegis § 16. Lávdegotti barggut leat:</p>
<p><em type="italic">a) doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja</em> </p>
<p><em type="italic">b) bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</em> </p>
<p><em type="italic">Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit. </em> </p>
<p><em type="italic">Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda. </em> <em type="italic">Lávdegotti guokte miellahtu unnitlohku sáhttiba gáibidit ahte lávdegoddi váldá dihto ášši meannudeapmái. </em> </p>
<p><em type="italic">Dievasčoahkkin sáhttá mearridit sierra njuolggadusaid Bearráigeahččanlávdegotti ovddasvástádus- ja bargosuorgái.</em> </p>
<p>Sámedikki bearráigeahččanlávdegoddi galgá Sierra njuolggadusaid mielde Bearráigeahččanlávdegotti ovddasvástádus- ja bargosuorgái § 5 ráhkadit jahkedieđáhusa. Jahkedieđáhus galgá govvet Bearráigeahččanlávdegotti doaimma vássán jagis.</p>
<p><em type="bold">2. BEARRÁIGEAHČČANLÁVDEGOTTI MIELLAHTUT</em> </p>
<p>Sámediggi vállji 12.10.17 áššis<em type="italic"> </em>040/17<em type="italic"> </em>čuovvovaš miellahtuid bearrráigeahččanlávdegoddái 2017 </p>
<p type="listitem">– 2021 áigodahkii:</p>
<p>1.  Jørn Are Gaski, jođiheaddji 2.  Ann-Elise Finbog, nubbijođiheaddji 3.  Arthur Tørfoss, miellahttu 4.  Gunn Anita Jacobsen, miellahttu  5.  Mathis N. Eira, miellahttu</p>
<p><em type="bold">3. BEARRÁIGEAHČČANLÁVDEGOTTI DOAIBMA   </em></p>
<p>Čađahuvvon čoahkkimat:<em type="bold"> </em></p>
<p>· Romssas                    20.03.18 ja 21.03.18                      · Romssas                    24.04.18  · Oslos                              21.06.18 · Romssas                    17.09.18</p>
<p><em type="bold">Bearráigeahččanlávdegoddi lea čađahan čuovvovaš kurssa/seminárá:</em> </p>
<p>·  Lávdegotti  lahtut  leat  searvan  NKRF  bearráigeahččanlávdegottiid  konferánsii  2018 Gardermoenis 07.02.18 – 08.02.18.</p>
<p>Lávdegoddi lea čađahan sierra oahpahusa mátkerehkegiid birra 21.03.18.</p>
<p><em type="bold">Rámmašiehtadus áššemeannudanbálvalusaid várás </em> </p>
<p>Sámedikki bearráigeahččanlávdegoddi lea dahkan rámmašiehtadusa Søstrene Åsjord AS:in. Rámmašiehtadus gusto 3 jagi ja loahpahuvvo 30.06.19. Šiehtadus addá vuoigatvuođa dan guhkidit ovttain jagiin.</p>
<p><em type="bold">Bearráigeahččanlávdegoddi lea gieđahallan 28 ášši ja vállje deattuhit čuovvovaš áššiid gieđahallama: </em> </p>
<p><em type="bold">02/18 </em>          <em type="bold">Riikarevišuvdna ja raporta doarjjaruđaid birra maid Sámediggi hálddaša</em> </p>
<p>Riikarevišuvdna searvvai čoahkkimii ja presenterii raportta <em type="italic">Revisjonsrapport for 2017 om tilskuddsmidler forvaltet i Sametinget.</em>  </p>
<p>Bearráigeahččanlávdegoddi válddi diehtun raportta čilgema.</p>
<p><em type="bold">03/18 </em>          <em type="bold">Čoahkkinplána 2018</em> </p>
<p>Čuovvovaš čoahkkinplána oktan čoahkkinbáikkiiguin mearriduvvui:</p>
<p>· 24.04.18 – 25.04.18          Romssas · 26.06.18 – 27.06.18          Romssas · 28.08.18 – 29.08.18          Oslos · 23.10.18 – 24.10.18          Romssas</p>
<p><em type="bold">04/18</em>          <em type="bold">Bearráigeahččanlávdegotti jahkedieđáhus 2017 – hálddahusa čilgehus</em> </p>
<p>Lávdegotti jahkedieđáhusevttohus ovddiduvvui lávdegoddái.</p>
<p>Mearrádus:</p>
<p>Čoahkkima rievdadusat biddjojuvvojit dokumentii ja divvojuvvon evttohus ovddiduvvo boahtte čoahkkimii.</p>
<p><em type="bold">05/18 </em>          <em type="bold">31.12.17 ja 28.02.18 rehketdoalut </em> </p>
<p>Namuhuvvon áigodagaid rehketdoalut ovddiduvvon lávdegoddái.</p>
<p>Mearrádus:</p>
<p>Lávdegoddi váldá rehketdoaluid diehtun.</p>
<p><em type="bold">06/18 </em>          <em type="bold">Vejolaš áššit</em>           </p>
<p>Gieđahallamii:</p>
<p>·  Arthur Tørfoss 13.02.18 ja 20.03.18 e-poasttat ·  Jørn  Are  Gaski  cealkámuš  –  dárbu  geahčadit  mo  áirasat  nammnaduvvojit  almmolaš lávdegottiide (boazodoallostivrii). Barggu diŋgot Søstrene Åsjord AS:s. Diŋgonteakstaevttohus sáddejuvvo maŋŋelis ja ieš diŋgon dahkkojuvvo boahtte čoahkkimis.</p>
<p>Mearrádus:</p>
<p>Bearráigeahččanlávdegoddi váldá ovddiduvvon áššiid diehtun.</p>
<p><em type="bold">08/18 </em>          <em type="bold">Bearráigeahččanlávdegotti jahkedieđáhus 2017</em> </p>
<p>Divvojuvvon jahkedieđáhus ovddiduvvon.</p>
<p>Mearrádus:</p>
<p>Ovddiduvvon jahkedieđáhus 2017 dohkkehuvvo.</p>
<p><em type="bold">09/18 </em>          <em type="bold">31.03.18 rehkedoallu</em> </p>
<p>Namuhuvvon áigodaga rehketdoallu ovddiduvvon lávdegoddái.</p>
<p>Mearrádus:</p>
<p>Bearráigeahččanlávdegoddi váldá rehketdoalu diehtun.</p>
<p><em type="bold">10/18 </em>          <em type="bold">Søstrene Åsjord AS – 01/18 diŋgojumi ovddideapmi – áirasiid nammadeapmi almmolaš lávdegottiide</em> </p>
<p>Diŋgojupmi guoská áirasiid nammadeapmái almmolaš lávdegottiide. Ovddiduvvon diŋgonskovvi dohkkehuvvo.</p>
<p>Mearrádus:</p>
<p>Ovddiduvvon diŋgonskovvi (BS 01/18) dohkkehuvvo.</p>
<p><em type="bold">11/18 </em>          <em type="bold">Vejolaš áššit</em> </p>
<p>Sámiid Álbmotlihtu 19.03.18 reive – sámediggeválgga 2017 váidaleapmi:</p>
<p>Bearráigeahččanlávdegoddi dáhttu hálddahusa ovddiduvvon váidalussii buktit čilgehusa. Hálddahusa vástádus galgá lávdegoddái ovddiduvvot boahtte čoahkkimis.</p>
<p>Arthur Tørfoss 11.04.18 e-poasta – buhtadus Sámedikki áirasiidda:</p>
<p>Hálddahus sádde dievasčoahkkinjođihangoddái ođđa muittuhusa gos ášši stáhtus kommenterejuvvo.</p>
<p>20.03.18 - 21.03.18 čoahkkima protokolla dohkkeheapmi:</p>
<p>Protokolla dohkkehuvvo nugo lea ovddiduvvon.</p>
<p>Geassemánu čoahkkinbeaivvit – mearriduvvon čoahkkinbeivvid sihkkun:</p>
<p>Mearriduvvon čoahkkinbeaivvit 26.06.18 - 27.06.18 sihkkojuvvojit.</p>
<p>Ođđa čoahkkinbeaivi lea 21.06.18.</p>
<p><em type="bold">13/18 </em>          <em type="bold">31.05.18 rehketdoallu</em> </p>
<p>Namuhuvvon áigodaga rehketdoallu ovddiduvvo lávdegoddái.</p>
<p>Mearrádus:</p>
<p>Bearráigeahččanlávdegoddi váldá rehketdoalu diehtun. .</p>
<p><em type="bold">14/18</em>          <em type="bold">Søstrene Åsjord AS – 01/18 diŋgojumi ovddideapmi – áirasiid nammadeapmi almmolaš lávdegottiide</em> </p>
<p>21.06.18 notáhta ovddiduvvon lávdegoddái.</p>
<p>Mearrádus:</p>
<p>1. Bearráigeahččanlávdegoddi čujuha Sámedikki čoahkkinortnegii § 12, mii dadjá ahte <span type="quote">«Sámediggeráđđi hálddaša Sámedikki bušeahta ja sáhttá nammadit stivrraid, ráđiid ja lávdegottiid hálddašit Sámedikki váikkuhangaskaomiid»</span>.</p>
<p>2. Bearráigeahččanlávdegoddi čujuha ahte čoahkkinortnegis ii čuoččo mo nammadeapmi eará ráđiide, lávdegottiide ja stivrraide mat eai leat čadnojuvvon Sámedikki bušehttii ja váikkuhangaskaomiide galgá dáhpáhuvvat.</p>
<p>3. Bearráigeahččanlávdegoddi dáhttu dievasčoahkkinjođihangotti árvvoštallat leago dárbu čálalaš njuolggadusaide áirasiid nammadeapmái eará lávdegottiide, ráđiide ja stivrraide, dás maiddái almmolaš eiseváldeorgánaide.</p>
<p>4. Bearráigeahččanlávdegoddi čujuha Eanadoallo- ja biebmodepartemeantta (EBD) dán jagi geassemánu 6. b. reivii Boazodoallostivrra nammadeami birra. Bearráigeahččanlávdegoddi dáhttu Sámediggeráđi čilget maid áigot dahkat momeanttaiguin maidda EBD reivvestis čujuha.</p>
<p>Čuovvovaš mearkkašupmi dahkkojuvvui 26.03.19 čoahkkimis: Boazodoallolága § 71 ii leat čuovvuluvvon.</p>
<p><em type="bold">15/18</em>          <em type="bold">Søstrene Åsjord AS – barggu diŋgon</em> </p>
<p>Čuovvovaš diŋgonskovvi ovddiduvvui lávdegoddái:</p>
<p>·  BS 02/18 – Sámedikki jahkedieđáhusr 2017  ·  BS 03/18 – Sámediggeráđi čoahkkingirjjit 2017  ·  BS 04/18 – Sámedikki váiddalávdegotti čoahkkingirjjit 2017  ·  BS 05/18 – Riikarevišuvnna dieđáhus jahkerehketdoalu birra</p>
<p>Mearrádus:</p>
<p>Ovddiduvvon diŋgonskovit (BS 02/18 – 05/18) dohkkehuvvojit. Buot raporttaid gárvvisteapmi rievdaduvvo 01.09.18 rádjái.</p>
<p><em type="bold">16/18</em>          <em type="bold">24.04.18 čoahkkima čoahkkingirjji dohkkeheapmi</em> </p>
<p>24.04.18 čoahkkima čoahkkingirji ovddiduvvui lávdegoddái.</p>
<p>Mearrádus:</p>
<p>Čoahkkingirji dohkkehuvvo nugo lea ovddiduvvon.</p>
<p><em type="bold">17/18</em>          <em type="bold">2018 borgemánu čoahkkinbeaivvi rievdadeapmi</em>           </p>
<p>Mearrádus:</p>
<p>Mearriduvvon čoahkkin Romssas 28.08.18 – 29.08.18 sihkkojuvvo ja ođđa čoahkkinbeaivi lea šaddá: 17.09.18.</p>
<p>Dasto rievdaduvvui mearriduvvon čoahkkinbeaivi 23.10.18, ja dát čoahkkinbeaivi šaddá 22.10.18.</p>
<p><em type="bold">18/18 </em>          <em type="bold">Vejolaš áššit</em> </p>
<p>·  Sámiid Álbmotlihttu – 19.03.18 reive – dieđut ášši stáhtusa birra  ·  Hálddahusa hálddašanpraksisa bearráigeahčču – dieđut ášši birra</p>
<p>Mearrádus:</p>
<p>Sámiid Álbmotlihttu:</p>
<p><em type="bold">Ođđa diŋgojupmi: BS 06/18</em> </p>
<p>Søstrene Åsjord AS geahčada ášši ja ovddida notáhta ášši stáhtusa birra. Ášši váldojuvvo gieđahallamii boahtte čoahkkimis.</p>
<p>Mearrádus:</p>
<p>Hálddahusa hálddašanpraksisa bearráigeahčču:</p>
<p><em type="bold">Ođđa diŋgojupmi: BS 07/18</em> </p>
<p>Søstrene Åsjord AS geahčada ášši ja ovddida notáhta ášši stáhtusa birra. Ášši váldojuvvo gieđahallamii boahtte čoahkkimis.</p>
<p><em type="bold">21/18 </em>          <em type="bold">31.07.18 rehketdoallu</em> </p>
<p>Namuhuvvon áigodaga rehketdoallu ovddiduvvon lávdegoddái.</p>
<p>Mearrádus:</p>
<p>Lávdegoddi váldá rehketdoalu diehtun.</p>
<p>Hálddahus čuovvola bušeahttadárbbu ja ovddida dan lávdegoddái ovdal cealkámuša Sámediggái.</p>
<p><em type="bold">22/18</em>          <em type="bold">Søstrene Åsjord AS – diŋgojumi ovddideapmi – 02/18 Sámedikki jahkerehketdoallu</em> </p>
<p>26.08.18 notáhta ovddiduvvon lávdegoddái.</p>
<p>Mearrádus:</p>
<p>Sámedikki bearráigeahččanlávdegoddi váldá Sámedikki jahkerehketdoalu 2017 diehtun.</p>
<p><em type="bold">23/18</em>          <em type="bold">Søstrene Åsjord AS – diŋgojumi ovddideapmi – 03/18 Sámedikki čoahkkingirjjit </em></p>
<p>31.08.18 notáhta ovddiduvvon lávdegoddái.</p>
<p>Mearrádus: Čoahkkingirjjit leat informatiivva ja Sámediggeráđis lea buorre ortnet. Áššit čuvvot bures áššenummariid gos oaidnit unnán, muhto soames boatkanemiid ortnetvuorus. Áššenamat lea eanaš dárogillii čállojuvvon. Leat hárvebut sámegillii – dárogillii, dahje dušše sámegillii. Sámediggeráđđi ávžžuhuvvo geavahit eanet sámegiela maiddái áššenamain.</p>
<p>Bearráigeahččanlávdegoddi avžžuha Sámediggeráđi áššiin mat gusket njuolggadusaide presenteret njuolggadusaid maid mearridit ollislaččat čoahkkingirjjis. Dat dahká álkibun oaidnit mo gustovaš njuolggadusat leat, ja mii duohtavuođas lea mearriduvvon.</p>
<p>Áššiin mat gusket doarjjalohpádusaide, de ávžžuhit bidjat máksoplána ja ruhtadanplána ovttaskas mearrádusaide. Mii leat oaidnán ahte muhtomin nu ii dahkkojuvvo.</p>
<p><em type="bold">24/18</em>          <em type="bold">Søstrene Åsjord AS – diŋgojumi ovddideapmi – 04/18 Sámedikki bearráigeahččanlávdegotti čoahkkingirjjit 2017</em> </p>
<p>31.08.18 notáhta ovddiduvvon lávdegoddái.</p>
<p>Mearrádus:</p>
<p>Sámedikki váiddalávdegotti čoahkkingirjjid geahčadeapmi váldojuvvo diehtun.</p>
<p>Geahčadeapmi sáddejuvvo diehtun váiddalávdegoddái.</p>
<p><em type="bold">25/18</em>          <em type="bold">Søstrene Åsjord AS – diŋgojumi ovddideapmi – 05/18 Riikarevišuvnna dieđáhus </em></p>
<p>30.08.18 notáhta ovddiduvvon lávdegoddái.</p>
<p>Mearrádus:</p>
<p>Sámedikki bearráigeahččanlávdegoddi váldá Riikarevišuvnna raportta diehtun.</p>
<p><em type="bold">26/18</em>          <em type="bold">Søstrene Åsjord AS – diŋgojumi ovddideapmi – 06/18 vástádus Sámiid Álbmotlihttui</em> </p>
<p>29.08.18 notáhta ovddiduvvon lávdegoddái.</p>
<p>Mearrádus:</p>
<p>Bearráigeahččanlávdegoddi čujuha Sámiid Álbmotlihtu váidagii 2017 válggaide gos gáibidit ođđa válggaid.</p>
<p>Bearráigeahččanlávdegoddi čujuha dieđuide mat leat Sámedikki neahttasiidduin almmuhuvvon, dás maiddái dieđut váidaga sáddema birra válggaid oktavuođas.</p>
<p>Bearráigeahččanlávdegoddi lea ožžon áššejođu čuvgejuvvot váidaga ektui.</p>
<p>Bearráigeahččanlávdegoddi oaidná ahte lea boasttuvuohta válgalisttuin, muhto lea dan oaivilis ahte boasttuvuohta ii leat váikkuhan mandáhtajuohkima.</p>
<p>Bearráigeahččanlávdegoddi ávžžuha Sámedikki hálddahusa árvvoštallat mo siskkaldas bearráigeahčču otne doaibmá, dás árvvoštallat njuolggadusaid mat eastadivčče boasttuvuođaid maidda Sámiid Álbmotlihtu váidda čujuha.</p>
<p><em type="bold">27/18</em>          <em type="bold">Søstrene Åsjord AS – diŋgojumi ovddideapmi – 07/18 hálddašanpraksisa bearráigeahččan</em> </p>
<p>31.08.18 notáhta ovddiduvvon lávdegoddái.</p>
<p>Mearrádus:</p>
<p>Bearráigeahččanlávdegoddi dáhttu Sámedikki árvvoštallat leago dárbu dárkilabbo presiseremiidda gustovaš bargiidnjuolggadusain, dás njuolggadusaide dan birra mo heaitinduođaštusat galget leat go bargit heitet organisašuvnnas.</p>
<p>Bearráigeahččanlávdegoddi áigu mearkkašit ahte heaitinduođaštusas lea stuorra mearkkašupmi ovttaskas olbmo viidásabbo fidno- ja karriearamannolahkii. Danne lea deaŧalaš ahte bargi bargosuorggit bures válddahuvvojit.</p>
<p><em type="bold">28/18</em>          <em type="bold">Vejolaš áššit</em> </p>
<p>Tørfoss – ođđa muittuhus penšuvdnaášši birra sáddejuvvo dievasčoahkkinjođihangoddái.</p>
<p>Mearrádus:</p>
<p>Hálddahus sádde muittuhusa dievasčoahkkinjođihangoddái ášši stáhtusa birra.</p>
<p><em type="bold">4. ISKKADEAMIT MAT GALGET ČAĐAHUVVOT BOAHTTEVAŠ JAGIID</em> </p>
<p>Sámedikki bearráigeahččanlávdegoddi áigu 2019:s bidjat johtui čuovvovačča:</p>
<p>Sámedikki bearráigeahččanlávdegoddi áigu bargat dan ala ahte čađahit revišuvnna doarjjahálddašeamis.</p>
<p><em type="bold">5. HÁSTALUSAT </em> </p>
<p>Sámedikki bearráigeahččanlávdegoddi oaidná čuovvovaš hástalusaid:</p>
<p>Bearráigeahččanlávdegoddi áigu bargat dan ala ahte ođđa miellahtut lávdegottis árrat ožžot oahppofálaldaga Bearráigeahččanlávdegotti miellahtuid barggu birra.</p>
<p>Bearráigeahččanlávdegoddi áigu bargat dan ala ahte miellahtut ožžot vejolašvuođa hospiteret Stuorradikkis 2019:s.</p>
<p>Sámedikki dievasčoahkkin - 024/19 Ášši meannudeapmi álggahuvvui 06.06.19 dii. 09.00.</p>
<p><em type="bold">Jienasteapmi</em> 39 áirasis ledje 32 čoahkis. Dán áššis ii jienastuvvon. </p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em>  Sáhkavuorru Replihkka 1  Jørn Are Gaski, áššejođiheaddji   2  Gunn Anita Jacobsen  3  Arthur Johan Tørfoss  4  Runar Myrnes Balto  5  Mathis Nilsen Eira  6  Ronny Wilhelmsen Mathis Nilsen Eira 7  Anders Somby jr.  8  Tor Gunnar Nystad  9  Jørn Are Gaski, áššejođiheaddji   </p>
<p>DC - Mearrádus:</p>
<p>Sámediggi lea guorahallan bearráigeahččanlávdegotti 2018 jahkedieđáhusa. Dieđáhus čuovvu čoahkkingirjji.</p>
<p><em type="bold">Bearráigehččanlávdegotti jahkedieđáhus 2018</em> </p>
<p><em type="bold">1. ÁLGU</em> </p>
<p>Sierra njuolggadusaid mielde Bearráigeahččanlávdegotti ovddasvástádus- ja bargosuorgái § 2 galgá Bearráigeahččanlávdegoddi <em type="italic">«.. fágalaš vuođuin doaimmahit parlamentáralaš bearráigeahču ja stivrenbearráigeahču iskamiin ja čielggademiin áššebeliid, árvvoštallat daid ásahuvvon eavttuid ja ortnegiid ektui, ja čujuhit vejolaš boasttuvuođaid ja váilevašvuođaid.</em> </p>
<p><em type="italic">Bearráigeahččanlávdegottis dahje sis geasa Bearráigeahččanlávdegoddi lea fápmudan válddi, lea dievaslaš vuoigatvuohta beassat oaidnit Sámedikki dokumeanttaid, rapporttaid ja sullasaččaid».</em> </p>
<p>Bearráigeahččanlávdegotti barggut oidnojit Sámedikki čoahkkinortnegis § 16. Lávdegotti barggut leat:</p>
<p><em type="italic">a) doaimmahit parlamentáralaš bearráigeahču doaimmas mii ruhtaduvvo Sámedikki bušeahtas, ja</em> </p>
<p><em type="italic">b) bearráigeahččat Sámedikki jahkerehketdoalu, ja vejolaš mearkkašumiid maid Riikkarevišuvdna lea buktán dáidda.</em> </p>
<p><em type="italic">Lávdegoddi oažžu iskkadit Sámedikki hálddahusa go atná dan dárbbašlažžan Sámedikki bearráigeahču dihte. Ovdal go lávdegoddi ieš dahká dákkár iskkademiid, de galgá dieđihit sámediggeráđđái, dahje dievasčoahkkinjođihangoddái, mii lea geatnegas buktit dieđuid mat jerrojuvvojit. </em> </p>
<p><em type="italic">Lávdegoddi  sáhttá ovddidit árvalusa Sámedikki dievasčoahkkimii áššiin maid meannuda. </em> <em type="italic">Lávdegotti guokte miellahtu unnitlohku sáhttiba gáibidit ahte lávdegoddi váldá dihto ášši meannudeapmái. </em> </p>
<p><em type="italic">Dievasčoahkkin sáhttá mearridit sierra njuolggadusaid Bearráigeahččanlávdegotti ovddasvástádus- ja bargosuorgái.</em> </p>
<p>Sámedikki bearráigeahččanlávdegoddi galgá Sierra njuolggadusaid mielde Bearráigeahččanlávdegotti ovddasvástádus- ja bargosuorgái § 5 ráhkadit jahkedieđáhusa. Jahkedieđáhus galgá govvet Bearráigeahččanlávdegotti doaimma vássán jagis.</p>
<p><em type="bold">2. BEARRÁIGEAHČČANLÁVDEGOTTI MIELLAHTUT</em> </p>
<p>Sámediggi vállji 12.10.17 áššis<em type="italic"> </em>040/17<em type="italic"> </em>čuovvovaš miellahtuid bearrráigeahččanlávdegoddái 2017 </p>
<p type="listitem">– 2021 áigodahkii:</p>
<p>1.  Jørn Are Gaski, jođiheaddji 2.  Ann-Elise Finbog, nubbijođiheaddji 3.  Arthur Tørfoss, miellahttu 4.  Gunn Anita Jacobsen, miellahttu  5.  Mathis N. Eira, miellahttu</p>
<p><em type="bold">3. BEARRÁIGEAHČČANLÁVDEGOTTI DOAIBMA   </em></p>
<p>Čađahuvvon čoahkkimat:<em type="bold"> </em></p>
<p>· Romssas                    20.03.18 ja 21.03.18                      · Romssas                    24.04.18  · Oslos                              21.06.18 · Romssas                    17.09.18</p>
<p><em type="bold">Bearráigeahččanlávdegoddi lea čađahan čuovvovaš kurssa/seminárá:</em> </p>
<p>·  Lávdegotti lahtut leat searvan NKRF bearráigeahččanlávdegottiid konferánsii 2018 Gardermoenis 07.02.18 – 08.02.18.</p>
<p>Lávdegoddi lea čađahan sierra oahpahusa mátkerehkegiid birra 21.03.18.</p>
<p><em type="bold">Rámmašiehtadus áššemeannudanbálvalusaid várás </em> </p>
<p>Sámedikki bearráigeahččanlávdegoddi lea dahkan rámmašiehtadusa Søstrene Åsjord AS:in. Rámmašiehtadus gusto 3 jagi ja loahpahuvvo 30.06.19. Šiehtadus addá vuoigatvuođa dan guhkidit ovttain jagiin.</p>
<p><em type="bold">Bearráigeahččanlávdegoddi lea gieđahallan 28 ášši ja vállje deattuhit čuovvovaš áššiid gieđahallama: </em> </p>
<p><em type="bold">02/18 </em>          <em type="bold">Riikarevišuvdna ja raporta doarjjaruđaid birra maid Sámediggi hálddaša</em> </p>
<p>Riikarevišuvdna searvvai čoahkkimii ja presenterii raportta <em type="italic">Revisjonsrapport for 2017 om tilskuddsmidler forvaltet i Sametinget.</em>  </p>
<p>Bearráigeahččanlávdegoddi válddi diehtun raportta čilgema.</p>
<p><em type="bold">03/18 </em>          <em type="bold">Čoahkkinplána 2018</em> </p>
<p>Čuovvovaš čoahkkinplána oktan čoahkkinbáikkiiguin mearriduvvui:</p>
<p>· 24.04.18 – 25.04.18          Romssas · 26.06.18 – 27.06.18          Romssas · 28.08.18 – 29.08.18          Oslos · 23.10.18 – 24.10.18          Romssas</p>
<p><em type="bold">04/18</em>          <em type="bold">Bearráigeahččanlávdegotti jahkedieđáhus 2017 – hálddahusa čilgehus</em> </p>
<p>Lávdegotti jahkedieđáhusevttohus ovddiduvvui lávdegoddái.</p>
<p>Mearrádus:</p>
<p>Čoahkkima rievdadusat biddjojuvvojit dokumentii ja divvojuvvon evttohus ovddiduvvo boahtte čoahkkimii.</p>
<p><em type="bold">05/18 </em>          <em type="bold">31.12.17 ja 28.02.18 rehketdoalut </em> </p>
<p>Namuhuvvon áigodagaid rehketdoalut ovddiduvvon lávdegoddái.</p>
<p>Mearrádus:</p>
<p>Lávdegoddi váldá rehketdoaluid diehtun.</p>
<p><em type="bold">06/18 </em>          <em type="bold">Vejolaš áššit</em>           </p>
<p>Gieđahallamii:</p>
<p>·  Arthur Tørfoss 13.02.18 ja 20.03.18 e-poasttat ·  Jørn Are Gaski cealkámuš – dárbu geahčadit mo áirasat nammnaduvvojit almmolaš lávdegottiide (boazodoallostivrii). Barggu diŋgot Søstrene Åsjord AS:s. Diŋgonteakstaevttohus sáddejuvvo maŋŋelis ja ieš diŋgon dahkkojuvvo boahtte čoahkkimis.</p>
<p>Mearrádus:</p>
<p>Bearráigeahččanlávdegoddi váldá ovddiduvvon áššiid diehtun.</p>
<p><em type="bold">08/18 </em>          <em type="bold">Bearráigeahččanlávdegotti jahkedieđáhus 2017</em> </p>
<p>Divvojuvvon jahkedieđáhus ovddiduvvon.</p>
<p>Mearrádus:</p>
<p>Ovddiduvvon jahkedieđáhus 2017 dohkkehuvvo.</p>
<p><em type="bold">09/18 </em>          <em type="bold">31.03.18 rehkedoallu</em> </p>
<p>Namuhuvvon áigodaga rehketdoallu ovddiduvvon lávdegoddái.</p>
<p>Mearrádus:</p>
<p>Bearráigeahččanlávdegoddi váldá rehketdoalu diehtun.</p>
<p><em type="bold">10/18 </em>          <em type="bold">Søstrene Åsjord AS – 01/18 diŋgojumi ovddideapmi – áirasiid nammadeapmi almmolaš lávdegottiide</em> </p>
<p>Diŋgojupmi guoská áirasiid nammadeapmái almmolaš lávdegottiide. Ovddiduvvon diŋgonskovvi dohkkehuvvo.</p>
<p>Mearrádus:</p>
<p>Ovddiduvvon diŋgonskovvi (BS 01/18) dohkkehuvvo.</p>
<p><em type="bold">11/18 </em>          <em type="bold">Vejolaš áššit</em> </p>
<p>Sámiid Álbmotlihtu 19.03.18 reive – sámediggeválgga 2017 váidaleapmi:</p>
<p>Bearráigeahččanlávdegoddi dáhttu hálddahusa ovddiduvvon váidalussii buktit čilgehusa. Hálddahusa vástádus galgá lávdegoddái ovddiduvvot boahtte čoahkkimis.</p>
<p>Arthur Tørfoss 11.04.18 e-poasta – buhtadus Sámedikki áirasiidda:</p>
<p>Hálddahus sádde dievasčoahkkinjođihangoddái ođđa muittuhusa gos ášši stáhtus kommenterejuvvo.</p>
<p>20.03.18 - 21.03.18 čoahkkima protokolla dohkkeheapmi:</p>
<p>Protokolla dohkkehuvvo nugo lea ovddiduvvon.</p>
<p>Geassemánu čoahkkinbeaivvit – mearriduvvon čoahkkinbeivvid sihkkun:</p>
<p>Mearriduvvon čoahkkinbeaivvit 26.06.18 - 27.06.18 sihkkojuvvojit.</p>
<p>Ođđa čoahkkinbeaivi lea 21.06.18.</p>
<p><em type="bold">13/18 </em>          <em type="bold">31.05.18 rehketdoallu</em> </p>
<p>Namuhuvvon áigodaga rehketdoallu ovddiduvvo lávdegoddái.</p>
<p>Mearrádus:</p>
<p>Bearráigeahččanlávdegoddi váldá rehketdoalu diehtun. .</p>
<p><em type="bold">14/18</em>          <em type="bold">Søstrene Åsjord AS – 01/18 diŋgojumi ovddideapmi – áirasiid nammadeapmi almmolaš lávdegottiide</em> </p>
<p>21.06.18 notáhta ovddiduvvon lávdegoddái.</p>
<p>Mearrádus:</p>
<p>1. Bearráigeahččanlávdegoddi čujuha Sámedikki čoahkkinortnegii § 12, mii dadjá ahte <span type="quote">«Sámediggeráđđi hálddaša Sámedikki bušeahta ja sáhttá nammadit stivrraid, ráđiid ja lávdegottiid hálddašit Sámedikki váikkuhangaskaomiid»</span>.</p>
<p>2. Bearráigeahččanlávdegoddi čujuha ahte čoahkkinortnegis ii čuoččo mo nammadeapmi eará ráđiide, lávdegottiide ja stivrraide mat eai leat čadnojuvvon Sámedikki bušehttii ja váikkuhangaskaomiide galgá dáhpáhuvvat.</p>
<p>3. Bearráigeahččanlávdegoddi dáhttu dievasčoahkkinjođihangotti árvvoštallat leago dárbu čálalaš njuolggadusaide áirasiid nammadeapmái eará lávdegottiide, ráđiide ja stivrraide, dás maiddái almmolaš eiseváldeorgánaide.</p>
<p>4. Bearráigeahččanlávdegoddi čujuha Eanadoallo- ja biebmodepartemeantta (EBD) dán jagi geassemánu 6. b. reivii Boazodoallostivrra nammadeami birra. Bearráigeahččanlávdegoddi dáhttu Sámediggeráđi čilget maid áigot dahkat momeanttaiguin maidda EBD reivvestis čujuha.</p>
<p>Čuovvovaš mearkkašupmi dahkkojuvvui 26.03.19 čoahkkimis: Boazodoallolága § 71 ii leat čuovvuluvvon.</p>
<p><em type="bold">15/18</em>          <em type="bold">Søstrene Åsjord AS – barggu diŋgon</em> </p>
<p>Čuovvovaš diŋgonskovvi ovddiduvvui lávdegoddái:</p>
<p>·  BS 02/18 – Sámedikki jahkedieđáhusr 2017  ·  BS 03/18 – Sámediggeráđi čoahkkingirjjit 2017  ·  BS 04/18 – Sámedikki váiddalávdegotti čoahkkingirjjit 2017  ·  BS 05/18 – Riikarevišuvnna dieđáhus jahkerehketdoalu birra</p>
<p>Mearrádus:</p>
<p>Ovddiduvvon diŋgonskovit (BS 02/18 – 05/18) dohkkehuvvojit. Buot raporttaid gárvvisteapmi rievdaduvvo 01.09.18 rádjái.</p>
<p><em type="bold">16/18</em>          <em type="bold">24.04.18 čoahkkima čoahkkingirjji dohkkeheapmi</em> </p>
<p>24.04.18 čoahkkima čoahkkingirji ovddiduvvui lávdegoddái.</p>
<p>Mearrádus:</p>
<p>Čoahkkingirji dohkkehuvvo nugo lea ovddiduvvon.</p>
<p><em type="bold">17/18</em>          <em type="bold">2018 borgemánu čoahkkinbeaivvi rievdadeapmi</em>           </p>
<p>Mearrádus:</p>
<p>Mearriduvvon čoahkkin Romssas 28.08.18 – 29.08.18 sihkkojuvvo ja ođđa čoahkkinbeaivi lea šaddá: 17.09.18.</p>
<p>Dasto rievdaduvvui mearriduvvon čoahkkinbeaivi 23.10.18, ja dát čoahkkinbeaivi šaddá 22.10.18.</p>
<p><em type="bold">18/18 </em>          <em type="bold">Vejolaš áššit</em> </p>
<p>·  Sámiid Álbmotlihttu – 19.03.18 reive – dieđut ášši stáhtusa birra  ·  Hálddahusa hálddašanpraksisa bearráigeahčču – dieđut ášši birra</p>
<p>Mearrádus:</p>
<p>Sámiid Álbmotlihttu:</p>
<p><em type="bold">Ođđa diŋgojupmi: BS 06/18</em> </p>
<p>Søstrene Åsjord AS geahčada ášši ja ovddida notáhta ášši stáhtusa birra. Ášši váldojuvvo gieđahallamii boahtte čoahkkimis.</p>
<p>Mearrádus:</p>
<p>Hálddahusa hálddašanpraksisa bearráigeahčču:</p>
<p><em type="bold">Ođđa diŋgojupmi: BS 07/18</em> </p>
<p>Søstrene Åsjord AS geahčada ášši ja ovddida notáhta ášši stáhtusa birra. Ášši váldojuvvo gieđahallamii boahtte čoahkkimis.</p>
<p><em type="bold">21/18 </em>          <em type="bold">31.07.18 rehketdoallu</em> </p>
<p>Namuhuvvon áigodaga rehketdoallu ovddiduvvon lávdegoddái.</p>
<p>Mearrádus:</p>
<p>Lávdegoddi váldá rehketdoalu diehtun.</p>
<p>Hálddahus čuovvola bušeahttadárbbu ja ovddida dan lávdegoddái ovdal cealkámuša Sámediggái.</p>
<p><em type="bold">22/18</em>          <em type="bold">Søstrene Åsjord AS – diŋgojumi ovddideapmi – 02/18 Sámedikki jahkerehketdoallu</em> </p>
<p>26.08.18 notáhta ovddiduvvon lávdegoddái.</p>
<p>Mearrádus:</p>
<p>Sámedikki bearráigeahččanlávdegoddi váldá Sámedikki jahkerehketdoalu 2017 diehtun.</p>
<p><em type="bold">23/18</em>          <em type="bold">Søstrene Åsjord AS – diŋgojumi ovddideapmi – 03/18 Sámedikki čoahkkingirjjit </em></p>
<p>31.08.18 notáhta ovddiduvvon lávdegoddái.</p>
<p>Mearrádus: Čoahkkingirjjit leat informatiivva ja Sámediggeráđis lea buorre ortnet. Áššit čuvvot bures áššenummariid gos oaidnit unnán, muhto soames boatkanemiid ortnetvuorus. Áššenamat lea eanaš dárogillii čállojuvvon. Leat hárvebut sámegillii – dárogillii, dahje dušše sámegillii. Sámediggeráđđi ávžžuhuvvo geavahit eanet sámegiela maiddái áššenamain.</p>
<p>Bearráigeahččanlávdegoddi avžžuha Sámediggeráđi áššiin mat gusket njuolggadusaide presenteret njuolggadusaid maid mearridit ollislaččat čoahkkingirjjis. Dat dahká álkibun oaidnit mo gustovaš njuolggadusat leat, ja mii duohtavuođas lea mearriduvvon.</p>
<p>Áššiin mat gusket doarjjalohpádusaide, de ávžžuhit bidjat máksoplána ja ruhtadanplána ovttaskas mearrádusaide. Mii leat oaidnán ahte muhtomin nu ii dahkkojuvvo.</p>
<p><em type="bold">24/18</em>          <em type="bold">Søstrene Åsjord AS – diŋgojumi ovddideapmi – 04/18 Sámedikki bearráigeahččanlávdegotti čoahkkingirjjit 2017</em> </p>
<p>31.08.18 notáhta ovddiduvvon lávdegoddái.</p>
<p>Mearrádus:</p>
<p>Sámedikki váiddalávdegotti čoahkkingirjjid geahčadeapmi váldojuvvo diehtun.</p>
<p>Geahčadeapmi sáddejuvvo diehtun váiddalávdegoddái.</p>
<p><em type="bold">25/18</em>          <em type="bold">Søstrene Åsjord AS – diŋgojumi ovddideapmi – 05/18 Riikarevišuvnna dieđáhus </em></p>
<p>30.08.18 notáhta ovddiduvvon lávdegoddái.</p>
<p>Mearrádus:</p>
<p>Sámedikki bearráigeahččanlávdegoddi váldá Riikarevišuvnna raportta diehtun.</p>
<p><em type="bold">26/18</em>          <em type="bold">Søstrene Åsjord AS – diŋgojumi ovddideapmi – 06/18 vástádus Sámiid Álbmotlihttui</em> </p>
<p>29.08.18 notáhta ovddiduvvon lávdegoddái.</p>
<p>Mearrádus:</p>
<p>Bearráigeahččanlávdegoddi čujuha Sámiid Álbmotlihtu váidagii 2017 válggaide gos gáibidit ođđa válggaid.</p>
<p>Bearráigeahččanlávdegoddi čujuha dieđuide mat leat Sámedikki neahttasiidduin almmuhuvvon, dás maiddái dieđut váidaga sáddema birra válggaid oktavuođas.</p>
<p>Bearráigeahččanlávdegoddi lea ožžon áššejođu čuvgejuvvot váidaga ektui.</p>
<p>Bearráigeahččanlávdegoddi oaidná ahte lea boasttuvuohta válgalisttuin, muhto lea dan oaivilis ahte boasttuvuohta ii leat váikkuhan mandáhtajuohkima.</p>
<p>Bearráigeahččanlávdegoddi ávžžuha Sámedikki hálddahusa árvvoštallat mo siskkaldas bearráigeahčču otne doaibmá, dás árvvoštallat njuolggadusaid mat eastadivčče boasttuvuođaid maidda Sámiid Álbmotlihtu váidda čujuha.</p>
<p><em type="bold">27/18</em>          <em type="bold">Søstrene Åsjord AS – diŋgojumi ovddideapmi – 07/18 hálddašanpraksisa bearráigeahččan</em> </p>
<p>31.08.18 notáhta ovddiduvvon lávdegoddái.</p>
<p>Mearrádus:</p>
<p>Bearráigeahččanlávdegoddi dáhttu Sámedikki árvvoštallat leago dárbu dárkilabbo presiseremiidda gustovaš bargiidnjuolggadusain, dás njuolggadusaide dan birra mo heaitinduođaštusat galget leat go bargit heitet organisašuvnnas.</p>
<p>Bearráigeahččanlávdegoddi áigu mearkkašit ahte heaitinduođaštusas lea stuorra mearkkašupmi ovttaskas olbmo viidásabbo fidno- ja karriearamannolahkii. Danne lea deaŧalaš ahte bargi bargosuorggit bures válddahuvvojit.</p>
<p><em type="bold">28/18</em>          <em type="bold">Vejolaš áššit</em> </p>
<p>Tørfoss – ođđa muittuhus penšuvdnaášši birra sáddejuvvo dievasčoahkkinjođihangoddái.</p>
<p>Mearrádus:</p>
<p>Hálddahus sádde muittuhusa dievasčoahkkinjođihangoddái ášši stáhtusa birra.</p>
<p><em type="bold">4. ISKKADEAMIT MAT GALGET ČAĐAHUVVOT BOAHTTEVAŠ JAGIID</em> </p>
<p>Sámedikki bearráigeahččanlávdegoddi áigu 2019:s bidjat johtui čuovvovačča:</p>
<p>Sámedikki bearráigeahččanlávdegoddi áigu bargat dan ala ahte čađahit revišuvnna doarjjahálddašeamis.</p>
<p><em type="bold">5. HÁSTALUSAT </em> </p>
<p>Sámedikki bearráigeahččanlávdegoddi oaidná čuovvovaš hástalusaid:</p>
<p>Bearráigeahččanlávdegoddi áigu bargat dan ala ahte ođđa miellahtut lávdegottis árrat ožžot oahppofálaldaga Bearráigeahččanlávdegotti miellahtuid barggu birra.</p>
<p>Bearráigeahččanlávdegoddi áigu bargat dan ala ahte miellahtut ožžot vejolašvuođa hospiteret Stuorradikkis 2019:s.</p>
<p>Ášši meannudeapmi loahpahuvvui 06.06.2019 dii. 09.35</p>
<p>Ášši 025/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Ášši 004/19</p>
<p>Ealáhus- ja kulturlávdegoddi</p>
<p>21.05.2019-23.05.2019</p>
<p>NČE nášunála bieggafámu rámma árvalus</p>
<p>Áššenr. 17/1837</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi eaktuda ahte álbmotriekti, olmmošvuoigatvuođat, ja álgoálbmotvuoigatvuođat váldojuvvojit vuhtii ja deattuhuvvojit energiija áššiin suodjalan dihte sámi servodaga, sámi ealáhusaid, ja sámi kulturáššiid materiealla vuođu. Dalle sáhttet vásttolaš eiseválddit hilgut bieggafápmorusttegiid main leat stuorra negatiivvalaš konsekveanssat sámi vuoigatvuođaguddiide ja materiálalaš kulturvuđđui nu árrat go vejolaš. Dien láhkai šattašii álkibut geahččat ovddasguvlui sámi ealáhusaide mat gáibidit ollu areála.</p>
<p>Sámedikki areála- ja biras dieđáhusas <span type="quote">«Nu guhká go mis eatnamat»</span> celko ahte Sámedikki mihttun lea ahte Sámedikkis ja eará sámi beroštumiin ja vuoigatvuođaguddiin galggašii duohta vuoigatvuohta ráđđádallat stáhtain vai sáhttá ovdagihtii mieđihit plánaide ja doaimmaide mat gusket areála- ja resursahálddašeapmái.</p>
<p>Sámediggi oaivvilda ahte nationála bieggafámu rámma ii galgga leahkit huksenplána mainna beassá automáhtalaččat álggahit viiddis bieggafápmohuksen doaimmaid. Sámediggi oaivvilda ahte nationála rámma galgá baicce áddejuvvot dakkár dokumeantan mii oainnusmahttá gosa ii sáhte bieggafámu hukset,  ja ahte dat dán láhkai oadjuda sámi kultuvrra, ealáhusa ja ja servodaga  materiála kulturvuođu. Bajit dási plánačoahkki nannejuvvo dan láhkai ahte eai dagat huksendeattu guovlluide gos dihtet das leat dohkketmeahttun váikkuhusat sámi beroštumiide.</p>
<p>Jus nationála rámma galgá váldit vuhtii sámi beroštumiid, de ii sáhte dát dagahit heivetmeahttun deattu sámi vuoigatvuođaguddiide ja sámi beroštumiide go álggahit stuorra bieggadápmoprošeavttaid mat garrasit  váikkuhit sámi beroštumiide vaikko vel ležžetge dan guovllu siskkobealde maid leat válljen heivvolažžan bieggafápmui.</p>
<p>Vaikko leat válljen 13 guovllu heivvolažžan bieggafápmui, de dát ii sáhte liikká mearkkašit ahte konsešuvdna ja eaŋkiláššiid áššegieđahallan ii čuovo seamma garra gáibádusaid váldit vuhtii vuoigatvuođaguddiid, luonddu girjáivuođa ja álbmotrievtti geatnegasvuođaid dáid guovlluin.  Áššemeannudeapmi  ferte dáhkidit ahte sámi beroštumit ja vuoigatvuođaguoddit ožžot duohta vejolašvuođa ráđđádallat stáhtain vai sáhttet ovdagihtii mieđihit  áigeguovdilis huksenplánaide dahje hilgut daid.</p>
<p>Jus sámi beroštumiin galgá leat vejolaš čuovvut proseassaid maid eisseválddit ja huksejeaddjit vuolggahit, ja dasa lassin čađahit duohta ráđđádallamiid, de ferte maid leahkit eaktun ahte sidjiide láhččojuvvo resursadilli dan láhkai.</p>
<p>Sámediggi háliida deattuhit ahte dat guovllut mat gullet máttasámi boazodoalloguvlui ja Oarje- Finnmárkku boazodoalloguovllut,  mat leat NČE árvalusa 13 guovllu gaskkas, daid eai sáhte váldit mielde loahpalaš nationála bieggafámu rámmas.  Sámediggi vuordá ahte viidáseabbo proseassa boađus šaddá ahte dán rievdadit.  Sámedikki bealis čujuhit dán oktavuođas Sámedikki dievasčoahkkináššái 027/13 <em type="italic">Strategiija mo sihkkarastit ja ovddidit sámi kultuvrra energiijahuksemiid oktavuođas</em>. Dáppe čuočču: «<em type="italic">Sámediggi lea máŋgga oktavuođas cealkán ahte lea paradoksa ahte eamiálbmotguovllut davvin leat vuosttažat mat šaddet dovdat dálkkádatrievdamiid váikkuhusaid ja seammás dat mat orrot šaddame guoddit buorideaddji doaibmabijuid stuorámus nođiid. Areálasisabahkken lea erenoamáš garas lullisámi guovllus ja Oarje-Finnmárkkus.</em>» </p>
<p>Dasa lassin háliida Sámediggi poengteret ahte jus departemeanta áigu árvalit guovlluid sámi guovllus, lassin daidda maid leat jo árvalan, de eai sáhte dáid atnit Sámedikki bealis nationála rámma ektui čielggaduvvon. Dát šattašedje dalle ráđđádallanáššin sámedikki ja departemeantta gaskkas. Ovdamearkka dihte de lea Nuorta-Finnmárku váldon eret nationála rámma árvalusas, ja dat ii rievdda vaikko vel Statnett ohccáge plána ohcat konsešuvnna njulget 420kv linjá Skáiddis Vuonnabahtii.</p>
<p>Sámediggi maid háliida čujuhit rapportii mas leat Fylkkamánneámmáhiid boazodoallofágalaš árvvoštallamat ja mas celko ahte ii gávdno ollus sadji hukset bieggafámu sámi guovlluin. Sámediggi oaivvilda ahte dán raportta árvvoštallamat fertejit váikkuhit loahpalaš nationála rámmii ja boahttevaš konsešuvdna meannudeapmái sámi guovllus. Sámedikki bealis háliidit dán oktavuođas čujuhit dievasčoahkkináššái 008/19 <em type="italic">Dálkkádatrievdan ja vuoiggalaš ovdáneapmi </em>mas čuovvovaš deattuhuvvui dievasčoahkkinmearrádusas: «<em type="italic">Deaŧalaš lea ahte dálkkádatvuoiggalašvuohta árvvoštallojuvvo ovdal go doaibmabijut álgoálbmogiid guovlluin plánejuvvojit. Go álgoálbmogat eai leat dagahan dálkkádatroasu, de lea govttolaš ahte ođasmuvvi energiijahuksemat sin guovlluide eai álggahuvvo stáhtaid beales dahje earáid beales ovdal go guoskevaš álgoálbmot lea addán friija ja dieđihuvvon miehtama ovdagihtii.</em>» </p>
<p>Sámediggi ii leat ráđđádallan stáhtain konkrehta guovlluid maid stáhta árvala nationála rámmas jobe heivet dahje hilgut bieggafápmoindustriija guovlun. Dát mearkkaša ahte konsultašuvdnašiehtadus ja konsultašuvdnageatnegasvuođat gustojit go proseassa joatká.</p>
<p>Sámediggi eaktuda danne ahte Sámediggi ja ráđđehus konsulterejit nationála rámma ovdal go dan loahpalaččat mearridit.</p>
<p>Ealáhus- ja kulturlávdegoddi - 004/19</p>
<p>EKL - Mearrádus: <em type="bold">Álggahus</em>: Sámedikke ealáhus- ja kulturlávdegoddi lea meannudan ášši 004/19 NČE nášunála bieggafámu rámma árvalusa. Lávdegoddi ovddida čuovvovaš evttohusa: </p>
<p><em type="bold">Evttohusat:</em> </p>
<p><em type="italic">Evttohus ovddiduvvon Norgga sámiid Riikasearvvi (NSR) Ann Kristin Kvernmo bokte. Lávdegotti miellahtut Norgga sámiid Riikasearvvi (NSR) Sandra Andersen Eira, Mathis Nilsen Eira ja Nora Marie Bransfjell, Norgga sámiid Riikasearvvi/Sámeálbmot bellodaga (NSR/SáB) Jovna Vars Smuk,  Johttisámiid listtu (JOHT) Anders Somby jr, ja bellodatsorjámeahttunáirras Tor Mikkola dorjot:</em> </p>
<p>Evttohus 1</p>
<p>6. teakstaoasi sadjái ja sirdojuvvo nubbin teakstaoassin:</p>
<p>Sámediggi gáibida ahte guovllut mat gusket boazodollui máttasámi guovlluin ja guovlluin OarjeFinnmárkkus váldojuvvojit eret NVE bieggafápmorámma evttohusas. Sámediggi vuordá ahte dat dahkkojuvvo boahttevaš proseassa oktavuođas. Sámediggi áigu dan oktavuođas čujuhit Sámedikki dievasčoahkkináššái 027/13 Strategiija mo sihkkarastit ja ovddidit sámi kultuvrra energiijahuksemiid oktavuođas gos čuožžu: <span type="quote">“Sámediggi lea máŋgga oktavuođas dadjan ahte lea iešvuosttaldeaddjin go dálkkádatrievdamat eanemusat čuhcet álgoálbmotguovlluide davvin seammás go dain guovlluin galget čađahuvvot eanemus ja stuorámus váidudeaddji doaibmabijut. Areálasisabahkken lea earenoamáš garas máttasámi guovllus ja Oarje-Finnmárkkus”</span>.</p>
<p><em type="italic">Evttohus ovddiduvvon Bargiidbellodaga (BB) Bjørn Inge Mo bokte. Lávdegotti miellahtut Bargiidbellodaga (BB) John Kappfjell ja Arild Pettersen Inga ja Árjja Roy Arild Rasmussen dorjot:</em> </p>
<p>Evttohus 2</p>
<p>Sámediggeráđi evttohusa sadjái:</p>
<p>Sámediggi hilgu buot duohtademiid bieggafápmohuksema oktavuođas sámi guovlluin dalle go sámi ealáhusberoštumit dahje riekteoamasteaddjit guoskkahuvvojit, ja bivdá ahte dat váldojuvvojit eret NČE nationála bieggafápmorámmaplána evttohusas. Sámedikkis lea čielga gáibádus ahte álbmotriekti, olmmošvuoigatvuođat ja álgoálbmotvuoigatvuođat gozihuvvojit ja deattuhuvvojit sihkkarastin dihtii vuođu sámi servodahkii, sámi beroštumiide ja sámi kultuvrii huksenáššiin. Dán vuođul sáhttet ovddasvástideaddji eiseválddit hilgut huksenprošeavttaid main leat negatiivvalaš váikkuhusat sámi ealáhusberoštumiide, sihke ávnnaslaš ja eahpeávnnaslaš kulturberoštumiide ja areálaberoštumiide.</p>
<p>Dasto vuordá Sámediggi ahte luondu, biras ja árvvolaš astoáiggeguovllut vuhtii váldojuvvojit, ja háliida ahte stuorra mávssolaš luondduguovllut teknihkalaš duohtademiid ja rieja haga árvvus adnojuvvojit go mearriduvvo gosa bieggamilluid galgá hukset. Duohtadanfriija luondduguovlluid, guovlluid gos leat rašis ja áitojuvvon šlájat ja luondu, bohcco eallinguovlluid ja astoáiggeguovlluid ja mátkeealáhusaid árvu galgá deattuhuvvot.  Deaŧalaš lea vuhtii váldit sihke boazodoalu ja guolástusealáhusa nu ahte eai ásahuvvoše ođđa areálagiččut industriijahuksemiid oktavuođas. Sámi vuođđoealáhusat nugo ovdamearkka dihtii boazodoallu, guolástus ja meahcásteapmi leat deaŧalaš kulturguoddit sámi servodagas ja berrejit erenoamážit suodjaluvvon huksenáššiid vuostá.</p>
<p>Statkraft dieđuid mielde lea Norggas juo dál fápmobadjelbáza 10 TWh (terrawatdiimmu) dábálaš jagiin, mii vástida 625 000 dállodoalu fápmodárbbu. Danne oaivvilda Sámediggi ahte berre bissehit areálagáibideaddji huksemiid ja noađuheaddji bieggafápmoprošeavttaid sámi guovlluin ja geahčat molssaektosaš čovdosiid vejolaš lassánan fápmodárbbu geažil jagiin ovddasguvlui.</p>
<p>Statkraft vuordá ahte ieš rávdnjemiin/ruoná molsumiin šaddá fápmobadjelbáza 20 TWh Norggas jagi 2030 vuostá jos buot bieggafápmoprošeavttat main leat konsešuvnnat dál, huksejuvvojit. Sámediggi lea kritihkalaš dasa ahte sámi beroštumit galget addit saji ja gillát dan geažil go olggobeale aktevrrat galget ávkašuvvat deaŧalaš luondduguovlluid váldimiin. Sámediggi dohkkeha ja oaidna man deaŧalaš ruoná molsun lea, ja oaivvilda ahte lea deaŧalaš čujuhit dan stuorra energiijavejolašvuođa jos geavaha ođđa energiija buvttadanvugiid ceavzilis vuogi mielde.</p>
<p>Odne boahtá 99 % buot fápmobuvttadeames Norggas čáhcefámus. Danne oaivvilda Sámediggi ahte dáláš čáhcefápmorusttegiid divvumii berrešii leat stuorát fokus, ja ahte Norggas lea stuorra vejolašvuohta lasihit fápmobuvttadeami. NTNU dutkit leat oaidnán ahte fápmobuvttadeapmi lea lassánan 23 % maŋŋá go čáhcefápmorusttegat lea divvojuvvon.</p>
<p>Mearrabiekka ja eará ođđa vugiid ođasmuvvi energiijagálduide berre viidásetovddidit, go dain lea stuorra energiijavejolašvuohta ja maid sáhttá bidjat lahka márkaniid gos fápmodárbu lea stuorámus. Mearrabieggapárkkaid bieggamilluiguin govdu installašuvnnain mat dál leat ovddiduvvomin, sáhttá bidjat mearraguovlluide gitta 700 mehtera čiekŋalii.</p>
<p>Ovdamearkka dihtii bargá Equinor prošeavttain mas háliidit hukset govdu bieggapárkka mas ollislaš kapasitehta lea 88 MW Snorre ja Gullfax oljofealttaid  oktavuhtii, mat attášedje 35 % ollislaš fápmodárbbus dáid oljofealttaide. Jos Equinor ollašuhttá prošeavtta, de dat váldá eret 200 000 tonna jahkásaččat CO2-luoitimiin fealttain.</p>
<p>Seammás berre leat čielggas ahte jos mearrabieggapárkkaid huksen dahje vejolaš luoitimat čuhcet dáláš dahje boahtteáiggi ealáhusdoibmii, guolástussii, ássamii dahje vaháguhttet ekovuogádaga, de háliida Sámediggi suodjalit guoskevaš mearraguovlluid.</p>
<p><em type="italic">Evttohus ovddiduvvon ovddádusbellodaga Arthur Tørfoss bokte. </em> </p>
<p>Evttohus 3</p>
<p>Sámediggeráđi evttohusa sadjái:</p>
<p>Norgga čázádat- ja energiijadoaimmahat ovddidii cuoŋománu 1. b. evttohusa <span type="quote">«Nasjonal Ramme for Vindkraft»</span>. Evttohus guoská 13 guvlui mat leat válljejuvvon vejolaš huksenguovlun ja dat lea biddjojuvvon gulaskuddamii. Plánaevttohussii lea juo ovddideami oktavuođas boahtán vuosteháhku ollu birrasiin, ja lea ollu báikkiin ožžon stuorra vuostehágu sihke ássiid ja báikkálaš politihkkariid beales.</p>
<p>Guoskameahttun várre- ja riddoluondu lea hirbmat ávkkálaš buohkaide Norggas, ja mis Eurohpas lea erenoamáš sajádat. Vejolaš bieggafápmohuksen ollu dain guovlluin mat leat plánaevttohusas lea buktán balu, jos dán rádjai guoskameahttun várre- ja riddolundui šaddet hui garra váikkuhusat. Dán balu ferte váldit duođas, erenoamážit evttohusa maŋŋá meannudeames, ja vejolaš huksenprošeavttaid maŋŋá konsešuvdnameannudeames. Ferte árvvoštallat makkár váikkuhusat das leat boazodollui guoskevaš guovllus.</p>
<p>Sámediggi doarju sakka ođasmuvvi fámuin áŋgiruššama. Sihke čáhcefápmohuksen, el-linját, geainnut ja bieggamillut guđđet lundui mearkkaid mat oidnojit, ja ollugiid mielas dat muosehuhttet ja dain leat negatiiva bealit.</p>
<p>Bieggafápmorusttegiid dimenšuvnnat dagahit ahte dat eanet go eará huksen eanadagas boktá balu báikkálaččat.</p>
<p>Sámediggái lea sihke boazodoalu beroštumiid goziheapmi, muhto maiddái báikkálaš demokratiija deaŧalaš. Gieldda iežas áššiid berrejit nu ollu go vejolaš beassat dat báikkálaš politihkkarat mearridit geaid ássit ieža válljejit báikkálaš válggain. Sámediggi háliida ahte sihke energiija-, biras-, luonddu-, ealáhuslaš- ja báikkálaš beroštumit fertejit biddjojuvvot vuođđun dasa gosa bieggafápmorusttegat biddjojuvvojit, mat stuorrát dat leat, dasa lassin ferte oamastanriekti doahttaluvvot. Danne bidjá Sámediggi vuođđun ahte bieggamilluid ásaheapmi ferte vuođđuduvvot dasa ahte guoskevaš gielddat báikkálaččat dan dohkkehit.</p>
<p><em type="bold">Lávdegotti ráva</em> Lávdegottis eai leat eanet evttohusat ja rávve Sámedikki mearridit čuovvovaččat:  Sámediggi doarju muđui sámediggeráđi árvalusa. </p>
<p>Sámedikki dievasčoahkkin - 025/19 <em type="bold">Mearkkašupmi - Sámeálbmot Bellodat áirras Ann-Elise Finbog</em> Statkraft dieđuid mielde lea Norggas juo dál fápmobadjelbáza 10 TWh (terrawatdimmu) dábálaš jagiin, mii vástida 600 000 dállodoalu fápmodárbbu. Odne boahtá lagabui 100% buot Norgga fápmobuvttadeapmi čáhcefámus. Dutkit NTNU:s leat rehkenasttán 23% gaskamearálaš lassáneami fápmobuvttadeamis maŋŋel dálá čáhcefápmorusttegiid ođasmahttima.  Sámiálbmot bellodat oaivvilda dasto ahte dálá čáhcefápmorusttegiid ođasmahttimis berre leat mihá eanet fokusis.  Bieggamillopárka huksema berre geahččat stuorit oktavuođas go dušše fápmobuvttadeapmi. Bieggamillopárkat váldet stuora eanaareálaid mat váikkuhit vuođđoealáhussii, lundui, faunai ja kultuvrii.  Mii oaidnit odne juo stuora báikkálaš riidduid álggahuvvon huksenguovlluin. Dát riiddut viidot boahtteáiggis, ja čuohcá midjiide buohkaide. Eat mii sáhtte vajálduhttit birasaspeavttaid mii gusto álggahuvvon huksemiidda, ja plánejuvvon bieggamillopárkkaid huksemiidda. Boahtte áiggis šaddá dát gohčoduvvot biraskatastrofa.  Sámi vuođđoealáhusat leat dehálaš kulturguoddit sámi servodagas ja doppe berre sierra  gáhtten huksenáššiid olis.  Luondu, biras ja meahcástallanguovllut atnet boahtteáiggis árvvus gos ii leat teknihkalaš sisabahkkemat. Sisabahkken friddja luondduguovlluid árvu, guovllut mat leat hearkkit ja áitojuvvon šlájat ja luondduhámit, meahcástallanguovllut ja mátkeealáhus galget deattuhuvvot.   Dát ferte leat mearrideaddji goas ja gos galget hukset bieggamillopárkkaid. Boahtte áiggis boahtit mii maid vásihit áhpebieggapárkkaid mas bieggamillot leat golgi installašuvnnaid nalde. Dáid leat juo ovdánahttime ja plánejit bidjat áhpeguovlluide guhkkin eret gáttis. Leat go váldán váikkuhančielggadusa movt áhpebirrasiidda váikkuha dát? Sihke guolit ja eallošlájat ábiin, earenoamážit bárbmolottit. Lea go váikkuhančielggadeapmi nu go Riehpovuonas. Mii eallit imašlaš áiggis gos biras lea bajimusas áššelisttus, dan botta go kapitálafámut billistit eatnamiid ja áhpeguovlluid eisseválddiid lobi mielde. Sámediggi ferte dasto bargat bissehit areálagáibideaddji ja deaddi bieggafápmoprošeavttaid huksema sihke gáttis ja čáziin sámi guovlluin, ja baica geahččat alternatiiva čovdosiidda dusten dihte lassi fápmodárbbu boahtte áiggis.  </p>
<p>Ášši meannudeapmi álggahuvvui 06.06.19 dii. 09.35.</p>
<p><em type="bold">Jienasteapmi</em> 39 áirasis ledje 30 čoahkis. Jienasteapmi čađahuvvui čuovvovaš vuogi mielde: · Evttohus 3 hilgojuvvui 29 jienain 1 jiena vuostá · Evttohus 2 hilgojuvvui 24 jienain 6 jiena vuostá · Evttohus 1 mearriduvvui 23 jienain 7 jiena vuostá · Ealáhus- ja kulturlávdegotti ráva mearriduvvui 23 jienain 7 jiena vuostá </p>
<p>Áirras Ann-Elise Finbog, Sámeálbmot Bellodat, ovddidii mearkkašumii mii ii lean buktojuvvon áigemeari sisa gč. Čoahkkinortnet ja vuođđonjuolggadusat § 24 b).</p>
<p>Erenoamaš dáhpáhusain sáhttá dievasčoahkkin guokte goalmmádasa eanetloguin mearridit gieđahallat evttohusaid ja mearkkašumiid mai eai leat buktojuvvon b) áigemeari sisa.</p>
<p>Áirras Ann-Elise Finbog, Sámeálbmot Bellodat gesii mearkkašumi.</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em>  Sáhkavuorru Replihkka 1  Mathis Nilsen Eira, suoivvanáššejođiheaddji 2  Jovna Vars Smuk  3  Ann Karin Kvernmo Ronny Wilhelmsen  Ann Karin Kvernmo  4  Arthur Johan Tørfoss Anders Somby jr.  Arthur Johan Tørfoss  5  Bjørn Inge Mo Tor H. Mikkola  Bjørn Inge Mo  6  Silje Karine Muotka  7  Nils Mikkelsen Utsi Per Mathis Oskal  Nils Mikkelsen Utsi  8  Anders Somby jr. Tor H. Mikkola   Bjørn Inge Mo   Silje Karine Muotka  Anders Somby jr.  9  Arild Pettersen Inga  10  Tor H. Mikkola  11  Ann-Elise Finbog  12  Nora Marie Bransfjell  13  Mathis Nilsen Eira   Runar Myrnes Balto, čoahkkinortnegii  Ronny Wilhelmsen, čoahkkinortnegii  Ann-Elise Finbog, čoahkkinortnegii 14  Hans Ole Eira  15  Runar Myrnes Balto  16  Sandra Andersen Eira  17  Lars Filip Paulsen  18  Bjørn Inge Mo  19  Mathis Nilsen Eira, suoivvanáššejođiheaddji </p>
<p>DC - Mearrádus: Sámediggi eaktuda ahte álbmotriekti, olmmošvuoigatvuođat, ja álgoálbmotvuoigatvuođat váldojuvvojit vuhtii ja deattuhuvvojit energiija áššiin suodjalan dihte sámi servodaga, sámi ealáhusaid, ja sámi kulturáššiid materiealla vuođu. Dalle sáhttet vásttolaš eiseválddit hilgut bieggafápmorusttegiid main leat stuorra negatiivvalaš konsekveanssat sámi vuoigatvuođaguddiide ja materiálalaš kulturvuđđui nu árrat go vejolaš. Dien láhkai šattašii álkibut geahččat ovddasguvlui sámi ealáhusaide mat gáibidit ollu areála.</p>
<p>Sámediggi gáibida ahte guovllut mat gusket boazodollui máttasámi guovlluin ja guovlluin OarjeFinnmárkkus váldojuvvojit eret NVE bieggafápmorámma evttohusas. Sámediggi vuordá ahte dat dahkkojuvvo boahttevaš proseassa oktavuođas. Sámediggi áigu dan oktavuođas čujuhit Sámedikki dievasčoahkkináššái 027/13 Strategiija mo sihkkarastit ja ovddidit sámi kultuvrra energiijahuksemiid oktavuođas gos čuožžu: <span type="quote">“Sámediggi lea máŋgga oktavuođas dadjan ahte lea iešvuosttaldeaddjin go dálkkádatrievdamat eanemusat čuhcet álgoálbmotguovlluide davvin seammás go dain guovlluin galget čađahuvvot eanemus ja stuorámus váidudeaddji doaibmabijut. Areálasisabahkken lea earenoamáš garas máttasámi guovllus ja Oarje-Finnmárkkus”</span>.</p>
<p>Sámedikki areála- ja biras dieđáhusas <span type="quote">«Nu guhká go mis eatnamat»</span> celko ahte Sámedikki mihttun lea ahte Sámedikkis ja eará sámi beroštumiin ja vuoigatvuođaguddiin galggašii duohta vuoigatvuohta ráđđádallat stáhtain vai sáhttá ovdagihtii mieđihit plánaide ja doaimmaide mat gusket areála- ja resursahálddašeapmái.</p>
<p>Sámediggi oaivvilda ahte nationála bieggafámu rámma ii galgga leahkit huksenplána mainna beassá automáhtalaččat álggahit viiddis bieggafápmohuksen doaimmaid. Sámediggi oaivvilda ahte nationála rámma galgá baicce áddejuvvot dakkár dokumeantan mii oainnusmahttá gosa ii sáhte bieggafámu hukset,  ja ahte dat dán láhkai oadjuda sámi kultuvrra, ealáhusa ja ja servodaga  materiála kulturvuođu. Bajit dási plánačoahkki nannejuvvo dan láhkai ahte eai dagat huksendeattu guovlluide gos dihtet das leat dohkketmeahttun váikkuhusat sámi beroštumiide.</p>
<p>Jus nationála rámma galgá váldit vuhtii sámi beroštumiid, de ii sáhte dát dagahit heivetmeahttun deattu sámi vuoigatvuođaguddiide ja sámi beroštumiide go álggahit stuorra bieggadápmoprošeavttaid mat garrasit  váikkuhit sámi beroštumiide vaikko vel ležžetge dan guovllu siskkobealde maid leat válljen heivvolažžan bieggafápmui.  Vaikko leat válljen 13 guovllu heivvolažžan bieggafápmui, de dát ii sáhte liikká mearkkašit ahte konsešuvdna ja eaŋkiláššiid áššegieđahallan ii čuovo seamma garra gáibádusaid váldit vuhtii vuoigatvuođaguddiid, luonddu girjáivuođa ja álbmotrievtti geatnegasvuođaid dáid guovlluin.  Áššemeannudeapmi  ferte dáhkidit ahte sámi beroštumit ja vuoigatvuođaguoddit ožžot duohta vejolašvuođa ráđđádallat stáhtain vai sáhttet ovdagihtii mieđihit  áigeguovdilis huksenplánaide dahje hilgut daid.</p>
<p>Jus sámi beroštumiin galgá leat vejolaš čuovvut proseassaid maid eisseválddit ja huksejeaddjit vuolggahit, ja dasa lassin čađahit duohta ráđđádallamiid, de ferte maid leahkit eaktun ahte sidjiide láhččojuvvo resursadilli dan láhkai.</p>
<p>Dasa lassin háliida Sámediggi poengteret ahte jus departemeanta áigu árvalit guovlluid sámi guovllus, lassin daidda maid leat jo árvalan, de eai sáhte dáid atnit Sámedikki bealis nationála rámma ektui čielggaduvvon. Dát šattašedje dalle ráđđádallanáššin sámedikki ja departemeantta gaskkas. Ovdamearkka dihte de lea Nuorta-Finnmárku váldon eret nationála rámma árvalusas, ja dat ii rievdda vaikko vel Statnett ohccáge plána ohcat konsešuvnna njulget 420kv linjá Skáiddis Vuonnabahtii.</p>
<p>Sámediggi maid háliida čujuhit rapportii mas leat Fylkkamánneámmáhiid boazodoallofágalaš árvvoštallamat ja mas celko ahte ii gávdno ollus sadji hukset bieggafámu sámi guovlluin. Sámediggi oaivvilda ahte dán raportta árvvoštallamat fertejit váikkuhit loahpalaš nationála rámmii ja boahttevaš konsešuvdna meannudeapmái sámi guovllus. Sámedikki bealis háliidit dán oktavuođas čujuhit dievasčoahkkináššái 008/19 <em type="italic">Dálkkádatrievdan ja vuoiggalaš ovdáneapmi </em>mas čuovvovaš deattuhuvvui dievasčoahkkinmearrádusas: «<em type="italic">Deaŧalaš lea ahte dálkkádatvuoiggalašvuohta árvvoštallojuvvo ovdal go doaibmabijut álgoálbmogiid guovlluin plánejuvvojit. Go álgoálbmogat eai leat dagahan dálkkádatroasu, de lea govttolaš ahte ođasmuvvi energiijahuksemat sin guovlluide eai álggahuvvo stáhtaid beales dahje earáid beales ovdal go guoskevaš álgoálbmot lea addán friija ja dieđihuvvon miehtama ovdagihtii.</em>» </p>
<p>Sámediggi ii leat ráđđádallan stáhtain konkrehta guovlluid maid stáhta árvala nationála rámmas jobe heivet dahje hilgut bieggafápmoindustriija guovlun. Dát mearkkaša ahte konsultašuvdnašiehtadus ja konsultašuvdnageatnegasvuođat gustojit go proseassa joatká.</p>
<p>Sámediggi eaktuda danne ahte Sámediggi ja ráđđehus konsulterejit nationála rámma ovdal go dan loahpalaččat mearridit.</p>
<p>Ášši meannudeapmi loahpahuvvui 06.06.2019 dii. 11.25</p>
<p>Ášši 026/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Ášši 004/19</p>
<p>Bajásšaddan- fuolahus- ja oahppolávdegoddi 21.05.2019-24.05.2019</p>
<p>Sámediggedieđáhus sámi mánáidgárdefálaldaga birra</p>
<p>Áššenr. 19/1973</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi lea ságaskuššan Sámediggedieđáhusa sámi mánáidgárdefáladaga birra. Dieđáhus čuovvu mielddusin protokollii.</p>
<p><em type="bold">SÁMEDIGGEDIEĐÁHUS SÁMI MÁNÁIDGÁRDEFÁLALDAGA BIRRA  </em> <em type="bold">ÁLGGAHUS</em> </p>
<p><em type="bold">Sámedikki váldomihttomearri mánáidgárdepolitihkas </em> </p>
<p>Sámedikki mánáidgárdepolitihkas lea sámi mánná guovddážis. Sámedikkis lea váldomihttomearrin sihkkarastit ahte sámi mánáin lea dakkár bajásšaddanfálaldat mii váldá vuolggasaji, ja gaskkusta, suodjala ja ovddida sámegielaid, sámi kultuvrra ja servodateallima. Mánáidgárddiid ektui áŋgiruššan lea mielde ovddideamen sámi servodaga sámi álbmoga iežas višuvnnaide, árvvuide ja eavttuide dávistettiin. Sámediggi galgá nannet mánáidgárddi deaŧalaš rolla danne go mánáidgárddit leat deaŧalaččat mánáid ahtanuššamii go jurddašit sámi giela ja kultuvrra.</p>
<p>Go galgá juksat Sámedikki mihttomeari, de lea deaŧalaš ahte Sámediggi iežas mánáidgárdepolitihka bokte háhká buriid bajásšaddaneavttuid sámi mánáidgárdefálaldaga bokte. Sámi mánáidgárddit leat innovatiivvalaš ásahusat mat leat kultuvrralaččat ceavzilat. Sámi mánáin galgá leat buorre mánáidgárdefálaldat mii vuođđuduvvá sámi gillii, kultuvrii, árvvuide ja árbedieđuide. Sámi mánáidgárdefálaldat lea rabas fálaldat buot mánáide ja vánhemiidda. Sámediggi áigu váikkuhit dan ahte sámi mánáidgárdefálaldagas lea alla kvalitehta ja ahte gávdnojit doarvái mánáidgárdesajit. Sámediggi áigu maiddái váikkuhit ahte mánáidgárddiid bargiin lea dat máhttu ja gelbbolašvuohta mii gáibiduvvo dasa ahte sáhttá addit buori ja kvalitatiivvalaš sámi mánáidgárdefálaldaga ja sámegielat pedagogalaš bargiid rekrutterema ferte hoahpuhit.</p>
<p><em type="bold">Ođđa áŋgiruššansuorggit mánáidgárdesuorggis</em> </p>
<p>Mánaidgárdesuorgi lea árjjalaš ja rievdamin. Mánáidgárddiide biddjojuvvojit ođđa ja stuorát gáibádusat. Mánáidgárddiid rolla ja doaibma lea rievdan ollu. Dás lea maiddái oktavuohta servodatrievdadusaide man geažil sámi mánáin leat eará bajásšaddaneavttut go ovdal. <span type="quote">“Rámmaplánas mánáidgárddi sisdoalu ja bargguid birra”</span> (2017) gáibiduvvo dál ollu eanet buot mánáidgárddiin, earret eará go jurddašit sisdoalu, rámmaid, máhtu ja gelbbolašvuođa. Go guoská <em type="italic">sámi mánáidgárddiide ja eará mánáidgárddiide gos leat sámi mánát</em>, de bidjá rámmaplána maiddái čielgaseappot gáibádusat.  </p>
<p>Sámediggi lea váldán árjjalaš rolla ja lea mielde bidjamin eavttuid suorgái. Sámediggi lea searvá eanaš proseassaide mat gevvet sihke norgga ja sámi mánáidgárdesuorggis. Sámediggi ovddida áššiid mat gusket sámi mánáide ja mánáidgárddiide main lea sámefálaldat ollu áigeguovdilis forain ja iešguđege dásiin oainnusmahttin dihtii deaŧalašvuođa politihkas mii galgá leat buoremusat ávkin sámi mánáide.</p>
<p>Eanemus oinnolaš ja olggos guvlui eavttut lea gieskat álggahuvvon mánáidgárdeprošeakta man namma lea «Sámi mánát ođđa searvelanjain” (SáMOS). Prošeakta galgá ulbmildiđolaš doaibmabijuid bokte buoridit sámi mánáidgárddiin kvalitehta. Dat dahkkojuvvo earret eará pedagogalaš lagadeami čielggasmahttima bokte, nu ahte mánáidgárddit váldet vuolggasaji sámi árvvuin, sámi gielas, eallinvuogis, jurddašanvuogis ja bargo- ja oahppanmetodaid áddemis.</p>
<p>Nationála strategiija <span type="quote">«Kompetanse for fremtidens barnehage (2018-2022)»</span> lea ođastuvvon, ja plánejuvvon leat ođđa gealbodoaibmabijut maiddái sámi mánáidgárdesuorggi ektui. Dat dahkkojuvvo ovttas Sámi allaskuvllain, Máhttodepartemeanttain ja Oahppodirektoráhtain. Dasto lea <span type="quote">«NOU 2016:18 Váibmogiella»</span> evttohan láhkadahkosiid, doaibmabijuid ja ortnegiid sámegielaide. Go okta váldodoaimmain Sámedikkis lea sihkkarastit ja ovddidit sámegielaid boahtteáiggi, de deattuhuvvo čielggadusa rávvagiid čuovvuleapmi go guoská sámegielaid suodjaleapmái ja ealáskahttimii mánáidgárddiin.</p>
<p>Eiseválddit leat dál juksan mihttomeari ollislaš mánáidgárdefálaldagas ja leat sirdán fokusa kvantitehtas kvalitehtii. Ráđđehus ovddidii ođđa mánáidgárderámmaplána 2017:s mas sámi mánáidgárdefálaldaga sisdoallu lea nannejuvvon dán láhkaásahusa bokte. Vuolggahan dihtii rámmaplána áigumušaid, lea álggahuvvon nationála áŋgiruššan implementerenproseassa hámis dán barggu várás. Bálddalagaid manná maiddái sierra implementerenproseassa sámi mánáidgárddiid várás mas Sámediggi, Oahppodirektoráhta ja vihtta fylkkamánni servet bargojovkui.</p>
<p>Máhttodepartemeanta lea bargagoahtán Stuorradiggedieđáhusain árra áŋgiruššama ja searvvaheaddji oktavuođa birra sihke mánáidgárddiid, skuvllaid ja skuvlaasttuáigeortnega várás. Dieđáhusa ulbmilin lea earret eará addit buot mánáide vejolašvuođa lihkostuvvat sorjjakeahttá sosiála, kultuvrralaš ja gielalaš duogážis, sohkabeali, kognitiiva ja fysalaš erohusain. Ođđa mánáidgárderámmaplána addá čielgaseappo gáibádusaid dasa ahte mánáidgárddiid bargit galget eastadit, gieđahallat ja bissehit givssideami. Sámediggi searvá kampánjii <span type="quote">“partnerskap mot mobbing”</span> ja oaivvilda ahte buot mánáin lea vuoigatvuohta oažžut bajásšaddama ja oahppanbirrasa givssideami ja vealaheami haga. Dasto lea ráđđehus rievdadan mánáidgárdelága 2018:s mas válddahuvvo norpma man ollu unnimusat galget leat bargit mánáidgárddiin. Lága bokte gáibiduvvo ahte mánáidgárddiin galget leat unnimusat okta rávisolmmoš golmma máná nammii vuollel golbma jagi ja okta rávisolmmoš guđa máná nammii badjel golbma jagi. Galgá lea okta pedagogalaš jođiheaddji 14 máná nammii go mánát leat badjel golbma jagi ja okta pedagogalaš jođiheaddji čieža máná nammii go mánát leat vuollel golbma jagi. Dasto lea mánáidgárdeláhka rievdaduvvon nu ahte dál geatnegahttojuvvojit guoskevaš bealit ovttas bargat máná sirdimis mánáidgárddis skuvlii ja skuvlaasttuáiggeortnegii.</p>
<p><em type="bold">Áŋgiruššansuorggit</em> </p>
<p>Ovdalis čállojuvvon rievdadusaid vuođul mánáidgárdesuorggis, revidere Sámediggi iežas dieđáhusa sámi mánáidgárdefálaldaga birra. Dieđáhusas váldojuvvo ovdan makkár rolla ja politihkalaš váldi Sámedikkis lea mánáidgárdepolitihkalaš áššiin. Sámediggedieđáhusas sámi mánáidgárdefálaldaga birra biddjojuvvo fokus áŋgiruššansurggiide já oainnusmahttá makkár hástalusat leat ovddabealde barggus mii guoská mánáidgárddiid dahkamis nu buorrin go lea vejolaš. Dieđáhusa ferte geahččat fárrolaga earret eará <span type="quote">“Giellaloktemiin, Sámedikki strategiijat sámegielaid várás”</span> ja eará dieđáhusaiguin maid Sámediggi lea mearridan. Sámedikki dieđáhus sámi mánáidgárdefálaldaga ektui lea oaivvilduvvon sihke sámi ja norgalaš mánáidgárdesuorggi, mánáidgárdeeaiggádiid, vánhemiid ja buot mánáidgárddiid várás mat addet sámefálaldaga Norggas. Dieđáhusas guoskkahuvvojit mánáidgárdeáššit mat gusket sihke davvi-, julev- ja máttasámi diliide. Sámediggedieđáhus mánáidgárddiid birra čuovvuluvvo sierra doaibmaplánain mas leat vuoruhuvvon doaibmabijut juohke áŋgiruššansuorggi várás. Doaibmaplána čadnojuvvo Sámedikki jahkásaš bušeahtaide.</p>
<p>Dán dieđáhusas lea biddjojuvvon stuorát fokus sámi mánnái ja su sadjái otnáš servodagas, ja sámi mánáidgárdái pedagogalaš ásahussan. Dasto lea fokus biddjojuvvon maiddái rievttálaš eavttuide mat gusket sámi mánáide. Árbediehtu lea ovddit dieđáhusas válddahuvvon mánáidgárddi sisdoalus, muhto dál dat leat sierra áŋgiruššansuorgi. Áŋgiruššansuorgi giela birra lea seamma ođđa dieđáhusas, ja girjáivuohta sámegielaid geavaheames ja sierra gielladuogážiin mat mánás leat <span type="quote">“niesteseahkas”</span>, oainnusmahttojuvvojit eanet konkrehta. Dihtomielalažžan dahkat dan ahte ferte geavahišgoahtit nana giellamálliid, dárkilastojuvvo dán dieđáhusas. Dasto biddjojuvvo stuorát fokus máhttui ja gelbbolašvuhtii sierra áŋgiruššansuorgin. Sámediggi háliida áŋgiruššat sámi mánáidgárdesuorggi ovddidemiin ja rievdademiin mas lea ávki buot guoskevaš beliide.</p>
<p>Go galgá juksat Sámedikki váldomihttomeari mánáidgárdepolitihkas, de biddjojuvvo fokus golmma áŋgiruššansuorgái. Juohke áŋgiruššansuorggis leat iežaset hástalusat, mihttomearit ja strategiijat mat galget leat vuođđun mánáidgárdepolitihkalaš barggus. Áŋgiruššansuorggit leat čalmmustuvvon sierra, muhto dain lea dattetge oktasaš mihttomearri ahte suodjalit, nannet ja ovddidit sámegielaid ja sámi kultuvrra servodagas. Áŋgiruššansuorggit leat čihččet kapihttalis ja leat dát:</p>
<p>1.  Sámegielat mánát otnáš servodagas 2.  Árbediehtu ođđa áiggis  3.  Máhttu ja gelbbolašvuohta vuođđuduvvá boahtteáiggi sámi mánáidgárddiide</p>
<p><em type="bold">SÁMEDIKKI MÁNÁIDGÁRDEPOLITIHKKA</em> </p>
<p><em type="bold">Sámediggi mánáidgárdepolitihkalaš eanadagas</em> </p>
<p>Sámediggi áŋgiruššá ja ovddida politihkas mánáidgárdesuorggis, muhto das ii leat makkárge láhkaaddi váldi. Nationála dásis lea mis konsultašuvdnašiehtadus Sámedikki ja stáhta eiseválddiid gaskka. Dat addá konsultašuvdnavejolašvuođaid áššiin mat leat deaŧalaččat sámi mánáid mánáidgárdefálaldahkii. Sámedikkis lea maiddái vejolašvuohta váldin ovdan iežas áššiid konsultašuvnnaid bokte.</p>
<p>Sámediggeráđi politihkalaš geađgejuolgi lea vuođđun Sámediggeráđi doibmii válgaáigodagas ja álo juohke ođđa sámediggeráđđi bidjá oainnuidis politihkkii. Sámedikki bušeahtta láidesta váikkuhangaskaomiid geavaheami mánáidgárdesuorggis. Muhtun oassi Sámedikki barggus mánáidgárdesuorggis lea doarjagiid hálddašeapmi. Muđui čuovvu Sámediggi daid gustovaš lágaid ja mihttomeriid mánáidgárddiid várás maid Stuorradiggi mearrida.</p>
<p>Sámediggi oaivvilda ahte sámi mánáidgárdefálaldat ferte vuođđuduvvot dan vuođđoprinsihppii ahte mánáidgárdi lea guovddáš ásahus sámi servodagas. Sámiid etnihkalaš identitehta mii čatnasa sosiála- ja kultuvrralaš mihtilmasvuhtii lea vuođđun deaŧalaš árvvuide. Šaddá deaŧalaš viidásetovddidit sámi kulturárbbi dan bokte ahte gaskkustit ja oainnusmahttit sámi kultuvrra, eallinvuogi ja árvvuid. Mánáidgárddit fertejit bargat dan duohtavuođa mielde mas mii sámit eallit. Rievdadusaiguin sámi servodagas fertejit dáláš mánát searvat ođđa positiiva elemeanttaid háhkamii ođđaáigásaš servodagas. Dasto lea deaŧalaš ahte máhttu, vásihusat ja jurddašanvuohki mat vuorasolbmuin ja ollu rávisolbmuin dál ain leat, ja mat ain ellet ja leat geavahusas ollu sámiid gaskkas dál, ferte nannet ja viidásetfievrridit boahtte bulvii amas dat eai báze, muhto ellet viidáseappot.</p>
<p><em type="bold">Guovddáš mánáidgárdepolitihkalaš aktevrrat</em> </p>
<p>Sihkkarastin dihtii buriid rámmaid sámi mánáidgárddiide, bargá Sámediggi ovttas soames aktevrraiguin sihke sámi ja norgga servodagas. Sámedikkis leat fásta čoahkkimat ollugiiguin iežas ovttasbargooasálaččaiguin ja gulahallá buot dásiin. Sámi servodagas lea Sámi allaskuvla guovddáš ovttasbargooasálaš. Allaskuvla lea áidnalunddot dan dáfus go dat fállá sámi mánáidgárdeoahpaheaddji oahpu. Allaskuvla váldá ohppiid miehtá Sámi. Sámediggi bargá ovttas maiddái eará allaskuvllaiguin ja universitehtaiguin, ja lea mielde nu gohčoduvvon UHR-sámi, gos sámi áššiid birra mat gusket universitehta- ja allaskuvlasuorgái ságastallojuvvo. Okta eará ovttasbargooasálaš lea Lohkanguovddáš, mii lea resursaguovddážin erenoamážit oahpahusvuogádaga várás mánáidgárddi rájes alit ohppui. Dasto leat vel eará ovttasbargooasálaččat nugo Sámi erenoamášpedagogalaš doarjalus (SEAD), (Samisk spesialpedagogisk tjeneste) ja sámi giellaguovddážat. Mánáidgárddiid vánhenlávdegottis lea okta sámi ovddasteaddji gean Sámediggi nammada, ja Sámediggi buktá rávvagiid áigeguovdilis áššiide dán lávdegoddái.</p>
<p>Máhttodepartemeanttas lea bajimuš ovddasvástádus nationála mánáidgárdepolitihkas ja mánáidgárddiid almmolaš hálddašeames ovttas Oahppodirektoráhtain, gielddaiguin ja fylkkamanniiguin. Dát aktevrrat leat guovddáš ovttasbargooasálaččat Sámedikkis.</p>
<p>Oahppodirektoráhtas lea ovddasvástádus čuovvovaš surggiin:</p>
<p>·  mánáidgárddiid dili duođašteapmi ja analysa ·  mánáidgárdesuorggi kvalitehta- ja gealboovddideapmi  ·  doarjagiid ja njuolggadusaid hálddašeapmi  ·  bearráigeahččandoaimmat ·  suorggi bagadeapmi</p>
<p>Fylkkamanni vuolggaha mánáidgárdepolitihka stáhtadoarjagiid, doaimmaid hálddašeami bokte mánáidgárdelága mielde ja bagada gielddaid. Fylkkamanni oktiiordne ja vuolggaha ovddidanbarggu gielddain ja mánáidgárddiin (regjeringen.no).</p>
<p>Gielddain mánáidgárdeeiseváldin lea ovddasvástádus mánáidgárddiid dohkkeheames ja bearráigeahččamis gielddain, sihke priváhta ja gieldda. Mánáidgárdi galgá dohkkehuvvot ovdal go doaibma álggahuvvo. Gielda galgá čuovvut ahte čađahuvvo go doaibma dohkkehuvvon rámmaid siskkobealde, ahte mánáidgárddi njuolggadusat eai leat lága vuostá ja ahte sisdoallu dávista lágaide ja rámmaplánii. Bearráigeahččan mielddisbuktá maiddá árjjalaš bagadanovddasvástádusa. Gielda galgá fuolahit ahte buot dohkkehuvvon mánáidgárddit gielddas mat ožžot almmolaš doarjaga meannuduvvojit ovttaárvosaš vuogi mielde. Gielda galgá máksit goluid mánáidgárddiid dábálaš doaimma ovddas maid eará almmolaš doarjagat ja vánhenmáksu eai govčča (regjeringen.no).</p>
<p>Mánáidgárdeeaiggádiin lea ovddasvástádus ovttaskas mánáidgárddi fálaldagas. Priváhta mánáidgárddiid eaiggádit váldoáššis vánhemat, ovttaskas olbmot, searvvit ja ideála organisašuvnnat. Mánáidgárdeeaiggát mearrida vánhenmávssu. Mánáidgárddiid vánhenráđđi mearrida jahkeplána mii sihkkarastá ahte vánhemat ja bargit sáhttet leat mielde váikkuheamen pedagogalaš sisdoalu hábmemis. Mánáidgárdeeaiggádis lea ovddasvástádus das ahte leat doarvái bargit ja gelbbolašvuohta. Jođiheaddjis ja pedagogalaš jođiheaddjis galgá leat mánáidgárdeoahpaheaddji oahppu (regjeringen.no).</p>
<p>Sámi mánáidgárddit leat Sámedikki deaŧalaš ovttasbargooasálaččat. Mánáidgárddiid bargiiguin ja muhtumin maiddái vánhemiiguin lea jeavddalaččat oktavuohta. Sámediggi lágida jahkásaččat mánáidgárdeseminára mánáidgárddiid bargiid várás mas fáddán leat kvalitehtaovddideapmi, gelbbolašvuođa buorideapmi ja vásihusaid lonohallan. Sámediggi bagada maiddái mánáidgárddiid bargiid earret eará giellabarggus, sámi mánáidgárdefálaldaga sisdoalu birra, pedagogalaš ávdnasiin, Sámedikki doarjjaortnegiin ja guovvamánu 6. b. ávvudeames mánáidgárddiin.</p>
<p>Deaivvadettiin mánáidgárdebargiiguin oažžu Sámediggi buori áddejumi mánáidgárddi árgabeaivvi birra sierra gielddain. Dát bidjá vuođu viidáset bargui ja áŋgiruššansurggiide mánáidgárdepolitihkas.</p>
<p><em type="bold">Oppasámi ja riikkaidgaskasaš ovttasbargu</em> </p>
<p>Go sámit lea álgoálbmot Sámis, de vuoruhuvvo ovttasbargu riikarájáid rastá. Sámediggi áigu Sámi parlamentáralaš ráđi bokte, mii lea oktasaš ovttasbargoorgána Suoma, Ruoŧa ja Norgga beale Sámedikkiid gaskka, ja sámiid gaskka Ruošša bealde, ovddidit sámi kultuvrra ovttasbarggu bokte ja ollislaččat miehtá Sámi. Riikkaidgaskasaš ovttasbargu eará álgoálbmogiiguin lea deaŧalaš, man oktavuođas eana-, čáhce-, kultur-, giella- ja mánáid bajásšaddan vuoigatvuođaid ja iešstivrema meannuduvvojit. Dát dáhpáhuvvá earret eará sierra riikkaidgaskasaš álgoálbmotáššiid foráide searvama bokte, earret eará ON álgoálbmogiid bistevaš forum, árktalaš ráđđi, barents-ovttasbargu ja eará fierpmádagat gos álgoálbmogiid áššit meannuduvvojit.</p>
<p><em type="bold">MÁHTTOVUOĐĐU</em> </p>
<p><em type="bold">Statistihkat</em> </p>
<p>Sámedikki máhttovuođđun leat iežas statistihkat. Čuovvovaš máhttovuođus lea geahčastat man ollu mánáidgárddiin lea sámefálaldat, man ollu mánát ožžot iešguđege mánáidgárdefálaldagaid ja movt ásahusat juohkásit fylkkaid dásis.</p>
<p>Govus čájeha ahte Norggas lea oktiibuot 65 mánáidgárddis sámegielfálaldat. Oaidnit ahte dát lohku lea lassánan guđain mánáidgárddiin, go 2016:s ledje 59 mánáidgárddi ja guokte mánáidgárddi bohte 2017:s dalle šadde 63 mánáidgárddi 2017:s.</p>
<p>Govus čájeha ahte 2018:s ledje 21 mánáidgárddi, 11 sámeossodaga eará mánáidgárddiin ja 33 mánáidgárddis lei giellaoahpahusfálaldat. Mii oaidnit ahte sámi mánáidgárddit geahppánit, go fas sámeossodagat lassánit.</p>
<p>Govus čájeha ahte 2016:s ožžo oktiibuot 758 máná, 2017:s 846 máná ja 2018:s 914 máná sámefálaldaga. Dát čájeha ahte mánnálohku lea lassánan 156 mánáin 2016 rájes 2018 rádjai.</p>
<p>Govvosis oidno ahte 2016:s ožžo 708 máná, 2017:s 788 máná ja 2018:s 830 máná davvisámegielat mánáidgárdefálaldaga. Statistihkka čájeha ahte mánnálohku lea lassánan 122 mánáin guovtti jagis.</p>
<p>Govvosis oidno ahte 2016:s ožžo 19 máná, 2017:s 24 máná ja 2018:s 41 máná julevsámegielat mánáidgárdefálaldaga. Statistihkka čájeha ahte mánnálohku lea lassánan 22 mánáin guovtti jagis.</p>
<p>Govvosis oidno ahte 2016:s ožžo 31 máná, 2017.s 34 máná ja 2018:s 43 máná máttasámegielat mánáidgárdefálaldaga. Statistihkka čájeha ahte mánnálohku lea lassánan 12 mánáin guovtti jagis.</p>
<p>Fylkka dásis leat 483 máná Finnmárkkus 18 mánáidgárddis ja ossodagain. 481 máná davvisámegielat, 0 julevsámegielat ja guokte ossodaga fállet máttasámegiela mánáidgárddis. Romssas leat 128 máná 8 sámi mánáidgárddis ja ossodagat main dušše lea davvisámegielat fálaldat. Norlánddas eai lea oppage davvi- ja máttasámegielat mánáidgárddi. 31 máná leat ovtta julevsámegielat mánáidgárddis ja okta ossodagas. Davvi-Trøndelágas lea okta máttasámegielat mánáidgárdeossodat gos leat golbma máná. Doppe eai leat oppage julev- ja davvisámegielat mánáidgárddi. Mátta-Trøndelágas lea 12 máná ovtta máttasámegielat mánáidgárddis, ja guokte máná davvisámegielat ossodagas. Doppe eai leat oppage julevsámegielat mánáidgárddit. Oslo lea davvisámegielat mánáidgárdi gos leat 28 máná. Okta mánná oažžu davvi- ja máttasámegielatfálaldaga dán mánáidgárddis.</p>
<p>Go guoská sámi giellaoahpahussii lea juohkása dat fylkkaid dásis ná: Finnmárkkus leat 29 mánás davvisámegielat giellafálaldat golmma norgalaš mánáidgárddis. Romssas lea 134 mánás fálaldat davvisámegiela giellaoahpahusas 10 mánáidgárddis. Norlánddas lea 14 mánás sámi giellaoahpahus 4 norgalaš mánáidgárddis. Golmma mánás lea davvisámegielat giellaoahpahus, ovcci mánás lea julevsámegiela giellaoahpahus ja guovtti mánás lea máttasámegielat giellaoahpahus. Davvi-Trøndelágas lea viđa mánás máttasámegiela giellaoahpahus njealji norgalaš mánáidgárddis. Mátta-Trøndelágas lea 15 mánás máttasámegielat giellafálaldat njealji norgalaš mánáidgárddis. Opplánddas lea ovtta mánás davvisámegiela giellaoahpahus ovtta mánáidgárddis ja Oslos/Akershus lea 27 mánás fálaldat 7 norgalaš mánáidgárddis. 25 mánás lea davvisámegielat fálaldat, ovtta mánás julevsámegiela fálaldat ja ovtta mánás máttasámegielat fálaldat.</p>
<p>Diagrámmas oidno ahte viđa fylkkas Norggas lea sámi mánáidgárdefálaldat. 18 mánáidgárddi leat Finnmárkkus, gávcci Romssas, guokte Norlánddas, golbma Trøndelágas ja okta Oslos/Akershus. (Diagrámmas ii leat mielde sámi giellaoahpahusfálaldat).</p>
<p>Otnáš nammii leat 91,8 % buot 1-5 jahkásaš mánáin gaskkas Norggas mánáidgárddis (SSB 2019). Dáid mánáid gaskkas lea 914 mánás 2018:s sámi mánáidgárdefálaldat.</p>
<p>Dál lea eanet mánáin sámi mánáidgárdefálaldat go ovdal lea leamaš, ja ollu sámi mánáidgárddit ja ossodagat leat ásahuvvon gielddain maiddái olggobealde sámegielaid hálddašanguovllu. Sámediggi oaidná ahte sámi vánhemat sihtet buori fálaldaga mánáidasaset. Máŋggat vánhemat gáibidit sierra sámi mánáidgárddi buoremus fálaldahkan, sámi ossodat norgalaš mánáidgárddis ii leat doarvái buorre. Dát lea dattetge dagahan ahte muhtun sajiin eai leat doarvái ohccit norgalaš mánáidgárddiide gos lea sámegielat ossodat, man geažil leat heaittihan dán lágan fálaldaga. Go guoská sámegiela giellaoahpahussii sámi mánáide norgalaš mánáidgárddiin, de oaidná Sámediggi ahte eanet vánhemat háliidit dákkár fálaldaga.</p>
<p><em type="bold">SÁMI MÁNÁID VUOIGATVUOĐAT</em> </p>
<p><em type="bold">Lágat ja konvenšuvnnat</em> </p>
<p>Máŋggain lágain ja konvenšuvnnain válddahuvvojit vuoigatvuođat mat sámi mánáin leat dál. Sámediggi áigu loktet sámi mánáid vuoigatvuođaid mánáidgárdepolitihka bokte. Mánáidkonvenšuvdna lea vuođđun sámi mánáid vuoigatvuođaide ja lea ovttastahttojuvvon norgga láhkaaddimii ovdasajiin nationála láhkaaddima ektui. Mánáidkonvenšuvnnas válddahuvvojit sierra suorggit mánáid vuoigatvuođaid ektui, ja 30. artihkkalis válddahuvvojit álgoálbmogiid mánáid vuoigatvuođat go guoská sin kultuvrii, gillii ja oskkoldahkii ahte ovttas eará iežas álbmoga lahtuiguin bisuhit.</p>
<p>Vuolábealde lea bajilgovva mii čujuha maiddái eará guovddáš konvenšuvnnaide ja lágaide mat leat sámi mánáid várás.</p>
<p>ON konvenšuvdna mánáid vuoigatvuođaid birra, 30. artihkal <span type="quote">«I stater hvor det finnes etniske, religiøse eller språklige minoriteter eller personer som tilhører en urbefolkning, skal et barn som tilhører en slik minoritet eller urbefolkningen, ikke nektes retten til sammen med andre medlemmer av sin gruppe å leve i pakt med sin kultur, bekjenne seg til og utøve sin religion, eller bruke sitt eget språk.»</span> Vuođđolága § 108</p>
<p>"Lea stáhta eiseválddiid geatnegasvuohta láhčit diliid nu</p>
<p>ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima."</p>
<p>ILO-konvenšuvdna álgoálbmogiid vuoigatvuođaid birra  ILO-konvenšuvnna nr 169 álgoálbmogiid ja čearddalaš álbmogiid hárrái iešmearrideaddji riikkain, váldoprinsihppan ahte álgoálbmogiin lea vuoigatvuohta bisuhit ja viidásetovddidit sin kultuvrra, ja eiseválddiid geatnegasvuohta lea bidjat doaibmabijuid doarjun dihtii dán barggu. Láhka Sámedikki ja eará sámi riektediliid birra (1989) (Sámeláhka)  Lovens formål er å legge forholdene til rette for at den samiske folkegruppe i Norge kan sikre og utvikle sitt språk, sin kultur og sitt samfunnsliv. Mánáidgárdeláhka (2005)</p>
<p>§ 2 Barnehagens innhold: <span type="quote">«Barnehagen skal ta hensyn til barnas alder, funksjonsnivå, kjønn, sosiale, etniske og kulturelle bakgrunn, herunder samiske barns språk og kultur.»</span>  Mánáidgárdeláhka (2005) § 8 <span type="quote">«Kommunen har ansvaret for at barnehagetilbudet til samiske barn i samiske distrikt bygger på samisk språk og kultur. I øvrige kommuner skal forholdene legges til rette for at samiske barn kan sikre og utvikle sitt språk og sin kultur.»</span> Rámmaplána mánáidgárddi sisdoalu ja doaimmaid birra <span type="quote">«Samiske barnehager skal fremme barnas samiskspråklige kompetanse, styrke barnas (2017) (Mánáidgárdelága láhkaásahus) samiske identitet og videreføre samiske verdier, samisk kultur og tradisjonskunnskap. I samiske barnehager er samisk hovedspråk.»</span></p>
<p>Riikkaidgaskasaš konvenšuvnnat ja norgga lágat mearridit nie movt lea daddjojuvvon bajábealde, ahte sámi mánáin ja nuorain leat vuoigatvuođat oahppat ovddidit sin giela ja kultuvrra.</p>
<p>Mánáidgárdeláhka (2005) regulere mánáidgárddiid Norggas. Láhka guoská sihke priváhta ja almmolaš mánáidgárddiide. Rámmaplána mánáidgárddi sisdoalu ja doaimmaid birra (2017) lea mánáidgárdelága deaŧalaš láhkaásahus. Das čiekŋuduvvojit lága mearrádusat mánáidgárddi ulbmila, sisdoalu ja mánáid mielváikkuheami ektui, ja das gáibiduvvo ahte mánáidgárdi galgá sihkkarastit buot mánáide kvalitehta dáfus buori mánáidgárdefálaldaga. Rámmaplána ovcci kapihttalis válddahuvvo mánáidgárddi árvovuođđu, ovddasvástádus ja rollat, mánáidgárddi ulbmil ja sisdoallu, mánáid mielváikkuheapmi, ovttasbargu ruovttu ja mánáidgárddi gaskka, sirdimat, mánáidgárddi pedagogalaš doaibma, mánáidgárddi bargovuogit ja mánáidgárddi fágasuorggit.</p>
<p><em type="bold">SÁMI MÁNÁIDGÁRDEFÁLALDAT</em> </p>
<p><em type="bold">Sámi mánáidgárdi pedagogalaš ásahussan</em> </p>
<p>Mánáidgárdi galgá leat pedagogalaš doaibma mii ferte plánejuvvot ja árvvoštallojuvvot. Mihttun mánáidgárddiin pedagogalaš doaibman lea ahte mánáide heivehuvvojit fálaldagat mánáidgárdelága ja rámmaplána mielde (Rámmaplána 2017: 37).</p>
<p>Sámedikki mánáidgárdepolitihkka vuođđuduvvá dasa ahte sámi mánáidgárddiid kvalitehta, sisdoallu ja árvvut leat guovddážis ollislaš sámi oahppopolitihka viidásetovddideames. Deaŧalaš lea ahte nationála oahppopolitihkka sisdoallá mihttomeriid ja strategiijaid maid bokte sihkkarastojuvvo ahte álgoálbmotrievttálaš unnimus standárddat dollojuvvojit. Mánáidgárdepolitihkka reflektere ahte dárbbašuvvo oktasaš pedagogalaš geađgejuolgi ja hástalusaid makkár sámi árvvuide mánáidgárddit galget vuođđuduvvot ja mainna lágiin dan buoremusat sáhttá dahkat.</p>
<p>Bajimuš dásis ferte sámiide álbmogin sihkkarastojuvvot vuoigatvuohta ovddidit iežas mánáidgárddiid man oktavuođas oahpahusmetodat ja pedagogalaš ávdnasat leat guovddážis. Sámediggi diehtá ahte buot sámi mánáidgárddiin ii leat dat sámi sisdoallu nugo sávašeimmet. Liikká vaikko mánáidgárddiin leat njuolggadusat ahte dat galget vuođđuduvvot sámi gillii ja kultuvrii, ja dain galget leat sámegielat bargit. Mánáidgárddi sisdoalus ii leat sáhka dušše metodain ja pedagogalaš ávdnasiin, muhto man dásis ja movt sámi sisdoallu deattuhuvvo ja boahtá oidnosii geavahusas. Sámedikki prošeavttas <span type="quote">«SáMOS»</span> galgá definerejuvvot ja gávnnahuvvot mii sámi mánáidgárdi lea ja háhkat rámmaid vuođđun sámi mánáidgárdepedagogihkkii.</p>
<p>Okta hástalusain lea sihkkarastit buori kvalitehta sisdoalus mánáidgárddis, dasto diehtit ahte fágaolbmuid váilivuohta lea stuoris. Deaŧalaš lea ahte gávdnojit fágaolbmot geain lea fágagelbbolašvuohta suorggis. Fágaolbmot leat mielde sihkkarastimin buori kvalitehta ja dohkálaš sisdoalu buoremusat ávkin mánáide, sin fuolaheddjiide ja sámi servodahkii. Dieinna lágiin háhkkojuvvo ja oainnusmahttojuvvo pedagogalaš geađgejuolgi sámi mánáide sin eavttuid vuođul.</p>
<p>Mánáidgárddi fysalaš struktuvrra hábmen lea deaŧalaš danne go mánáide váikkuhit juste olgguldas rámmaeavttut. Dávvirat ja dajahusat leat symbolat ja muitalit siskkáldas kultuvrra ja dan árvvuid birra. Sámediggi oaivvilda ahte mánáidgárddiin galgá vuhttot sámevuohta oinnolaš objeavttaiguin ja dovdomearkkaiguin. Sáhttá leat ovdamearkka dihtii goahti, lávvu, duhkorasat mat speadjalastet sámi kultuvrra ja čiŋaheapmi sámi motiivvaiguin. Sámegiela visualiseren muitala maiddái dan birra movt mánáidgárdi deattuha sámi sisdoalu sihke giela, kultuvrra ja árvvuid ektui. Lea deaŧalaš ahte sámevuohta lea oidnosis vai mánát ožžot gullevašvuođa dovddu ja dohkkejumi mii váikkuha sámi identitehta nannema.</p>
<p>Vánhemiin lea váldoovddasvástádus máná bajásgeassimis, mánáidgárdelága § 30 (1981) mielde. Vánhenovddasvástádus mearkkaša ahte vánhemiin lea fuolahusovddasvástádus mánás, ja ahte sis lea mearridanvuoigatvuohta máná ovddas. Dalle go mánná lea mánáidgárddis, váldá mánáidgárdi oasi fuolahus- ja bajásgeassindoaimmain. Mánáidgárdi dievasmahttá ruovttubirrasa, ja ferte čájehit áddejumi ja árvvus atnit bearašhámiid. Sámediggi oaidná man deaŧalaš lea ahte mánáidgárddit nu ollu go vejolaš viidásetfievrridit sámi bajásgeassima árbevieruid. Mánáidgárdi ferte deattuhit ja vuhtii váldit vánhemiid oainnu, ja movt sii bajásgesset mánáid. Dát gáibida dihtomielalaš guottu ja gelbbolašvuođa bargiin, vánhemiin ja sámi servodagas oppalaččat.</p>
<p><em type="bold">Sámi mánná</em> </p>
<p>Mánáidkonvenšuvnna 3. artihkkalis máná buoremusa birra nannejuvvo ahte buot doaimmaid mat gusket mánnái, galgá dat mii lea mánnái buoremus leat vuođđun. Sámi mánás lea vuoigatvuohta dakkár mánáidgárdeárgabeaivái mii vuođđuduvvá sámi gillii, sámi árvvuide, sámi jurddašanvuohkái ja sámi árbedieđuide. Mánáidgárderámmaplána mielde galgá mánáidgárdi ovdánahttit demokratiija ja leat searvvaheaddji oktasašvuođas nu ahte buohkain lea vejolašvuohta buktit iežas albmosii, guldaluvvot ja beassat searvat. Buot mánát galget beassat vásihit demokráhtalaš searvama dan bokte ahte leat mielde váikkuheamen mánáidgárddi sisdollui, sorjjakeahttá gulahallandáidduin ja gielalaš gálggain. Sámi mánáidgárddiid mánát galget oažžut vejolašvuođa leat mielde váikkuheamen iežaset gillii.</p>
<p>Sámi mánát geat dál bajásšaddet ellet guvttiin kultuvrrain, man oktavuođas dáža kultuvrra álkidit álgá stivret. Sii sosialiserejuvvojit sámi máilmmis ja ovddidit sámi identitehta. Sámediggi vásiha ahte lea leavvan áddejupmi ahte sis guđet bajásšaddet Norggas, lea liikká ovttalágan mánnávuohta. Dát vihku váilevaš máhtu das movt sámi álbmot eallá, ja sii unnán áddejit man deaŧalaš lea suodjalit ja nannet sámi giela ja kultuvrra. Vaikko vánhemat leat sámegielagat ja hállet sámegiela mánnái, de oahppá mánná muhtun áiggis dárogiela. Olggobeale váikkuhusat leat ollu, mánáidgárddi, skuvlla, ustibiid, media bokte ja norgga majoritehta servodagas beales. Sámi mánás lea hui erenoamáš ovdamunni go gullá guovtti kultuvrii ja lea guovttegielat.</p>
<p>Sámi mánát fertejit oppa áiggi molssodit guovtti giela gaskka, ovdamearkka dihtii sámegiela, dárogiela, ruoŧagiela ja suomagiela gaskka. Sii ellet guovtti máilmmis, ja danne sáhttá hállat ahte mánát ellet guovtti vuogi mielde, kultuvrralaččat ja gielalaččat. Sámi mánná galgá oahppat hálddašit persovnnalaš identitehta ovtta vuogádaga siskkobealde mas leat guokte sosiála identitehta. Mánná ferte oahppat ahte su máilbmi lea guovtti kultuvrra gaskkas main lea sierra koda ja juohkehaččas iežas eallinfáddá, árvvoštallamat ja persončoahkkádusat (Høgmo 1986). Sámi máilbmái čuohcá maiddái oarjemáilmmi kultuvra, ja eará kultuvrrat šaddet leat oassin sámi máná máilmmis. Dán fertejit mánáidgárddiid bargit maiddái vuhtii váldit ja sis ferte leat gelbbolašvuohta dan birra.</p>
<p>Sámi mánás lea riekti buori mánáidgárdebirrasii mii searvvaha ja mas lea ovttaárvosaš oktasašvuohta. Máná lihkostuvvama dihtii ferte son beassat ovddidit iežas sámi giela, sámi kultuvrra ja sámi identitehta. Árra áŋgiruššan ja heivehuvvon oahpahus sámi máná várás lea deaŧalaš buori oahppanbirrasa dihtii gos ii leat givssideapmi iige vealaheapmi. Buorre ja oadjebas mánáidgárdeárgabeaivi addá sámi mánnái álššaid boahtteáigái. Danne lea sámi mánáidgárdi deaŧalaš ásahus sámi mánnái, ja sin sámi identitehta ahtanuššamii. Sámi mánáidgárdi lea eará servodaga deattu ja váikkuhusaid geažil vealtameahttun sámi giela ja kultuvrra viidásetfievrrideapmái boahtte buolvvaide. Dán ulbmilin lea veahkehit sámi vánhemiid geat háliidit ahte sin mánát galget bajásšaddat sámi árvvuiguin, gielain ja kultuvrrain. Sámi mánáin lea vuoigatvuohta oažžut buori mánnávuođa, mánnávuođa gos ožžot leat ieža almmá ahte fertejit ákkastit iežaset leahkima.</p>
<p><em type="bold">Sierra sámi mánáidgárdefálaldagat </em> </p>
<p>Gávdnojit čuovvovaš sámi mánáidgárdefálaldagat:</p>
<p>·  <em type="italic">Sámi mánáidgárdi:</em> mánáidgárdi mii lea mearrádusain nannejuvvon ahte doaibma vuođđuduvvá sámi gillii ja kultuvrii.  ·  <em type="italic">Sámi ossodat eará mánáidgárddiin: </em>sámi ossodat norgalaš mánáidgárddis mii lea mearrádusain nannejuvvon ahte doaibma vuođđuduvvá sámi gillii ja kultuvrii.  </p>
<p>· <em type="italic">Sámi giellaoahpahus eará mánáidgárddiin:</em> mas lea sámi giellaoahpahus </p>
<p>ovttaskas mánnái dahje mánnájovkui. Dán lágan giellaoahpahusa sáhttá organiseret máŋgga láhkai. Dákkár mánáidgárddiin dábálaččat eai máhte bargit sámegiela, muhto mánáidgárdi viežžá sámegielat bargi gii sáhttá addit dán lágan fálaldaga. Mánáin geat galget oažžut sámi giellaoahpahusfálaldaga, lea áinnas sierralágan gielladuogáš. Muhtun mánát ožžot giellaoahpahusfálaldaga, ja earát fas, geat juo leat sámegielagat, ožžot fálaldaga sin giela bisuheames ja viidásetovddideames. Sámi mánáidgárddit dahje sámi ossodagat gos leat ovttaskas mánát geain lea eará sámegiella go mánáidgárddi doaibmagiella, sáhttet maiddái oažžut fálaldaga sámi giellaoahpahusas mánnái (ovdamearkka dihtii mánná gii hállá julevsámegiela sáhttá oažžut giellaoahpahusa davvisámegielas).</p>
<p>Mánáidgárddit main lea sámefálaldat leat sihke gieldalaš ja priváhta. Fálaldagat leat organiserejuvvon iešguđetge láhkai ovdamearkka dihtii boazodoallo-, kultur- ja luonddumánáidgárdi. Gávdnojit mánáidgárddit main lea sámefálaldat sihke davvi-, julev- ja máttasámegillii, mat leat dábáleamos sámegielat Norggas. Eanaš davvisámegielat mánáidgárddit leat davvisámi guovllus sámi distrivtta siskkobealde. Mánáidgárddit leat bures sajáiduvvan ásahusat, ja vuosttaš davvisámi mánáidgárdi ásahuvvui juo 1969 Guovdageainnus. Dál gávdno dušše okta julevsámi mánáidgárdi Divttasvuonas ja okta julevsámi ossodat norgalaš mánáidgárddis Bådåddjos. Snoasas lea okta máttasámi mánáidgárdi, ja Plassjes ja Troanddimis goappásge okta máttasámi ossodat.</p>
<p>Gávdnojit maiddái nuortalašgiela, bihtánsámegiela ja ubmisámegiela hállit. Erohussan nuortalašgielas, bihtánsámegielas ja ubmisámegielas eará sámegielaid hárrái lea vuosttažettiin dat ahte dain leat hui unnán geavaheaddjit sin árbevirolaš guovlluin Norggas dál. Dáin gielain ii leat oahpahus guđege vuođđoskuvllas Norggas. Eai gávdno mánáidgárddit gos dát gielat gaskkustuvvojit, muhto Sámediggi atná deaŧalažžan ahte gielat ealáskahttojuvvojit. Mánáidgárdefálaldat dáin gielain livččii buoremus ovttaskas doaibmabidju dáid gielaid suodjaleames ja ovddideames.</p>
<p><em type="bold">Mánáidgárdedoarjaga hálddašeapmi</em> </p>
<p>Váikkuhangaskaoapmi sámi giela ja kultuvrra nannemii lea doarjja mánáidgárddiide. Doarjja lea okta ollu doaibmabijuin ulbmila juksamis ahte sámi mánáidgárdefálaldagas lea sámi sisdoallu mii ovdánahttá oahppama ja hápmašuvvama. Doarjja lea deaŧalaš dasa ahte gielddat ja priváhta mánáidgárdeeaiggádat buorebut sáhttet láhčit sámi mánáidgárdefálaldaga. Doarjja galgá geavahuvvot liigegoluide bargui sámi gielain ja kultuvrrain.</p>
<p>Sámedikkis leat čuovvovaš doarjjaortnegat mánáidgárdesuorggi várás:</p>
<p>·  Doarjja sámi mánáidgárddiide ·  Doarjja sámi ossodagaide norgalaš mánáidgárddiin ·  Doarjja sámi giellaoahpahussii ·  Doarjja prošeavttaide ja ovddidanbargui ·  Doarjja pedagogalaš ávdnasiidda ·  Njuolggadoarjja Árran mánáidgárdái giellabargái (giellatjiehppe)</p>
<p>Sámediggi oaidná ahte lea dárbu heivehit doarjjaortnegiid nu ahte mánáidgárddit sáhttet eanet struktuvrralaččat bargat sámegielain mánáidgárddiin. Sámediggi háliida ahte sámegielat galget suodjaluvvot ja ovddiduvvot, ja oaivvilda danne ahte lea ulbmillaš ahte leat eavttut dasa vai mánáidgárddit árjjalaččat váldet atnui heivehuvvon modeallaid giellaoahpahussii, suodjaleapmái ja ovddideapmái. Mihttomearrin ferte leat ahte mánáidgárdemánát, skuvlii álggedettiin, leat sámegielagat, ja ahte doarjjaortnet lea mielde duohtan dahkamin dan.</p>
<p>Doarjja lea juolluduvvon čuovvovaččat áigodagas 2016-2018:</p>
<p>.</p>
<p>Doarjja mánáidgárddiid e Sámi mánáidgárddiid e Giellaoahpahussi i Prošeavttaide ja ovddidanbargu i Pedagogala š ávdnasiidda Njuolggadoarjj a - giellatjiehppe Submi</p>
<p>6 964</p>
<p>1 430 500 462 500 3 029 700 400 000 12 28 7 400  6 764</p>
<p>2 470 000 3 775 900 1 568 800 410 000</p>
<p>7 149</p>
<p>2 600 000 3 044 125 1 942 050 420 000</p>
<p>Tabealla bajábealde čájeha man ollu ruvnnuid lea juogaduvvon doarjja mánáidgárddiide iešguđege doarjjaortnegiin. Mii oaidnit ahte 2018:s lea juolluduvvon oktiibuot 15.155.947 ru doarjja mánáidgárddiide main lea sámefálaldat.</p>
<p><em type="bold">MÁNÁIDGÁRDEPROŠEAKTA «SÁMI MÁNÁT OĐĐA SEARVELANJAIN”</em> </p>
<p><em type="bold">Prošeavtta mihttomearri ja sisdoallu</em> </p>
<p>Mánáidgárdeprošeavtta mihttomearrin lea: Sámi filosofiija galgá leat vuođđun sámi mánáidgárddiid sisdollui gos sámi árvvut, luonddufilosofiija, giella, kultuvra, jođiheapmi ja árbedieđut leat pedagogalaš barggu guoddi oasit.</p>
<p>Sámediggi oaidná ahte mánáidgárdesuorggi siskkobealde lea dárbu struktuvrralaš rievdadusaide sihke pedagogalaš ja organisatuvrralaš, ja geavahišgoahtit sámi máhtu ja ávkkástallat dainna. Danne lea Sámediggi álggahan prošeavtta mas fokuserejuvvojit sámi mánáidgárddiid sisdoallu, sámi árvovuođđu, sámegiella, árbedieđut ja dasto kultuvra ja servodateallin. Sámi árvovuđđui gullet ávnnaslaš, mentála ja sosiála dimenšuvnnat sámi kultuvrras ja rávvagat movt dat galgá čuovvuluvvot ovttaskas mánáidgárddiin.</p>
<p>Dárbu lea hábmet sierra dieđalaš teoriijaid sámi mánáidgárdepedagogihka ja didaktihka birra. Eanaš sámi mánáidgárddit leat ovddidan sisdoalu ja geavahusa mii váldá vuolggasaji sámi árvvuin, gielas, kultuvrras ja árbevieruin. Ollu dutkamat leat ovddidan teoriijaid hápmašuvvanproseassa birra sámi mánáid bajásgeassimis, maid sáhttá geavahit vuolggasadjin ja vuođđun sámi mánáidgárdepedagogihka ja didaktihka ovddideapmái.</p>
<p>Áigodagas 01.10.17 – 31.03.18 lea čađahuvvon ovdaprošeakta. Das boahtá čielgasit ovdan ahte lea stuorra dárbu bargat viidáseappot sámi dieđalaš teoriijaid ovddidemiin geavahussii sámi mánáidgárddiid oktavuođas. Dát vuođđuduvvá vásihusaide ja máhttui sámi árvvuid, gaskkustanmetodaid ja sámi pedagogalaš jurddašeames sámi mánáidgárdesuorggis. Prošeaktajurdda lea ovdan buktojuvvon ja dan birra lea ságastuvvon sámi mánáidgárdeoahpaheddjiiguin, Sámedikki hálddahusain, sámi politihkkariiguin Sámis, fylkkamanniiguin, Oahppodirektoráhtain, Máhttodepartemeanttain ja Sámi allaskuvlla sámi studeanttaiguin ja muhtun fágaoahpaheddjiiguin.</p>
<p>Ovdaprošeaktaáigodagas leat ovddiduvvon mihttomearit ja bargoplánat prošeaktabargui viidáseappot. Prošeaktačilgehus mas leat čielga mihttomearit ja movt prošeavtta čađahit leat hábmejuvvon boahttevaš viđa jagi várás. Áigumušat prošeavttas galget implementerejuvvot mánáidgárddiid árgabeaivái dávistettiin mánáidgárddiid rámmaplánii. Virgáduvvon lea prošeaktajođiheaddji ja biddjojuvvon prošeaktajoavku. Das leat mielde guokte olbmo Sámedikki hálddahusas ja guokte olggobeale fágaolbmo. Prošeakta ruhtaduvvo Máhttodepartemeantta doarjjaruđaiguin.</p>
<p><em type="bold">Prošeavtta čađaheapmi</em> </p>
<p>Prošeakta čađahuvvo čuovvovaš osiid mielde:</p>
<p>·  Viežžat ja čohkket relevánta dutkama, dihtomielalaš ja vásihusvuđot vásihusaid, ja  máhtu  sámi  árvvuid,  gaskkustanmetodaid  ja  sámi  pedagogalaš  jurddašeami birra.</p>
<p>·  Ovddidit  ja  duohtan  dahkat  sisdoalu  ja  árvovuođu  sámi  mánáidgárddiin  mat vuođđuduvvet  sámi  árvvuide,  gaskkustanmetodaide  ja  sámi  pedagogalaš jurddašeapmái ja mat leat fievrriduvvon ođđaset áigái.</p>
<p>·  Oainnusmahttit  ja  čilget  dárbbu  gelbbolašvuođa  ovddideami  ektui  sámi mánáidgárdefilosofiijai dávistettiin.</p>
<p>·  Oainnusmahttit  ja  čilget  dárbbu  pedagogalaš  ávdnasiid  ektui  mii  váldá vuolggasaji sámi mánáidgárdefilosofiijas.</p>
<p>·  Oainnusmahttit  ja  čilget  dárbbu  bagadanávdnasiid  ektui,  movt  láhčit oahppanbirrasa sámi árvvuid vuođul.</p>
<p>·  Álggahit nana giellamodeallaid implementerenbarggu mánáidgárddiin.</p>
<p>·  Oainnusmahttit ja čilget dárbbu bagadanávdnasiid ektui sámi vánhemiid várás, mas válddahuvvo sisdoallu oadjebas ja buori mánáidgárdebirrasis sámi mánáid várás.</p>
<p>·  Oainnusmahttit  ja  čilget  gelbbolašvuođa  ovddideami  ja  bagadanávdnasiid dárbbu mánáidgárdeeiseválddiide ja mánáidgárddiid eaiggádiidda, árbedieđuid, sámegiela ja sámi kultuvrra vuođul.</p>
<p><em type="bold">ÁŊGIRUŠŠANSUORGGIT</em> </p>
<p><em type="bold">Áŋgiruššansuorgi 1: Sámegielat mánát otnáš servodagas</em> </p>
<p>Nana giellamodeallat sámi mánáidgárdefálaldagas</p>
<p>Okta hástalus go lea sáhka sámegielas lea ahte leat unnán giellageavaheaddjit ja ahte sámegielat leat áitojuvvon gielat. Dát mielddisbuktá ahte fertejit leat čielga strategiijat ja metodat gielaid gáhttemii ja nannemii. Mánáidgárdi lea dehálaš giellaarena juste fal diekkár giellabargguide. Sámediggi háliida mánáidgárdepolitihkainis láhčit dili nu, ahte mánáidgárddit geavahišgohtet nana giellamodeallaid metodan mat leat heivehuvvon ovttaskas mánáidgárddiid báikkálaš dárbbuide ja gielladássái.</p>
<p>Gielladutki Colin Baker (2011) lea ráhkadan guovddáš typologiija guovttegielat oahpahussii. Baker lea geahččan giellaoahppama riikkaidgaskasaččat ja juohká oahpahusa geahnohis ja gievrras giellamodeallaide mat vuođđuduvvet giellaoahpahusa mihtuide ja bohtosiidda. Su nana giellamodealla čájeha ohppiid bohtosiid ja das lea fievrridanárvu mánáidgárddiide. Nana giellamodealla sáhttá leat modealla mas unnitlogugiella maid mánát galget oahppat oahpahuvvo maiddái eará fágain go duššefal giellafágas. Sámediggi oaidná ahte lea hástalus doaimmahit sámi giellabargguid mánáidgárddis ja ahte dat lea gáibideaddjin bargiide go lea váilevaš bargoveahka. Danin ferte mánáidgárddiid giellabargguid systematiseret buorebut ja implementeret pedagogalaš bargui. Mánáidgárddit fertejit válljet bargometodaid mánáid gielladuogážiid vuođul, nu ahte dat movttiidahttá giellaovdáneapmái mas leat bohtosat. Buot dain iešguđetgelágan sámi mánáidgárdefálaldagain galgá leat mihttun ahte mánát šaddat sámegielagin.</p>
<p>Go minoritehtagiella oahpahuvvo dušše moadde diimmu vahkus ja oahpahus ja gulahallan muđui dáhpáhuvvá majoritehtagillii, lea Bakera kriteriaid vuođul heajos giellamodeallaovdamearka. Diekkár lahkoneami oaidnit mii dáru mánáidgárddiin gos lea sámegieloahpahus. Dát ii leat doarvái buorre ja dat čájeha ahte mánát eai oahpa sámegiela sávahahtti bures. Danin šaddá dehálažžan geavahišgoahtit nana giellamodeallaid maiddái diekkár mánáidgárdefálaldagain, Mánát geain ii leat sámegiella, muhto geat galget oahppat sámegiela ja mánát geat máhttet veaháš sámegiela, galget buohkat oažžut dakkár giellafálaldaga mánáidgárddis mii lea heivehuvvon sin gielladássái. Fertejit leat čielga rámmat mo dat iešguđetgelágan mánáidgárdefálaldagaid kategoriijat galget heivehuvvot. Ferte struktuvrralaččat bargat nana giellamodeallaid vuođul sihkkarastin dihtii ahte mánát šaddet guovttegielagin. Mánáin galgá leat vejolašvuohta álgit sámi skuvlii guovttegielagin ja oažžut oahpahusa sámegielas ja sámegillii vuosttašgielagin.</p>
<p>SáMOS-prošeakta galgá doaibmat reaidun ja veahkkin mánáidgárddiid giellabargguin. Mánáidgárddit leat šaddan ieža hábmet sámi pedagogihka, muhto Sámediggi háliida prošeavttain veahkehit bargiid sin beaivválaš doaimmain. Dutkama bokte galgá prošeakta čilget mii lea sámi pedagogihkka ja mo sáhttá implementeret nana giellamodeallaid mánáidgárddis.</p>
<p>Oktagaslaš riekti sámegielat mánáidgárdefálaldahkii</p>
<p>Buot mánáin – maiddái sámi mánáin – lea mánáidgárdelága §12a vuođul riekti <em type="italic">mánáidgárdesadjái</em>. Hástalussan odne lea ahte sámi mánáin ii leat riekti <em type="italic">sámegielat </em>mánáidgárdesadjái. Sámediggi vásiha ahte leat leamaš guhkes vuordinlisttut sámi mánáidgárddiide dál guhkit áigge, ja ahte dat mánát guđet eai oaččo saji sámi mánáidgárdái ožžot fálaldaga álgit dárogielat mánáidgárdái. Sámegielat mánáin váldojuvvo danin eret riekti oahppat sámegiela mánáidgárddis. </p>
<p>Odne leat iešguđetgelágan gáibádusat mánáidgárddiide sámegielaid hálddašanguovlluid siskkobealde ja olggobealde. Dákkár earru ii leat váikkuhanfámolaš, eandalii daningo ollu sámi bearrašat válljejit iešguđetgelágan sivaid geažil orrut guovlluin mat leat giellahálddašanguovlluid olggobealde.</p>
<p>Otná ortnet ii leat doarvái aiddolaš. Váikkuhussan dás sáhttá leat ahte mánáidgárdeeaiggádat/suohkanat gávdnet vejolašvuođaid nu ahte eai fála sámi mánáidgárdefálaldaga ja nu rihkkot riikkaidgaskasaš konvenšuvnnaid ja Norgga lágaid. Nu leage suohkaniid geatnegasvuohta mánáidgárdegažaldagain guovddážis ja Sámediggi áigu presiseret ahte buot suohkaniin galgá leat geatnegasvuohta fállat sámegielat mánáidgárdefálaldaga mas lea nana giellamodealla buot sámi mánáide geaid váhnemat háliidit dan. Okta dain effektiivvamus doaimmain sámegiela ja sámi kultuvrra gáhttemis boahtteáiggis lea ahte sámi mánát fidnejit sámi mánáidgárdesaji. Suohkana geatnegasvuohta ferte lágalaččat nannejuvvot mánáidgárdelágas, numo <span type="quote">“NÁČ 2016: 18 Váibmogiella”</span> cealká.</p>
<p>Sámediggi oaidná ahte sámegielaid buolvvaid gaskasaš fievrrideapmi lea dehálaš ja mearrideaddji go galgá bisuhit ja ovdánahttit gielaid. Okta Sámedikki giellapolitihka mihtuin lea mielváikkuhit dasa ahte boahttevuođas šaddet eanet sámegielageavaheaddjit. Sámediggi oaivvilda ahte sámi mánáidgárddit leat dehálaš giellaarenat boahtte bulvii ja dat lokte mánáidgárddiid bargguid stáhtusa. Mánáidgárdekonvenšuvnna artihkkalis 28 čuožžu eamiálbmotmánáid rivttiin oahppat eatnigielaset dahje giela mii eanemusat geavahuvvo dan eamiálbmogis mas sii leat oassin. Dat mearkkaša ahte sámi mánáin Norggas sis lea riekti oahppat ovtta dahje eambbo dain sámegielain mat leat dábálaččamusat Norgga sápmelaččaid gaskkas odne.</p>
<p>Dáruiduhttima čuovvumuššan lei ahte stuorra oassi sámi álbmogis masse sámegiela. Sámediggi oaidná ahte eambbogat ahte eambbogat háliidit váldit gielaset ruovttoluotta ja fievrridit dan viidáseappo boahtte bulvii. Dan oaidná earret eará das go 2018:s ledje 68 eambbo máná geat ožžo sámi mánáidgárdefálaldaga go 2017:s. Sámediggi lea oaidnán ahte leat eambbo ahte eambbo lullisámi mánát geaidda lea sámi giellaoahpahus heivehuvvon dáru mánáidgárddiin. Maŋimuš jagiid leat ásahuvvon ođđa sámi mánáidgárddit ja ossodagat. Dát lea čuovvumuššan das go váhnemat leat dihtomielalaččat válljen giela ja háliidit ollislaš sámegielat mánáidgárdefálaldaga mánáidasaset.</p>
<p>Sámi bearrašat ellet iešguđetgelágan servodagain ja dat váikkuha gielladillái. Guovlluin gos sámegiella lea eanetlogugiellan leat eanaš ruovttut sámegielagat, muhto doppe leat maiddái ruovttut main váhnemiin lea goabbatge eatnigiella ja mánát ohppet goappašat gielaid oktanaga ja šaddet guovttegielagin. Sámegiella lea ealli árgabeaigiella, muhto liikká dan váikkuhit eará gielat, nugo ovdamearkka dihtii dárogiella, ruoŧagiella ja eaŋgalasgiella. Dakkár guovlluin gos sámegiella lea unnitlogugiellan vásihit sámi bearrašat ahte lea dárogiella ja dáru árvvut mat váldet vuitet ja dárogielas ja dáru árvvuin lea nannoseabbo sajádat go sámegielas ja sámi árvvuin. Dakkár guovlluin gáibiduvvo ahte váhnemat leat dihtomielalaččat giellaválljemiin. Máŋgii gártá danin, ahte mánáidgárddit ja skuvllat leat áidna sámegielat arenat ruovttuid lassin.</p>
<p>Pedagogalaš ávdnasat sámi mánáidgárddiide</p>
<p>Pedagogalaš ávdnasiiguin dán oktavuođas oaivvildit deaddiluvvon ávdnasiid, duhkorasaid ja digitála reaidduid mat leat ráhkaduvvon erenoamážit mánáidgárddiid atnui. Dát sáhttet leat ovdamearkka dihtii girjjit, spealut, bihttáspealut, musihkka, applikašuvnnat ja eará reaiddut mat gávdnojit mánáidgárddi birrasis, sihke siskkobealde ja olggobealde mánáidgárddi.</p>
<p>Pedagogalaš ávdnasat mánáidgárddiide main lea sámegielfálaldat galget doaibmat reaidun bargiide go galget fievrridit sámi kulturárbbi viidáseappot. Pedagogalaš ávdnasiiguin galget dát barggut konkretiserejuvvot ja nu doaibmat veahkkin sámegiela ja sámi kultuvrra nannemis, ja nu hábmet sáhkkiivuođa ja rámisvuođa iežaset kulturduogážii. Mánáidgárddi rámmaplánas čállo ahte <span type="quote">“Mánáidgárdi galgá geavahit iešguđet materiálaid ja rusttegiid, teknologiija ja digitála reaidduid, spealuid, girjjiid ja musihka fágasuorgebarggus”</span> (2017: 47). Seammás presiserejuvvo rámmaplánas ahte go fágasuorgebargguin sámi mánáidgárddiin galgá vuolggasadjin leat sámegiella, sámi kultuvra ja árbevirolaš máhttu.</p>
<p>Sámedikki oahpponeavvoguovddážis leat máŋga koaffara main leat sámi artefávttat ja maid dat luoiká. Koaffaris leat gáktegárvvut dohkáide ja mánáide ja evttohusat sámi fáddádoaimmaide maid mánáidgárddit sáhttet váldit atnui. Sámediggi lea álgán hábmet eambbo koaffariid, daningo oaidnit ahte lea stuorra beroštupmi daidda. Hástalussan lea váilevaš pedagogalaš ávdnasat sámi mánáidgárdefálaldahkii. Sámediggi oaidná ahte lea dárbu hábmet ávdnasiid buot sámegielaide. Sámedikki áigumuššan lea maiddái nu guhkás go vejolaččat bargat nu, ahte juolluduvvojit ruđat davvi-, julev- ja lullisámegielat ávdnasiidda mat leat heivehuvvon buot agát ovdaskuvlamánáide.</p>
<p><em type="bold">Mihttu: </em> </p>
<p>·  Sámi mánáid sámegiella nannejuvvo ja ovdánahttojuvvo. Eambbo sámegielat mánát. Mánáidgárddit hábmejit nana giellamodeallaid sámegielaid revitaliseremii, doalaheapmái, nannemii ja ovdánahttimii.</p>
<p><em type="bold">Strategiijat:</em> </p>
<p>·  Sihkkarastit ja doalahit árra giellastimulerema sámi mánáidgárdefálaldagain.  ·  Veahkkin  sihkkarastit  ahte  sámi  mánáidgárddit  sáhttet  atnigoahtit  nana giellamodeallaid. ·  Veahkkin ovdánahttit pedagogalaš ávdnasiid sámi mánáidgárdefálaldagaide.</p>
<p><em type="bold">Áŋgiruššansuorgi 2: Árbevirolaš máhttu ođđa áiggis</em> </p>
<p>Sámi mánáidgárdi, mii lea dehálaš institušuvdna sámi mánáid bajásšaddanbirrasis, ferte leat gearggus dustet sámi servvodaga dárbbuid goas beare. Sámediggi háliida mánáidgárdepolitihkastis nannet sámi mánáidgárddi sajádaga guovddáš sámi kulturguoddin. Dát dahkkojuvvo go mánáidgárddit váldet vuolggasaji árbevirolaš máhtus (árbedieđus). Buorre máhttovuođđu sámi árbevirolaš máhtus lea mearrideaddjin sihkkarastin dihtii buriid mearrádusproseassaid sámi mánáidgárdefálaldagaid birrasaš aktevrrain.</p>
<p>Odne lea sámi árbevirolaš máhtus mearkkašahtti sadji sámi mánáidgárddiin. Sámi mánáidgárddit heivehit bargguideaset sámi kaleandara mielde. Dat mearkkaša ahte mánáidgárdi čatná pedagogalaš bargguid jagi mielde ja luonddu jahkodatvuogádaga rievdadusaide. Sámediggi háliida nannet dán máhttovuođu oassin sisdoalus sihkkarastin dihtii máhttosirdima boahttevaš buolvvaide. Sámi árbevirolaš máhttu ii sisttisdoala dušše praktihkalaš máhtu ja gelbbolašvuođa, muhto maiddái diehtolonohallama, ovttasdoaibmama, oasálastima ja digaštallamiid praktihkalaš bargguid birra ovttaskas indiviiddain ja maiddái stuorabearrašiin gos máŋga buolvva oasálastet.</p>
<p>Sámi dajaldat <span type="quote">“gal dat oahppá go stuorrula”</span> sáhttá geavahuvvot ádden dihtii sámi mánáidgárddiid sisdoalu. Dán dajaldaga sisdoalus lea sámi filosofiija mánáid ja oahppama birra. Buot mánát ohppet, muhto mánát ohppet ja háhket dieđu iešguđetge láhkai daningo buohkain leat iešguđetgelágan eavttut oahppamis.</p>
<p>Sisdoallu dajaldagas oktiivástida mánáidgárddi rámmaplánain (2017: 50) mas daddjo ahte mánáidgárdi galgá heivehit dábálašpedagogalaš fálaldaga mánáid dárbbuid ja eavttuid mielde, maiddái go mánás lea dárbu liigedoarjagii oanehut dahje guhkit áigge.</p>
<p>Árbevirolaš máhttu mánáidgárddis</p>
<p>Sámi árbevirolaš máhttu lea kollektiivvalaš máhttu, mas leat praktihkalaš dáiddut maid sámi álbmot lea ovdánahttán ja hábmen jahkečuđiid áigge. Dát máhttu lea fievrreduvvon buolvvaid gaskka máidnasiiguin ja daguiguin. Árbevierut bissot, doalahuvvojit ja ávkkástallojuvvojit lunddolaččat ođđa áiggis ja báikkis. Kultuvrras ja árbevierus lea sáhka árbbis, muhto maiddái áimmahuššamis, duddjomis ja ođasteames.</p>
<p>Biologalaš girjáivuođa konvenšuvdna (1992) lea guovddáš dokumeanta riikkaidgaskasaš birasrievttis. Konvenšuvnna artihkkalis 8j daddjo ahte stáhtat galget respekteret, seailluhit ja bisuhit eamiálbmogiid ja báikkálaš servodagaid máhtu, innovašuvnnaid ja geavahusa biologalaš girjáivuođa geavaheames ja seailluheames. Sámediggi oaivvilda dán konvenšuvnna ferte geavahit aktiivvalaččabut go deaivvada mánáidgárdeeiseválddiiguin, čájehan dihtii ahte dat guoskkaha maiddái doaimmahusaid nugo sámi mánáidgárddiid, gos sámi árbevirolaš máhttu eallá ja geavahuvvo odne. Mánáidgárddi rámmaplána (2017: 25) nanne dan mii daddjo konvenšuvnna artihkkalis 8j biologalaš girjáivuođas: <span type="quote">“Mánáidgárdi galgá vuođđuduvvot sámi luondduáddejupmái ja váikkuhit dasa ahte mánát sáhttet eallit harmonalaččat luonddus, ávkkástallat luonddu ja ovdánahttit árvvusatnima luonddufenomenaide.”</span> Danin lea dehálaš ahte sámi árbevirolaš bargguid vuolggasadjin leat sámi mánáidgárddiid pedagogalaš barggut.</p>
<p>Tråante deklarašuvnnas, artihkkalis 30 (2017: 05) namuhuvvo árbevirolaš máhttu ja das daddjo ahte dan máhtus lea nana čanastat sámiid árbevirolaš eana- ja ássanguovlluide.</p>
<p><span type="quote">«Utgångspunkten för staternas politik och policys i förhållande till samisk språk, samisk tradisjonell kunskap och samiska traditionella utryck, ska vara att dessa är starkt tillknutna våra traditionella land- och bosättningsområden.»</span> Árbevirolaš sámi kultuvra lea vel odnege ealli kultuvra máŋgga oktavuođas. Boares árbevierut seilot, vaikke eai buohkat geavat gávtti, eaige bargga sámi ealáhusaiguin. Numo earáge kultuvrrat, de maiddái sámi kultuvra ovdána ja rievddada. Sámi mánát jođašit odne sámi ja dáru kultuvrra gaskka. Otná kultuvrralaš identitehtas lea sáhka ovttaskas válljejumiin. Leat máŋga vuogi leat sápmelažžan. Leat maiddái máŋga sámi kultuvrra, earret eará lullisámi, julevsámi ja davvisámi. Báikkálaš kultuvra galgá leat lunddolaš vuolggasadjin dasa mii dáhpáhuvvá sámi mánáidgárddis. Lea danin dehálaš ahte ovttasbargu gaskal ruovttu ja mánáidgárddi doaibmá bures, nu ahte dat iešguđetgelágan sámegielat, sámi árvvut ja árbevierut fievrriduvvojit ja speadjalastet mánáidgárddiid beaivválaš bargguid. Lea maiddái dehálaš ahte sis geat mánáidgárddiin barget lea kulturmáhttu ja kulturáddejupmi. Dalle báikkálaš árbevirolaš máhttu sáhttá transformerejuvvot ođđa áigái nu, ahte sámi mánát čatnet gullevašvuođa iežaset lagasbirrasii ja dainna lágiin nannejit gielaset ja sámi identitehtaset.</p>
<p>Mánáidgárddi rámmaplána (2017: 24) lea čielggas das, ahte sámi kultuvra ja árbevirolaš máhttu galgá fievrriduvvot sámi mánáidgárddiide. Das čuožžu ahte sámi mánáidgárddit galget veahkehit seailluhit ja ovdánahttit sámi kulturárbbi ja oainnusmahttit sámegiela, sámi kultuvrra, eallinvuogi ja árvvuid min áiggis. Mánáidgárdi galgá maiddái veahkehit mánáid oahpásmuvvat iežas ja earáid kultuvrraid girjáivuhtii ja ahte mánát sáhttet hábmet gudnejahttima ja searvevuođadovddu olles sámi girjáivuhtii.</p>
<p>Sámi mánáidgárddit olggobeale sámi giellahálddašanguovlluid barget maiddái sámi árbevirolaš máhtuin. Dainna sáhttet leat hástalusat jus bargiin ii leat máhttu dan oasis. Mánáidgárddi rámmaplánas daddjo ahte: <span type="quote">“Sámi mánáidgárddit galget geavahit árbevirolaš oahpahallan- ja bargovugiid, mánáid eavttuid vuođul dálááiggis. Mánáidgárdi galgá addit mánáide vejolašvuođa aktiivvalaččat searvat árbevirolaš doaimmaide mas bargit bagadallet ja nu veahkehit mánáid šaddat iešheanalažžan.”</span> Vai sámi mánáidgárddiid bargit galget sáhttit oahppat mo bargat sámi árbevirolaš máhtuin otná áiggis, numo rámmaplána gáibida, de oaivvilda Sámediggi ahte lea erenoamáš dehálaš vuoruhit ekonomalaš ruđaid nugo stipeandda sámi árbevirolaš máhtu gelbbolašvuođahuksemii, sihkkarastin- ja fievrridan dihtii máhtu sámi mánáidgárddiid bargiin, maiddái olggobeale sámegielat guovlluid ođđaáiggis.</p>
<p><em type="bold">Mihttu: </em> </p>
<p>·  Sámi mánáidgárdi vuođđuduvvá árbevirolaš máhttui.</p>
<p><em type="bold">Strategiijat: </em> </p>
<p>·  Bargat  nu,  ahte  sámi  mánáidgárddiin  leat  buorit  rámmaeavttut  kulturguoddi institušuvdnan. ·  Oažžut  váikkuhangaskaoapmeortnegiid  mat  dorjot  árbevirolaš  máhtu  ja kultuvrralaš ceavzilvuođa.</p>
<p><em type="bold">Áŋgiruššansuorgi 3: Máhttu ja gelbbolašvuohta huksejit boahttevaš mánáidgárddiid </em> </p>
<p>Máhttu ja gelbbolašvuohta mánáidgárdesuorggis</p>
<p>Máhttu ja gelbbolašvuohta leat mearrideaddjit sámi mánáidgárdesuorggi ovdánahttima sihkkarastimis. Máŋgga dásis leat proseassat jođus mas sihke eiseválddit, suohkanat, mánáidgárdeeaiggádat, mánáidgárdebargit, váhnemat ja earát leat mielde. Jus sámi mánáidgárddiid hálddašeapmái galgá sáhttit váikkuhit ja fátmmastuvvot, de ferte máhttovuođu dássi loktejuvvot buot oasseváldiin.</p>
<p>Sámediggi áigu bargat nu, ahte buot min ovttasbargoguimmiin ja aktevrrain mánáidgárdesuorggis galgá leat máhttu das mii sámi mánáidgárdi lea ja makkár sajádat institušuvnnas lea servodagas dehálaš kulturguoddin sámi álbmogii. Easkka dalle go máhtolašvuođadássi loktejuvvo olbmuin sáhttá servodat áddet sámi mánáid hástalusaid leat guovttekultuvrralaš ja guovttegielat mánnán. Easkka dalle sáhttá servodat háhkat positiivvalaš guottuid sámevuhtii, ahte lea eará giella go eanetlogus, ahte lea eará kultuvra go eanetlogus ja dasa ahte gullá eamiálbmogii. Odne leat mii viimmat buvttahan nu guhkás ahte buot mánáidgárdemánát ja maiddái mánáidgárdeoahpaheaddjeoahpu studeanttat galget oahppat ahte sápmelaččat leat eamiálbmot, ja gáibádussan lea ahte galgá leat sámi sisdoallu skuvllas buot ohppiide. Muhto maiddái eiseválddit ja sii geat mearridit lágaid ja njuolggadusaid dárbbašit eanet máhtu fáttás.</p>
<p>Mánáidgárdesuorggi stuorra rievdadusat maŋimuš jagiid leat daguhan viidát gelbbolašvuođadárbbuid mánáidgárdebargiide. Bargit ja sin máhttu lea mánáidgárddi deháleamos resursa ja lea eaktun dasa ahte mánáidgárdi sáhttá leat buorre arena ovddasmorrašii, stoahkamii, ávdnemii ja oahppamii. Mánáidgárddi rámmaplána lea čielggas go lea sáhka mánáidgárddi geatnegasvuođain systemáhtalaš pedagogalaš bargguin. Rámmaplána láidesta eaiggáda, jođiheaddji, mánáidgárdeoahpaheddjiid ja eará bargiid das mo galget bargat ahte buot mánáide fállojuvvo mánáidgárdefálaldat alla kvalitehtas. Kvalitehtaovdánahttin mánáidgárddis sisttisdoallá danin bargiid máhtolašvuođa dađistaga ovdáneami sihkkarastin dihtii rámmaplána áigumušaid duohtandahkama. Lea mánáidgárdeeaiggáda ovddasvástádus sihkkarastit ahte bargiin lea rievttes ja dárbbašlaš gelbbolašvuohta. Eanet sámi mánáidgárdeoahpaheaddjit geain lea masterdási gelbbolašvuohta ja geat barget mánáidgárddiin sáhttet oasálastit máhttovuđot bargguid ovdánahttimis.</p>
<p>Lassi máhttu ja gelbbolašvuohta</p>
<p>Sámi mánáidgárddiid kvalitehta ovdánahttimis lea čatnagasas das ahte bargiide fállojuvvo vejolašvuohta loktet máhtuset sihke oktagaslaččat ja fágalaš searvevuođas. Hástalussan lea loktet gelbbolašvuođa mánáidgárdesuorggis mii lea heivehuvvon suorggi dárbbuide. Sámediggi háliida veahkehit mánáidgárdeeaiggádiid ja jođiheddjiid álggahit kollektiivvalaš ovdánahttin- ja rievdadanproseassaid. Dát namuhuvvo nationála strategiijas <span type="quote">“Kompetanse for fremtidens barnehage”</span> (20182022). Strategiijas daddjo ahte áŋgiruššansurggiid bargguid ferte geahččat nationála viggamušaid oktavuođas. Strategiijas namuhuvvo maiddái ahte jus galgá sáhttit vuhtiiváldit sámi mánáidgárddiid ja sámi ossodagaid sámi sisdoalu, de ferte mánáidgárddis leat doarvái gelbbolašvuohta sámegielas ja sámi kultuvrras. Sámediggi ovttas mánáidgárdeeiseválddiiguin čuovvula nationála gelbbolašvuođastrategiija implementerenproseassas sámi mánáidgárddiide.</p>
<p>Gelbbolašvuohta namuhuvvo maiddái mánáidgárddi rámmaplánas (2017) ja leat čielga gáibádusat mii vurdojuvvo sámi mánáidgárddiin, sámi ossodagain ja eará mánáidgárddiin gos leat sámi mánát. Rámmaplána namuha namalassii sámegiela ja sámi kultuvrra ja lea jearggalaš rámmaplánas. Dat mearkkaša ahte buot oasálaččain ja aktevrrain sámi mánáidgárdesuorggis fertejit leat čielggaduvvon ovddasvástádusdilit ja dasa lassin ferte oažžut ovttasbarggu jus gelbbolašvuođaovdánahttin galgá sáhttit dáhpáhuvvat, sihke nationálalaččat, regionálalaččat ja báikkálaččat.</p>
<p>Dán dieđáhusa guokte áŋgiruššansuorggi giela ja árbevirolaš máhtu birra hábmejit vuođu guđiid máhtolašvuođasurggiid ja gelbbolašvuođasurggiid Sámediggi oaivvilda šaddat dehálažžan boahttevuođa áŋgiruššamis. Sámediggi atná diehttelassan ahte sámi mánáidgárdebargiin sámi mánáidgárddiin gáibiduvvo sámegiella ja máhttu ja gelbbolašvuohta sámi árbevirolaš máhtus. Dovdat lágaid, konvenšuvnnaid ja rivttiid mat geažos áigge stivrejit sámi mánáidgárddi šaddá maiddái dehálažžan oasálaččaide. Mánáidgárdeeaiggát ferte láhčit dili bargiide nu, ahte sis lea</p>
<p>vejolašvuohta háhkat máhtu ja gelbbolašvuođa sámegielas, ja lea dehálaš máhttit daid iešguđetgelágan árbevirolaš doaimmaid, deattuha NÁČ 2016: 18 <span type="quote">“Váibmogiella”</span>.</p>
<p>Rekrutteren mánáidgárdesuorggis</p>
<p>Sámi servvodagas leat stuorra hástalusat go lea sáhka rekrutteremis sámegielat bargiid geat máhttet davvi-, julev- ja lullisámegielas. Stuorámus hástalus nannet ja ovdánahttit giela ja identitehta mánáidgárddis lea go leat váilevaš oahppan mánáidgárdeoahpaheaddjit ja eará bargit. Dál skuvlejuvvojit beare unnán sámegielat oahpaheaddji mánáidgárdái ja lea stuorra ohcaleapmi dakkáriidda geain lea diekkár oahppu. Lea dehálaš nannet rekrutterema sihkkarastin dihtii ahte mánáidgárdemánáid rievttit fuolahuvvojit. Dat lea maiddái dehálaš fáktor mánáidgárdelága oahppogáibádusaid ollašuhttimis.</p>
<p>Otná mánáidgárddiid bargoveagas leat sihke mánáidgárdeoahpaheaddjit/pedagogat ja assisteanttat/fágabargit. Pedagogalaš bargit ja eará sámegielat bargit leat boahttevuođa mánáidgárddiid geađgejuolggit. Danin lea dehálaš rekrutteret sámegielat mánáidgárdeoahpaheddjiid ja eará bargiid. Studeanttat geat studerejit mánáidgárdeoahpaheaddjin bohtet leat geađgejuolgin boahttevuođas. Jus eai šatta eanet sámegielat mánáidgárdeoahpaheaddjit, de ii leat vejolaš oažžut dan sávahahtti ovdánahttima mánáidgárddiin sámi servodagas.</p>
<p>Sámediggi lea ožžon máŋga máhcahaga mánáidgárdeeaiggádiin ahte lea váttis rekrutteret sámegiela bargiid, sihke pedagogaid, assisteanttaid/fágabargiid ja maiddái sadjásaččaid. Dát lea hástalus, ii dušše dain guovlluin mat leat sámegiela hálddašanguovlluid olggobealde, muhto maiddái hálddašanguovlluid siskkobealde. Sámediggi háliida politihkainis veahkkin lasihit sámegielat bargiid ja bargat nu, ahte lea álkit rekrutteret ja doalahit sámegielat bargiid. Numo ovdalis namuhuvvon, de ráđđehusa bargoveahkanorbma ja pedagoganorbma ii álkit sámegielat bargiid rekrutterema. Biddjojit gáibádusat galle ollesolbmo ja pedagoga galget leat nuo ja nuo ollu mánáid nammii, muhto mii diehtit ahte lea doarrumuš resurssain go lea sáhka sámegielat ollesolbmuin. Jus sámegiella galgá seailut, de ferte lágas nannet ahte sámegielat mánáidgárdefálaldagas galget leat eambbo sámegielat bargit.</p>
<p>Sámediggi sávvá eanet fokusa sámi árbevirolaš máhttui sámi mánáidgárddiin. Danin oaidnit hástalusa rekrutteret sámegielat bargiid geain lea máŋggabealat gelbbolašvuohta. Lea dárbu bargiide geain lea kulturáddejupmi, kulturgelbbolašvuohta ja geat máhttet árbevirolaš sámi bargguid. Sámediggi oaidná ahte mánáidgárdesuorggis lea dál sohkabuolvamolsašupmi. Nuorain geat dál ohcet barggu mánáidgárddiin ii leat dat seamma kultuvrralaš gelbbolašvuohta mii ovddit sohkabuolvvain lei ja earret eará ii leat sis seamma nana máhttu duojis, biebmoárbevieruin ja máinnastanárbevieruin go ovdalaš áigge.</p>
<p>Sámediggi áigu áŋgiruššat sámi oahpaheddjiide ja fokuseret rekrutteremii oahpaheaddjioahpuide. Sámi allaskuvllas ja eará allaskuvllain ja universitehtain lea goittotge guovddáš rolla rekrutteret alitoahpahussii. Sámedikki rolla lea earret eará oasálastit rekrutteremii stipeandaortnegiid bokte. Šaddá maiddái dehálaš áŋgiruššat ovttasbargui universitehta- ja allaskuvlasurggiin nu ahte Sámedikki stipeandaortnegat harmonerejit sin oahppofálaldagaiguin. Dán barggus lea Sámi allaskuvllas guovddáš rolla. Nord universitehta ásahedje čakčat 2018 julev- ja lullisámi vuođđoskuvlaoahpaheaddjeoahpuid. UiT Norgga árktalaš universitehtas, campus Álttás, lea vejolaš válljet davvisámegiela fágan vuođđoskuvlaoahpaheaddjeoahpus. Sámi giellaoahput leat fálaldahkan goappašat universitehtain ja leat fágat masa buohkat sáhttet ohcat.</p>
<p>Mánáidgárdeoahpaheaddjeoahpu nationála čuovusjoavku árvala loahpparaporttastis nr. 5 2017 ahte Sámi allaskuvla ásaha oahpaheaddjeoahpuid gelbbolašvuođaguovddáža. Dát boahtá leat buorrin maiddái dáru oahpaheaddjeoahpuide daningo dain galget studeanttat oahppat sámegiela, sámi kultuvrra ja árbevieruid birra earret eará bagadus- ja ovdánahttinávdnasiid hámis. Máhttu lokte stáhtusa ja bálkká lokten ja buorit eavttut boahttevaš mánáidgárdeoahpaheddjiide lea ávkin rekrutteremis eambbosiid.</p>
<p><em type="bold">Mihttu: </em>  </p>
<p>·  Lassi máhttu ja gelbbolašvuohta mánáidgárdesuorggis.</p>
<p><em type="bold">Strategiijat: </em> </p>
<p>·  Sihkkarastit  sámegielat  mánáidgárdeoahpaheddjiid/pedagogaid  ja  eará  bargiid rekrutterema. ·  Sihkkarastit buori bargodili sámegielat bargiide nu ahte sii bissot mánáidgárddis. ·  Loktet máhttovuođu sámi diliid birra buot oasálaččain.  ·  Veahkehit ahte gelbbolašvuođa loktejeaddji doaimmat fállojuvvojit.</p>
<p><em type="bold">EKONOMALAŠ JA HÁLDDAHUSLAŠ ČUOVVUMUŠAT</em> </p>
<p><span type="quote">“Sámediggedieđáhusa sámi mánáidgárdefálaldaga birra”</span> čuovvuluvvo jahkásaš bušeahtain gos doaimmat ovttaskas mihtuid vuolde vuoruhuvvojit. Sámediggeráđđi mearrida iežas doaibmaplána dieđáhusa čuovvuleapmái. Dieđáhusas lea guhkesáiggeperspektiiva ja lea lunddolaš geahččat dieđáhusa golmma dahje njealji jagi geahčen árvvoštallan dihtii leago Sámediggi olahan mihtuid mat leat čilgejuvvon dieđáhusas.</p>
<p>Dieđáhusa čuovvuleamis leat ekonomalaš ja hálddahuslaš čuovvumušat. Dieđáhusa mihtut ja strategiijat eaktudit buori gulahallama mánáidgárdesurggiin buot dásiin. Dasa lassin lea konsultašuvdnašiehtadusa aktiivvalaš geavaheapmi gáibádussan. Dat hástala Sámedikki hálddahuslaš kapasitehta go lea sáhka mánáidgárdegažaldagaid bargguin.</p>
<p>Bajásšaddan- fuolahus- ja oahppolávdegoddi - 004/19 <em type="bold">Spørsmål til Sametingsrådet - Sametingsmelding om samisk barnehagetilbud</em> <em type="bold">Spørsmål til sametingsrådet: i sak 004/19</em> </p>
<p>Oppvekst- omsorg- og utdanningskomiteen har et spørsmål til rådet i sak PS 026/19 om samiske barnehager. I 2018 opplyses det i diagram at det er 21 samiske barnehager. Komiteen vil gjerne vite hvor mange av disse som er privateide og hvor mange som er kommunalt drevet?</p>
<p><em type="bold">Mearkkašupmi 1.1 - Sámegielat mánáidgárdefálaldagat buot mánáide giellaguovlluin</em> Sámediggi lea meannudan ášši 17/32452 – Suohkankategoriijat – Sámi giellaguovllut ja 008/18 - 18/22317 - Sámi giellaguovlu. Kategoriijat bidjet eaktun ovttasbargogielddaide ahte gielddat galget fállat sámegielat mánaidgárdefálaldaga. Giellalokten vuosttaš lávki lea mánnái addit giela ja kultuvrra. Dat galgá vuođus go ođđa šiehtadallamat galget dáhkut gielddaiguin. Dát geatnegahttá gielddaid fállat buot mánáide sámegielat mánáidgárdefálaldaga. </p>
<p>Evttohuvvon: NSR, NSR-SáB, GB</p>
<p><em type="bold">Evttohus 1.1 - NSR</em> Ođđa maŋimuš cealkka, siidu 7 vuosttaš teakstaoassi: Sámediggi galgá buorebut láhččit saji oaivadeapmái ja diehtojuohkimii doaibmabijuid birra mat dárbbašuvvojit go áigu ásahit sámi mánáidgárdefálaldaga. Dás lea sáhka oaivadeamis maid Sámediggi dál juo addá, muhto dat lea ovddasvástádus maid buorebut ferte čilget sierra bálvalussan. </p>
<p><em type="bold">Mearkkašupmi 2.1 - NSR-SáB</em> Sámedikki mánáidgárdedieđáhusa oktavuođas lea maid lunddolaš evalueret dálá doarjjaortnega mii guoská mánáidgárdái. Dan galggašii vuhtiiváldit go Sámedikki 2020 bušeahtta ráhkaduvvo.   </p>
<p><em type="bold">Forslag 2.1 - NSR-SáB</em> Ođđa 7. teakstaoassi čuoggái <span type="quote">“Rekruteren mánáidgárdesuorggis”</span> </p>
<p>Sámedikki <span type="quote">«Gïelelutnjeme – Giellalåpptim – Giellalokten»</span> strategiijas sámegillii evttohuvvojit máŋga doaibmabiju sámi alit ohppui rekruteremis, maiddái ođđa sámi pedagogaid ja ovdaskuvlaoahpaheddjiid rekruteren. Evttohuvvo earret eará lágidit oahpahuskonferánsa sámi ohppiide joatkkaskuvllas, ja ráhkadit ja distribueret dieđuid sámi oahppovejolašvuođaid, kvoterenortnegiid ja stipeandaortnegiid birra. Dá leat doaibmabijut mat galget Sámedikki 2020 bušeahtas čuovvuluvvot, ja mat sáhttet čađahuvvot ovttas universitehtaiguin, allaskuvllaiguin ja Máhttodepartemeanttain.</p>
<p><em type="bold">Ovdasátni</em> Sámedikki bajásšaddan-, fuolahus- ja oahppolávdegoddi lea gieđahallan ášši 004/19 Sámedikkidieđáhus sámi mánáidgárdefálalda birra. </p>
<p><em type="bold">Bealálašvuođaveardideapmi áššis 26/19 Sámediggedieđáhus sámi mánáidgárdefálaldaga birra </em></p>
<p><em type="bold">Dievasčoahkkinjođihangotti árvalus: </em></p>
<p>Áirras Márjá-Liissá Partapuoli ii leat bealálaš meannudit ášši 26/19 Sámediggedieđáhusa sámi mánáidgárdefálaldaga birra. <em type="bold"> </em></p>
<p><em type="bold">Mearrádus: </em></p>
<p>Dievasčoahkkinjođihangotti árvalus mearriduvvui ovttajienalaččat.<em type="bold"> </em>Dat áirras geasa dat guoská, ii lean mielde meannudeamen bealátvuođaášši.<em type="bold"> </em></p>
<p>BFOL - Mearrádus: <em type="bold">Bajásšaddan-, fuolahus ja oahppolávdegotti árvalus</em> </p>
<p><em type="bold">Álggahus</em> </p>
<p>Sámedikki bajásšaddan-, fuolahus- ja oahppolávdegoddi lea gieđahallan ášši 26/19 Sámediggedieđáhus sámi mánáidgárdefálaldaga birra.</p>
<p><em type="bold">Mearkkašumit</em> </p>
<p><em type="italic">Mearkkašupmi ovddiduvvon Norgga Sámiid Riikkasearvvi / Sámeálbmot bellodaga (NSR/SáB) MárjáLiissá Partapuoli bokte. Lávdegotti miellahtut Norgga Sámiid Riikkasearvvi (NSR) Gunn Anita Jacobsen, Niko Valkeapää, Piera Heaika Muotka, Thomas Åhrén ja Laila Berit Anne Coldevin, Guovddášbellodaga Elisabeth Erke, Bargiidbellodaga (BB) Jørn Are Gaski, sorjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot:</em> </p>
<p>Mearkkašupmi 1</p>
<p>Sámedikki mánáidgárdedieđáhusa oktavuođas lea maid lunddolaš evalueret dálá doarjjaortnega mii guoská mánáidgárdái. Dan galggašii vuhtiiváldit go Sámedikki 2020 bušeahtta ráhkaduvvo.<em type="italic"> </em></p>
<p><em type="italic">Mearkkašupmi ovddiduvvon Norgga Sámiid Riikkasearvvi / Sámeálbmot bellodaga (NSR/SáB) MárjáLiissá Partapuoli bokte. Lávdegotti miellahtut Norgga Sámiid Riikkasearvvi (NSR) Gunn Anita Jacobsen, Niko Valkeapää, Piera Heaika Muotka, Thomas Åhrén ja Laila Berit Anne Coldevin, Guovddášbellodaga Elisabeth Erke, Bargiidbellodaga (BB) Jørn Are Gaski, sorjjasmeahttun áirras Kåre Ivar Olli ja Sámeálbmotbellodaga Ann-Elise Finbog dorjot:</em> </p>
<p>Mearkkašupmi 2</p>
<p>Sámediggi lea meannudan ášši 17/32452 – Suohkankategoriijat – Sámi giellaguovllut ja 008/18 - 18/22317 - Sámi giellaguovlu. Kategoriijat bidjet eaktun ovttasbargogielddaide ahte gielddat galget fállat sámegielat mánaidgárdefálaldaga. Giellalokten vuosttaš lávki lea mánnái addit giela ja kultuvrra. Dat galgá vuođus go ođđa šiehtadallamat galget dáhkut gielddaiguin. Dát geatnegahttá gielddaid fállat buot mánáide sámegielat mánáidgárdefálaldaga.</p>
<p><em type="bold">Evttohusat</em> </p>
<p>Evttohus<em type="italic"> ovddiduvvon Norgga Sámiid Riikkasearvvi / Sámeálbmot bellodaga (NSR) Niko Valkeapää bokte. Lávdegotti miellahtut Norgga Sámiid Riikkasearvvi (NSR) Gunn Anita Jacobsen,  Piera Heaika Muotka, Thomas Åhrén ja Laila Berit Anne Coldevin, Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá Partapuoli, Guovddášbellodaga Elisabeth Erke, Bargiidbellodaga (BB) Jørn Are Gaski, sorjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot:</em> </p>
<p>Evttohus 1</p>
<p>Ođđa maŋimuš cealkka, maŋemuš teakstaoassái kapihttalis <span type="quote">"Statistihkat"</span>: Sámediggi galgá buorebut láhččit saji oaivadeapmái ja diehtojuohkimii doaibmabijuid birra mat dárbbašuvvojit go áigu ásahit sámi mánáidgárdefálaldaga. Dás lea sáhka oaivadeamis maid Sámediggi dál juo addá, muhto dat lea ovddasvástádus maid buorebut ferte čilget sierra bálvalussan.</p>
<p><em type="italic">Evttohus ovddiduvvon Norgga Sámiid Riikkasearvvi / Sámeálbmot bellodaga (NSR/SáB) Márjá-Liissá </em></p>
<p><em type="italic">Partapuoli bokte. Lávdegotti miellahtut Norgga Sámiid Riikkasearvvi (NSR) Gunn Anita Jacobsen, Niko Valkeapää, Piera Heaika Muotka, Thomas Åhrén ja Laila Berit Anne Coldevin, Guovddášbellodaga Elisabeth Erke, Bargiidbellodaga (BB) Jørn Are Gaski, sorjjasmeahttun áirras Kåre Ivar Olli, Sámeálbmotbellodaga Ann-Elise Finbog ja Nordkalottfolket Kjellrun Wilhelmsen dorjot:</em> </p>
<p>Evttohus 2</p>
<p>Ođđa 7. teakstaoassi čuoggái <span type="quote">“Rekruteren mánáidgárdesuorggis”</span>, maŋŋá cealkaga "Sámi giellaoahput leat fálaldahkan goappašat universitehtain ja leat fágat masa buohkat sáhttet ohcat.":</p>
<p>Sámedikki <span type="quote">«Gïelelutnjeme – Giellalåpptim – Giellalokten»</span> strategiijas sámegillii evttohuvvojit máŋga doaibmabiju sámi alit ohppui rekruteremis, maiddái ođđa sámi pedagogaid ja ovdaskuvlaoahpaheddjiid rekruteren. Evttohuvvo earret eará lágidit oahpahuskonferánsa sámi ohppiide joatkkaskuvllas, ja ráhkadit ja distribueret dieđuid sámi oahppovejolašvuođaid, kvoterenortnegiid ja stipeandaortnegiid birra. Dá leat doaibmabijut mat galget Sámedikki 2020 bušeahtas čuovvuluvvot, ja mat sáhttet čađahuvvot ovttas universitehtaiguin, allaskuvllaiguin ja Máhttodepartemeanttain. <em type="bold"> </em></p>
<p><em type="bold">Lávdegotti ráva </em></p>
<p>Lávdegottis eai leat eanet mearkkašumit dahje evttohusat ja rávve Sámedikki mearridit čuovvovaččat: Sámediggi doarju muđui sámediggeráđi árvalusa.</p>
<p>Sámedikki dievasčoahkkin - 026/19 <em type="bold">Doarjja lávdegotti mearkkašumiide</em> Johttisámpelaččaid listu, áirras Anders Somby jr. doarju lávdegotti mearkkašupmi 1 ja 2. Árja, áirras Roy Arild Rasmussen doarju lávdegotti mearkkašupmi 1 ja 2. </p>
<p>Ášši meannudeapmi álggahuvvui 06.06.19 dii. 15.05</p>
<p><em type="bold">Bealátvuođaárvvoštallan</em> Čuovvovaš áirras leat bivdán árvvoštallat bealátvuođa:  · Áirras Márjá-Liissá Partapuoli, NSR </p>
<p>Dievasčoahkkinjođihangottii árvalus: Čuovvovaš áirras ii leat bealálaš meannudit ášši 026/19 Sámediggedieđáhus sámi mánáidgárdefálaldaga birra:  · Áirras Márjá-Liissá Partapuoli, NSR</p>
<p>Dievasčoahkkinjođihangotti árvalus mearriduvvui ovttajienalaččat. Dat áirras geasa dat guoská, ii lean mielde meannudeamen bealátvuođaášši.</p>
<p><em type="bold">Jienasteapmi</em> 39 áirasis ledje 32 čoahkis. Jienasteapmi čađahuvvui čuovvovaš vuogi mielde: </p>
<p>· Evttohus 1 mearriduvvui ovttajienalaččat · Evttohus 2 mearriduvvui ovttajienalaččat · Bajásšaddan- fuolahus- ja oahppolávdegotti ráva mearriduvvui ovttajienalaččat</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat </em> Sáhkavuorru Replihkka 1  Tom Sottinen, dievasčoahkkinjođiheaddji 2  Márjá-Liissá Partapuoli, áššejođiheaddji 3  Ronny Wilhelmsen  4  Karen Anette Anti  5  Viktor Bomstad  6  Bjørn Inge Mo Márjá-Liissá Partapuoli 7  Mikkel Eskil Mikkelsen Lars Filip Paulsen  Mikkel Eskil Mikkelsen  8  Elisabeth Erke Mikkel Eskil Mikkelsen  Elisabeth Erke  9  Laila Coldevin Nancy Charlotte Porsanger Anti  Laila Coldevin  10  Per Mathis Oskal Márjá-Liissá Partapuoli   Karen Anette Anti   Laila Coldevin  Per Mathis Oskal  11  Gunn Anita Jacobsen  12  Niko Valkeapää  13  Anders Somby jr. Márjá-Liissá Partapuoli   Mikkel Eskil Mikkelsen  Anders Somby jr.  14  Jørn Are Gaski Mikkel Eskil Mikkelsen   Márjá-Liissá Partapuoli  Jørn Are Gaski  15  Lars Filip Paulsen Márjá-Liissá Partapuoli   Mikkel Eskil Mikkelsen   Bjørn Inge Mo  Lars Filip Paulsen  16  Márjá-Liissá Partapuoli  17  Roy Arild Rasmussen  18  Mikkel Eskil Mikkelsen  19  Roy Arild Rasmussen  20  Márjá-Liissá Partapuoli, áššejođiheaddji </p>
<p>DC - Mearrádus:</p>
<p><em type="bold">SÁMEDIGGEDIEĐÁHUS SÁMI MÁNÁIDGÁRDEFÁLALDAGA BIRRA  </em> <em type="bold">ÁLGGAHUS</em> </p>
<p><em type="bold">Sámedikki váldomihttomearri mánáidgárdepolitihkas </em> Sámedikki mánáidgárdepolitihkas lea sámi mánná guovddážis. Sámedikkis lea váldomihttomearrin sihkkarastit ahte sámi mánáin lea dakkár bajásšaddanfálaldat mii váldá vuolggasaji, ja gaskkusta, suodjala ja ovddida sámegielaid, sámi kultuvrra ja servodateallima. Mánáidgárddiid ektui áŋgiruššan lea mielde ovddideamen sámi servodaga sámi álbmoga iežas višuvnnaide, árvvuide ja eavttuide dávistettiin. Sámediggi galgá nannet mánáidgárddi deaŧalaš rolla danne go mánáidgárddit leat deaŧalaččat mánáid ahtanuššamii go jurddašit sámi giela ja kultuvrra.  </p>
<p>Go galgá juksat Sámedikki mihttomeari, de lea deaŧalaš ahte Sámediggi iežas mánáidgárdepolitihka bokte háhká buriid bajásšaddaneavttuid sámi mánáidgárdefálaldaga bokte. Sámi mánáidgárddit leat innovatiivvalaš ásahusat mat leat kultuvrralaččat ceavzilat. Sámi mánáin galgá leat buorre mánáidgárdefálaldat mii vuođđuduvvá sámi gillii, kultuvrii, árvvuide ja árbedieđuide. Sámi mánáidgárdefálaldat lea rabas fálaldat buot mánáide ja vánhemiidda. Sámediggi áigu váikkuhit dan ahte sámi mánáidgárdefálaldagas lea alla kvalitehta ja ahte gávdnojit doarvái mánáidgárdesajit. Sámediggi áigu maiddái váikkuhit ahte mánáidgárddiid bargiin lea dat máhttu ja gelbbolašvuohta mii gáibiduvvo dasa ahte sáhttá addit buori ja kvalitatiivvalaš sámi mánáidgárdefálaldaga ja sámegielat pedagogalaš bargiid rekrutterema ferte hoahpuhit.</p>
<p><em type="bold">Ođđa áŋgiruššansuorggit mánáidgárdesuorggis</em> </p>
<p>Mánaidgárdesuorgi lea árjjalaš ja rievdamin. Mánáidgárddiide biddjojuvvojit ođđa ja stuorát gáibádusat. Mánáidgárddiid rolla ja doaibma lea rievdan ollu. Dás lea maiddái oktavuohta servodatrievdadusaide man geažil sámi mánáin leat eará bajásšaddaneavttut go ovdal. <span type="quote">“Rámmaplánas mánáidgárddi sisdoalu ja bargguid birra”</span> (2017) gáibiduvvo dál ollu eanet buot mánáidgárddiin, earret eará go jurddašit sisdoalu, rámmaid, máhtu ja gelbbolašvuođa. Go guoská <em type="italic">sámi mánáidgárddiide ja eará mánáidgárddiide gos leat sámi mánát</em>, de bidjá rámmaplána maiddái čielgaseappot gáibádusat.  </p>
<p>Sámediggi lea váldán árjjalaš rolla ja lea mielde bidjamin eavttuid suorgái. Sámediggi lea searvá eanaš proseassaide mat gevvet sihke norgga ja sámi mánáidgárdesuorggis. Sámediggi ovddida áššiid mat gusket sámi mánáide ja mánáidgárddiide main lea sámefálaldat ollu áigeguovdilis forain ja iešguđege dásiin oainnusmahttin dihtii deaŧalašvuođa politihkas mii galgá leat buoremusat ávkin sámi mánáide.</p>
<p>Eanemus oinnolaš ja olggos guvlui eavttut lea gieskat álggahuvvon mánáidgárdeprošeakta man namma lea «Sámi mánát ođđa searvelanjain” (SáMOS). Prošeakta galgá ulbmildiđolaš doaibmabijuid bokte buoridit sámi mánáidgárddiin kvalitehta. Dat dahkkojuvvo earret eará pedagogalaš lagadeami čielggasmahttima bokte, nu ahte mánáidgárddit váldet vuolggasaji sámi árvvuin, sámi gielas, eallinvuogis, jurddašanvuogis ja bargo- ja oahppanmetodaid áddemis.</p>
<p>Nationála strategiija <span type="quote">«Kompetanse for fremtidens barnehage (2018-2022)»</span> lea ođastuvvon, ja plánejuvvon leat ođđa gealbodoaibmabijut maiddái sámi mánáidgárdesuorggi ektui. Dat dahkkojuvvo ovttas Sámi allaskuvllain, Máhttodepartemeanttain ja Oahppodirektoráhtain. Dasto lea <span type="quote">«NOU 2016:18 Váibmogiella»</span> evttohan láhkadahkosiid, doaibmabijuid ja ortnegiid sámegielaide. Go okta váldodoaimmain Sámedikkis lea sihkkarastit ja ovddidit sámegielaid boahtteáiggi, de deattuhuvvo čielggadusa rávvagiid čuovvuleapmi go guoská sámegielaid suodjaleapmái ja ealáskahttimii mánáidgárddiin.</p>
<p>Eiseválddit leat dál juksan mihttomeari ollislaš mánáidgárdefálaldagas ja leat sirdán fokusa kvantitehtas kvalitehtii. Ráđđehus ovddidii ođđa mánáidgárderámmaplána 2017:s mas sámi mánáidgárdefálaldaga sisdoallu lea nannejuvvon dán láhkaásahusa bokte. Vuolggahan dihtii rámmaplána áigumušaid, lea álggahuvvon nationála áŋgiruššan implementerenproseassa hámis dán barggu várás. Bálddalagaid manná maiddái sierra implementerenproseassa sámi mánáidgárddiid várás mas Sámediggi, Oahppodirektoráhta ja vihtta fylkkamánni servet bargojovkui.</p>
<p>Máhttodepartemeanta lea bargagoahtán Stuorradiggedieđáhusain árra áŋgiruššama ja searvvaheaddji oktavuođa birra sihke mánáidgárddiid, skuvllaid ja skuvlaasttuáigeortnega várás. Dieđáhusa ulbmilin lea earret eará addit buot mánáide vejolašvuođa lihkostuvvat sorjjakeahttá sosiála, kultuvrralaš ja gielalaš duogážis, sohkabeali, kognitiiva ja fysalaš erohusain. Ođđa mánáidgárderámmaplána addá čielgaseappo gáibádusaid dasa ahte mánáidgárddiid bargit galget eastadit, gieđahallat ja bissehit givssideami. Sámediggi searvá kampánjii <span type="quote">“partnerskap mot mobbing”</span> ja oaivvilda ahte buot mánáin lea vuoigatvuohta oažžut bajásšaddama ja oahppanbirrasa givssideami ja vealaheami haga. Dasto lea ráđđehus rievdadan mánáidgárdelága 2018:s mas válddahuvvo norpma man ollu unnimusat galget leat bargit mánáidgárddiin. Lága bokte gáibiduvvo ahte mánáidgárddiin galget leat unnimusat okta rávisolmmoš golmma máná nammii vuollel golbma jagi ja okta rávisolmmoš guđa máná nammii badjel golbma jagi. Galgá lea okta pedagogalaš jođiheaddji 14 máná nammii go mánát leat badjel golbma jagi ja okta pedagogalaš jođiheaddji čieža máná nammii go mánát leat vuollel golbma jagi. Dasto lea mánáidgárdeláhka rievdaduvvon nu ahte dál geatnegahttojuvvojit guoskevaš bealit ovttas bargat máná sirdimis mánáidgárddis skuvlii ja skuvlaasttuáiggeortnegii.</p>
<p><em type="bold">Áŋgiruššansuorggit</em> </p>
<p>Ovdalis čállojuvvon rievdadusaid vuođul mánáidgárdesuorggis, revidere Sámediggi iežas dieđáhusa sámi mánáidgárdefálaldaga birra. Dieđáhusas váldojuvvo ovdan makkár rolla ja politihkalaš váldi Sámedikkis lea mánáidgárdepolitihkalaš áššiin. Sámediggedieđáhusas sámi mánáidgárdefálaldaga birra biddjojuvvo fokus áŋgiruššansurggiide já oainnusmahttá makkár hástalusat leat ovddabealde barggus mii guoská mánáidgárddiid dahkamis nu buorrin go lea vejolaš. Dieđáhusa ferte geahččat fárrolaga earret eará <span type="quote">“Giellaloktemiin, Sámedikki strategiijat sámegielaid várás”</span> ja eará dieđáhusaiguin maid Sámediggi lea mearridan. Sámedikki dieđáhus sámi mánáidgárdefálaldaga ektui lea oaivvilduvvon sihke sámi ja norgalaš mánáidgárdesuorggi, mánáidgárdeeaiggádiid, vánhemiid ja buot mánáidgárddiid várás mat addet sámefálaldaga Norggas. Dieđáhusas guoskkahuvvojit mánáidgárdeáššit mat gusket sihke davvi-, julev- ja máttasámi diliide. Sámediggedieđáhus mánáidgárddiid birra čuovvuluvvo sierra doaibmaplánain mas leat vuoruhuvvon doaibmabijut juohke áŋgiruššansuorggi várás. Doaibmaplána čadnojuvvo Sámedikki jahkásaš bušeahtaide.</p>
<p>Dán dieđáhusas lea biddjojuvvon stuorát fokus sámi mánnái ja su sadjái otnáš servodagas, ja sámi mánáidgárdái pedagogalaš ásahussan. Dasto lea fokus biddjojuvvon maiddái rievttálaš eavttuide mat gusket sámi mánáide. Árbediehtu lea ovddit dieđáhusas válddahuvvon mánáidgárddi sisdoalus, muhto dál dat leat sierra áŋgiruššansuorgi. Áŋgiruššansuorgi giela birra lea seamma ođđa dieđáhusas, ja girjáivuohta sámegielaid geavaheames ja sierra gielladuogážiin mat mánás leat <span type="quote">“niesteseahkas”</span>, oainnusmahttojuvvojit eanet konkrehta. Dihtomielalažžan dahkat dan ahte ferte geavahišgoahtit nana giellamálliid, dárkilastojuvvo dán dieđáhusas. Dasto biddjojuvvo stuorát fokus máhttui ja gelbbolašvuhtii sierra áŋgiruššansuorgin. Sámediggi háliida áŋgiruššat sámi mánáidgárdesuorggi ovddidemiin ja rievdademiin mas lea ávki buot guoskevaš beliide.</p>
<p>Go galgá juksat Sámedikki váldomihttomeari mánáidgárdepolitihkas, de biddjojuvvo fokus golmma áŋgiruššansuorgái. Juohke áŋgiruššansuorggis leat iežaset hástalusat, mihttomearit ja strategiijat mat galget leat vuođđun mánáidgárdepolitihkalaš barggus. Áŋgiruššansuorggit leat čalmmustuvvon sierra, muhto dain lea dattetge oktasaš mihttomearri ahte suodjalit, nannet ja ovddidit sámegielaid ja sámi kultuvrra servodagas. Áŋgiruššansuorggit leat čihččet kapihttalis ja leat dát:</p>
<p>1.  Sámegielat mánát otnáš servodagas 2.  Árbediehtu ođđa áiggis  3.  Máhttu ja gelbbolašvuohta vuođđuduvvá boahtteáiggi sámi mánáidgárddiide</p>
<p><em type="bold">SÁMEDIKKI MÁNÁIDGÁRDEPOLITIHKKA</em> </p>
<p><em type="bold">Sámediggi mánáidgárdepolitihkalaš eanadagas</em> </p>
<p>Sámediggi áŋgiruššá ja ovddida politihkas mánáidgárdesuorggis, muhto das ii leat makkárge láhkaaddi váldi. Nationála dásis lea mis konsultašuvdnašiehtadus Sámedikki ja stáhta eiseválddiid gaskka. Dat addá konsultašuvdnavejolašvuođaid áššiin mat leat deaŧalaččat sámi mánáid mánáidgárdefálaldahkii. Sámedikkis lea maiddái vejolašvuohta váldin ovdan iežas áššiid konsultašuvnnaid bokte.</p>
<p>Sámediggeráđi politihkalaš geađgejuolgi lea vuođđun Sámediggeráđi doibmii válgaáigodagas ja álo juohke ođđa sámediggeráđđi bidjá oainnuidis politihkkii. Sámedikki bušeahtta láidesta váikkuhangaskaomiid geavaheami mánáidgárdesuorggis. Muhtun oassi Sámedikki barggus mánáidgárdesuorggis lea doarjagiid hálddašeapmi. Muđui čuovvu Sámediggi daid gustovaš lágaid ja mihttomeriid mánáidgárddiid várás maid Stuorradiggi mearrida.</p>
<p>Sámediggi oaivvilda ahte sámi mánáidgárdefálaldat ferte vuođđuduvvot dan vuođđoprinsihppii ahte mánáidgárdi lea guovddáš ásahus sámi servodagas. Sámiid etnihkalaš identitehta mii čatnasa sosiála- ja kultuvrralaš mihtilmasvuhtii lea vuođđun deaŧalaš árvvuide. Šaddá deaŧalaš viidásetovddidit sámi kulturárbbi dan bokte ahte gaskkustit ja oainnusmahttit sámi kultuvrra, eallinvuogi ja árvvuid. Mánáidgárddit fertejit bargat dan duohtavuođa mielde mas mii sámit eallit. Rievdadusaiguin sámi servodagas fertejit dáláš mánát searvat ođđa positiiva elemeanttaid háhkamii ođđaáigásaš servodagas. Dasto lea deaŧalaš ahte máhttu, vásihusat ja jurddašanvuohki mat vuorasolbmuin ja ollu rávisolbmuin dál ain leat, ja mat ain ellet ja leat geavahusas ollu sámiid gaskkas dál, ferte nannet ja viidásetfievrridit boahtte bulvii amas dat eai báze, muhto ellet viidáseappot.</p>
<p><em type="bold">Guovddáš mánáidgárdepolitihkalaš aktevrrat</em> </p>
<p>Sihkkarastin dihtii buriid rámmaid sámi mánáidgárddiide, bargá Sámediggi ovttas soames aktevrraiguin sihke sámi ja norgga servodagas. Sámedikkis leat fásta čoahkkimat ollugiiguin iežas ovttasbargooasálaččaiguin ja gulahallá buot dásiin. Sámi servodagas lea Sámi allaskuvla guovddáš ovttasbargooasálaš. Allaskuvla lea áidnalunddot dan dáfus go dat fállá sámi mánáidgárdeoahpaheaddji oahpu. Allaskuvla váldá ohppiid miehtá Sámi. Sámediggi bargá ovttas maiddái eará allaskuvllaiguin ja universitehtaiguin, ja lea mielde nu gohčoduvvon UHR-sámi, gos sámi áššiid birra mat gusket universitehta- ja allaskuvlasuorgái ságastallojuvvo. Okta eará ovttasbargooasálaš lea Lohkanguovddáš, mii lea resursaguovddážin erenoamážit oahpahusvuogádaga várás mánáidgárddi rájes alit ohppui. Dasto leat vel eará ovttasbargooasálaččat nugo Sámi erenoamášpedagogalaš doarjalus (SEAD), (Samisk spesialpedagogisk tjeneste) ja sámi giellaguovddážat. Mánáidgárddiid vánhenlávdegottis lea okta sámi ovddasteaddji gean Sámediggi nammada, ja Sámediggi buktá rávvagiid áigeguovdilis áššiide dán lávdegoddái.</p>
<p>Máhttodepartemeanttas lea bajimuš ovddasvástádus nationála mánáidgárdepolitihkas ja mánáidgárddiid almmolaš hálddašeames ovttas Oahppodirektoráhtain, gielddaiguin ja fylkkamanniiguin. Dát aktevrrat leat guovddáš ovttasbargooasálaččat Sámedikkis.</p>
<p>Oahppodirektoráhtas lea ovddasvástádus čuovvovaš surggiin:</p>
<p>·  mánáidgárddiid dili duođašteapmi ja analysa ·  mánáidgárdesuorggi kvalitehta- ja gealboovddideapmi  ·  doarjagiid ja njuolggadusaid hálddašeapmi  ·  bearráigeahččandoaimmat ·  suorggi bagadeapmi</p>
<p>Fylkkamanni vuolggaha mánáidgárdepolitihka stáhtadoarjagiid, doaimmaid hálddašeami bokte mánáidgárdelága mielde ja bagada gielddaid. Fylkkamanni oktiiordne ja vuolggaha ovddidanbarggu gielddain ja mánáidgárddiin (regjeringen.no).</p>
<p>Gielddain mánáidgárdeeiseváldin lea ovddasvástádus mánáidgárddiid dohkkeheames ja bearráigeahččamis gielddain, sihke priváhta ja gieldda. Mánáidgárdi galgá dohkkehuvvot ovdal go doaibma álggahuvvo. Gielda galgá čuovvut ahte čađahuvvo go doaibma dohkkehuvvon rámmaid siskkobealde, ahte mánáidgárddi njuolggadusat eai leat lága vuostá ja ahte sisdoallu dávista lágaide ja rámmaplánii. Bearráigeahččan mielddisbuktá maiddá árjjalaš bagadanovddasvástádusa. Gielda galgá fuolahit ahte buot dohkkehuvvon mánáidgárddit gielddas mat ožžot almmolaš doarjaga meannuduvvojit ovttaárvosaš vuogi mielde. Gielda galgá máksit goluid mánáidgárddiid dábálaš doaimma ovddas maid eará almmolaš doarjagat ja vánhenmáksu eai govčča (regjeringen.no).</p>
<p>Mánáidgárdeeaiggádiin lea ovddasvástádus ovttaskas mánáidgárddi fálaldagas. Priváhta mánáidgárddiid eaiggádit váldoáššis vánhemat, ovttaskas olbmot, searvvit ja ideála organisašuvnnat. Mánáidgárdeeaiggát mearrida vánhenmávssu. Mánáidgárddiid vánhenráđđi mearrida jahkeplána mii sihkkarastá ahte vánhemat ja bargit sáhttet leat mielde váikkuheamen pedagogalaš sisdoalu hábmemis. Mánáidgárdeeaiggádis lea ovddasvástádus das ahte leat doarvái bargit ja gelbbolašvuohta. Jođiheaddjis ja pedagogalaš jođiheaddjis galgá leat mánáidgárdeoahpaheaddji oahppu (regjeringen.no).</p>
<p>Sámi mánáidgárddit leat Sámedikki deaŧalaš ovttasbargooasálaččat. Mánáidgárddiid bargiiguin ja muhtumin maiddái vánhemiiguin lea jeavddalaččat oktavuohta. Sámediggi lágida jahkásaččat mánáidgárdeseminára mánáidgárddiid bargiid várás mas fáddán leat kvalitehtaovddideapmi, gelbbolašvuođa buorideapmi ja vásihusaid lonohallan. Sámediggi bagada maiddái mánáidgárddiid bargiid earret eará giellabarggus, sámi mánáidgárdefálaldaga sisdoalu birra, pedagogalaš ávdnasiin, Sámedikki doarjjaortnegiin ja guovvamánu 6. b. ávvudeames mánáidgárddiin. Deaivvadettiin mánáidgárdebargiiguin oažžu Sámediggi buori áddejumi mánáidgárddi árgabeaivvi birra sierra gielddain. Dát bidjá vuođu viidáset bargui ja áŋgiruššansurggiide mánáidgárdepolitihkas.</p>
<p><em type="bold">Oppasámi ja riikkaidgaskasaš ovttasbargu</em> </p>
<p>Go sámit lea álgoálbmot Sámis, de vuoruhuvvo ovttasbargu riikarájáid rastá. Sámediggi áigu Sámi parlamentáralaš ráđi bokte, mii lea oktasaš ovttasbargoorgána Suoma, Ruoŧa ja Norgga beale Sámedikkiid gaskka, ja sámiid gaskka Ruošša bealde, ovddidit sámi kultuvrra ovttasbarggu bokte ja ollislaččat miehtá Sámi. Riikkaidgaskasaš ovttasbargu eará álgoálbmogiiguin lea deaŧalaš, man oktavuođas eana-, čáhce-, kultur-, giella- ja mánáid bajásšaddan vuoigatvuođaid ja iešstivrema meannuduvvojit. Dát dáhpáhuvvá earret eará sierra riikkaidgaskasaš álgoálbmotáššiid foráide searvama bokte, earret eará ON álgoálbmogiid bistevaš forum, árktalaš ráđđi, barents-ovttasbargu ja eará fierpmádagat gos álgoálbmogiid áššit meannuduvvojit.</p>
<p><em type="bold">MÁHTTOVUOĐĐU</em> </p>
<p><em type="bold">Statistihkat</em> </p>
<p>Sámedikki máhttovuođđun leat iežas statistihkat. Čuovvovaš máhttovuođus lea geahčastat man ollu mánáidgárddiin lea sámefálaldat, man ollu mánát ožžot iešguđege mánáidgárdefálaldagaid ja movt ásahusat juohkásit fylkkaid dásis.</p>
<p>Govus čájeha ahte Norggas lea oktiibuot 65 mánáidgárddis sámegielfálaldat. Oaidnit ahte dát lohku lea lassánan guđain mánáidgárddiin, go 2016:s ledje 59 mánáidgárddi ja guokte mánáidgárddi bohte 2017:s dalle šadde 63 mánáidgárddi 2017:s.</p>
<p>Govus čájeha ahte 2018:s ledje 21 mánáidgárddi, 11 sámeossodaga eará mánáidgárddiin ja 33 mánáidgárddis lei giellaoahpahusfálaldat. Mii oaidnit ahte sámi mánáidgárddit geahppánit, go fas sámeossodagat lassánit.</p>
<p>Govus čájeha ahte 2016:s ožžo oktiibuot 758 máná, 2017:s 846 máná ja 2018:s 914 máná sámefálaldaga. Dát čájeha ahte mánnálohku lea lassánan 156 mánáin 2016 rájes 2018 rádjai.</p>
<p>Govvosis oidno ahte 2016:s ožžo 708 máná, 2017:s 788 máná ja 2018:s 830 máná davvisámegielat mánáidgárdefálaldaga. Statistihkka čájeha ahte mánnálohku lea lassánan 122 mánáin guovtti jagis.</p>
<p>Govvosis oidno ahte 2016:s ožžo 19 máná, 2017:s 24 máná ja 2018:s 41 máná julevsámegielat mánáidgárdefálaldaga. Statistihkka čájeha ahte mánnálohku lea lassánan 22 mánáin guovtti jagis.</p>
<p>Govvosis oidno ahte 2016:s ožžo 31 máná, 2017.s 34 máná ja 2018:s 43 máná máttasámegielat mánáidgárdefálaldaga. Statistihkka čájeha ahte mánnálohku lea lassánan 12 mánáin guovtti jagis.</p>
<p>Fylkka dásis leat 483 máná Finnmárkkus 18 mánáidgárddis ja ossodagain. 481 máná davvisámegielat, 0 julevsámegielat ja guokte ossodaga fállet máttasámegiela mánáidgárddis. Romssas leat 128 máná 8 sámi mánáidgárddis ja ossodagat main dušše lea davvisámegielat fálaldat. Norlánddas eai lea oppage davvi- ja máttasámegielat mánáidgárddi. 31 máná leat ovtta julevsámegielat mánáidgárddis ja okta ossodagas. Davvi-Trøndelágas lea okta máttasámegielat mánáidgárdeossodat gos leat golbma máná. Doppe eai leat oppage julev- ja davvisámegielat mánáidgárddi. Mátta-Trøndelágas lea 12 máná ovtta máttasámegielat mánáidgárddis, ja guokte máná davvisámegielat ossodagas. Doppe eai leat oppage julevsámegielat mánáidgárddit. Oslo lea davvisámegielat mánáidgárdi gos leat 28 máná. Okta mánná oažžu davvi- ja máttasámegielatfálaldaga dán mánáidgárddis.</p>
<p>Go guoská sámi giellaoahpahussii lea juohkása dat fylkkaid dásis ná: Finnmárkkus leat 29 mánás davvisámegielat giellafálaldat golmma norgalaš mánáidgárddis. Romssas lea 134 mánás fálaldat davvisámegiela giellaoahpahusas 10 mánáidgárddis. Norlánddas lea 14 mánás sámi giellaoahpahus 4 norgalaš mánáidgárddis. Golmma mánás lea davvisámegielat giellaoahpahus, ovcci mánás lea julevsámegiela giellaoahpahus ja guovtti mánás lea máttasámegielat giellaoahpahus. Davvi-Trøndelágas lea viđa mánás máttasámegiela giellaoahpahus njealji norgalaš mánáidgárddis. Mátta-Trøndelágas lea 15 mánás máttasámegielat giellafálaldat njealji norgalaš mánáidgárddis. Opplánddas lea ovtta mánás davvisámegiela giellaoahpahus ovtta mánáidgárddis ja Oslos/Akershus lea 27 mánás fálaldat 7 norgalaš mánáidgárddis. 25 mánás lea davvisámegielat fálaldat, ovtta mánás julevsámegiela fálaldat ja ovtta mánás máttasámegielat fálaldat.</p>
<p>Diagrámmas oidno ahte viđa fylkkas Norggas lea sámi mánáidgárdefálaldat. 18 mánáidgárddi leat Finnmárkkus, gávcci Romssas, guokte Norlánddas, golbma Trøndelágas ja okta Oslos/Akershus. (Diagrámmas ii leat mielde sámi giellaoahpahusfálaldat).</p>
<p>Otnáš nammii leat 91,8 % buot 1-5 jahkásaš mánáin gaskkas Norggas mánáidgárddis (SSB 2019). Dáid mánáid gaskkas lea 914 mánás 2018:s sámi mánáidgárdefálaldat.</p>
<p>Dál lea eanet mánáin sámi mánáidgárdefálaldat go ovdal lea leamaš, ja ollu sámi mánáidgárddit ja ossodagat leat ásahuvvon gielddain maiddái olggobealde sámegielaid hálddašanguovllu. Sámediggi oaidná ahte sámi vánhemat sihtet buori fálaldaga mánáidasaset. Máŋggat vánhemat gáibidit sierra sámi mánáidgárddi buoremus fálaldahkan, sámi ossodat norgalaš mánáidgárddis ii leat doarvái buorre. Dát lea dattetge dagahan ahte muhtun sajiin eai leat doarvái ohccit norgalaš mánáidgárddiide gos lea sámegielat ossodat, man geažil leat heaittihan dán lágan fálaldaga. Go guoská sámegiela giellaoahpahussii sámi mánáide norgalaš mánáidgárddiin, de oaidná Sámediggi ahte eanet vánhemat háliidit dákkár fálaldaga.</p>
<p>Sámediggi galgá buorebut láhččit saji oaivadeapmái ja diehtojuohkimii doaibmabijuid birra mat dárbbašuvvojit go áigu ásahit sámi mánáidgárdefálaldaga. Dás lea sáhka oaivadeamis maid Sámediggi dál juo addá, muhto dat lea ovddasvástádus maid buorebut ferte čilget sierra bálvalussan.</p>
<p><em type="bold">SÁMI MÁNÁID VUOIGATVUOĐAT</em> </p>
<p><em type="bold">Lágat ja konvenšuvnnat</em> </p>
<p>Máŋggain lágain ja konvenšuvnnain válddahuvvojit vuoigatvuođat mat sámi mánáin leat dál. Sámediggi áigu loktet sámi mánáid vuoigatvuođaid mánáidgárdepolitihka bokte. Mánáidkonvenšuvdna lea vuođđun sámi mánáid vuoigatvuođaide ja lea ovttastahttojuvvon norgga láhkaaddimii ovdasajiin nationála láhkaaddima ektui. Mánáidkonvenšuvnnas válddahuvvojit sierra suorggit mánáid vuoigatvuođaid ektui, ja 30. artihkkalis válddahuvvojit álgoálbmogiid mánáid vuoigatvuođat go guoská sin kultuvrii, gillii ja oskkoldahkii ahte ovttas eará iežas álbmoga lahtuiguin bisuhit.</p>
<p>Vuolábealde lea bajilgovva mii čujuha maiddái eará guovddáš konvenšuvnnaide ja lágaide mat leat sámi mánáid várás.</p>
<p>ON konvenšuvdna mánáid vuoigatvuođaid birra, 30. artihkal <span type="quote">«I stater hvor det finnes etniske, religiøse eller språklige minoriteter eller personer som tilhører en urbefolkning, skal et barn som tilhører en slik minoritet eller urbefolkningen, ikke nektes retten til sammen med andre medlemmer av sin gruppe å leve i pakt med sin kultur, bekjenne seg til og utøve sin religion, eller bruke sitt eget språk.»</span> Vuođđolága § 108</p>
<p>"Lea stáhta eiseválddiid geatnegasvuohta láhčit diliid nu</p>
<p>ahte sámi álbmotjoavku sáhttá seailluhit ja ovddidit iežas giela, kultuvrra ja servodateallima."</p>
<p>ILO-konvenšuvdna álgoálbmogiid vuoigatvuođaid birra  ILO-konvenšuvnna nr 169 álgoálbmogiid ja čearddalaš álbmogiid hárrái iešmearrideaddji riikkain, váldoprinsihppan ahte álgoálbmogiin lea vuoigatvuohta bisuhit ja viidásetovddidit sin kultuvrra, ja eiseválddiid geatnegasvuohta lea bidjat doaibmabijuid doarjun dihtii dán barggu. Láhka Sámedikki ja eará sámi riektediliid birra (1989) (Sámeláhka)  Lovens formål er å legge forholdene til rette for at den samiske folkegruppe i Norge kan sikre og utvikle sitt språk, sin kultur og sitt samfunnsliv. Mánáidgárdeláhka (2005)</p>
<p>§ 2 Barnehagens innhold: <span type="quote">«Barnehagen skal ta hensyn til barnas alder, funksjonsnivå, kjønn, sosiale, etniske og kulturelle bakgrunn, herunder samiske barns språk og kultur.»</span>  Mánáidgárdeláhka (2005) § 8 <span type="quote">«Kommunen har ansvaret for at barnehagetilbudet til samiske barn i samiske distrikt bygger på samisk språk og kultur. I øvrige kommuner skal forholdene legges til rette for at samiske barn kan sikre og utvikle sitt språk og sin kultur.»</span> Rámmaplána mánáidgárddi sisdoalu ja doaimmaid birra (2017) (Mánáidgárdelága láhkaásahus) <span type="quote">«Samiske barnehager skal fremme barnas samiskspråklige kompetanse, styrke barnas samiske identitet og videreføre samiske verdier, samisk kultur og tradisjonskunnskap. I samiske barnehager er samisk hovedspråk.»</span></p>
<p>Riikkaidgaskasaš konvenšuvnnat ja norgga lágat mearridit nie movt lea daddjojuvvon bajábealde, ahte sámi mánáin ja nuorain leat vuoigatvuođat oahppat ovddidit sin giela ja kultuvrra.</p>
<p>Mánáidgárdeláhka (2005) regulere mánáidgárddiid Norggas. Láhka guoská sihke priváhta ja almmolaš mánáidgárddiide. Rámmaplána mánáidgárddi sisdoalu ja doaimmaid birra (2017) lea mánáidgárdelága deaŧalaš láhkaásahus. Das čiekŋuduvvojit lága mearrádusat mánáidgárddi ulbmila, sisdoalu ja mánáid mielváikkuheami ektui, ja das gáibiduvvo ahte mánáidgárdi galgá sihkkarastit buot mánáide kvalitehta dáfus buori mánáidgárdefálaldaga. Rámmaplána ovcci kapihttalis válddahuvvo mánáidgárddi árvovuođđu, ovddasvástádus ja rollat, mánáidgárddi ulbmil ja sisdoallu, mánáid mielváikkuheapmi, ovttasbargu ruovttu ja mánáidgárddi gaskka, sirdimat, mánáidgárddi pedagogalaš doaibma, mánáidgárddi bargovuogit ja mánáidgárddi fágasuorggit.</p>
<p><em type="bold">SÁMI MÁNÁIDGÁRDEFÁLALDAT</em> </p>
<p><em type="bold">Sámi mánáidgárdi pedagogalaš ásahussan</em> </p>
<p>Mánáidgárdi galgá leat pedagogalaš doaibma mii ferte plánejuvvot ja árvvoštallojuvvot. Mihttun mánáidgárddiin pedagogalaš doaibman lea ahte mánáide heivehuvvojit fálaldagat mánáidgárdelága ja rámmaplána mielde (Rámmaplána 2017: 37).</p>
<p>Sámedikki mánáidgárdepolitihkka vuođđuduvvá dasa ahte sámi mánáidgárddiid kvalitehta, sisdoallu ja árvvut leat guovddážis ollislaš sámi oahppopolitihka viidásetovddideames. Deaŧalaš lea ahte nationála oahppopolitihkka sisdoallá mihttomeriid ja strategiijaid maid bokte sihkkarastojuvvo ahte álgoálbmotrievttálaš unnimus standárddat dollojuvvojit. Mánáidgárdepolitihkka reflektere ahte dárbbašuvvo oktasaš pedagogalaš geađgejuolgi ja hástalusaid makkár sámi árvvuide mánáidgárddit galget vuođđuduvvot ja mainna lágiin dan buoremusat sáhttá dahkat.</p>
<p>Bajimuš dásis ferte sámiide álbmogin sihkkarastojuvvot vuoigatvuohta ovddidit iežas mánáidgárddiid man oktavuođas oahpahusmetodat ja pedagogalaš ávdnasat leat guovddážis. Sámediggi diehtá ahte buot sámi mánáidgárddiin ii leat dat sámi sisdoallu nugo sávašeimmet. Liikká vaikko mánáidgárddiin leat njuolggadusat ahte dat galget vuođđuduvvot sámi gillii ja kultuvrii, ja dain galget leat sámegielat bargit.</p>
<p>Mánáidgárddi sisdoalus ii leat sáhka dušše metodain ja pedagogalaš ávdnasiin, muhto man dásis ja movt sámi sisdoallu deattuhuvvo ja boahtá oidnosii geavahusas. Sámedikki prošeavttas <span type="quote">«SáMOS»</span> galgá definerejuvvot ja gávnnahuvvot mii sámi mánáidgárdi lea ja háhkat rámmaid vuođđun sámi mánáidgárdepedagogihkkii.</p>
<p>Okta hástalusain lea sihkkarastit buori kvalitehta sisdoalus mánáidgárddis, dasto diehtit ahte fágaolbmuid váilivuohta lea stuoris. Deaŧalaš lea ahte gávdnojit fágaolbmot geain lea fágagelbbolašvuohta suorggis. Fágaolbmot leat mielde sihkkarastimin buori kvalitehta ja dohkálaš sisdoalu buoremusat ávkin mánáide, sin fuolaheddjiide ja sámi servodahkii. Dieinna lágiin háhkkojuvvo ja oainnusmahttojuvvo pedagogalaš geađgejuolgi sámi mánáide sin eavttuid vuođul.</p>
<p>Mánáidgárddi fysalaš struktuvrra hábmen lea deaŧalaš danne go mánáide váikkuhit juste olgguldas rámmaeavttut. Dávvirat ja dajahusat leat symbolat ja muitalit siskkáldas kultuvrra ja dan árvvuid birra. Sámediggi oaivvilda ahte mánáidgárddiin galgá vuhttot sámevuohta oinnolaš objeavttaiguin ja dovdomearkkaiguin. Sáhttá leat ovdamearkka dihtii goahti, lávvu, duhkorasat mat speadjalastet sámi kultuvrra ja čiŋaheapmi sámi motiivvaiguin. Sámegiela visualiseren muitala maiddái dan birra movt mánáidgárdi deattuha sámi sisdoalu sihke giela, kultuvrra ja árvvuid ektui. Lea deaŧalaš ahte sámevuohta lea oidnosis vai mánát ožžot gullevašvuođa dovddu ja dohkkejumi mii váikkuha sámi identitehta nannema.</p>
<p>Vánhemiin lea váldoovddasvástádus máná bajásgeassimis, mánáidgárdelága § 30 (1981) mielde. Vánhenovddasvástádus mearkkaša ahte vánhemiin lea fuolahusovddasvástádus mánás, ja ahte sis lea mearridanvuoigatvuohta máná ovddas. Dalle go mánná lea mánáidgárddis, váldá mánáidgárdi oasi fuolahus- ja bajásgeassindoaimmain. Mánáidgárdi dievasmahttá ruovttubirrasa, ja ferte čájehit áddejumi ja árvvus atnit bearašhámiid. Sámediggi oaidná man deaŧalaš lea ahte mánáidgárddit nu ollu go vejolaš viidásetfievrridit sámi bajásgeassima árbevieruid. Mánáidgárdi ferte deattuhit ja vuhtii váldit vánhemiid oainnu, ja movt sii bajásgesset mánáid. Dát gáibida dihtomielalaš guottu ja gelbbolašvuođa bargiin, vánhemiin ja sámi servodagas oppalaččat.</p>
<p><em type="bold">Sámi mánná</em> </p>
<p>Mánáidkonvenšuvnna 3. artihkkalis máná buoremusa birra nannejuvvo ahte buot doaimmaid mat gusket mánnái, galgá dat mii lea mánnái buoremus leat vuođđun. Sámi mánás lea vuoigatvuohta dakkár mánáidgárdeárgabeaivái mii vuođđuduvvá sámi gillii, sámi árvvuide, sámi jurddašanvuohkái ja sámi árbedieđuide. Mánáidgárderámmaplána mielde galgá mánáidgárdi ovdánahttit demokratiija ja leat searvvaheaddji oktasašvuođas nu ahte buohkain lea vejolašvuohta buktit iežas albmosii, guldaluvvot ja beassat searvat. Buot mánát galget beassat vásihit demokráhtalaš searvama dan bokte ahte leat mielde váikkuheamen mánáidgárddi sisdollui, sorjjakeahttá gulahallandáidduin ja gielalaš gálggain. Sámi mánáidgárddiid mánát galget oažžut vejolašvuođa leat mielde váikkuheamen iežaset gillii.</p>
<p>Sámi mánát geat dál bajásšaddet ellet guvttiin kultuvrrain, man oktavuođas dáža kultuvrra álkidit álgá stivret. Sii sosialiserejuvvojit sámi máilmmis ja ovddidit sámi identitehta. Sámediggi vásiha ahte lea leavvan áddejupmi ahte sis guđet bajásšaddet Norggas, lea liikká ovttalágan mánnávuohta. Dát vihku váilevaš máhtu das movt sámi álbmot eallá, ja sii unnán áddejit man deaŧalaš lea suodjalit ja nannet sámi giela ja kultuvrra. Vaikko vánhemat leat sámegielagat ja hállet sámegiela mánnái, de oahppá mánná muhtun áiggis dárogiela. Olggobeale váikkuhusat leat ollu, mánáidgárddi, skuvlla, ustibiid, media bokte ja norgga majoritehta servodagas beales. Sámi mánás lea hui erenoamáš ovdamunni go gullá guovtti kultuvrii ja lea guovttegielat.</p>
<p>Sámi mánát fertejit oppa áiggi molssodit guovtti giela gaskka, ovdamearkka dihtii sámegiela, dárogiela, ruoŧagiela ja suomagiela gaskka. Sii ellet guovtti máilmmis, ja danne sáhttá hállat ahte mánát ellet guovtti vuogi mielde, kultuvrralaččat ja gielalaččat. Sámi mánná galgá oahppat hálddašit persovnnalaš identitehta ovtta vuogádaga siskkobealde mas leat guokte sosiála identitehta. Mánná ferte oahppat ahte su máilbmi lea guovtti kultuvrra gaskkas main lea sierra koda ja juohkehaččas iežas eallinfáddá, árvvoštallamat ja persončoahkkádusat (Høgmo 1986). Sámi máilbmái čuohcá maiddái oarjemáilmmi kultuvra, ja eará kultuvrrat šaddet leat oassin sámi máná máilmmis. Dán fertejit mánáidgárddiid bargit maiddái vuhtii váldit ja sis ferte leat gelbbolašvuohta dan birra.</p>
<p>Sámi mánás lea riekti buori mánáidgárdebirrasii mii searvvaha ja mas lea ovttaárvosaš oktasašvuohta. Máná lihkostuvvama dihtii ferte son beassat ovddidit iežas sámi giela, sámi kultuvrra ja sámi identitehta. Árra áŋgiruššan ja heivehuvvon oahpahus sámi máná várás lea deaŧalaš buori oahppanbirrasa dihtii gos ii leat givssideapmi iige vealaheapmi. Buorre ja oadjebas mánáidgárdeárgabeaivi addá sámi mánnái álššaid boahtteáigái. Danne lea sámi mánáidgárdi deaŧalaš ásahus sámi mánnái, ja sin sámi identitehta ahtanuššamii. Sámi mánáidgárdi lea eará servodaga deattu ja váikkuhusaid geažil vealtameahttun sámi giela ja kultuvrra viidásetfievrrideapmái boahtte buolvvaide. Dán ulbmilin lea veahkehit sámi vánhemiid geat háliidit ahte sin mánát galget bajásšaddat sámi árvvuiguin, gielain ja kultuvrrain. Sámi mánáin lea vuoigatvuohta oažžut buori mánnávuođa, mánnávuođa gos ožžot leat ieža almmá ahte fertejit ákkastit iežaset leahkima.</p>
<p><em type="bold">Sierra sámi mánáidgárdefálaldagat </em> </p>
<p>Gávdnojit čuovvovaš sámi mánáidgárdefálaldagat:</p>
<p>·  <em type="italic">Sámi mánáidgárdi:</em> mánáidgárdi mii lea mearrádusain nannejuvvon ahte doaibma vuođđuduvvá sámi gillii ja kultuvrii.  ·  <em type="italic">Sámi ossodat eará mánáidgárddiin: </em>sámi ossodat norgalaš mánáidgárddis mii lea mearrádusain nannejuvvon ahte doaibma vuođđuduvvá sámi gillii ja kultuvrii.  </p>
<p>· <em type="italic">Sámi giellaoahpahus eará mánáidgárddiin:</em> mas lea sámi giellaoahpahus </p>
<p>ovttaskas mánnái dahje mánnájovkui. Dán lágan giellaoahpahusa sáhttá organiseret máŋgga láhkai. Dákkár mánáidgárddiin dábálaččat eai máhte bargit sámegiela, muhto mánáidgárdi viežžá sámegielat bargi gii sáhttá addit dán lágan fálaldaga. Mánáin geat galget oažžut sámi giellaoahpahusfálaldaga, lea áinnas sierralágan gielladuogáš. Muhtun mánát ožžot giellaoahpahusfálaldaga, ja earát fas, geat juo leat sámegielagat, ožžot fálaldaga sin giela bisuheames ja viidásetovddideames. Sámi mánáidgárddit dahje sámi ossodagat gos leat ovttaskas mánát geain lea eará sámegiella go mánáidgárddi doaibmagiella, sáhttet maiddái oažžut fálaldaga sámi giellaoahpahusas mánnái (ovdamearkka dihtii mánná gii hállá julevsámegiela sáhttá oažžut giellaoahpahusa davvisámegielas).</p>
<p>Mánáidgárddit main lea sámefálaldat leat sihke gieldalaš ja priváhta. Fálaldagat leat organiserejuvvon iešguđetge láhkai ovdamearkka dihtii boazodoallo-, kultur- ja luonddumánáidgárdi. Gávdnojit mánáidgárddit main lea sámefálaldat sihke davvi-, julev- ja máttasámegillii, mat leat dábáleamos sámegielat Norggas. Eanaš davvisámegielat mánáidgárddit leat davvisámi guovllus sámi distrivtta siskkobealde. Mánáidgárddit leat bures sajáiduvvan ásahusat, ja vuosttaš davvisámi mánáidgárdi ásahuvvui juo 1969 Guovdageainnus. Dál gávdno dušše okta julevsámi mánáidgárdi Divttasvuonas ja okta julevsámi ossodat norgalaš mánáidgárddis Bådåddjos. Snoasas lea okta máttasámi mánáidgárdi, ja Plassjes ja Troanddimis goappásge okta máttasámi ossodat.</p>
<p>Gávdnojit maiddái nuortalašgiela, bihtánsámegiela ja ubmisámegiela hállit. Erohussan nuortalašgielas, bihtánsámegielas ja ubmisámegielas eará sámegielaid hárrái lea vuosttažettiin dat ahte dain leat hui unnán geavaheaddjit sin árbevirolaš guovlluin Norggas dál. Dáin gielain ii leat oahpahus guđege vuođđoskuvllas Norggas. Eai gávdno mánáidgárddit gos dát gielat gaskkustuvvojit, muhto Sámediggi atná deaŧalažžan ahte gielat ealáskahttojuvvojit. Mánáidgárdefálaldat dáin gielain livččii buoremus ovttaskas doaibmabidju dáid gielaid suodjaleames ja ovddideames.</p>
<p><em type="bold">Mánáidgárdedoarjaga hálddašeapmi</em> </p>
<p>Váikkuhangaskaoapmi sámi giela ja kultuvrra nannemii lea doarjja mánáidgárddiide. Doarjja lea okta ollu doaibmabijuin ulbmila juksamis ahte sámi mánáidgárdefálaldagas lea sámi sisdoallu mii ovdánahttá oahppama ja hápmašuvvama. Doarjja lea deaŧalaš dasa ahte gielddat ja priváhta mánáidgárdeeaiggádat buorebut sáhttet láhčit sámi mánáidgárdefálaldaga. Doarjja galgá geavahuvvot liigegoluide bargui sámi gielain ja kultuvrrain.</p>
<p>Sámedikkis leat čuovvovaš doarjjaortnegat mánáidgárdesuorggi várás:</p>
<p>·  Doarjja sámi mánáidgárddiide ·  Doarjja sámi ossodagaide norgalaš mánáidgárddiin ·  Doarjja sámi giellaoahpahussii ·  Doarjja prošeavttaide ja ovddidanbargui ·  Doarjja pedagogalaš ávdnasiidda ·  Njuolggadoarjja Árran mánáidgárdái giellabargái (giellatjiehppe)</p>
<p>Sámediggi oaidná ahte lea dárbu heivehit doarjjaortnegiid nu ahte mánáidgárddit sáhttet eanet struktuvrralaččat bargat sámegielain mánáidgárddiin. Sámediggi háliida ahte sámegielat galget suodjaluvvot ja ovddiduvvot, ja oaivvilda danne ahte lea ulbmillaš ahte leat eavttut dasa vai mánáidgárddit árjjalaččat váldet atnui heivehuvvon modeallaid giellaoahpahussii, suodjaleapmái ja ovddideapmái. Mihttomearrin ferte leat ahte mánáidgárdemánát, skuvlii álggedettiin, leat sámegielagat, ja ahte doarjjaortnet lea mielde duohtan dahkamin dan.</p>
<p>Doarjja lea juolluduvvon čuovvovaččat áigodagas 2016-2018:</p>
<p>.</p>
<p>Doarjja mánáidgárddiid e Sámi mánáidgárddiid e Giellaoahpahussi i Prošeavttaide ja ovddidanbargu i Pedagogala š ávdnasiidda Njuolggadoarjj a - giellatjiehppe Submi</p>
<p>6 964</p>
<p>1 430 500 462 500 3 029 700 400 000 12 28 7 400  6 764</p>
<p>2 470 000 3 775 900 1 568 800 410 000</p>
<p>7 149</p>
<p>2 600 000 3 044 125 1 942 050 420 000</p>
<p>Tabealla bajábealde čájeha man ollu ruvnnuid lea juogaduvvon doarjja mánáidgárddiide iešguđege doarjjaortnegiin. Mii oaidnit ahte 2018:s lea juolluduvvon oktiibuot 15.155.947 ru doarjja mánáidgárddiide main lea sámefálaldat.</p>
<p><em type="bold">MÁNÁIDGÁRDEPROŠEAKTA «SÁMI MÁNÁT OĐĐA SEARVELANJAIN”</em> </p>
<p><em type="bold">Prošeavtta mihttomearri ja sisdoallu</em> </p>
<p>Mánáidgárdeprošeavtta mihttomearrin lea: Sámi filosofiija galgá leat vuođđun sámi mánáidgárddiid sisdollui gos sámi árvvut, luonddufilosofiija, giella, kultuvra, jođiheapmi ja árbedieđut leat pedagogalaš barggu guoddi oasit.</p>
<p>Sámediggi oaidná ahte mánáidgárdesuorggi siskkobealde lea dárbu struktuvrralaš rievdadusaide sihke pedagogalaš ja organisatuvrralaš, ja geavahišgoahtit sámi máhtu ja ávkkástallat dainna. Danne lea Sámediggi álggahan prošeavtta mas fokuserejuvvojit sámi mánáidgárddiid sisdoallu, sámi árvovuođđu, sámegiella, árbedieđut ja dasto kultuvra ja servodateallin. Sámi árvovuđđui gullet ávnnaslaš, mentála ja sosiála dimenšuvnnat sámi kultuvrras ja rávvagat movt dat galgá čuovvuluvvot ovttaskas mánáidgárddiin.</p>
<p>Dárbu lea hábmet sierra dieđalaš teoriijaid sámi mánáidgárdepedagogihka ja didaktihka birra. Eanaš sámi mánáidgárddit leat ovddidan sisdoalu ja geavahusa mii váldá vuolggasaji sámi árvvuin, gielas, kultuvrras ja árbevieruin. Ollu dutkamat leat ovddidan teoriijaid hápmašuvvanproseassa birra sámi mánáid bajásgeassimis, maid sáhttá geavahit vuolggasadjin ja vuođđun sámi mánáidgárdepedagogihka ja didaktihka ovddideapmái.</p>
<p>Áigodagas 01.10.17 – 31.03.18 lea čađahuvvon ovdaprošeakta. Das boahtá čielgasit ovdan ahte lea stuorra dárbu bargat viidáseappot sámi dieđalaš teoriijaid ovddidemiin geavahussii sámi mánáidgárddiid oktavuođas. Dát vuođđuduvvá vásihusaide ja máhttui sámi árvvuid, gaskkustanmetodaid ja sámi pedagogalaš jurddašeames sámi mánáidgárdesuorggis. Prošeaktajurdda lea ovdan buktojuvvon ja dan birra lea ságastuvvon sámi mánáidgárdeoahpaheddjiiguin, Sámedikki hálddahusain, sámi politihkkariiguin Sámis, fylkkamanniiguin, Oahppodirektoráhtain, Máhttodepartemeanttain ja Sámi allaskuvlla sámi studeanttaiguin ja muhtun fágaoahpaheddjiiguin.</p>
<p>Ovdaprošeaktaáigodagas leat ovddiduvvon mihttomearit ja bargoplánat prošeaktabargui viidáseappot. Prošeaktačilgehus mas leat čielga mihttomearit ja movt prošeavtta čađahit leat hábmejuvvon boahttevaš viđa jagi várás. Áigumušat prošeavttas galget implementerejuvvot mánáidgárddiid árgabeaivái dávistettiin mánáidgárddiid rámmaplánii. Virgáduvvon lea prošeaktajođiheaddji ja biddjojuvvon prošeaktajoavku. Das leat mielde guokte olbmo Sámedikki hálddahusas ja guokte olggobeale fágaolbmo. Prošeakta ruhtaduvvo Máhttodepartemeantta doarjjaruđaiguin.</p>
<p><em type="bold">Prošeavtta čađaheapmi</em> </p>
<p>Prošeakta čađahuvvo čuovvovaš osiid mielde:</p>
<p>·  Viežžat ja čohkket relevánta dutkama, dihtomielalaš ja vásihusvuđot vásihusaid, ja máhtu sámi árvvuid, gaskkustanmetodaid ja sámi pedagogalaš jurddašeami birra.</p>
<p>·  Ovddidit ja duohtan dahkat sisdoalu ja árvovuođu sámi mánáidgárddiin mat vuođđuduvvet sámi árvvuide, gaskkustanmetodaide ja sámi pedagogalaš jurddašeapmái ja mat leat fievrriduvvon ođđaset áigái.</p>
<p>·  Oainnusmahttit ja čilget dárbbu gelbbolašvuođa ovddideami ektui sámi mánáidgárdefilosofiijai dávistettiin.</p>
<p>·  Oainnusmahttit ja čilget dárbbu pedagogalaš ávdnasiid ektui mii váldá vuolggasaji sámi mánáidgárdefilosofiijas.</p>
<p>·  Oainnusmahttit ja čilget dárbbu bagadanávdnasiid ektui, movt láhčit oahppanbirrasa sámi árvvuid vuođul.</p>
<p>·  Álggahit nana giellamodeallaid implementerenbarggu mánáidgárddiin.</p>
<p>·  Oainnusmahttit ja čilget dárbbu bagadanávdnasiid ektui sámi vánhemiid várás, mas válddahuvvo sisdoallu oadjebas ja buori mánáidgárdebirrasis sámi mánáid várás.</p>
<p>·  Oainnusmahttit ja čilget gelbbolašvuođa ovddideami ja bagadanávdnasiid dárbbu mánáidgárdeeiseválddiide ja mánáidgárddiid eaiggádiidda, árbedieđuid, sámegiela ja sámi kultuvrra vuođul.</p>
<p><em type="bold">ÁŊGIRUŠŠANSUORGGIT</em> </p>
<p><em type="bold">Áŋgiruššansuorgi 1: Sámegielat mánát otnáš servodagas</em> </p>
<p>Nana giellamodeallat sámi mánáidgárdefálaldagas</p>
<p>Okta hástalus go lea sáhka sámegielas lea ahte leat unnán giellageavaheaddjit ja ahte sámegielat leat áitojuvvon gielat. Dát mielddisbuktá ahte fertejit leat čielga strategiijat ja metodat gielaid gáhttemii ja nannemii. Mánáidgárdi lea dehálaš giellaarena juste fal diekkár giellabargguide. Sámediggi háliida mánáidgárdepolitihkainis láhčit dili nu, ahte mánáidgárddit geavahišgohtet nana giellamodeallaid metodan mat leat heivehuvvon ovttaskas mánáidgárddiid báikkálaš dárbbuide ja gielladássái.</p>
<p>Gielladutki Colin Baker (2011) lea ráhkadan guovddáš typologiija guovttegielat oahpahussii. Baker lea geahččan giellaoahppama riikkaidgaskasaččat ja juohká oahpahusa geahnohis ja gievrras giellamodeallaide mat vuođđuduvvet giellaoahpahusa mihtuide ja bohtosiidda. Su nana giellamodealla čájeha ohppiid bohtosiid ja das lea fievrridanárvu mánáidgárddiide. Nana giellamodealla sáhttá leat modealla mas unnitlogugiella maid mánát galget oahppat oahpahuvvo maiddái eará fágain go duššefal giellafágas. Sámediggi oaidná ahte lea hástalus doaimmahit sámi giellabargguid mánáidgárddis ja ahte dat lea gáibideaddjin bargiide go lea váilevaš bargoveahka. Danin ferte mánáidgárddiid giellabargguid systematiseret buorebut ja implementeret pedagogalaš bargui. Mánáidgárddit fertejit válljet bargometodaid mánáid gielladuogážiid vuođul, nu ahte dat movttiidahttá giellaovdáneapmái mas leat bohtosat. Buot dain iešguđetgelágan sámi mánáidgárdefálaldagain galgá leat mihttun ahte mánát šaddat sámegielagin.</p>
<p>Go minoritehtagiella oahpahuvvo dušše moadde diimmu vahkus ja oahpahus ja gulahallan muđui dáhpáhuvvá majoritehtagillii, lea Bakera kriteriaid vuođul heajos giellamodeallaovdamearka. Diekkár lahkoneami oaidnit mii dáru mánáidgárddiin gos lea sámegieloahpahus. Dát ii leat doarvái buorre ja dat čájeha ahte mánát eai oahpa sámegiela sávahahtti bures. Danin šaddá dehálažžan geavahišgoahtit nana giellamodeallaid maiddái diekkár mánáidgárdefálaldagain, Mánát geain ii leat sámegiella, muhto geat galget oahppat sámegiela ja mánát geat máhttet veaháš sámegiela, galget buohkat oažžut dakkár giellafálaldaga mánáidgárddis mii lea heivehuvvon sin gielladássái. Fertejit leat čielga rámmat mo dat iešguđetgelágan mánáidgárdefálaldagaid kategoriijat galget heivehuvvot. Ferte struktuvrralaččat bargat nana giellamodeallaid vuođul sihkkarastin dihtii ahte mánát šaddet guovttegielagin. Mánáin galgá leat vejolašvuohta álgit sámi skuvlii guovttegielagin ja oažžut oahpahusa sámegielas ja sámegillii vuosttašgielagin.</p>
<p>SáMOS-prošeakta galgá doaibmat reaidun ja veahkkin mánáidgárddiid giellabargguin. Mánáidgárddit leat šaddan ieža hábmet sámi pedagogihka, muhto Sámediggi háliida prošeavttain veahkehit bargiid sin beaivválaš doaimmain. Dutkama bokte galgá prošeakta čilget mii lea sámi pedagogihkka ja mo sáhttá implementeret nana giellamodeallaid mánáidgárddis.</p>
<p>Oktagaslaš riekti sámegielat mánáidgárdefálaldahkii</p>
<p>Buot mánáin – maiddái sámi mánáin – lea mánáidgárdelága §12a vuođul riekti <em type="italic">mánáidgárdesadjái</em>. Hástalussan odne lea ahte sámi mánáin ii leat riekti <em type="italic">sámegielat </em>mánáidgárdesadjái. Sámediggi vásiha ahte leat leamaš guhkes vuordinlisttut sámi mánáidgárddiide dál guhkit áigge, ja ahte dat mánát guđet eai oaččo saji sámi mánáidgárdái ožžot fálaldaga álgit dárogielat mánáidgárdái. Sámegielat mánáin váldojuvvo danin eret riekti oahppat sámegiela mánáidgárddis. </p>
<p>Odne leat iešguđetgelágan gáibádusat mánáidgárddiide sámegielaid hálddašanguovlluid siskkobealde ja olggobealde. Dákkár earru ii leat váikkuhanfámolaš, eandalii daningo ollu sámi bearrašat válljejit iešguđetgelágan sivaid geažil orrut guovlluin mat leat giellahálddašanguovlluid olggobealde.</p>
<p>Otná ortnet ii leat doarvái aiddolaš. Váikkuhussan dás sáhttá leat ahte mánáidgárdeeaiggádat/suohkanat gávdnet vejolašvuođaid nu ahte eai fála sámi mánáidgárdefálaldaga ja nu rihkkot riikkaidgaskasaš konvenšuvnnaid ja Norgga lágaid. Nu leage suohkaniid geatnegasvuohta mánáidgárdegažaldagain guovddážis ja Sámediggi áigu presiseret ahte buot suohkaniin galgá leat geatnegasvuohta fállat sámegielat mánáidgárdefálaldaga mas lea nana giellamodealla buot sámi mánáide geaid váhnemat háliidit dan. Okta dain effektiivvamus doaimmain sámegiela ja sámi kultuvrra gáhttemis boahtteáiggis lea ahte sámi mánát fidnejit sámi mánáidgárdesaji. Suohkana geatnegasvuohta ferte lágalaččat nannejuvvot mánáidgárdelágas, numo</p>
<p><span type="quote">“NÁČ 2016: 18 Váibmogiella”</span> cealká.</p>
<p>Sámediggi oaidná ahte sámegielaid buolvvaid gaskasaš fievrrideapmi lea dehálaš ja mearrideaddji go galgá bisuhit ja ovdánahttit gielaid. Okta Sámedikki giellapolitihka mihtuin lea mielváikkuhit dasa ahte boahttevuođas šaddet eanet sámegielageavaheaddjit. Sámediggi oaivvilda ahte sámi mánáidgárddit leat dehálaš giellaarenat boahtte bulvii ja dat lokte mánáidgárddiid bargguid stáhtusa. Mánáidgárdekonvenšuvnna artihkkalis 28 čuožžu eamiálbmotmánáid rivttiin oahppat eatnigielaset dahje giela mii eanemusat geavahuvvo dan eamiálbmogis mas sii leat oassin. Dat mearkkaša ahte sámi mánáin Norggas sis lea riekti oahppat ovtta dahje eambbo dain sámegielain mat leat dábálaččamusat Norgga sápmelaččaid gaskkas odne.</p>
<p>Dáruiduhttima čuovvumuššan lei ahte stuorra oassi sámi álbmogis masse sámegiela. Sámediggi oaidná ahte eambbogat ahte eambbogat háliidit váldit gielaset ruovttoluotta ja fievrridit dan viidáseappo boahtte bulvii. Dan oaidná earret eará das go 2018:s ledje 68 eambbo máná geat ožžo sámi mánáidgárdefálaldaga go 2017:s. Sámediggi lea oaidnán ahte leat eambbo ahte eambbo lullisámi mánát geaidda lea sámi giellaoahpahus heivehuvvon dáru mánáidgárddiin. Maŋimuš jagiid leat ásahuvvon ođđa sámi mánáidgárddit ja ossodagat. Dát lea čuovvumuššan das go váhnemat leat dihtomielalaččat válljen giela ja háliidit ollislaš sámegielat mánáidgárdefálaldaga mánáidasaset.</p>
<p>Sámi bearrašat ellet iešguđetgelágan servodagain ja dat váikkuha gielladillái. Guovlluin gos sámegiella lea eanetlogugiellan leat eanaš ruovttut sámegielagat, muhto doppe leat maiddái ruovttut main váhnemiin lea goabbatge eatnigiella ja mánát ohppet goappašat gielaid oktanaga ja šaddet guovttegielagin. Sámegiella lea ealli árgabeaigiella, muhto liikká dan váikkuhit eará gielat, nugo ovdamearkka dihtii dárogiella, ruoŧagiella ja eaŋgalasgiella. Dakkár guovlluin gos sámegiella lea unnitlogugiellan vásihit sámi bearrašat ahte lea dárogiella ja dáru árvvut mat váldet vuitet ja dárogielas ja dáru árvvuin lea nannoseabbo sajádat go sámegielas ja sámi árvvuin. Dakkár guovlluin gáibiduvvo ahte váhnemat leat dihtomielalaččat giellaválljemiin. Máŋgii gártá danin, ahte mánáidgárddit ja skuvllat leat áidna sámegielat arenat ruovttuid lassin.</p>
<p>Pedagogalaš ávdnasat sámi mánáidgárddiide</p>
<p>Pedagogalaš ávdnasiiguin dán oktavuođas oaivvildit deaddiluvvon ávdnasiid, duhkorasaid ja digitála reaidduid mat leat ráhkaduvvon erenoamážit mánáidgárddiid atnui. Dát sáhttet leat ovdamearkka dihtii girjjit, spealut, bihttáspealut, musihkka, applikašuvnnat ja eará reaiddut mat gávdnojit mánáidgárddi birrasis, sihke siskkobealde ja olggobealde mánáidgárddi.</p>
<p>Pedagogalaš ávdnasat mánáidgárddiide main lea sámegielfálaldat galget doaibmat reaidun bargiide go galget fievrridit sámi kulturárbbi viidáseappot. Pedagogalaš ávdnasiiguin galget dát barggut konkretiserejuvvot ja nu doaibmat veahkkin sámegiela ja sámi kultuvrra nannemis, ja nu hábmet sáhkkiivuođa ja rámisvuođa iežaset kulturduogážii. Mánáidgárddi rámmaplánas čállo ahte <span type="quote">“Mánáidgárdi galgá geavahit iešguđet materiálaid ja rusttegiid, teknologiija ja digitála reaidduid, spealuid, girjjiid ja musihka fágasuorgebarggus”</span> (2017: 47). Seammás presiserejuvvo rámmaplánas ahte go fágasuorgebargguin sámi mánáidgárddiin galgá vuolggasadjin leat sámegiella, sámi kultuvra ja árbevirolaš máhttu.</p>
<p>Sámedikki oahpponeavvoguovddážis leat máŋga koaffara main leat sámi artefávttat ja maid dat luoiká. Koaffaris leat gáktegárvvut dohkáide ja mánáide ja evttohusat sámi fáddádoaimmaide maid mánáidgárddit sáhttet váldit atnui. Sámediggi lea álgán hábmet eambbo koaffariid, daningo oaidnit ahte lea stuorra beroštupmi daidda. Hástalussan lea váilevaš pedagogalaš ávdnasat sámi mánáidgárdefálaldahkii. Sámediggi oaidná ahte lea dárbu hábmet ávdnasiid buot sámegielaide. Sámedikki áigumuššan lea maiddái nu guhkás go vejolaččat bargat nu, ahte juolluduvvojit ruđat davvi-, julev- ja lullisámegielat ávdnasiidda mat leat heivehuvvon buot agát ovdaskuvlamánáide.</p>
<p><em type="bold">Mihttu: </em> </p>
<p>·  Sámi mánáid sámegiella nannejuvvo ja ovdánahttojuvvo. Eambbo sámegielat mánát. Mánáidgárddit hábmejit nana giellamodeallaid sámegielaid revitaliseremii, doalaheapmái, nannemii ja ovdánahttimii.</p>
<p><em type="bold">Strategiijat:</em> </p>
<p>·  Sihkkarastit ja doalahit árra giellastimulerema sámi mánáidgárdefálaldagain.  ·  Veahkkin sihkkarastit ahte sámi mánáidgárddit sáhttet atnigoahtit nana giellamodeallaid. ·  Veahkkin ovdánahttit pedagogalaš ávdnasiid sámi mánáidgárdefálaldagaide.</p>
<p><em type="bold">Áŋgiruššansuorgi 2: Árbevirolaš máhttu ođđa áiggis</em> </p>
<p>Sámi mánáidgárdi, mii lea dehálaš institušuvdna sámi mánáid bajásšaddanbirrasis, ferte leat gearggus dustet sámi servvodaga dárbbuid goas beare. Sámediggi háliida mánáidgárdepolitihkastis nannet sámi mánáidgárddi sajádaga guovddáš sámi kulturguoddin. Dát dahkkojuvvo go mánáidgárddit váldet vuolggasaji árbevirolaš máhtus (árbedieđus). Buorre máhttovuođđu sámi árbevirolaš máhtus lea mearrideaddjin sihkkarastin dihtii buriid mearrádusproseassaid sámi mánáidgárdefálaldagaid birrasaš aktevrrain.</p>
<p>Odne lea sámi árbevirolaš máhtus mearkkašahtti sadji sámi mánáidgárddiin. Sámi mánáidgárddit heivehit bargguideaset sámi kaleandara mielde. Dat mearkkaša ahte mánáidgárdi čatná pedagogalaš bargguid jagi mielde ja luonddu jahkodatvuogádaga rievdadusaide. Sámediggi háliida nannet dán máhttovuođu oassin sisdoalus sihkkarastin dihtii máhttosirdima boahttevaš buolvvaide. Sámi árbevirolaš máhttu ii sisttisdoala dušše praktihkalaš máhtu ja gelbbolašvuođa, muhto maiddái diehtolonohallama, ovttasdoaibmama, oasálastima ja digaštallamiid praktihkalaš bargguid birra ovttaskas indiviiddain ja maiddái stuorabearrašiin gos máŋga buolvva oasálastet.</p>
<p>Sámi dajaldat <span type="quote">“gal dat oahppá go stuorrula”</span> sáhttá geavahuvvot ádden dihtii sámi mánáidgárddiid sisdoalu. Dán dajaldaga sisdoalus lea sámi filosofiija mánáid ja oahppama birra. Buot mánát ohppet, muhto mánát ohppet ja háhket dieđu iešguđetge láhkai daningo buohkain leat iešguđetgelágan eavttut oahppamis. Sisdoallu dajaldagas oktiivástida mánáidgárddi rámmaplánain (2017: 50) mas daddjo ahte mánáidgárdi galgá heivehit dábálašpedagogalaš fálaldaga mánáid dárbbuid ja eavttuid mielde, maiddái go mánás lea dárbu liigedoarjagii oanehut dahje guhkit áigge.</p>
<p>Árbevirolaš máhttu mánáidgárddis</p>
<p>Sámi árbevirolaš máhttu lea kollektiivvalaš máhttu, mas leat praktihkalaš dáiddut maid sámi álbmot lea ovdánahttán ja hábmen jahkečuđiid áigge. Dát máhttu lea fievrreduvvon buolvvaid gaskka máidnasiiguin ja daguiguin. Árbevierut bissot, doalahuvvojit ja ávkkástallojuvvojit lunddolaččat ođđa áiggis ja báikkis. Kultuvrras ja árbevierus lea sáhka árbbis, muhto maiddái áimmahuššamis, duddjomis ja ođasteames.</p>
<p>Biologalaš girjáivuođa konvenšuvdna (1992) lea guovddáš dokumeanta riikkaidgaskasaš birasrievttis. Konvenšuvnna artihkkalis 8j daddjo ahte stáhtat galget respekteret, seailluhit ja bisuhit eamiálbmogiid ja báikkálaš servodagaid máhtu, innovašuvnnaid ja geavahusa biologalaš girjáivuođa geavaheames ja seailluheames. Sámediggi oaivvilda dán konvenšuvnna ferte geavahit aktiivvalaččabut go deaivvada mánáidgárdeeiseválddiiguin, čájehan dihtii ahte dat guoskkaha maiddái doaimmahusaid nugo sámi mánáidgárddiid, gos sámi árbevirolaš máhttu eallá ja geavahuvvo odne. Mánáidgárddi rámmaplána (2017: 25) nanne dan mii daddjo konvenšuvnna artihkkalis 8j biologalaš girjáivuođas: <span type="quote">“Mánáidgárdi galgá vuođđuduvvot sámi luondduáddejupmái ja váikkuhit dasa ahte mánát sáhttet eallit harmonalaččat luonddus, ávkkástallat luonddu ja ovdánahttit árvvusatnima luonddufenomenaide.”</span> Danin lea dehálaš ahte sámi árbevirolaš bargguid vuolggasadjin leat sámi mánáidgárddiid pedagogalaš barggut.</p>
<p>Tråante deklarašuvnnas, artihkkalis 30 (2017: 05) namuhuvvo árbevirolaš máhttu ja das daddjo ahte dan máhtus lea nana čanastat sámiid árbevirolaš eana- ja ássanguovlluide.</p>
<p><span type="quote">«Utgångspunkten för staternas politik och policys i förhållande till samisk språk, samisk tradisjonell kunskap och samiska traditionella utryck, ska vara att dessa är starkt tillknutna våra traditionella land- och bosättningsområden.»</span> Árbevirolaš sámi kultuvra lea vel odnege ealli kultuvra máŋgga oktavuođas. Boares árbevierut seilot, vaikke eai buohkat geavat gávtti, eaige bargga sámi ealáhusaiguin. Numo earáge kultuvrrat, de maiddái sámi kultuvra ovdána ja rievddada. Sámi mánát jođašit odne sámi ja dáru kultuvrra gaskka. Otná kultuvrralaš identitehtas lea sáhka ovttaskas válljejumiin. Leat máŋga vuogi leat sápmelažžan. Leat maiddái máŋga sámi kultuvrra, earret eará lullisámi, julevsámi ja davvisámi. Báikkálaš kultuvra galgá leat lunddolaš vuolggasadjin dasa mii dáhpáhuvvá sámi mánáidgárddis. Lea danin dehálaš ahte ovttasbargu gaskal ruovttu ja mánáidgárddi doaibmá bures, nu ahte dat iešguđetgelágan sámegielat, sámi árvvut ja árbevierut fievrriduvvojit ja speadjalastet mánáidgárddiid beaivválaš bargguid. Lea maiddái dehálaš ahte sis geat mánáidgárddiin barget lea kulturmáhttu ja kulturáddejupmi. Dalle báikkálaš árbevirolaš máhttu sáhttá transformerejuvvot ođđa áigái nu, ahte sámi mánát čatnet gullevašvuođa iežaset lagasbirrasii ja dainna lágiin nannejit gielaset ja sámi identitehtaset.</p>
<p>Mánáidgárddi rámmaplána (2017: 24) lea čielggas das, ahte sámi kultuvra ja árbevirolaš máhttu galgá fievrriduvvot sámi mánáidgárddiide. Das čuožžu ahte sámi mánáidgárddit galget veahkehit seailluhit ja ovdánahttit sámi kulturárbbi ja oainnusmahttit sámegiela, sámi kultuvrra, eallinvuogi ja árvvuid min áiggis. Mánáidgárdi galgá maiddái veahkehit mánáid oahpásmuvvat iežas ja earáid kultuvrraid girjáivuhtii ja ahte mánát sáhttet hábmet gudnejahttima ja searvevuođadovddu olles sámi girjáivuhtii.</p>
<p>Sámi mánáidgárddit olggobeale sámi giellahálddašanguovlluid barget maiddái sámi árbevirolaš máhtuin. Dainna sáhttet leat hástalusat jus bargiin ii leat máhttu dan oasis. Mánáidgárddi rámmaplánas daddjo ahte: <span type="quote">“Sámi mánáidgárddit galget geavahit árbevirolaš oahpahallan- ja bargovugiid, mánáid eavttuid vuođul dálááiggis. Mánáidgárdi galgá addit mánáide vejolašvuođa aktiivvalaččat searvat árbevirolaš doaimmaide mas bargit bagadallet ja nu veahkehit mánáid šaddat iešheanalažžan.”</span> Vai sámi mánáidgárddiid bargit galget sáhttit oahppat mo bargat sámi árbevirolaš máhtuin otná áiggis, numo rámmaplána gáibida, de oaivvilda Sámediggi ahte lea erenoamáš dehálaš vuoruhit ekonomalaš ruđaid nugo stipeandda sámi árbevirolaš máhtu gelbbolašvuođahuksemii, sihkkarastin- ja fievrridan dihtii máhtu sámi mánáidgárddiid bargiin, maiddái olggobeale sámegielat guovlluid ođđaáiggis.</p>
<p><em type="bold">Mihttu: </em> </p>
<p>·  Sámi mánáidgárdi vuođđuduvvá árbevirolaš máhttui.</p>
<p><em type="bold">Strategiijat: </em> </p>
<p>·  Bargat nu, ahte sámi mánáidgárddiin leat buorit rámmaeavttut kulturguoddi institušuvdnan. ·  Oažžut váikkuhangaskaoapmeortnegiid mat dorjot árbevirolaš máhtu ja kultuvrralaš ceavzilvuođa.</p>
<p><em type="bold">Áŋgiruššansuorgi 3: Máhttu ja gelbbolašvuohta huksejit boahttevaš mánáidgárddiid </em> </p>
<p>Máhttu ja gelbbolašvuohta mánáidgárdesuorggis</p>
<p>Máhttu ja gelbbolašvuohta leat mearrideaddjit sámi mánáidgárdesuorggi ovdánahttima sihkkarastimis. Máŋgga dásis leat proseassat jođus mas sihke eiseválddit, suohkanat, mánáidgárdeeaiggádat, mánáidgárdebargit, váhnemat ja earát leat mielde. Jus sámi mánáidgárddiid hálddašeapmái galgá sáhttit váikkuhit ja fátmmastuvvot, de ferte máhttovuođu dássi loktejuvvot buot oasseváldiin.</p>
<p>Sámediggi áigu bargat nu, ahte buot min ovttasbargoguimmiin ja aktevrrain mánáidgárdesuorggis galgá leat máhttu das mii sámi mánáidgárdi lea ja makkár sajádat institušuvnnas lea servodagas dehálaš kulturguoddin sámi álbmogii. Easkka dalle go máhtolašvuođadássi loktejuvvo olbmuin sáhttá servodat áddet sámi mánáid hástalusaid leat guovttekultuvrralaš ja guovttegielat mánnán. Easkka dalle sáhttá servodat háhkat positiivvalaš guottuid sámevuhtii, ahte lea eará giella go eanetlogus, ahte lea eará kultuvra go eanetlogus ja dasa ahte gullá eamiálbmogii. Odne leat mii viimmat buvttahan nu guhkás ahte buot mánáidgárdemánát ja maiddái mánáidgárdeoahpaheaddjeoahpu studeanttat galget oahppat ahte sápmelaččat leat eamiálbmot, ja gáibádussan lea ahte galgá leat sámi sisdoallu skuvllas buot ohppiide. Muhto maiddái eiseválddit ja sii geat mearridit lágaid ja njuolggadusaid dárbbašit eanet máhtu fáttás.</p>
<p>Mánáidgárdesuorggi stuorra rievdadusat maŋimuš jagiid leat daguhan viidát gelbbolašvuođadárbbuid mánáidgárdebargiide. Bargit ja sin máhttu lea mánáidgárddi deháleamos resursa ja lea eaktun dasa ahte mánáidgárdi sáhttá leat buorre arena ovddasmorrašii, stoahkamii, ávdnemii ja oahppamii. Mánáidgárddi rámmaplána lea čielggas go lea sáhka mánáidgárddi geatnegasvuođain systemáhtalaš pedagogalaš bargguin. Rámmaplána láidesta eaiggáda, jođiheaddji, mánáidgárdeoahpaheddjiid ja eará bargiid das mo galget bargat ahte buot mánáide fállojuvvo mánáidgárdefálaldat alla kvalitehtas. Kvalitehtaovdánahttin mánáidgárddis sisttisdoallá danin bargiid máhtolašvuođa dađistaga ovdáneami sihkkarastin dihtii rámmaplána áigumušaid duohtandahkama. Lea mánáidgárdeeaiggáda ovddasvástádus sihkkarastit ahte bargiin lea rievttes ja dárbbašlaš gelbbolašvuohta. Eanet sámi mánáidgárdeoahpaheaddjit geain lea masterdási gelbbolašvuohta ja geat barget mánáidgárddiin sáhttet oasálastit máhttovuđot bargguid ovdánahttimis.</p>
<p>Lassi máhttu ja gelbbolašvuohta</p>
<p>Sámi mánáidgárddiid kvalitehta ovdánahttimis lea čatnagasas das ahte bargiide fállojuvvo vejolašvuohta loktet máhtuset sihke oktagaslaččat ja fágalaš searvevuođas. Hástalussan lea loktet gelbbolašvuođa mánáidgárdesuorggis mii lea heivehuvvon suorggi dárbbuide. Sámediggi háliida veahkehit mánáidgárdeeaiggádiid ja jođiheddjiid álggahit kollektiivvalaš ovdánahttin- ja rievdadanproseassaid. Dát namuhuvvo nationála strategiijas <span type="quote">“Kompetanse for fremtidens barnehage”</span> (20182022). Strategiijas daddjo ahte áŋgiruššansurggiid bargguid ferte geahččat nationála viggamušaid oktavuođas. Strategiijas namuhuvvo maiddái ahte jus galgá sáhttit vuhtiiváldit sámi mánáidgárddiid ja sámi ossodagaid sámi sisdoalu, de ferte mánáidgárddis leat doarvái gelbbolašvuohta sámegielas ja sámi kultuvrras. Sámediggi ovttas mánáidgárdeeiseválddiiguin čuovvula nationála gelbbolašvuođastrategiija implementerenproseassas sámi mánáidgárddiide.</p>
<p>Gelbbolašvuohta namuhuvvo maiddái mánáidgárddi rámmaplánas (2017) ja leat čielga gáibádusat mii vurdojuvvo sámi mánáidgárddiin, sámi ossodagain ja eará mánáidgárddiin gos leat sámi mánát. Rámmaplána namuha namalassii sámegiela ja sámi kultuvrra ja lea jearggalaš rámmaplánas. Dat mearkkaša ahte buot oasálaččain ja aktevrrain sámi mánáidgárdesuorggis fertejit leat čielggaduvvon ovddasvástádusdilit ja dasa lassin ferte oažžut ovttasbarggu jus gelbbolašvuođaovdánahttin galgá sáhttit dáhpáhuvvat, sihke nationálalaččat, regionálalaččat ja báikkálaččat.</p>
<p>Dán dieđáhusa guokte áŋgiruššansuorggi giela ja árbevirolaš máhtu birra hábmejit vuođu guđiid máhtolašvuođasurggiid ja gelbbolašvuođasurggiid Sámediggi oaivvilda šaddat dehálažžan boahttevuođa áŋgiruššamis. Sámediggi atná diehttelassan ahte sámi mánáidgárdebargiin sámi mánáidgárddiin gáibiduvvo sámegiella ja máhttu ja gelbbolašvuohta sámi árbevirolaš máhtus. Dovdat lágaid, konvenšuvnnaid ja rivttiid mat geažos áigge stivrejit sámi mánáidgárddi šaddá maiddái dehálažžan</p>
<p>oasálaččaide. Mánáidgárdeeaiggát ferte láhčit dili bargiide nu, ahte sis lea vejolašvuohta háhkat máhtu ja gelbbolašvuođa sámegielas, ja lea dehálaš máhttit daid iešguđetgelágan árbevirolaš doaimmaid, deattuha NÁČ 2016: 18 <span type="quote">“Váibmogiella”</span>.</p>
<p>Rekrutteren mánáidgárdesuorggis</p>
<p>Sámi servvodagas leat stuorra hástalusat go lea sáhka rekrutteremis sámegielat bargiid geat máhttet davvi-, julev- ja lullisámegielas. Stuorámus hástalus nannet ja ovdánahttit giela ja identitehta mánáidgárddis lea go leat váilevaš oahppan mánáidgárdeoahpaheaddjit ja eará bargit. Dál skuvlejuvvojit beare unnán sámegielat oahpaheaddji mánáidgárdái ja lea stuorra ohcaleapmi dakkáriidda geain lea diekkár oahppu. Lea dehálaš nannet rekrutterema sihkkarastin dihtii ahte mánáidgárdemánáid rievttit fuolahuvvojit. Dat lea maiddái dehálaš fáktor mánáidgárdelága oahppogáibádusaid ollašuhttimis.</p>
<p>Otná mánáidgárddiid bargoveagas leat sihke mánáidgárdeoahpaheaddjit/pedagogat ja assisteanttat/fágabargit. Pedagogalaš bargit ja eará sámegielat bargit leat boahttevuođa mánáidgárddiid geađgejuolggit. Danin lea dehálaš rekrutteret sámegielat mánáidgárdeoahpaheddjiid ja eará bargiid. Studeanttat geat studerejit mánáidgárdeoahpaheaddjin bohtet leat geađgejuolgin boahttevuođas. Jus eai šatta eanet sámegielat mánáidgárdeoahpaheaddjit, de ii leat vejolaš oažžut dan sávahahtti ovdánahttima mánáidgárddiin sámi servodagas.</p>
<p>Sámediggi lea ožžon máŋga máhcahaga mánáidgárdeeaiggádiin ahte lea váttis rekrutteret sámegiela bargiid, sihke pedagogaid, assisteanttaid/fágabargiid ja maiddái sadjásaččaid. Dát lea hástalus, ii dušše dain guovlluin mat leat sámegiela hálddašanguovlluid olggobealde, muhto maiddái hálddašanguovlluid siskkobealde. Sámediggi háliida politihkainis veahkkin lasihit sámegielat bargiid ja bargat nu, ahte lea álkit rekrutteret ja doalahit sámegielat bargiid. Numo ovdalis namuhuvvon, de ráđđehusa bargoveahkanorbma ja pedagoganorbma ii álkit sámegielat bargiid rekrutterema. Biddjojit gáibádusat galle ollesolbmo ja pedagoga galget leat nuo ja nuo ollu mánáid nammii, muhto mii diehtit ahte lea doarrumuš resurssain go lea sáhka sámegielat ollesolbmuin. Jus sámegiella galgá seailut, de ferte lágas nannet ahte sámegielat mánáidgárdefálaldagas galget leat eambbo sámegielat bargit.</p>
<p>Sámediggi sávvá eanet fokusa sámi árbevirolaš máhttui sámi mánáidgárddiin. Danin oaidnit hástalusa rekrutteret sámegielat bargiid geain lea máŋggabealat gelbbolašvuohta. Lea dárbu bargiide geain lea kulturáddejupmi, kulturgelbbolašvuohta ja geat máhttet árbevirolaš sámi bargguid. Sámediggi oaidná ahte mánáidgárdesuorggis lea dál sohkabuolvamolsašupmi. Nuorain geat dál ohcet barggu mánáidgárddiin ii leat dat seamma kultuvrralaš gelbbolašvuohta mii ovddit sohkabuolvvain lei ja earret eará ii leat sis seamma nana máhttu duojis, biebmoárbevieruin ja máinnastanárbevieruin go ovdalaš áigge.</p>
<p>Sámediggi áigu áŋgiruššat sámi oahpaheddjiide ja fokuseret rekrutteremii oahpaheaddjioahpuide. Sámi allaskuvllas ja eará allaskuvllain ja universitehtain lea goittotge guovddáš rolla rekrutteret alitoahpahussii. Sámedikki rolla lea earret eará oasálastit rekrutteremii stipeandaortnegiid bokte. Šaddá maiddái dehálaš áŋgiruššat ovttasbargui universitehta- ja allaskuvlasurggiin nu ahte Sámedikki stipeandaortnegat harmonerejit sin oahppofálaldagaiguin. Dán barggus lea Sámi allaskuvllas guovddáš rolla. Nord universitehta ásahedje čakčat 2018 julev- ja lullisámi vuođđoskuvlaoahpaheaddjeoahpuid. UiT Norgga árktalaš universitehtas, campus Álttás, lea vejolaš válljet davvisámegiela fágan vuođđoskuvlaoahpaheaddjeoahpus. Sámi giellaoahput leat fálaldahkan goappašat universitehtain ja leat fágat masa buohkat sáhttet ohcat.</p>
<p>Sámedikki <span type="quote">«Gïelelutnjeme – Giellalåpptim – Giellalokten»</span> strategiijas sámegillii evttohuvvojit máŋga doaibmabiju sámi alit ohppui rekruteremis, maiddái ođđa sámi pedagogaid ja ovdaskuvlaoahpaheddjiid rekruteren. Evttohuvvo earret eará lágidit oahpahuskonferánsa sámi ohppiide joatkkaskuvllas, ja ráhkadit ja distribueret dieđuid sámi oahppovejolašvuođaid, kvoterenortnegiid ja stipeandaortnegiid birra. Dá leat doaibmabijut mat galget Sámedikki 2020 bušeahtas čuovvuluvvot, ja mat sáhttet čađahuvvot ovttas universitehtaiguin, allaskuvllaiguin ja Máhttodepartemeanttain.</p>
<p>Mánáidgárdeoahpaheaddjeoahpu nationála čuovusjoavku árvala loahpparaporttastis nr. 5 2017 ahte Sámi allaskuvla ásaha oahpaheaddjeoahpuid gelbbolašvuođaguovddáža. Dát boahtá leat buorrin maiddái dáru oahpaheaddjeoahpuide daningo dain galget studeanttat oahppat sámegiela, sámi kultuvrra ja árbevieruid birra earret eará bagadus- ja ovdánahttinávdnasiid hámis. Máhttu lokte stáhtusa ja bálkká lokten ja buorit eavttut boahttevaš mánáidgárdeoahpaheddjiide lea ávkin rekrutteremis eambbosiid.</p>
<p><em type="bold">Mihttu: </em>  </p>
<p>·  Lassi máhttu ja gelbbolašvuohta mánáidgárdesuorggis.</p>
<p><em type="bold">Strategiijat: </em> </p>
<p>·  Sihkkarastit sámegielat mánáidgárdeoahpaheddjiid/pedagogaid ja eará bargiid rekrutterema. ·  Sihkkarastit buori bargodili sámegielat bargiide nu ahte sii bissot mánáidgárddis. ·  Loktet máhttovuođu sámi diliid birra buot oasálaččain.  ·  Veahkehit ahte gelbbolašvuođa loktejeaddji doaimmat fállojuvvojit.</p>
<p><em type="bold">EKONOMALAŠ JA HÁLDDAHUSLAŠ ČUOVVUMUŠAT</em> </p>
<p><span type="quote">“Sámediggedieđáhusa sámi mánáidgárdefálaldaga birra”</span> čuovvuluvvo jahkásaš bušeahtain gos doaimmat ovttaskas mihtuid vuolde vuoruhuvvojit. Sámediggeráđđi mearrida iežas doaibmaplána dieđáhusa čuovvuleapmái. Dieđáhusas lea guhkesáiggeperspektiiva ja lea lunddolaš geahččat dieđáhusa golmma dahje njealji jagi geahčen árvvoštallan dihtii leago Sámediggi olahan mihtuid mat leat čilgejuvvon dieđáhusas.</p>
<p>Dieđáhusa čuovvuleamis leat ekonomalaš ja hálddahuslaš čuovvumušat. Dieđáhusa mihtut ja strategiijat eaktudit buori gulahallama mánáidgárdesurggiin buot dásiin. Dasa lassin lea konsultašuvdnašiehtadusa aktiivvalaš geavaheapmi gáibádussan. Dat hástala Sámedikki hálddahuslaš kapasitehta go lea sáhka mánáidgárdegažaldagaid bargguin.</p>
<p>Ášši meannudeapmi loahpahuvvui 06.06.19 dii. 16.40</p>
<p>Ášši 027/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Ášši 003/19</p>
<p>Ealáhus- ja kulturlávdegoddi</p>
<p>21.05.2019-23.05.2019</p>
<p>Davviriikkalaš giellaovttasbargu</p>
<p>Áššenr. 18/2088</p>
<p>Mildosat</p>
<p><em type="bold">Áššeovddidus</em> </p>
<p>Sámedikkiid mihttun lea ásahit Sámi Giellagáldu bistevaš oktasaš orgánan jagi 2020 rájes. Duogáš dása lea dárbu ođđasit organiseret ja beavttálmahttit rájiidrasttildeaddji davviriikkalaš giellaovttasbarggu man Sámi Parlamentáralaš ráđđi bijai johtui juo 2007:s. Sámi Parlamentáralaš ráđi stivra ásahii 2007:s bargojoavkku, man bargun lei evttohit ođđa organiserema sámi rájiidrasttildeaddji giellaovttasbarggu várás. Raporta <span type="quote">“Evttohus mo ođđasisorganiseret sámi giellabarggu sámedikkiid ovddasvástádussuorggis”</span> válbmanii 2008:s. Dán raporttas bođii ovdan, ahte davviriikkalaš giellaovttasbarggu ferte nannet sihke giellapolitihkalaš ja giellafágalaš dásis. SPR bargojoavku evttohii, ahte giellafágalaš dásis lea dárbu vuođđudit oktasaš sámegiela giellafágalaš orgána. SPR lea čuovvulan dáid árvalusaid.</p>
<p>Váilevaš ruhtadeami geažil ja oažžun dihte davviriikkalaš giellaovttasbarggu johtui, čađahedje Suoma, Norgga ja Ruoŧa sámedikkit ja Sámi Parlamentáralaš ráđđi 2011:s ovdaprošeavtta (1. Interregprošeakta), <span type="quote">“SáFá –ovdačielggadeami davviriikkalaš giellafágaguovddáža ásaheami birra”</span> man ulbmilin lei:</p>
<p>1.  <em type="italic">ráhkadit čilgehusa davviriikkalaš sámegiela fága- ja resursaguovddáža vuođđudeami várás</em> 2.  <em type="italic">ráhkadit ruhtaohcamuša guovddáža viidásetruhtadeapmái guovddáža geahččalanprošektii</em>.  </p>
<p>Raporta <em type="italic"><span type="quote">“Davviriikkalaš sámegiela dutkan- ja fága/resursaguovddáža vuođđudeapmi”</span></em> gárvánii čakčamánus 2011:s. SPR dievasčoahkkin dohkkehii joatkkaprošeavtta dievasčoahkkimis skábmamánus 2011:s.  </p>
<p>Sámedikkit ja Sámi Parlamentáralaš Ráđđi (SPR) čađahedje <span type="quote">“Davviriikkalaš sámegiela fága- ja resursaguovddáža ásahanprošeavtta”</span> 1.1.2013 – 30.6.2014 (2. Interreg-prošeakta). Dán prošeavtta áigge ásahuvvui Sámi Giellagáldu (Davviriikkalaš sámegiela fága- ja resursaguovddáš).</p>
<p>Sámi Giellagáldu ásahuvvui dan várás ahte sáhttá veahkehit nannet ja ovddidit giellaovttasbarggu riikarájiid rastá, nannet ja ovddidit sámegielaid nu ahte váldá vuhtii iešguđet sámegielaid dárbbuid, hástalusaid ja resurssaid ja riggudahttin dihte sámegielaid ja sihkkarastit daid boahtteáiggi.</p>
<p>Sámi Giellagáldu bargun lea ovddidit sámegielaid fágalaččat: <em type="italic">Normeret ođđa terminologiija ja čállingiela norpmaid, ja gielladikšundoaimmat</em>. Sámi Giellagáldu lea oktasaš davviriikkalaš sámi giellaovttasbargoorgána. Sámi Giellagáldu lea bajimus mearridanorgána áššiide mat gusket giellafágalaš gažaldagaide sámegielain.  </p>
<p>Váilevaš ruhtadeami geažil ii leat leamaš vejolaš ásahit Sámi Giellagáldu bistevaš ásahussan. Sámedikkiin lea leamaš bággu jođihit doaimma Interreg-prošeavttaid bokte. Dát lea dahkkon dainna áigumušain ahte oažžut sadjái bistevaš davviriikkalaš sámi giellaovttasbargoorgána. Sámedikkit ja SPR čađahedje 01.08.2015 - 31.05.2018 3. Interreg-prošeavtta <span type="quote">“Sámi Giellagáldu viidáset fievrrideapmi”</span>. Sámi Giellagáldu doaimmat ruhtaduvvojedje eanaš Interreg-prošeaktaruđaiguin gitta 2018 miessemánu lohppii. Sámediggi lea bidjan jahkásaččat 3 miljon ruvnnu Sámi Giellagáldui.</p>
<p>Sámi Giellagáldu doaimmat leat čađahuvvon geassemánu 2018 rájes unnit resurssaiguin ja dušše gaskaboddosaš čoavddusin. Sámi Giellagáldu doaibma joatkašuvvá Sámedikkiid gaskasaš ovttasbargun jagi 2019 lohppii. Suoma Sámediggi jođiha oktasaš rájiidrasttildeaddji giellaovttasbarggu seamma láhkai go Interreg-prošeavttaid áigge. Sámedikkiin lea ovttas ovddasvástádus čađahit ja ruhtadit Sámi Giellagáldu. Sámedikkit leat hálddahuslaš dásis vuolláičállán ovttasbargošiehtadusa mii lea fámus jagi 2019 lohppii. Dán ovttasbargošiehtadusas šihttojuvvo mo Sámi Giellagáldu doaimmat praktihkalaččat organiserejuvvojit ja ruhtaduvvojit. Sámi Giellagáldu dálá organiseren čuovvu prošeaktaorganiserema vaikko Sámi Giellagáldu doaimmat eai šat gohčoduvvoge prošeaktan. Sámedikkit jotket Sámi Giellagáldu doaimmaid <span type="quote">“prošeaktadásis”</span> unnit bargonávccaiguin ja ekonomalaš resurssaiguin jagi 2019 lohppii. Mihttun lea ásahit Sámi Giellagáldu bistevaš oktasaš orgánan jagi 2020 rájes.</p>
<p><em type="bold">Árvvoštallan</em> </p>
<p>Sámegielat eai čuovo riikarájiid<em type="bold"> </em>muhto baicce rasttildit riikarájiid. Sámegielat leat iešguđetláganat sturrodaga ektui, nuppiin sániin man ollugat giela hupmet. Sámegielain leat iešguđetlágan ortográfalaš prinsihpat, ja geográfalaš gullevašvuohta. Sámegielat leat smávvát ja rašit. Riikkaid váldogielat leat olu čuohcan terminologiija ovddideapmái. Dán geažil lea dárbu ovttasbargat giellanormeremiin riikarájiid rastá. Rájiidrasttildeaddji giellaovttasbargu lea dehálaš sámegielaid oktasaš vuođu seailluheami dáfus. Dát ovttasbargu dahká vejolažžan geavahit sámegiela riikarájiid rastá ja geahpeda gulahallanváttisvuođaid maid riikkarájit dagahit sámegielagiid gaskka.  </p>
<p>Ođđa tearpmat leat sámegielaid beaivválaš geavaheami eaktun čálalaš gielas, mediain, sosiála mediain, ja buot eará giellaarenain. Gielaid normeren lea vuođđun buot giellaovddideapmái guoski bargguide. Jus eai gávdno tearpmat ja doahpagat, de lea veadjemeahttun čađahit eará giellaovddidandoaibmabijuid, dego ráhkadit oahpponeavvuid sámegielas ja sámegillii, ovddidit korrektuvra- ja eará giellaovddidanreaidduid iešguđet sámegielas ja sámegillii.</p>
<p>Almmolaš orgánat, erenomážit sámi hálddašanguovllut Suomas, Ruoŧas ja Norggas dárbbašit ođđa tearpmaid ja normerema dihto surggiin. Giellanormeren dáhpáhuvvá máŋgga dásis: ođđa terminologiija, riektačállin, merkenvuogit, cealkkaráhkadeapmi (syntáksa), ja riikkaidgaskasaš tearbmadiehtovuođu ráhkadeapmi.</p>
<p>Sámi Giellagáldu bargá ovttas Divvuniin máŋgga suorggis, dego ovdamearkan digitála giellabáŋkku</p>
<p>www.satni.org ovddidemiin, mas tearpmat maid Sámi Giellagáldu lea ovddidan, leat álkit</p>
<p>giellageavaheaddjiid olámuttus. Divvun ráhkada reaidduid Sámi Giellagáldu normerenmearrádusaid vuođul. Ovttasbargu lea dehálaš maiddái danin go ođđa tearpmat ja normeremat cigget gillii Divvuna ráhkadan giellareaidduid, dego stávendárkkástusa ja grammatihkkadárkkástusa bokte. Dáid vehkiin šaddá álkit čállit sámegillii, ja dán láhkai lassána maiddái sámegielaid geavaheapmi. Almmá Sámi Giellagáldu haga ii sáhte Divvun ráhkadit daid digitála giellaovddidanreaidduid maid sámi servodat dárbbaša.</p>
<p>Dál gávdno muhtun sámegielain diehtovuođđu normerejuvvon riektačállimii ja tearpmaide, muhto syntávssalaš normerenbargu ii leat oppa álggahuvvonge ja máŋgga jagi normerenbargu dán suorggis lea ain ovddabealde. Muhtun sámegielaid várás dárbbašuvvojit olu resurssat sihke riektačállima ja syntávssa normeremii.</p>
<p>Sámegielat leat álgoálbmotgielat ja unnitlogugielat. Sápmelaččat leat áidna álgoálbmot Eurohpá Uniovnnas. UNESCO mielde leat buot sámegielat áitojuvvon dahje duođalaččat áitojuvvon gielat. Danin dárbbašit sámegielat bistevaš doaibmabijuid daid gáhttemii ja ovddideapmái. Buot álgoálbmotgielat máilmmis leat áitojuvvon gielat. Danin leat Ovttastuvvan našuvnnat (ON) julggaštan jagi 2019 riikkaidgaskasaš álgoálbmotgiellajahkin (IYIL2019). Sámediggeráđđi lea álggahanjulggaštusastis <span type="quote">“Muohtačalmmit”</span> lohpidan bargat nu ahte Sámi Giellagáldu šaddá bistevaš oktasaš davviriikkalaš sámi giellaorgánan.</p>
<p>Sámi Giellagáldu dálá organiseren čuovvu prošeaktaorganiserema.  Orgána ii sáhte ásahuvvot bistevažžan dáinna organisašuvdnamálliin go das leat stuorra hástalusat earret eará ruhtadeami bargoaddiovddasvástádusa ja jođiheami ektui. Sámi Giellagáldu buot bargit barget formálalaččat iežaset riikka sámedikkis. Sámi Giellagáldus lea liikká mearridanváldi bargguid sisdollui ja čađaheapmái. Dat ahte bargoaddiovddasvástádus lea golmma sámedikkis, mielddisbuktá hástalusaid oktasaš jođiheapmái Sámi Giellagáldu bargiid ektui. Dát dagaha čuolmmaid. Dasa lassin Sámi Giellagáldu doaimmain váilu fásta ruhtadeapmi. Dát mielddisbuktá dan ahte normerenbargu ii čađahuvvo guhkitáigge ulbmiliid ektui go doaibma ii leat bistevaš.</p>
<p>Sámedikkit golmma riikkas leat guhkit áigge bargan ja čielggadan ásahit oktasaš organisašuvdnamálle, muhto leat oaidnán ahte dát bargu mielddisbuktá hástalusaid main nationála eiseválddit fertejit leat mielde čoavdimen. Sámedikkit leat danin máŋgga oktavuođas ovdanbuktán ahte lea dárbu  hábmet Sámi Giellagáldui dakkár organisašuvdnamálle mas lea oktasaš jođiheapmi, vaikko doaibma lea golmma riikkas. Sámedikkit leat maid čujuhan dasa ahte lea dárbu oažžut Sámi Giellagáldu ruhtadillái eanet fásta rámmaid. Dát lea leamaš fáddán juo 2014 rájes sihke davviriikkaid ministariid geain lea ovddasvástádus sámi áššiide, ja sámedikkiid presideanttaid gaskasaš čoahkkimiin, ja Davviriikkalaš sámi áššiid virgeolmmošorgána (NÄS) čoahkkimiin.</p>
<p>Sihkkarastin dihte guhkitáigge ruhtadeami Sámi Giellagáldui, de lea Sámedikkiid mihttun ahte Sámi Giellagáldu ásahuvvo bistevaš orgánan. Davviriikkaid sámeministariid ja sámedikkiid presideanttaid čoahkkimis mearriduvvui 2014:s ahte ministarat ja sámedikkiid presideanttat dorjot davviriikkalaš giellaovttasbarggu. Dán čoahkkimis mearriduvvui ahte Davviriikkalaš sámi áššiid virgeolmmošorgána (NÄS) čielggada davviriikkalaš giellaovttasbarggu.</p>
<p>NÄS čoahkkimis 2016:s dieđihii Suoma Sámediggi Sámi Giellagáldu doaimmaid birra mat dalle doaimmahuvvojedje Interreg-prošeaktan. Buot Sámedikkit deattuhedje dehálašvuođa ahte bargu joatkašuvvá almmá bisáneami haga. Norgga delegašuvdna doarjjui  sámedikki cealkámuša das ahte lea dehálaš oažžut sadjái fásta ruhtadeami Sámi Giellagáldui, vai bargu ii bisánivčče. NÄS evttohii ahte Giellagáldu loktejuvvo áššin sámeministariid ja sámedikkiid presideanttaid čuovvovaš čoahkkimii.</p>
<p>Davviriikkaid ministariid geain lea ovddasvástádus sámi áššiide ja sámedikkiid presideanttaid čoahkkimis skábmamánus 2016:s, mearridedje ministarat ja sámediggepresideanttat ovddidit ovttasbarggu riikarájiid rastá mii galgá mearridit sámi giellanormerema ja sámi terminologiija, ja ávžžuhedje danin NÄS hábmet evttohusa jagi 2018 vuosttas jahkebeale rádjai, mo čoavdit daid hástalusaid mat gusket sámegielaid normeremii.</p>
<p>Norgga Sámediggi muittuhii Davviriikkalaš sámi áššiid virgeolmmošorgána čoahkkimis borgemánus 2018:s barggus ja mandáhtas maid NÄS oaččui skábmamánu 2016 čoahkkimis gaskal ministariid geain lea ovddasvástádus sámi áššiide ja Suoma, Norgga ja Ruoŧa sámediggepresideanttaid. Ministarat ja sámediggepresideanttat háliidit ovddidit sámegielaid norpmaid ja terminologiija mearrideapmái guoski ovttasbarggu riikarájiid rastá. Danin sii adde NÄS:i bargun hábmet jahkebealemolsuma 2018 rádjai evttohusa mo sámegielaid normeren- ja terminologiijabargguide guoski hástalusat galget čovdojuvvot. Dán áššis čuožžilit gažaldagat sihke Sámi Giellagáldu ruhtadeami ja organiserema ektui.</p>
<p>NÄS vuođđudii danin jahkásaš čoahkkimis borgemánus 2018:s bargojoavkku, mas leat áirasat buot sámedikkiin ja departemeanttain Suomas, Ruoŧas ja Norggas. Dát bargojoavku galgá čielggadit Sámi Giellagáldu boahtteáigge organisašuvdnamálle. Bargojoavku galgá hábmet Sámi Giellagáldu organisašuvdnamálleevttohusa mii sisdoallá eaiggátvuođa ja masa dat galggašii čadnojuvvot.  Bargojoavku galgá buktit iežas loahpalaš evttohusa NÄS:i ovdal miessemánu 1. beaivve 2019.</p>
<p>Čoahkkimis mii dollojuvvui gaskal ministariid geain lea ovddasvástádus sámi áššiide ja Suoma, Norgga ja Ruoŧa sámedikkiid presideanttaid Oslos skábmamánu 26.b. 2018 dorjo ja árvvusatne ministarat ja sámediggepresideanttat sámegielaid mearkkašumi sámi identitehtii ja kultuvrralaš girjáivuhtii, ja geardduhedje ahte sii dorjot oktasaš davviriikkalaš sámi giellaovttasbarggu. Ministarat ja presideanttat leat bivdán Davviriikkalaš sámi áššiid virgeolmmošorgána  (NÄS) buktit iežas ávžžuhusa boahtteáiggi organiserenmállii man vuođđun lea bargojoavkku čielggadeapmi. Plána mielde NÄSčoahkkin árvvoštallá raportta vuossárgga geassemánu 3.b. Stockholmmas ovdal ministariid ja sámediggepresideanttaid čuovvovaš čoahkkima.</p>
<p>Sámi Giellagáldu ruhtadeapmái guoski gažaldagat eai čovdojuvvo NÄS-bargojoavkku čielggadeamis. Norgga ráđđehus lea jagi 2014 rájes juolludan Sámediggái guokte miljon ruvnnu Sámi Giellagáldu prošektii. Dasa lassin lea Sámediggi vuoruhan prošektii miljon ruvnnu Sámedikki bušeahtas. Ođđa orgánas leat vuordimis stuorát bušeahttadárbbut go dálá prošeaktamállesaš organiseremis.</p>
<p>Organisašuvdnamálle válljen lea vuosttas lávki orgána bistevažžan oččodeamis. Sámedikkit fertejit seammás geahččalit váikkuhit stáhtaid boahtte jagi bušeahttaproseassaide ja dán láhkai oažžut bistevaš ruhtadeami sadjái Sámi Giellagáldui. Dát bargu lea oktanaga dáinna bargguin jođus.</p>
<p>Sámedikkiin lea mihttun ahte Sámi Giellagáldu bistevaš organisašuvdnamálle ii galgga gáibidit viiddis láhkarievdademiid dáin riikkain. Lea sávahahtti ahte ođđa organisašuvdnamálle sáhttá doaibmagoahtit ođđajagimánu 1. beaivve 2020 rájes. Sámi Giellagáldu lea dál Sámi Parlamentáralaš ráđi (SPR) vuollásaš. SPR:s lea loahpalaš mearridanváldi áššiide mat gusket Sámi Giellagáldu doaimmaide, dego omd. njuolggadusaide ja bargoortnegii. Danin lea lunddolaš ahte SPR oažžu mandáhta Sámedikkiin ođđasisorganiseret Sámi Giellagáldu doaimmaid, ja válljet Sámi Giellagáldu boahtteáiggi bistevaš organisašuvdnamálle. Dát ášši gáibida dievasčoahkkinmearrádusa buot golmma riikka Sámedikkiin. Ruoŧa Sámedikkis lea dievasčoahkkin miessemánu loahpas, ja Suoma Sámedikkis lea geassemánu gaskkamuttus. Suomas čađahuvvojit boahtte čavčča sámediggeválggat, ja dan geažil  lea eahpečielggas šaddetgo Suoma bealde eanet dievasčoahkkimat dán jagi. Suoma ođđa sámediggi konstituerejuvvo plána mielde guovvamánus 2020:s.</p>
<p><em type="bold">Mearrádusárvalus</em> </p>
<p>Sámediggi atná dehálažžan Sámi Giellagáldu ásaheami bistevaš davviriikkalaš sámegielaid normerenorgánan, mii doaibmá giellaovttasbargoorgánan rastá riikkarájiid.</p>
<p>Sámediggi fápmuda Sámi Parlamentáralaš Ráđi čuovvovaš dievasčoahkkima válljet Sámi Giellagáldu organisašuvdnamálle čuovvovaš eavttuiguin:</p>
<p>· Sámi Giellagáldu ásahuvvo bistevaš ásahussan dainna eavttuin ahte buot Sámedikkit servet ovttasbargui.  · Sámi iešmearrideapmi sihkkarastojuvvo dainna ahte Sámi Giellagáldui ásahuvvo stivra, mas guhtege Sámedikkis leat guokte lahtu ja guokte várrelahtu.  · Iešguhtege Sámediggi nammada iežas stivrralahtuid ja várrelahtuid gustovaš Sámediggevuogádaga mielde. · Ásahusas galget leat giellabargit nu ahte váldogielaid váikkuhusat ja iešguhtege sámegielaid dárbbut ja sierranas hástalusat váldojuvvojit vuhtii normeremis buot golmma riikkas.</p>
<p>Dát ášši ovddiduvvo Sámi Parlamentáralaš Ráđi čuovvovaš dievasčoahkkimii.</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi atná dehálažžan Sámi Giellagáldu ásaheami bistevaš davviriikkalaš sámegielaid normerenorgánan, mii doaibmá giellaovttasbargoorgánan rastá riikkarájiid.</p>
<p>Sámediggi fápmuda Sámi Parlamentáralaš Ráđi čuovvovaš dievasčoahkkima válljet Sámi Giellagáldu organisašuvdnamálle čuovvovaš eavttuiguin:</p>
<p>· Sámi  Giellagáldu  ásahuvvo  bistevaš  ásahussan  dainna  eavttuin  ahte  buot  Sámedikkit  servet ovttasbargui.  · Sámi  iešmearrideapmi  sihkkarastojuvvo  dainna  ahte  Sámi  Giellagáldui  ásahuvvo  stivra,  mas guhtege Sámedikkis leat guokte lahtu ja guokte várrelahtu.  · Iešguhtege Sámediggi nammada iežas stivrralahtuid ja várrelahtuid gustovaš Sámediggevuogádaga mielde. · Ásahusas  galget  leat  giellabargit  nu  ahte  váldogielaid  váikkuhusat  ja  iešguhtege  sámegielaid dárbbut  ja  sierranas  hástalusat  váldojuvvojit  vuhtii  normeremis  buot  golmma  riikkas.</p>
<p>Dát ášši ovddiduvvo Sámi Parlamentáralaš Ráđi čuovvovaš dievasčoahkkimii.</p>
<p>Ealáhus- ja kulturlávdegoddi - 003/19</p>
<p>EKL - Mearrádus: <em type="bold">Álggahus</em> Sámedikke ealáhus- ja kulturlávdegoddi lea meannudan ášši 003/19 Davviriikkalaš giellaovttasbargu.  </p>
<p><em type="bold">Lávdegotti ráva</em> Lávdegottis eai leat mearkkašumit dahje evttohusat ja rávve Sámedikki mearridit čuovvovaččat: Sámediggi doarju Sámediggeráđi árvalusa. </p>
<p>Sámedikki dievasčoahkkin - 027/19 Ášši meannudeapmi álggahuvvui 06.06.19 dii. 17.10</p>
<p><em type="bold">Jienasteapmi</em> 39 áirasis ledje 31 čoahkis. Jienasteapmi čađahuvvui čuovvovaš vuogi mielde: </p>
<p>· Ealáhus- ja kulturlávdegotti ráva mearriduvvui ovttajienalaččat</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat</em>  Sáhkavuorru Replihkka 1  Ann Karin Kvernmo, áššejođiheaddji 2  Bjørn Inge Mo  3  Aili Keskitalo  4  Runar Myrnes Balto  5  Per Mathis Oskal  6  Mathis Nilsen Eira  7  Nora Marie Bransfjell  8  Ann Karin Kvernmo, áššejođiheadji </p>
<p>DC - Mearrádus: Sámediggi atná dehálažžan Sámi Giellagáldu ásaheami bistevaš davviriikkalaš sámegielaid normerenorgánan, mii doaibmá giellaovttasbargoorgánan rastá riikkarájiid.</p>
<p>Sámediggi fápmuda Sámi Parlamentáralaš Ráđi čuovvovaš dievasčoahkkima válljet Sámi Giellagáldu organisašuvdnamálle čuovvovaš eavttuiguin:</p>
<p>· Sámi Giellagáldu ásahuvvo bistevaš ásahussan dainna eavttuin ahte buot Sámedikkit servet ovttasbargui.  · Sámi iešmearrideapmi sihkkarastojuvvo dainna ahte Sámi Giellagáldui ásahuvvo stivra, mas guhtege Sámedikkis leat guokte lahtu ja guokte várrelahtu.  · Iešguhtege Sámediggi nammada iežas stivrralahtuid ja várrelahtuid gustovaš Sámediggevuogádaga mielde. · Ásahusas galget leat giellabargit nu ahte váldogielaid váikkuhusat ja iešguhtege sámegielaid dárbbut ja sierranas hástalusat váldojuvvojit vuhtii normeremis buot golmma riikkas.</p>
<p>Dát ášši ovddiduvvo Sámi Parlamentáralaš Ráđi čuovvovaš dievasčoahkkimii.</p>
<p>Ášši meannudeapmi loahpahuvvui 06.06.19 dii. 17.40</p>
<p>Ášši 028/19</p>
<p>Sámedikki dievasčoahkkin</p>
<p>04.06.2019-07.06.2019</p>
<p>Cealkámuš Selbu-čoahkkimii</p>
<p>Áššenr. 19/2843</p>
<p>Mildosat</p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi garrasit vuostálastá čearddalašvuođa iskamiid ja propagánddaid anti-sámi čoahkkimis</p>
<p>Sámediggi čujuha čoahkkimii maid Selbu utmarksråd ja Roltdalen allmennunsstyre lágideigga Selbus 06.06.19.</p>
<p>Sámediggi vuostálastá garrasit dán anti-sámi lágideami, man ulbmilin orru leamen gilvit konspirašuvdnateoriijaid ja boasttudieđuid sápmelaččaid, sámi rivttiid ja Sámedikki birra.</p>
<p>Lágideaddjit eai lean fuolahan ahte lágideamis livčče leamaš dássedettolaš logaldallamat ja kritihkalaš perspektiivvas, muhto válljeje duššefal muhtun ekstrema logaldalliid logaldallat. Sii leat čatnagasas organisašuvnnain mii gohčoduvvo Etnisk og demokratisk likeverd (jorg. <em type="italic">etnalaš ja demokráhtalaš dásseárvu</em>), muhto eamiálbmogiid eksistensii, rivttiide ja boahtteáigái ii leat sadji dan demokratiijas ja dásseárvvus maid sii bealuštit. </p>
<p>Sámediggi reagere maiddái garrasit das, go geahččaledje biehttalit sámi eanaeaiggáda searvat čoahkkimii. Son beasai searvat dainna eavttuin ahte ii daja maidege ja dainna provosere eará čoahkkinoasseváldiid. Diekkár čearddalašvuođa iskan ii gula ođđaáigásaš servodahkii.</p>
<p>Diekkár lágideapmi vearáskahttá debáhttavuoiŋŋa lullisámi áššiin lullisámi guovllus. Sámi jienaid gieldin ja jávohuhttin, dihtomielalaš botnjan ja boasttudieđut ovddidit dušše ovdagáttuid ja rasismma.</p>
<p>Sámediggi lea hui kritihkalaš dasa ahte dákkár rasisma sápmelaččaid vuostá velge gávdno ja dohkkehuvvo almmolašvuođas 2019:s. Sámediggi rámiida Samisk råd Trøndelag jođiheaddji May Britt Lagesen (Bb), go ii searvan lágideapmái.</p>
<p>Sámediggi bivdá stádaministara Erna Solberga ja guovllu ovddasvástideaddji politihkkáriid, ee. Selbu sátnejođiheaddji Ole Morten Balstada (Bb), Tydala sátnejođiheaddji Ole Bjarne Østbya (Gb), Holtålena sátnejođiheaddji Jan Håvard Refsethåsa (Gb), Midtre Gauldala sátnejođiheaddji Sivert Moena (Gb), Stjørdala sátnejođiheaddji Ivar Vigdenesa (Gb), Rørosa sátnejođiheaddji Hans Wintervolda ja Osa sátnejođieheaddji Runa Finboruda čuoldit eret ja ii dohkkehit dákkár vaši ovddideaddji láhttema.</p>
<p>Sámedikki dievasčoahkkin - 028/19 Ášši meannudeapmi álggahuvvui 07.06.19 dii. 11.30</p>
<p><em type="bold">Jienasteapmi</em> 39 áirasis ledje 32 čoahkis. Jienasteapmi čađahuvvui čuovvovaš vuogi mielde: </p>
<p>· Sámediggeráđi evttohus mearriduvvui ovttajienalaččat</p>
<p><em type="bold">Beavdegirjelasáhusat</em> Dán áššis ii ovddiduvvon beavdegirjelasáhus. </p>
<p><em type="bold">Sáhkavuorrolistu ja replihkat </em></p>
<p>Sáhkavuorru Replihkka  Ronny Wilhelmsen, čoahkkinortnegii   Runar Myrnes Balto, čoahkkinortnegii  Aili Keskitalo   Runar Myrnes Balto   Ronny Wilhelmsen Thomas Åhrén  Ronny Wilhelmsen   Elisabeth Erke   Nora Marie Bransfjell John Kappfjell  Bjørn Inge Mo Thomas Åhrén  Anders Somby jr.   Tor H. Mikkola   Kjetil Romsdal   Nancy Charlotte Porsanger Anti   Ann-Elise Finbog   Silje Karine Muotka   Per Mathis Oskal   Aili Keskitalo, presideanta</p>
<p>DC - Mearrádus: Sámediggi garrasit vuostálastá čearddalašvuođa iskamiid ja propagánddaid anti-sámi čoahkkimis.</p>
<p>Sámediggi čujuha čoahkkimii maid Selbu utmarksråd ja Roltdalen allmennunsstyre lágideigga Selbus 06.06.19.</p>
<p>Sámediggi vuostálastá garrasit dán anti-sámi lágideami, man ulbmilin orru leamen gilvit konspirašuvdnateoriijaid ja boasttudieđuid sápmelaččaid, sámi rivttiid ja Sámedikki birra.</p>
<p>Lágideaddjit eai lean fuolahan ahte lágideamis livčče leamaš dássedettolaš logaldallamat ja kritihkalaš perspektiivvas, muhto válljeje duššefal muhtun ekstrema logaldalliid logaldallat. Sii leat čatnagasas organisašuvnnain mii gohčoduvvo Etnisk og demokratisk likeverd (jorg. <em type="italic">etnalaš ja demokráhtalaš dásseárvu</em>), muhto eamiálbmogiid eksistensii, rivttiide ja boahtteáigái ii leat sadji dan demokratiijas ja dásseárvvus maid sii bealuštit. </p>
<p>Sámediggi reagere maiddái garrasit das, go geahččaledje biehttalit sámi eanaeaiggáda searvat čoahkkimii. Son beasai searvat dainna eavttuin ahte ii daja maidege ja dainna provosere eará čoahkkinoasseváldiid. Diekkár čearddalašvuođa iskan ii gula ođđaáigásaš servodahkii. Diekkár lágideapmi vearáskahttá debáhttavuoiŋŋa lullisámi áššiin lullisámi guovllus. Sámi jienaid gieldin ja jávohuhttin, dihtomielalaš botnjan ja boasttudieđut ovddidit dušše ovdagáttuid ja rasismma.</p>
<p>Sámediggi lea hui kritihkalaš dasa ahte dákkár rasisma sápmelaččaid vuostá velge gávdno ja dohkkehuvvo almmolašvuođas 2019:s. Sámediggi rámiida Samisk råd Trøndelag jođiheaddji May Britt Lagesen (Bb), go ii searvan lágideapmái.</p>
<p>Sámediggi bivdá stádaministara Erna Solberga (O) ja guovllu ovddasvástideaddji politihkkáriid, ee. Selbu sátnejođiheaddji Ole Morten Balstada (Bb), Tydala sátnejođiheaddji Ole Bjarne Østbya (Gb), Holtålena sátnejođiheaddji Jan Håvard Refsethåsa (Gb), Midtre Gauldala sátnejođiheaddji Sivert Moena (Gb), Stjørdala sátnejođiheaddji Ivar Vigdenesa (Gb), Rørosa sátnejođiheaddji Hans Wintervolda ja Osa sátnejođieheaddji Runa Finboruda čuoldit eret ja ii dohkkehit dákkár vaši ovddideaddji láhttema.</p>
<p>Ášši meannudeapmi loahpahuvvui 07.06.19 dii. 12.20</p>
</body></document>