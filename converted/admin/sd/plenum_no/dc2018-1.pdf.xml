<document xml:lang="sme" id="no_id"><header><title>Sámedikki dievasčoahkkin Čoahkkingirji 01/18</title><genre code="admin"/><author><unknown/></author><year>2018</year><wordcount>28028</wordcount><conversion_status type="standard"/><availability><license type="standard"/></availability><parallel_text xml:lang="nob" location="sp2018-1.pdf"/><metadata><uncomplete/></metadata><version>XSLtemplate $Revision: 180635 $; file-specific xsl  Revision; common.xsl  $Revision: 154948 $; </version></header><body><p><em type="bold">          Álgu </em></p>
<p>Dát dieđáhus  guoská áigodahkii  10.11.2017  rájes gitta 09.02.2018  rádjai  ja čatnasa Sámedikki 2018 bušehttii.</p>
<p>Sámediggeráđđi  lea dán áigodagas  doallan guoket fysalaš ráđđečoahkkima  ja máŋga telefončoahkkima  ja meannudan  145 ášši.</p>
<p>Nu go oidno  geahčastagas www.samediggi.no/Lagideamit,  de lea ráđđi dasa lassin searvan  ollu čoahkkimiidda ja ovddastemiide.</p>
<p><em type="bold">          Giella </em></p>
<p>Servodatmihttomearri:</p>
<p>·  Sámegielat ja dárogiella leat ovttaárvosaš  gielat.</p>
<p>2.2 Sámegielaid geavaheapmi</p>
<p>Áŋgiruššansuorggi  mihttomearri:</p>
<p>·  Sii geat ásset sámegiela hálddašanguovllus  galget beassat geavahit  sámegiela  go gulahallet  almmolaš ásahusaiguin.</p>
<p>Guovttegielalašvuođadoarjja  gielddaide  ja fylkkagielddaide</p>
<p>Sámediggi lea sádden juolludanreivviid guovttegielatdoarjagiid  2018 ektui gielddaide ja fylkkagielddaide  sámegiela hálddašanguovllus.</p>
<p>Bálvalanoasi  ulbmilolahusa  eavttut leat ahte guovttegielatvuođadoarjja  galgá váikkuhit  dasa ahte hálddašanguovllu  olbmot besset bisuhit ja ovddidit  gielaset, hálddašanguovllu  olbmot bálvaluvvojit sámegillii go váldet  oktavuođa  almmolaš etáhtaiguin  ja ahte hálddašanguovllu  gielddat árjjalaččat barget  sámegiela čalmmustahttimiin ja sámegiela geavaheami  lasihemiin almmolašvuođas.</p>
<p>Sámediggeráđđi  lea juolludan  ovddidanoasi  gielddaid  ja fylkkagielddaid  3-jagi doaibmaplána 2018-2020 vuođul.  Ovddidanoasi  ulbmilolahusa  eavttut lea ahte gielda lágida sámegielovdánahttindoaimmaid  mánáide ja nuoraide,  ja ahte gielda lágida  sámegiel doaimmaid gieldda álbmogii. Fylkkagielddaid ulbmilolahusa eavttut lea ahte fylkkagielda ruhtada doaimmaid mat ovddidit ja nannejit sámegiela fylkkagieldda ovddasvástádussurggiin.</p>
<p>Aarporte  gielda lea 2017:s laktojuvvon  sámi giellahálddašanguvlui.  Dan olis doalai presideanta Aili Keskitalo čoahkkima Aarporte  gieldda  ovdagottiin.  Čoahkkimis ságastalai presideanta ovddasvástádusaid  ja geatnegasvuođaid  birra sámi hálddašanguovllus.  Presideanta  čujuhii ahte lea dehálaš ovttasbargat  eará gielddaiguin  hálddašanguovllus  ja iešguđetge  institušuvnnaiguin  mat leat gielddas. Gieldda bealis fas muitaledje sin plánaid ja doaimmaid birra.</p>
<p><em type="bold">Giellaiskkadeapmi</em> </p>
<p>Ii leat bargon  áššiin maŋŋel maŋemus dievasčoahkkima.</p>
<p><em type="bold">Suohkankategoriijat</em> </p>
<p>Juovlamánus dohkkehuvvui dievasčoahkkinášši  SD 17/052  Suohkankategoriijat  - Sámi giellaguovlu oassin NAČ 2016:18  Váibmogiela  čuovvuleamis.  Sámediggeráđđi  áigu iešguđet suohkankategoriijaid sisdoalu ja eavttuid  defineregahtit,  ja árvvoštallat  ođđa heivvolaš  doarjjamálliid.  Dan barggu oktavuođas  leat bovden  suohkanseminárii  Romsii 24.- 25.05.2018. Seminára fáddán leat suohkankategoriijat  ja vejolaš  ođđa doarjjamálle.</p>
<p>2.3 Sámegielaid ovdánahttin</p>
<p>Áŋgiruššansuorggi  mihttomearri:</p>
<p>·  Álbmogis lea vejolašvuohta  oahppat  ja ovddidit  sámegiela.</p>
<p>Giellaguovddážat  – njuolggadoarjja</p>
<p>Sámediggeráđđi  lea juohkán  giellaguovddážiid  aktivitehtadoarjaga  iešguđetge  giellaguovddáža doaibmaplánaid  vuođul.  Ulbmilolahusa  eavttut  leat ahte lágiduvvojit  giellakurssat ja giellaarenat báikkálaččat, muhto giellaguovddážat  sáhttet maiddái  čohkket ja almmuhit sámi báikenamaid  dáin guovlluin maid Sámediggi vuoruha.</p>
<p>Sámediggi  lea sádden  juolludanreivviid  2018  doarjaga  ektui giellaguovddážiidda.</p>
<p>Sijti Jarnge  lea ohcan ja ožžon doaibmadoarjaga  mii lea vuođđun  ásahit sámi giellaguovddáža.  Dan oktavuođas  doalai presideanta  Aili Keskitalo čoahkkima Sijti Jarngiin.  Čoahkkimis ságastalai presideanta  ovddasvástádusaid  ja geatnegasvuođaid  birra  mat leat go lea sámi giellaguovddáš. Presideanta  čujuhii man dehálaš  lea ovttasbargat  sihke suohkaniin ja eará sámi institušuvnnaiguin. Sijti Jarnge  bealis muitaledje  makkár plánat sis leat ja movt háliidivčče  ovddidit  ja nannet  sámegiela dien guovllus.</p>
<p>Sámediggi  lea doallan  čoahkkima Kárášjoga  gielddain  dan olis go sii leat ohcan doarjaga doaimmaide mat leat vuođđun  ásahit sámi giellaguovddáža.  Ohcan meannuduvvo  guovtti  mánu siste.</p>
<p>Giellaprošeavttat  – ohcanvuđot  doarjja</p>
<p>Giellaprošeavttat  leat almmuhuvvon  ohcanládje  ja leat juo boahtigoahtán  ohcamat dán jagi. Ohcamat meannuduvvojit  dađistaga.</p>
<p>Sámediggi  lea 2018:s váldán  badjelasas  sierra ruđaid hálddašeami  nuortalaš-, oarjel-, julev-  ja márkosámi gielladoaibmabijuide.  Ä´vv  museai várrejuvvo  500 000 ru. dain ruđain ealáskahttit nuortalaš  giela. Dát 500 000 ru. juolluduvvojit  ovttas museaid njuolggadoarjagiin.  Sámediggi lea lasihan guokte ođđa vuoruheami  giellaprošeavttaide,  masa dat ruđat leat várrejuvvon.  Lulli-, julev-  ja márkosámi giellaguovllut  sáhttet ohcat doarjaga  dain vuoruhemiin.  Giellaguovddážat  dain guovlluin sáhttet maiddái ohcat doarjaga  daid giellaprošeakta  vuoruhemiin.  Dađistaga ferte  árvvoštallat  galget go ruđat bissut ohcanvuđot  doarjjan,  vai  biddjot njuolggadoarjjan.</p>
<p><em type="bold">Rabas čoahkkimat Værnesas ja Bådåddjos 10.- 11.01.2018</em> </p>
<p>Dan oktavuođas  go ožžo ruđaid, bovdii  Sámediggi lulli-, julev-  ja márkosámi giellaguovlluid giellabirrasiid  rabas čoahkkimiidda Værnesas ja Bådådjos. Presideanta  Aili Keskitalo ja Sámediggeráđđi  oassálaste čoahkkimiidda. Giellabirrasat  besse buktie árvalusaid  ja muitalit sin giellaguovlluid  dárbbuid birra. Buot giellabirrasiin  ledje boahtán ollu oassálastit.</p>
<p>Stipeanda joatkkaskuvlaohppiide  – ohcanvuđot  doarjja</p>
<p>Vejolašvuohta  ohcat giellamovttiidahttinstipeandda  ohppiide  geain lea sámegiella joatkkaskuvllas almmuhuvvui  ohcanládje  ođđajagimánu  16. b. rájes. Ohcanáigemearri  dievvá  njukčamánu 31. b. Beaivválaččat  bohtet ohcamat, ja dat meannuduvvojit  dađistaga. Ođas dán jagi lea ahte maiddái joatkkaskuvlaoahppit  geat váldet  sámegieleksámena privatistan, besset ohcat stipeandda.</p>
<p>Julevsámegiel  riektačállinrávagirji  – prošeakta</p>
<p>Plánenbargu lea álggahuvvon.</p>
<p>Sámi Giellagáldu  – prošeakta</p>
<p>Sámi Giellagáldu  lea sámegielaid  bajimuš fágalaš áššedovdiorgána,  mii doaibmá  Interreg-prošeaktaruhtademiin.  Sámi Giellagáldu  lea Sámi Parlamentáralaš  Ráđi vuollásaš  davviriikk alaš  sámi giellaorgána,  man golmma riikka sámedikkit ruhtadit  prošeaktaruhtadeami  lassin.</p>
<p>Sámi Giellagáldu  davvisámegiela  giellajuogus  čoahkkanii oktii Skype bokte dán áigodagas  ja normerii 42 ođđa tearpma  davvisámegillii.  Julevsámegiela  giellajuogus  čoahkkanii juovlamánu 5.- 6. beivviid Stockholmas, Ruoŧas. Giellajuogus  normerii 51 ođđa tearpma  julevsámegillii.  Plánaid mielde galggai juogus čoahkkanit guovvamánu  álggus Staarii, Ruŧŧii, muhto dát čoahkkin lea maŋiduvvon  njukčamánu gaskkamuddui. Lullisámegiela  giellajuogus  čoahkkanii Staares juovlamánu  18.- 20. beivviid. Giellajuogus  meannudii  230 ođđa  sáni. Dáin normerejuvvojedje  122 ođđa  sáni lullisámegillii. Čoahkkingirjjit  ja buot ođđa  tearpmat leat almmuhuvvon  Sámi Giellagáldu  neahttasiidduin www.giella.org.  Ođđa tearpmat  leat almmuhuvvon  maiddái www.satni.org  digitála sátnebáŋkkus.</p>
<p>Sámediggeráđđi  oaivvilda  normerema  leat vuođđun  buot eará  giellaovddideapmái  guoski doaimmaide.  Jus eai gávdno  sánit ja doahpagat,  de lea veadjemeahttun  čađahit eará giellaovddidandoaibmabijuid,  dego ráhkadit  oahpponeavvuid  sámegillii. Sámediggeráđđi  oaivvilda davviriikkalaš  giellaovttasbarggu  dehálažžan,  vai sámegielain  seailu oktasaš vuođđu  ja sámegielagat sáhttet gulahallat  riikkarájáin beroškeahttá.</p>
<p>Sámi Giellagáldu  joatkkaprošeakta nohká miessemánu loahpas.  Sámediggeráđđi  oaivvilda  ahte normerenbargguid  berre  čađahit davviriikkalaččat  maiddái  prošeaktaáigodaga  maŋŋá. Sámediggi  lea sihkarastán Sámedikki jagi 2018 bušeahtas Sámi Giellagáldu  Norgga  beale  goluide 3 miljon ruvnno. Sámediggeráđđi  válddii  Sámi Giellagáldu  bistevaš  ruhtadeami  ovdan  Sámi Parlamentáralaš  Ráđi stivrra  čoahkkimis guovvamánu  5. beaivvi  Staares. Doppe  ságastalle Sámi Parlamentáralaš  Ráđi stivrra  lahtut movt  ášši galgá  čuovvoluvvot  go Suomas ja Ruoŧas eai leat ožžon lasseruđaid  bargui dán jagi. Mearriduvvui  ahte ášši galgá  fas loktejuvvot  SPR stivračoahkkimii  guovvamánu  loahpas, jus dassážii lea eambbo  čielgan movt  ruhtadeapmi  šaddá. Buot golmma Sámedikkis livččii áigumuš joatkit ovttasbargguin  maŋŋel  prošeaktaloahpaheami  maiddái.</p>
<p>2.4 Čuovvolit  <span type="quote">"Váibmogiella"</span></p>
<p>Áŋgiruššansuorggi  mihttomearri:</p>
<p>·  Sihkkarastit ja ovddidit sámi gielaid boahtteáiggi</p>
<p>Gielda-  ja ođasmahttindepartemeanta  (GOD)  koordinere  čuovvolanbarggu  ráđđehusa  bealis, ja Sámediggi lea ovttas  guoskevaš  departemeanttaiguin  čoahkkinastán movt  čuovvolit  NÁČ 2016:18 Váibmogiela.  Čoahkkimiin muitaledje  departemeanttat  sin veardádallamiid  iešguđetge  fágasurggiin mat guoskkahuvvojit  Váibmogielas. Sámediggi lea earret eará ovdanbuktán dievasčoahkkinmearrádusa  052/17 suohkankategoriijaid  ja sámi giellaguovlluid  birra, ja Sámediggi vuordá  ahte čuovvolanbargu  láhkarievdademiid  ja doaimmaid  birra  biddjo johtui farggamusat. Sámediggi  doalaha  oktavuođa  GOD:in ja eará  departemeanttaiguin  čuovvolanbarggu  birra.</p>
<p>Sámediggeráđđi  lea hábmen  čielggadeami  sámi giellaođastusa  birra,  mii ovddiduvvo  digaštallamii  dán dievasčoahkkimis.  Čielggadeami  ulbmil lea bidjat vuođu  giellaođastussii maid Sámediggi áigu álggahit 2019 rájes.</p>
<p><em type="bold">Eurohpáráđi regiovdna- ja unnitlogugielaid lihttu - 25 jagi ávvudeapmi</em> </p>
<p>Eurohpáráđđi  lágidii seminára regiovdna-  ja unnitlogugielaid  lihtu 25 jagi ávvudeami  oktavuođas. Sámediggi ovddidii hástalusaid lihtus maid Sámediggi vásiha, earret eará ahte buot sámegielat eai leat seamma dásis giellalihtus. Sámediggi maid čanai oktavuođaid  fierpmádagaiguin  ja beasai juogadit vásáhusaid  earáiguin geat barget unnitlogugielaid  seailluhemiin ja ovddidemiin.</p>
<p><em type="bold">Digitaliseren</em> </p>
<p>Gielddasuorggi  beroštus-  ja bargoaddiorganisašuvdna  Norggas  (KS) ja Sámediggi áŋgiruššet  olu seammalágan  áššiiguin, nugo gielddaid  politihkka ja gielddaid  ruhtaeavttuiguin.  Sámedikkis lea leamaš čoahkkin KS:in gos fáddá  lei áigeguovdilis  áššit nugo gielddat  giellahálddašanguovllus  ja digitaliseren gielddaid dásis. Sámediggi ovddidii ahte digitaliseren maid ferte dáhpáhuvvat sámegielaide,  ja ahte KS ja Sámediggi  sáhtášedje lagabut  ovttasbargat.  Ságastallojuvvui  maid vejolaš ovttasbargošiehtadusa  birra, muhto mearrádus  ii leat vel  dahkkon.</p>
<p><em type="bold">Čoahkkin Duoddara Ráfe bidumsámi guovddážiin</em> </p>
<p>Sámediggi  doalai čoahkkima Duoddara  Ráfe  bidumsámi guovddážiin  ja Bidumsámi museain Bådåddjos 11.01.2018. Bidumsámegiella rijka gaskan giellajoavkku lahtut oassálaste dárkojeaddjin. Presideanta  Aili Keskitalo lei čielggas das ahte bidumsámegiella  ii vajáldahttojuvvo  NAČ 2016:18</p>
<p>Váibmogiela  čuovvoleamis.  Bidumsámegiel  normerenproseassa  oktavuođas  lea deaŧalaš ovttasbargat Ruoŧa bealde  Sámedikkiin, earret  eará dannego  eanaš giellageavaheaddjit  ásset Ruoŧabealde  Sámis. Presideanta  Aili Keskitalo doalai  čoahkkima Ruoŧa bealde  Sámedikkiin Staares, Staare 2018 oktavuođas,  gos sohppojuvvui  ovttasbargu  ja ovddidit  oktasaš ášši SPR-stivrii evttohusain ahte nammadit bargojoavkku/normerenjoavkku  mas leat miede bidumsámi eatnigielagat ja sámi giellačeahpit.  Sámediggi dovddasta  man deaŧalaš dat lea ahte normeret  bidumsámegiela.  Seammás lea deaŧalaš movttiidahttit oahppat  bidumsámegiela.</p>
<p><em type="bold">Pássa </em> </p>
<p>Pássaid ođasmahttinbargu  álggahuvvui  moadde jagi dassái go Politidirektoráhta  jearai veahki Sámedikkis go háliidedje  pássaid maiddái sámegillii. Sámediggi jerrojuvvui  veahkkin fuolahit pássaide davvisámegiela  teavstta. Politidirektoráhtta dáhtui geavahit davvisámegiela  dannego das leat earálágan  čállinmearkkat. Dát bargu  lea dál loahpahuvvon  ja ođđa pássain boahtá maid leat davvisámegiella.</p>
<p><em type="bold">Sustaining Minoritized Languages of Europe (SMiLE)</em> </p>
<p>Golggotmánus  2016  bovdejuvvui  Sámediggi  oassálastit bargočoahkkimii  man Center  for Folklife and Cultural  Heritage  Smithsonian Institution ja Grup d’Estudi de Llengües  Amenaçades lágidii Barcelonas. Čoahkkima ulbmil lei ráhkkanahttit fágaidrasttildeaddji  dutkanprográmma  Eurohpá unnitlogugielaid  gielladili  ovddideami  várás.  Sámediggi jerrojuvvui  leat mielde árvvoštallanjoavkkus  mii čakčat árvvoštalai  dán dutkanprográmma  ohcamušaid. Ođđajagimánu  čoahkkimis dohkkehuvvon dutkanprošeavttaid  oassálastit ja árvvoštallanjoavkku  lahtut dolle oktasaš álggahančoahkkima.</p>
<p><em type="bold">Sámi báikenamat</em> </p>
<p>Sámediggi lea rávven  báikenamaid earret eará Mátta-Várjjagis, Skániin ja Viestarállásis. Sámediggi lea maid addán  loahpalaš  rávvaga  movt  ođđa fylkka Trööndelage  namma  čállo sámegillii.</p>
<p>Sámediggi  lea doallan  logaldallama  sámi báikenamaid  birra Ráissas sámi álbmotbeaivvvi  oktavuođas.</p>
<p><em type="bold">          Máhttu </em></p>
<p>Servodatmihttomearri:</p>
<p>·  Sámi servodagas  lea máhttu, gelbbolašvuohta  ja gálggat  mat adnojit vai bastá sihkkarastit ja ovddidit gielas, kultuvrras  ja servodateallimis.</p>
<p>3.2          Sámi mánáidgárdefálaldaga  sisdoallu</p>
<p>Áŋgiruššansuorggi  mihttomearri:</p>
<p>·  Sámi mánáin lea mánáidgárdefálaldat  mas lea buorre kvalitehta ja mii lea huksejuvvon sámi árvvuid,  sámi kultuvrra  ja árbedieđu  ala.</p>
<p><em type="bold">Doarjja mánáidgárddiide</em> </p>
<p>Dás čujuhuvvo  jahkedieđáhussii  eai ge dan rájes leat rievdadusat  doarjjamáksimis. Sámediggi  lea bargan  áššemeannudemiin  ja jagi 2017  juolluduvvon  doarjagiid  čuovvolemiin.  Juolluduvvon  doarjagat 2015 rájes leat dárkkistuvvon  ja juolluduvvon  doarjagat  main válmmastanáigemearri  lea maŋiduvvon, leat čuovvoluvvon.  Doarjjanjuolggadusat,  juolluduvvon  doarjagiid  raporterenskovit  ja ohcanskovit  leat guorahallojuvvon  ja heivehuvvon  2018  bušeahttavuoruhemiid  ektui. Buot ohcanortnegat  leat dál heivehuvvon  elektrovnnalaš  ohcanprosessii.</p>
<p><em type="bold">Sámi pedagogalaš fágabeaivvit</em> </p>
<p>Sámediggi  lea oassálastán sámi pedagogalaš  fágabeivviide  31.01- 01.02.2018  Johkamohkis, Ruoŧas. Fágabeivviid  fáddán lei sámi giella ja kultuvra min váimmuin. Dát seminára lágiduvvo  juohke nuppi jagi, ja lágideaddjin  lea Statped, Sámi spesiálpedagogalaš  doarjja  (SEAD) ja Sámi lohkanguovddáš. Sámediggi lei miellágideaddjin dán jagi maid.</p>
<p>Sámediggeráđđi  rabai fágabeivviid  ja váldii  ovdan  oppasámi perspektiivva,  ja ahte sámi árvvut  galget leat vuođđun  sámi oahpahussii  ja mánáidgárdefálaldahkii,  ja leat guovddážis  go oahpaheaddjit deaivvadit  mánáiguin  ja ruovttuin.  Sámediggeráđđái  lea ollislaš sámi oahpahuspolitihkka  deaŧalaš ja danne deattuhuvvui  man deaŧalaš dásseárvosaš  ja čáhkkilis oahpahus  lea.</p>
<p><em type="bold">Mánáidgárddiid vuolggasadjeanalysa</em> </p>
<p>Oahpahusdirektoráhtas lea ovddasvástádus mánáidgárddiid vuolggasadjeanalysa ráhkadeamis, mii árvvoštallá  ollašuhttá go mánáidgárdi  rámmaplána  gáibádusaid.  Sii leat ráhkadan sámi lasseskovi vuolggasadjeanalysii,  mii lea jurddašuvvon  sámi mánáidgárddiide  ja mánáidgárddiide  main lea sámi ossodat. Sámediggi  lea addán  árvalusaid  dasa, ja atná deaŧalažžan sáhttit oažžut ovdan  sámi sisdoalu vuolggasadjeanalysas, vai sámi dimenšuvdna  fuolahuvvo.</p>
<p><em type="bold">Gulahallančoahkkin Romssa  mánáidgárddiiguin </em> </p>
<p>Romssa fylkkamánni lágidii gulahallančoahkkima  sámi mánáidgárdebargiide  ja daid dáža mánáidgárddiid  bargiide main leat sámi mánát ja mánáidgárdeeiseváldái  30.11.2017 Romssas. Sámediggi oassálasttii gulahallančoahkkimii  ja muitalii Sámedikki barggu  birra ođđa  rámmaplána implementeremiin  ja prošeavtta  <span type="quote">«Sámi mánát ođđa  searvelanjain»</span>  birra.  Sámedikki mielas lea ovttasbargu  fylkkamánniiguin  deaŧalaš, vai sámi dimenšuvdna  fuolahuvvo.</p>
<p><em type="bold">Sámedikki ja Máhttodepartemeantta gaskasaš  ovttasbargočoahkkin</em> </p>
<p>Sámediggi  oassálastttii ovttasbargočoahkkimii  Máhttodepartemeanttain  14.12.2017  Oslos. Sámediggi bijai ovdan  2019  bušeahttadárbbu.  Bušeahttadárbu  čatnasa NAČ 2016:18  Váibmogiela čuovvoleapmái.  2018:s juolluduvvui  5 miljon ruvnnu  Váibmogiela  čuovvoleapmái  mánáidgárddiin. Sámediggi  vuordá  ahte dát áŋgiruššan  jotkojuvvo.  Sámedikki mielas ferte  láhkabargu  vuoruhuvvot, sihkkarastin dihtii sámi mánáid  vuoigatvuođa  sámi mánáidgárdái.  Dan ollašuhttima dihtii ferte nannet Sámedikki návccaid  láhkabarggus  sámi mánáid  vuoigatvuođaiguin.  Viidáseappot  oahpásmahttojuvvui prošeakta <span type="quote">"Sámi mánát ođđa searvelanjain"</span>.</p>
<p><em type="bold">Romssa  fylkkasuohkana sámekonferánsa 2017</em> </p>
<p>Romssa fylkkasuohkan lágidii sámekonferánssa Romssas 30.11-01.12.2017,  masa Sámediggi oassálasttii. Konferánssa  sisdoallun lei regiovdnaođastusa  sámi dimenšuvdna,  duohtavuođa -  ja seanadankommišuvnna  mearkkašupmi Romssa fylkii ja NAČ 2016:18  Váibmogiella.  Presideanta  Aili Keskitalo doalai sáhkavuoru  sámi dimenšuvnna  perspektiivva  birra  ođđa davvi  regiovnnas.</p>
<p><em type="bold">Prošeakta <span type="quote">“Sámi mánát ođđa servelanjain”</span></em> </p>
<p>Prošeaktajoavkkus  ledje máŋga čoahkkima áigodagas,  ja sii leat oahpásmahttán  prošeavtta  earáide. Prošeakta lea ráhkadan  vuođđoplána  ja strategiija dasa mo galgá  juksat prošeavtta mihttomeari maŋŋágo  váldoprošeakta  lea válmmas  viđa  jagi geahčen. Prošeavtta  vuođđostrategiijii  gullá maiddái diehtojuohkin  prošeavtta  sisdoalu birra buot berošteddjiide.  Čađahanstrategiija  galgá  biddjojuvvot Sámedikki hálddahusa  jođihangotti  ja Sámediggeráđi  ovdii  guovvamánus.</p>
<p>3.4 Gelbbolašvuođa  lokten mánáidgárddiin</p>
<p>Áŋgiruššansuorggi  mihttomearri:</p>
<p>·  Mánáidgárdebargit  leat sámegielagat,  ja sis lea sámi kulturgelbbolašvuohta.</p>
<p><em type="bold">Mánáidgárdeseminárat daid mánáidgárddiid bargiid várás, main lea sámi  fálaldat</em> </p>
<p>Sámediggi  lea plánemin  guokte jahkásaš mánáidgárdeseminára.  Goappašat  seminárat  leat giđđat, ja dieđut mánáidgárddiide  sáddejuvvojit  guovvamánus.</p>
<p>3.6 Sámi sisdoallu skuvllas</p>
<p>Áŋgiruššansuorggi  mihttomearri:</p>
<p>·  Sámi ohppiid oahpahusas sámegielas ja sámegillii lea buorre kvalitehta.</p>
<p><em type="bold">Gealbopolitihkalaš strategiija </em> </p>
<p>Gealbopolitihkalaš  strategiija 2017-2021  vuolláičálle  earret  eará stáhtaministtar Erna Solberg, presideanta  Aili Keskitalo ja bargoeallima  áššebealit 03.02.2017.  Sámediggi  lea leamaš mielde hábmemin  dán strategiija. Gealbopolitihkalaš  ráđđi  lea ásahuvvon,  mas Máhttodepartemanttas  lea ovddasvástádus.  Sámediggeráđi  mielas lea deaŧalaš ahte ráđđi dovdá  sámi bargoeallima  hástalusaid, ja lea muitalan daid birra čoahkkimis ráđiin skábmamánus. Viidáseappot  jearahii  Sámediggeráđđi gealbudandoaibmabijuid  sámi bargoeallima  várás.  Ráđi boahtte  čoahkkin lea 15.03.2018,  gos gealbodárbolávdegotti  vuosttaš raporta  NOU  2018:2 Fremtidige  kompetansebehov  I – Kunnskapsgrunnlaget, biddjojuvvo ovdan.</p>
<p><em type="bold">Fágaođasmahttin</em> </p>
<p>Meld. St. 28 Fag-fordypning-forståelse,  En fornying  av  Kunnskapsløftet  vuođul  lea Máhttodepartemeanta  ráhkadan  strategiija Máhttoloktema ja Máhttoloktema sámi (2017-2021) fágaođasmahttima  várás.  Strategiijas leat golbma  muttu. Dán áigodagas  mii leat ain vuosttaš muttus. Dán muddui  gullá dat mo galgá árvovuođu  ja bajimus oasi, vuođđogálggaid  ja fágaid  rasttideaddji fáttáid integreret  fágaide.  Viidáseappot  galget oahppoplánafágalaš  gažaldagat  ja oahppoplánabarggu njuolggadusat  árvvoštallojuvvot.</p>
<p>Váimmuselemeanta fágajoavkkut leat evttohan váimmuselemeanttaid fágaide. Sámediggi lea nammadan váimmuselemeantajoavkku sámegielfágii. Váimmuselemeantajoavkkuid  mandáhtan lea identifiseret  dan mii lea deaŧaleamos  dasa ahte oahppi sáhttá hálddašit fága.  Evttohusat  galget sáddejuvvot  minigulaskuddamii  njukčamánus  2018. Sámediggeráđđi  árvvoštallá  doaibmabijuid Sámedikki neahttasiiddus  ja sosiála mediain, mat leat mielde veahkeheamen  guoskevaš  sámi oassálastiid addit árvalusaid  váimmuselemeanttaide.</p>
<p><em type="bold">Rádjerasttideaddji skuvlaovttasbargu Sámis</em> </p>
<p>Sámediggi  lea juolludan  ruđaid  rádjerasttideaddji  skuvlaovttasbargoprošektii  2017:s ja 2018:s. Prošeakta lea bures ovdáneamen.  Bargojoavku  lea ásahuvvon  ja máhttoháhkanmuttus  lea bargojoavku fitnan Háhpáránddis/Durdnosis, gos lea hui bures lihkostuvvan  rádjarasttideaddji skuvlaovttasbargu,  mii lea bistán 30 jagi. Dasa lassin lea bargojoavku  juovlamánus  2017 fitnan Anáris oahpásmuvvan  dihtii daidda  digitála oahpahusvejolašvuođaide  mat gávdnojit.  Bargojoavku  lea evttohan dakkár ceahkkálas modealla rádjarasttideaddji  skuvlaovttasbargui,  maid sáhttá geavahit miehtá Sámi ja heivehit  ovttaskas skuvlla dárbbuide  ja sávaldagaide.  Prošeavtta  mihttomearri  2018:s lea guorahallat  dálá raporttaid  dan skuvlaovttasbarggu  oktavuođas  mii ovdal  lea čađahuvvon,  ja eará guoskevaš  raporttaid,  ja evttohit  oahpahusmodeallaid  oktasaš sámi skuvlla  várás.  Sámediggeráđis leat leamaš čoahkkimat Ruoŧa bealde  Sámedikkiin mas muitaleimmet prošeavtta  birra, ja dovddaheimmet  man deaŧalaš ovttasbargu  Norgga  ja Ruoŧa  bealde sámedikkiid gaskkas lea prošeavtta  oktavuođas.</p>
<p><em type="bold">Oahpahuslága ođasmahttin</em> </p>
<p>2017 čavčča  nammaduvvui  ođđa  almmolaš lávdegoddi  mii galgá geahčadit vuođđooahpahusa njuolggadusaid  ja evttohit ođđa  oahpahuslága.  Sámediggeráđđi  lea ovttaoaivilis</p>
<p>Máhttodepartemeanttain  das ahte lea dárbu dahkat stuorra rievdadusaid  oahpahuslágas  ja lea ilus go dát bargu  lea álggahuvvon.  Sámediggi meannudii  2012:s oahpahuslága  ja friijaskuvlalága  áššis 20/14 Oahpahusláhka  ja priváhtaskuvlaláhka  - sámi ohppiid vuoigatvuođat,  ja čujuhii lágaid heajos beliide sámi ohppiid  vuoigatvuođaid  ektui.</p>
<p>Sámediggeráđđi  lea dattege  kritihkalaš dan váilevaš  sámi fágaovddastussii  láhkalávdegottis  ja loktii dán čoahkkimis Máhttoministariin juovlamánus  2017. Sámediggi  lea bovdejuvvon  oassálastit oahpahusláhkalávdegotti  referánsajovkui,  muhto ii beasa evttohit áirasiid ieš lávdegoddái.  Lea deaŧalaš ahte láhkalávdegoddi  dovdá  oahpahus-  ja friijaskuvlalága  heajos beliid sámi ohppiid vuoigatvuođaid  ektui. Dán vuođul  bovdii  sámediggeráđđi  oahpahusláhkalávdegotti Sámediggái Kárášjogas. Sohppojuvvui  doallat čoahkkima gaskal oahapusláhkalávdegotti  ja sámediggeráđi cuoŋománus  2018.</p>
<p>3.8 Oahpponeavvut</p>
<p>Áŋgiruššansuorggi  mihttomearri:</p>
<p>·  Sámi ohppiide gávdnojit  sámi oahpponeavvut  mat leat dálá oahppoplána  mielde buot golmma gillii ja buot vuođđooahpahusa  fágain.</p>
<p><em type="bold">Oahpponeavvoguovddáš</em> </p>
<p>Sámediggái  bohtet ollu jearaldagat  sihke skuvllain  ja mánáidgárddiin  oažžut luoikkasin oahpponeavvuid  ja pedagoglalaš  ávdnasiid.  Mánáidgárdekoaffar  lea čájehuvvon  geasuheaddji oahppanresursan.  Dál lea jahkebeali  vuordináigi  oažžut luoikkasin koaffara.  Sámediggi  lea ráhkadeamen  eanet koaffariid.  Muđui vásiha  oahpponeavvoguovddáš  ahte leat menddo  uhccán oahppanresurssat  dasa ahte sáhttit gokčat dan stuorra dárbbu  mii lea sámi álbmotbeaivvi  oktavuođas. Muđui leat eanet ja eanet  studeanttat mat jearahit  oahpponeavvuid  eksámeniid oktavuođas  Sámi allaskuvllas.</p>
<p>3.10 Váldi, ovddasvástádus  ja rollat alit oahpus ja dutkamis</p>
<p>Áŋgiruššansuorggi  mihttomearri:</p>
<p>·  Sámedikkis lea duohta váldi  sámi alit oahpus ja dutkamis lágaid ja láhkaásahusaid bokte, ja konsultašuvnnaid  bokte.</p>
<p><em type="bold">Dearvvašvuođa-  ja sosiálafágaoahpuid oktasaš  rámmaplána láhkaásahusa nationála njuolggadusat</em> </p>
<p>Sámedikkis lei čoahkkin Máhttodepartemeantta  čállingottiin dearvvašvuođa -  ja sosiálafágaoahpuid oktasaš rámmaplánaid  láhkaásahusa  nationála  njuolggadusaid  ráhkadeami  várás.  Čoahkkima fáddán lei viidásat  proseassa, ja sohppojuvvui  čađahit konsultašuvnnaid  ovdalgo  njuolggadusat  sáddejuvvojit gulaskuddamii,  ja ovdal  loahpalaš  mearrádusa. Nationála njuolggadusat galget mearriduvvot  dan 19 ohppui  maidda dearvvašvuođa-  ja sosiálaoahpuid  oktasaš rámmaplána  láhkaásahus  guoská.</p>
<p><em type="bold">Daid allaskuvllaid ja universitehtaid bargamušdokumeanttat mat oahpahit sámegiela dahje sámegillii </em> </p>
<p>Sámedikkis lea leamaš gulahallan  Máhttodepartemeanttain  daid allaskuvllaid  ja universitehtaid bargamušdokumeanttaid  birra, mat oahpahit sámegiela  dahje sámegillii. 2018 várás  beasai Sámediggi ovddidit árvalusaid juolludusreivviide  Sámi allaskuvlii, UiT Norgga árktalaš universitehtii  ja Davvi universithehtii.  Dan oktavuođas  váldojuvvui  čuovvovaš  sátnádat Davvi  universitehta  juolludusreivii ahte Davvi  universitehtas  lea erenoamáš  ovddasvástádus  das ahte fuolahit lullisámegiela  ja julevsámegiela oahpaheaddjeoahpuide.</p>
<p>Sámediggi  áigu váldit  formálalaš  oktavuođa  Máhttodepartemeanttain  konsultašuvnnaid  oktavuođas juolludusreivviid  birra Sámi allaskuvlii,  UiT Norgga  árktalaš universitehtii  ja Davvi  universitehtii  jagi 2019 juolludusreivviid  rájes.</p>
<p>3.11 Oahppo-  ja dutkandárbbut</p>
<p>Áŋgiruššansuorggi  mihttomearri:</p>
<p>·  Alit oahpus gávdnojit fálaldagat mátta-, julev-  ja davvisámegielas  vuođđooahpahusa rájes doavttergráđa  rádjái.</p>
<p><em type="bold">Sámi buohccedivššároahppu</em> </p>
<p>Dat ahte váilot  buohccedivššárat  geain lea gelbbolašvuohta  sámi gielas ja kultuvrras, lea oahpis. Guovddáš  eiseválddiin  lea čielga ovddasvástádus  láhčimis dasa ahte sámi buohccit besset geavahit iežaset giela dearvvašvuođa-  ja fuolahusbálvalusas,  ja sámi buohccedivššároahppu  lea okta dain doaibmabijuin  mat sáhtte dan ollašuhttit. Danne  lea Sámediggeráđđi  čoahkkimis Máhtto-, Dearvvašvuođa-  ja fuolahus-  ja Gielda- ja ođasmahttindepartemeantta  politihkalaš njunušgottiin váldán  ovdan  Sámi allaskuvlla  ja UiT Norgga  árktalaš universitehta  evttohusa  ahte ásahit sámi buohccedivššároahpu.</p>
<p>3.12 Rekrutteren sámi alit ohppui ja dutkamii</p>
<p>Áŋgiruššansuorggi  mihttomearri:</p>
<p>·  Álki fidnet fágaolbmuid geain lea sámi giella- ja kulturgelbbolašvuohta.</p>
<p><em type="bold">Julev- ja lullisámi vuoođđoskuvlaoahpaheaddjioahpu 1-7 master</em> </p>
<p>Davvi univeritehta pláne álggahit lulli- ja julevsámi  vuođđoskuvlaoahpaheaddjioahpu  1-7 čavčča rájes 2018. Sámediggi  lea čoahkkimis máhttoministariin  váldán  ovdan  ášši ja čujuhan  man deaŧalaš dat lea ahte oahpahuvvojit  eanet julev-  ja lullisámi oahpaheaddjit.  Nordlándda  fylkkamánni lea evttohan  eanet áŋgiruššama  rekrutteremiin  studeanttaid  dán ohppui. Sámediggi  lea ovttas  fylkkamánniin doallan máŋga čoahkkima guoskevaš  studeanttaiguin.  Rekrutterenbargu  lea čađahuvvon  eaŋkil studeanttaid ektui. Ráđđehus  almmuhii guovvamánu  6. b. ahte sii nannejit áŋgiruššama  oahpaheddjiiguin  lulli- ja julevsámegielas  2,5 miljon ruvnnuin.  Oahpahusdirektoráhta  lea ožžon bargamuššan  ráhkadit ortnegiid mat sáhttet váikkuhit dasa ahte eanebut váldet lulli- ja julevsámi  oahpaheaddjeoahpuid.</p>
<p>Stipeanda alitohppui – ohcanvuđot  stipeanda</p>
<p>Alit oahpu  stipeanddaid  ohcanáigemearri  giđđalohkanbadjái  lei 01.02.2018.  09.02.2018  muttus leat registrerejuvvon  oktiibuot 88 ohcama, muhto ii leat vel  ráhkaduvvon  lista mii čájeha gallge ohcama gullet iešguđet vuoruhemiide  dahje mat eai gula vuoruhemiide.</p>
<p><em type="bold">          Areála, biras ja dálkkádat </em></p>
<p>Servodatmihttomearri:</p>
<p>·  Árbevirolaš  sámi guovllu  areálat  ja luondduresurssat  geavahuvvojit  ávnnaslaš  vuođđun sámi kultuvrra, ealáhusdoaimmaheami  ja servodateallima  joatkimii ja ovddideapmái.</p>
<p>4.2 Areálahálddašeapmi</p>
<p>Áŋgiruššansuorggi  mihttomearri:</p>
<p>·  Sámi ealáhusaid,  kultuvrra  ja servodateallima  luondduvuođus  lea sihkkarastojuvvon buot plánemiin, ja Sámediggi  lea deaŧalaš eaktudeaddji  ja konsultašuvdnabealli areálahálddašeamis.</p>
<p><em type="bold">Evenášši  girdistašuvdna</em> </p>
<p>Sámediggi  konsulterii 04.12.2017  maritiimma časkilangirdiid ja soahtegirdiid  deaŧalaš stašuvnna  birra Evenáššái.  Sámediggi  lea bidjan  gáibádussan  ahte sámi kulturmuittut ja boazodoallu  galget čielggaduvvot  ja makkár váikkuhusat  girdistašuvnna  huksemis leat sámi álbmogii muđui. Guoskevaš orohagat  galget fuolahuvvot  lagas gulahallamis  báikediđoštallamiid  ja gulaskuddamiid  bokte, mas šlápmadási váikkuhusat  boazodollui  čielggaduvvojit,  oktan váidudeaddji  doaibmabijuid  evttohusain. Suodjalussii leat jagi 2012 konsultašuvnnat  áššis oahppásat,  ja dan vuođul  lea ráhkaduvvon váikkuhusčielggadus  guovllu  sámi álbmoga  várás.  Lea čujuhuvvon  Stuorradiggeproposišuvdnii  73 S</p>
<p>(2011-12;  Et forsvar  for vår  tid). Dát čielggadusbargu  galgá čuovvoluvvot  viidáset  plánabarggus. Sámediggi  lea ovttaoaivilis  Suodjalusain  ahte ráhkadit šiehtadusa konsultašuvnnaide  ja čađaheapmái iešguđet plánamuttuid  várás.</p>
<p><em type="bold">Divtasvuona  vuostecealkámuš</em> </p>
<p>Divttasvuona  suohkan mearridii  juovlamánus  2015  iežas areálaplána  ovdalgo  Sámedikki vuostecealkámuš  lei čovdojuvvon.  Sámedikki vuostecealkámuš  lea dál Gielda-  ja ođasmahttindepartemeanttas.  Vuostecealkámuš ovddiduvvui  váilevaš  máhttovuođu  geažil ja váilevaš mielváikkuheami  geažil plánii, mii lea hui deaŧalaš dasa ahte sihkkarastit sámi luondduvuđđosa guolástussii, boazodollui  ja sámi kulturmuittuide. Fylkkamánni čujuha čielggadusastis dasa ahte vuostecealkámuš  ja suohkana čuovvovaš  meannudeapmi  bohciidahttá prinsihpalaš  gažaldagaid čielggadusgeatnegasvuođa  viidodaga  ektui ja Sámedikki vuostecealkinválddi  lagat sisdoalu ektui ja bivdá  departemeantta  árvvoštallat  vuostecealkinášši  prinsihpalaš  beliid. Gielda- ja ođasmahttindepartemeanta  lea bovden  Divtasvuona  suohkana  ja Sámedikki čoahkkimii vuostecealkámuša  birra, njukčamánus  Divtasvudnii.</p>
<p><em type="bold">Suorttá areálaplána</em> </p>
<p>Sámedikki vuostecealkámuš  2016:s guoská plána  váilevaš  ollislaš čielggadussii  sámi luondduvuđđosa ektui, dasa lassin ahte Sámediggi lea bidjan gáibádusaid ealáhusdoaibmabijuid  doaibmanáigái ja muddemii, mii galgá sihkkarastit boazodoalu luonddu-  ja kulturvuđđoasa  Iinnás.</p>
<p>Sámedikkis lea leamaš lagas gulahallan  suohkaniin  ja boazodoaluin,  ja lea hutkan eavttuid  mas suohkan mieđiha  Sámedikki gáibádusaide,  nu ahte Sámediggi  sáhttá geassit ruovttoluotta  iežas vuostecealkámuša.  Muhto Sámedikki eavttuide  lea leamaš politihkalaš vuosteháhku  ja plánas dahkkojuvvojedje  rievdadusat  suohkanstivrra  meannudeamis  juovlamánus  beaŋkaevttohusa  vuođul. Fylkkamánni lea rávven  ođđa gulaskuddama  dáid árvalusaid  oktavuođas  nu mo plána-  ja huksenláhka geatnegahttá. Dasa lassin leat Fylkkamánni ja Sámediggi váidán  sierralobi muddengáibáduasa  Strand mássavieččahaga  oktavuođas  mii čuohcá boazodoalu  dálveguohtumii  ja johtolahkii. Váidaga  lea sadjásaš fylkkamánni meannudan  ja lea mearridan  váiddameannudeamistis  ahte plána  galgá muddejuvvot.  Sámediggi  áigu bisuhit iežas vuostecealkámuša  plánii jus suohkanstivra  ii vállje  bidjat gáibádusa  ollislaš noađuheami  ektui boazodollui,  jus ii biddjojuvvo  gáibádus  muddenplánii  ja doaibmanáigái,  ja jus mássavieččahaga  viiddideapmi  Strand nammasaš báikkis mieđihuvvo.</p>
<p>4.3 Luondduresurssat</p>
<p>Áŋgiruššansuorggi  mihttomearri:</p>
<p>·  Ávkkástallan sámi guovlluid  luondduresurssaiguin  dáhpáhuvvá  dakkár vugiin  mii fuolaha sámi vuoigatvuođalaččaid  ja báikegottiid beroštusaid ja vuoigatvuođaid,  ja dávista riikkaidgaskasaš álbmotriektái.</p>
<p><em type="bold">Davvi bieggafápmorusttet</em> </p>
<p>Sámediggi  lea addán  celkámuša dieđáhussii Davvi  bieggafápmorusttega  birra mii plánejuvvo huksejuvvot  gaskal Deanu  ja Lágesvuona.  Sámediggi lea bivdán  ahte galget čađahuvvot konsultašuvnnat  Sámedikki ja NČE  gaskkas váikkuhusčielggadanprográmma  birra, ja dovddahan  ahte Sámediggi  ii sáhte doarjut prošeavtta.</p>
<p><em type="bold">Vilgesvári ja Buginduoddara bieggapárka</em> </p>
<p>Sámediggi  lea 31.01.2018  oassálastán dárkojeaddjin  konsultašuvnnain  biras-, fievrridan-  ja rusttetplánaid (MTA-plána)  birra NČE:in ja daid siidaoasálaččaiguin  geaidda  huksen guoská. Bieggapárkkat  leat ožžon konsešuvnna  20017:s ja 2015:s, ja dál leat vel  báhcán  šiehtadusat ja gulaskuddamat MTA-plána  oktavuođas  olles párkka várás.  2015:s molsojuvvojedje  dat siidaoasi eaiggádat  mat leat máttabealde  Sállira, gosa bieggapárka  galgá huksejuvvot.  Ovddit  siidaoasálaččat dahke šiehtadusa doaibmabidjoeaiggádiin  párkka huksema oktavuođas,  mii guoská stuorra guvlui  sin guottet- ja ragatguovllus.  Dakkár šiehtadus les muđui ovdal  dahkkojuvvon  Finnheia lagas guovlluide, gosa plánejuvvo  alpiidna-  ja bartagilli. Sámediggi  ávžžuha  NČE bidjat gáibádussan  ahte dat šiehtadus mii ovddeš  siidaoasálaččain  lea doaibmabidjoeaiggádiin,  berre  ođđasis šiehtaduvvot  dan geažil go beassangeaidnu dohko lea rievdaduvvon.  Sámediggi  gáibida ahte ođđa beassangeaidnu  masa addojuvvui  konsešuvdna  skábmamánus ja maid siida ja Fylkkamánni leat váidán,  ii berre  álggahuvvot ovdalgo  orohat  lea miehtan  dasa. Sámediggi  vuordá  ahte NČE viehka  muddui čájeha mieđihandáhtu ja sihkkarastá ahte dat váidudeaddji  doaibmabijut maid siida lea evttohan,  váldojuvvojit  mielde MTA -plánii ja šiehtadusaide  doaibmabidjoeaiggádiin,  vai sii sihkkarastojuvvojit  gánnáhahtti  doaimma.</p>
<p><em type="bold">Čoahkkin Nasafjell birra Ruovaga suohkanis</em> </p>
<p>Presideanta  Aili Keskitalo ja Sámediggeráđđi  ságaškušše Elkem AS ohcama bággolotnut kvárcaroggama  vuoigatvuođaid  Nasafjell  nammasaš váris  Ruovaga  suohkanis ealáhusministariin</p>
<p>Monica Mælandain čoahkkimis Oslos Oslo 12.12.2017. Mæland dáhkidii Sámediggái ahte bággolotnunohcan  sáddejuvvo  gulaskuddamii  Sámediggái.  Dasto čađaha  Ealáhus- ja guolástusdepartemeanta  konsultašuvnnaid  Sámedikkiin ja guoskevaš  orohagaiguin  ja siiddaiguin. Čoahkkimis celkkii presideanta  Aili Keskitalo ahte departemeanta  berre maiddái  čađahit konsultašuvnnaid  Ruoŧa bealde  Sámedikkiin. 30.01.2018  sáddejuvvui  ášši gulaskuddamii  Sámediggái Cealkináigemearri  lea 28.03.2018.  Gulaskuddancealkámušas  ja čuovvovaš  konsultašuvnnain  áigu Sámediggeráđđi  bidjat Sámi parlamentáralaš  ráđi stivrra  17.08.2016  mannosaš  mearrádusa  vuođđun, ja daid ođđa dieđuid  mat bohtet ovdan  boazodoallofálgalaš  váikkuhusčielggadusas  maid dutki Christian Nellemann  lea gieskat čađahan.</p>
<p>4.4 Luonddušláddjivuohta</p>
<p>Áŋgiruššansuorggi  mihttomearri:</p>
<p>·  Luonddušláddjivuođa  suodjaleapmi  bidjá nana vuođu  sámi kultuvrii  ja ealáhusdoaimmaheapmái.  Suodjalanguovlluid  hálddašeapmi  váldá  vuođu  suodjaluvvon guovlluid  árbevirolaš  geavaheamis  ja dahká  vejolažžan  joatkit dakkár geavaheami.</p>
<p><em type="bold">Konsultašuvnnat  Dálkkádat- ja birasdepartemeanttain (DBD)  eanaeaiggátgeahččaleami birra </em></p>
<p><em type="bold">Skarven ja Roltdalen ja Bealjehkh álbmotmeahccestivrras</em> </p>
<p>Dálkkádat- ja birasdepartemeanta  lea álggahan  geahččaleami  dakkár suodjalnguovlostivrraiguin  mas leat áššebealáččat mielde. Geahččaleamit  mearkkašit ahte eanaeaiggádat  leat mielde stivrrain. Geahččaleamit  guske vuosttažettiin  Raet ja Jomfruland  álbmotmehciid  álbmotmeahccestivrraide,  ja Trollheimen  suodjalanguovllu  suodjalanguovlostivrii.  Dál galgá ortnet maid čađahuvvot  Skarven  ja Roltdalen  ja Bealjehkh álbmomeahccestivrraide.  Konsultašuvnnat  čađahuvvojedje  15.12.2017  gos Sámediggeráđđi  čuoččuhii ahte dát ii čuovo  šiehtadusa suodjalanguovlluid  báikkálaš hálddašeami birra mas eaktun lea ahte stivrras galget leat lahtut maid álbmotválljen  orgánat leat nammadan. Geahččaleapmi  lea maid čuolbmái eahpečielggaduvvon  vuoigatvuođagažaldagaid  ektui, gč. Sámi vuoigatvuođalávdegotti  II ja barggu  várrelágain.  Ovttamielalašvuohta  ii juksojuvvon  ja departemeanta čuoččuhii ahte geahččaleapmi  galgá  čađahuvvot.</p>
<p><em type="bold">          Ealáhusat  </em></p>
<p>Servodatmihttomearri:</p>
<p>·  Nana  ja juohkelágan  ealáhuseallin  vuođđun  gievrras  báikegottiide  gosa olbmot háliidit ásaiduvvat.</p>
<p>5.2 Vuođđoealáhusat</p>
<p>Áŋgiruššansuorggi  mihttomearri:</p>
<p>·  Vuođđoealáhusat  seailluhit sámi kultuvrra,  giela ja eallinvuogi.</p>
<p>Mariidna ealáhusat</p>
<p>Sámediggeráđđi  lea čađahan  konsultašuvnnaid  Ealáhus- ja guolástusdepartemeanttain  jagi 2018 guolsteami muddema birra. Das válddii Sámediggi ovdan dan dárbbu mii Sámedikkis lea konsultašuvnnaid  oktavuođas  mearradoalloáššiid  birra, go dát ealáhus  hui dávjá  ferte gilvalit  njuolgga dainna  guolástemiin mii čađahuvvo  mearrasámi  guovlluin.  Stáhtaráđđi deattuhii  ahte nannejuvvon gulahallan  lea deaŧalaš dán suorggis ja ahte Sámediggi  bovdejuvvo  digaštallamiidda  earrelávdegotti čuovvoleami  birra.</p>
<p>Sámediggeráđđi  válddii  maid ovdan  proseassa politihkalaš konsultašuvnaid  birra  muddengažaldagain. Dás lea uhccán vejolašvuohta  ja áigi digaštallat eará  evttohusaid  go daid áššiid maid Guolástusdirektoráhta  váldá  ovdan.  Dakkár áššiid oktavuođas  mat mielddisbuktet vuođđorievdadusaid,  lea váttis oažžut áiggi meannuduvvot  vuđolaččat  ja dohkálaččat departemeanttain.  Sohppojuvvui  digaštallat bistevaš konsultašuvnnaid  muddenmearrádusaid  birra, ja oažžut sadjái dakkár rutiinnaid gaskal Sámedikki ja departemeantta  mat sihkkarastet buoret vejolašvuođaid  politihkalaš konsultašuvnnaide,  earret rutiinnaide  ja muddemiidda  gullevaš mearrádusaid.  Sohppojuvvui  doallat gulahallančoahkkima  hálddahuslaš  dásis vuosttaš  jahkebealis 2018.</p>
<p>Sámediggi  válddii  ovdan  ášši Stuorradikki oppalaš gildosa birra  bivdit  badjel 15 mehtera  guhkkosaš fatnasiiguin  vuotnalinnjáid  siskkobealde, ja hálddašeami  vuogi  mo addit sierralobi  gildosis nu mo dahkkojuvvui  sallitbivddus  Návuonas.  Sámediggeráđđi  háliida váldit  oktavuođa  go hálddašeapmi árvvoštallá  addit sierralobi  gildosis bivdit  badjel 15 mehtera guhkkosaš fatnasiiguin  vuotnalinnjáid siskkobealde. Sohppojuvvui  departemeanttain  čájehit guđe  sierralobit leat addojuvvon,  ja guđe guovlluin.  Dás sáhttá hálddahuslaš  dásis ovttas geahčadit  dan ahte čájeha go dakkár lista ahte sáhttá leat dárbu  jurddašit earaláhkai  vuotnalinnjáid  oktavuođas,  muhto Stuorradikki mearádusa  vuođul.</p>
<p>Sámediggeráđđi  ja Guolástusdepartemeantta  stáhtaráđđi  sohpe viidáseappot  ahte fanasearri riddoguolástuseari  bivdimis mearriduvvo  seamma dássái 2018 várás go 2017:s (dm. 16 tonna). Sámediggi  válddii  ovdan  dan ášši ahte maŋit áiggi earreviiddideapmi  maiddái galgá addojuvvot dáhkiduvvon  lasseearrin. Stáhtaráđđi  deattuhii ahte dan lea váttis dál dadjat, muhto ahte vejolaš lasseeari lassáneapmi  2018:s lea Guolástusdirektoráhta  ja Sámedikki gaskasaš ášši man birra galgá konsulterejuvvot.</p>
<p>Joavkoearri  salliha rabas jovkui (NVG) mearriduvvo  nu mo Guolástusdirektoráhta  evttohii Muddenčoahkkimis,  muhto ahte departemeanta  ja Sámediggi ovttasráđiid  sáhtte geahčadit earreráidalaš  rabas joavkkus árvvoštallan  dihtii lea go vejolaš  čađahit muddemiid  2018  várás maŋŋágo  earresturrodagat  leat čielgasat ođđajagimánus  2018,  nu ahte rabas joavkku  fanasearit eai šatta nu áibbas earaláganat  go ovddeš  jagiin. Viidáseappot  sohppojuvvui  árvvoštallat  Sámedikki rasttidanevttohusa  joavkoearis  ruovttoluotta  várrejupmái   ja sierra sallitriddoguolástuseari  2018:s go mearrádusvuođđu  lea buoret.</p>
<p>Sohppojuvvui maid ahte galgá addojuvvuot  sierralohpi geavahit láigohevsmánni  rabas joavkkus politihkalaš doaimmaid  dahje organisašuvdnadoaimmaid  oktavuođas,  muhto dát ortnet ferte čavga geavahuvvot  ja dušše dalle go doaibma  hehtte guolásteami.</p>
<p>Sámediggi  lea prinsihpalaččat vuostá dan ahte galgá leat doaibmagáibádus  ja 6 mehtera vuolimus guhkkodatrádjá  gonagasreabbábivddus.  2018 muddemis  evttohii  Sámediggi ahte livččii maid vejolaš ahte dienasgáibádus  ferte čuovvut  sámi kulturvuođu,  mas váldojuvvo  vuhtii  dienas sihke mearraluossabivddus  ja vuođđoealáhusain.  Stáhtaráđđi  dieđihii ahte lea váttis dan árvvoštallat  2018 muddemiid  oktavuođas,  muhto departemeanta  váldá  árvalusaid  mielde viidáseappot.</p>
<p>Sáidebivddu  muddema  oktavuođas  62° davábealde  evttohii  Sámediggeráđđi  ahte ii galgga addojuvvot lohpi bivdit eanet go ovtta bajimuseari juohke fatnasa nammii nuhtiin, dan fanasjoavkkus masa gullá. Departemeanta  čujuhii dasa ahte sáhtášii leat váttis máhcahit dakkár ortnega,  muhto dovddahii  maid ahte sii ipmirdit Sámedikki oainnu. Sámediggi  válddii  dan diehttevassii, muhto áigu máhccat áššái go dilit rivdet.</p>
<p>Guolástusdirektevrra  evttohusa  oktavuođas  ahte suovvat  geahččalanbivddu  reahkanuhtiin Porsáŋggus  ja Deanuvuonas  2018:s, sohpe  Sámediggeráđđi  ja Guolástusdepartemeantta  stáhtaráđđi ásahit ovttasbarggu  gaskal Sámedikki, Ealáhus-  ja guolástusdepartemeantta,  Guolástusdirektoráhta  ja Mearradutkama  gávnnahan  dihtii mo ja gos sáhtášii geahččalit bivdit  reahkaid  2018:s. Dát proseassa álggahuvvo  árrat 2018:s, ja geahččalanbivdu  ii álggahuvvo  ovdal dán proseassa.</p>
<p>Dan evttohusa  oktavuođas  ahte suovvat  geahččalanbivddu  reahkanuhtiin  Porsáŋggus  ja Deanuvuonas,  lea Sámediggi  oassálastán guovtti  álbmotčoahkkimii. Nubbi lei Siskkit Billávuonas  ja nubbi fas Vuonnabađas.  Doppe  vuhttui  stuorra vuosteháhku dasa ahte suovvat reahkanuohttebivddu vuonain,  seammás go ollugat oaivvildedje  ahte dál livččii áigi ásahit organisašuvnna  man mihttomearrin  leaa fuolahit  sápmelaččaid ja vuotna-  ja riddoálbmoga ealáhus-  ja ássanmiellaberoštusaid.</p>
<p>Sámediggeráđis  lea maid leamaš čoahkkin Rekelaget  Nord  nammasaš servviin  Willy Pedersen bokte reahkanuohttebivddu  birra  Porsáŋggus  ja Deanuvuonas.  Sámediggeráđđi  muitalii ahte Sámediggi  ii lean dahkan oaivila  dan birra ahte suovvat  reahkanuohttebivdima  Porsáŋggus ja Deanuvuonas, muhto ahte diggi Muddenčoahkkimis lei čujuhan stuorra váilevašvuođaid  Guolástusdirektevrra suovvanevttohusas.  Dát galgá mearriduvvot  proseassa bokte rabas gulaskuddamiiguin  mas báikkálaš olbmot ja eará berošteaddjit  leat mielde.</p>
<p>Eanadoallu</p>
<p>Sámediggeráđis  leat leamaš čoahkkimat Romssa boanddaidservviin  08.01.2018  ja Finnmárkku boanddaidservviin  12.01.2018  eanadoallošiehtadallamiid  ja eará guoskevaš  fáttáid birra. Áššebealit sohpe vuoruhit  dakkár roavvafoađarvuđot  buvttademiid  go mielkki ja sávzza. Áššebealit leat dattetge balus sávzadoalu  ekonomiija geažil go badjelmeari  lábbábiergobuvttadeapmi  dagaha  ollu doaluid doaibmabohtosa  vearrábun.  Sámedikkis lei čoahkkin Eanadoallo-  ja biebmodepartemeanttain 09.01.2018 dan birra ahte buoridit gulahallama  eanadoalloáššiin.  Áššebealit sohpe doallat ovtta politihkalaš čoahkkima ja guokte hálddahuslaš  čoahkkima jahkái. Eará fáttát ledje prosedyrat dieđihanbargguid  ja konsultašuvnnaid  oktavuođas.  Sámediggi lea oassálastán searválasvuođačoahkkimii  eanadoalus  maid Finnmárkku ja Romssa fylkkamánnit dolle 23.01.2018. Čoahkkimis sohppojuvvui  ráhkadit oktasaš regionála  ealáhusprográmma  dien guovtti  fylkka várás masa maiddái Sámediggi bovdejuvvo  mielde.</p>
<p>Boazodoallu</p>
<p>Boazodoallošiehtadallamat  álggahuvvojedje  álggahančoahkkimiin  18.12.2017,  ja 10.01.2018  dainna lágiin ahte Norgga  Boazosápmelaččaid  Riikkasearvi  (NBR) geigii gáibádusas  boazodoallošiehtadussii</p>
<p>2018/2019  várás.  NBR gáibida 157,57  milj. ruvdnosaš  ekonomalaš rámma, mii lea 38,97 milj. ruvnnu lassáneapmi mannan  jagis. Earret eará  gáibida  NBR ahte ásahuvvo  sadjásašortnet buozalmasvuođa ja luomu oktavuođas,  doaibmadoarjja  buohtalas rekrutterenoassái,  njuolggadoarjagiid  máksomeriid lassáneami ja doaibmadoarjaga  lassáneami. NBR gáibida viidáseappot ahte várrejuvvojit  ruđat areálahálddašeapmái  ja boazodoallolága  ođasmahttimii. NBR gáibida  maiddái ahte ásahuvvo heahtedustenfoanda.  Sámediggeráđđi  lea sádden  Sámedikki árvalusaid  šiehtadalliide. Eat leat lihkostuvvan  oažžut čoahkkima NBR:in, muhto árvalusat  ovddiduvvojedje Eanadoallo-  ja biebmodepartementii  02.02.2018.  Sámediggeráđđi  jearahii  divatgeahpedeami  stáhtusa, ja aiddostahtii ahte dát ortnet ferte gustot buot ealáhusdoaimmaheddjiide  boazodoalus,  ii ge čadnojuvvot  siidaoassái. Stáhta bijai ovdan  iežas fálaldaga  13.02.2018.</p>
<p>Sámediggi  oassálasttii bargojovkui  eanet iešstivrema  várás  boazodoalus,  mas 2016 almmuhuvvon raporttas earret  eará leat máŋga váldogávdnosa  ja lea identifiseren  dárbbu  doaibmabijuide  sihke hálddahusa ja boazodoalu várás. Bargojoavku gávnnahii  dárbbu gealboloktemii boazodoalu ieštivrema  viidásat  ovddideami  ja nannema  oktavuođas.  Dán  raportta čuovvoleapmin  ásahedje boazodoallošiehtadusa  boazodoallošiehtadallit  2017/18  várás  ođđa  joavkku mii galgá  ráhkadit plána oktan bušeahtain  dasa guđe gealbodoaibmabijuid  berre  čađahit, ja evttohit mo doaibmabijut  galget čuovvoluvvot  ealáhusa  ektui. Sámediggi  lea oassálastán dán bargojovkui,  mii geigii raportta juovlamánus  2017, mas earret eará  lea ráhkaduvvon  bargamuščilgehus  dasa guđe gealbudandoaibmabijuid ferte  ovddidit,  ja mo doaibmabijuid  berre  čađahit.</p>
<p>Sámediggi  lea oassálastán regionála  gullahallanforumii  Trøndelága  várás  23.11.2017.  Čoahkkimis muitaluvvui Trøndelága fylkkamánneámmáhiid ovttastahttima birra, deattuhettiin sámi perspektiivva. Sámediggi oahpásmahtii  sámediggedieđáhusa  boazodoalu  birra.</p>
<p>Sámediggi  oassálasttii seminárii  ealáhusguoskevaš  boazodoallodutkama  birra Romssas 13. - 14.12.2017, maid Eanandoallo-  ja biebmodepartemeanta  lágidii ovttas  davviriikkalaš  lávdegottiin eanadoallo-  ja biebmodutkama  várás.  Sáhkavuorustis  deattuhii Sámediggi  earret  eará árbedieđu boazodoallodutkamis,  ja válddii  ovdan  máŋga  fáttá mas dárbbašuvvo  eanet dutkan.</p>
<p>Dán áigodagas  leat leamaš stuorra  boazovahágat  go togat leat vuodján  jámas bohccuid Nordlandsbanen  alde. Sámediggi lea guhkit áiggi bargan dan ala ahte boazovuddjomat  galget geahpeduvvot.  Sámediggeráđđi  bivddii  danne hoahppočoahkkima  Johtolatministariin,  ja dat dollojuvvui  01.12.2017.  Sámediggeráđđi  čilgii mo dálá dilli vásihuvvo  elliidčálggu  ektui ja daid olmmošlaš noađuhemiid  ektui maid dat mielddisbuktá, ja ahte dat lea ekonomalaš vahágin  guoskevaš boazodolliide.  Sámediggi  bivddii  viidáseappot  hukset áiddiid daid gaskkaide gos leat lihkohisvuođat, nu johtilit go vejolaš.  Johtolatministtar  muitalii ahte áiddit galget huksejuvvot  muhtun gaskkaide 2018 giđa, ja ahte leaktu galgá vuoliduvvot  go leat bohccot guovllus.  Presideanta  Aili Keskitalo lei mielde togamátkkis Nordlandsbanenis  ovttas johtolatministariin 24.01.2018, gos earret eará ságastalai togavuddjomiid  boazodoalu ovddasteddjiiguin.  Sámediggi vuordá  ahte áidehuksen vuoruhuvvo 2018:s.</p>
<p>Sámediggi  lea oassálastán diehtojuohkinčoahkkimii  CWD nammasaš dávdda  birra, maid Biebmobearráigeahčču  lágidii 22.01.2018.  Dávda  mii njoammu sarvvaelliide,  lea fuomášuvvon  19 eallis Norggas,  earret eará  Nordfjellas.  Čoahkkima  duogáš lei ahte EU-kommišuvdna  áigu gieldit bohccobierggu  ja eará sarvvabierggu  fievrrideami  EU-riikkaide dain fylkkain gos CWD-dávda lea registrerejuvvon. EU-kommišuvdna  evttoha  gieldit ealli bohccuid sirdima Norggas EU:ii. Dakkár gildosat čuhcet maiddái Supmii ja Ruŧŧii. Sihke Norgga,  Ruoŧa ja Suoma eiseválddiid  mielas lea evttohus EU bealis badjelmeari dávisteapmin. Norgga bohccobierggu fievrrideapmi olgoriikii lei 13 tonna 2016:s oktiibuot 2085  tonnasaš buvttadeamis  mi mearkkaša 0,6 %. 2014:s fievrriduvvui  100 tonna olgoriikii (1750 tonnas, mii lei 5 %). Jus boahtá CWD-dávda  ovtta  fylkii, de ii leat vejolaš  fievrridit bierggu  EU:ii dahje johtit EU:ii bohccuiguin  dan fylkkas. Sámediggeráđđi  áigu čuovvolit  dán ášši Biebmobearráigeahču  ektui hui fargga.</p>
<p>Presideanta  Aili Keskitalo doalai  čoahkkima Eanadoallo-  ja biebmoministariin  02.02.2018, mas earret eará ságaškušai mo čuovvulit  stuorradiggedieđáhusa  boazodoalu  birra, eanajuohkinraportta,  CWD ja Norgga-Ruoŧa  boazoguohtunkonvenšuvnna.  Presideanta Aili Keskitalo muitalii Sámedikki dievasčoahkkima  mearrádusa  birra ahte álggahit boazodoallolága  čielggadeami,  ja bovdii  Eanadoallo- ja biebmodepartemeantta  searvat dakkár bargui.</p>
<p>Boraspiret</p>
<p>Sámedikki boraspireseminára  čađahuvvui  09.- 10.01.2018 Gardermoenis. Seminára ulbmiljoavkun ledje Sámedikki nammadan  lahtut ja várrelahtut  regionála boraspirelávdegottiide,  muhto semináras ledje maiddái eará  oassálastit boraspirehálddašeami  bealis.</p>
<p>Áigumuš seminárain  lea loktet máhtu boraspirehálddašeami  ja boraspirepolitihka  birra sámi guovlluin. Sámediggeráđđi  muitalii Sámedikki boraspirepolitihka  strategiijaid birra. Eatnašat dovddahedje duhtameahttunvuođa  nationála  boraspirepolitihka  ektui. Semináras bođii maid ovdan ahte boraspireeiseválddiin  eai leat doarvái  buori boraspiremáddodatregistreremat.  Dat dagaha ahte boraspireeiseválddiid  árvvoštallamat  dahkkojuvvojit  boasttu vuođuin.  Boađusin lea ahte eiseválddit  eai sáhte oažžut báhččojuvvot  daid boraspiriid  mat vahágahttet nu guhká go dan boraspire máddodatmihttu ii leat juksojuvvon.</p>
<p>5.3 Juohkelágan  ealáhusat, lotnolas- ja meahcástanealáhusat,  árvoháhkan  ja ođđaásaheamit</p>
<p>Áŋgiruššansuorggi  mihttomearri:</p>
<p>·  Ásahandávjodat  lagabus  Norgga  gaskameari  ollislaččat ja 2 % ahtanuššan  fitnodaga nammii.</p>
<p>Davvi-Romssa  regiovdnaráđđi  galledii  Sámedikki 05.- 06.12.2017. Ivgu, Gáivuona, Skiervvá, Omasvuona  ja Ráissa suohkaniid  áirasat oassálaste. Sámediggeráđđi  muitalii Sámedikki ealáhusovddidanbarggu ja areálaplánabarggu birra suohkaniin. Suohkanat muitaledje  iežaset áŋgiruššamiid  birra mátkeealáhusain  ja menestuvvama  birra  Visit Lyngenfjord  áŋgiruššamiin.</p>
<p>Sámedikkis lei vuostevurolaš  diehtojuohkinčoahkkin  Nuorta-Finnmárkku  regiovdnaráđi  beaivválaš jođiheddjiin  05.01.2018.  Regiovdaráđđi  háliida  lagat oktavuođa  Sámedikkiin, ja Sámediggi  áigu láhčit dasa, jus olles regiovdnaráđđi  dahje  muhtun oassi das háliidit galledit Sámedikki dievasčoahkkima oktavuođas  2018:s.</p>
<p>Sámediggi  lea oassálastán čoahkkimii nuppástuvvama  birra  Guovdageainnus 07.02.2018. Suohkanis leat earret  eará stuorra hástalusat mánáidgeafivuođa  oktavuođas,  ja ollu bearrašat  rahčet stuorra velggiin.  Sámediggi áigu doarjut  dan barggu  ahte oažžut suohkana šaddat nuppástuhttinsuohkanin.</p>
<p>Sámi mátkeealáhus  - prošeakta</p>
<p>12.- 13.12.2017  dollojuvvui  Romssas stivračoahkkin  prošeavttas  Johtit  – sámi mátkeealáhus. Dát lea goalmmát stivračoahkkin.  25 fitnodaga  ledje dieđihuvvon  ja álggahančoahkkin  leai Álttás 27. - 28.02.2018.  Sámediggi  lea bovden  čoahkkimii iešguđet UiT  ja Davvi  Universitehta dutkiiguin 27.02.2018. Sámediggi háliida deattuhit dakkár sámi mátkeealáhusa dutkama, mii lea ávkin Sámediggái.</p>
<p>Sámi mátkeealáhus  – ohcanvuđot  doarjja</p>
<p>Dađistaga  bohtet ollu ohcamat sámi mátkeealáhusa  oktavuođas  birra jagi. Loahpa  geahčen  jagi oaččui Fjordutsikten Camping  AS Porsáŋggus  doarjaga  dasa ahte guorahallá  vejolašvuođaid mearrasámi  kultuvrra  vuođul.</p>
<p>5.4 Hutkás ealáhusat</p>
<p>Áŋgiruššansuorggi  mihttomearri:</p>
<p>·  Eanet sámi kulturealáhusbargit  mat buvttihit gievrras  ja gánnáhahtti kulturealáhusfitnodagaid  main lea stuorát birgenmunni.</p>
<p><em type="bold">Dutkan  ja ovddidanbargu </em> </p>
<p>10.01.2018  doalai  Sámediggi  čoahkkima Dutkanráđiin  ja Innovašuvdna  Norggain  dan birra  mii livččii hutkás ealáhusa  oktavuođas  miellagiddevaš  dutkat, ja makkár máhtu dárbbaša  dasa ahte nannet suorggi vel  eanet. Mearriduvvui  ahte galgá čađahuvvot  workshop  Sámi allaskuvlla,  Sápmi Ealáhusgárddi,  Dutkanráđi,  Regionála  dutkanfoandda  ja Sámedikki oassálastiiguin.</p>
<p><em type="bold">Hutkás Gielda </em> </p>
<p>Prošeaktačilgehus lea ráhkaduvvon  ovttas Hermetikken kulturnæringshage:in.  Dás lea deaddu biddjojuvvon  dasa ahte oažžut ovttasbarggu  gaskal Sámedikki, suohkaniid  ja hutkás ealáhusa.</p>
<p>Áigumuššan lea nannet suohkana  hutkás ealáhusa. Prošeavtta  čuovvoleami  vuođđun  galgá  leat dakkár vugiid ovddideapmi  mat nannejit hutkás ealáhusa.</p>
<p><em type="bold">Gealbudeapmi</em> </p>
<p>Ovttas Hermetikken kulturnæringshage:in ja Sápmi ealáhusgárddiin  galgá lágiduvvot  mini-Dáhttu kursa 2018:s. Álgga lea Norut jagi 2017 <span type="quote">«Muligheter og barrierer for entreprenørskap  i samiske områder»</span>  nammasaš raportta boađus,  mii ráhkaduvvui  Sámedikki ovddas.  Okta evttohusain  lei ovddeš  Dáhttu-oassálastiid fuolaheapmi. Jearahallaniskkadeami bokte mii válmmastuvvui 05.02.2018, bođii Sámediggi  diehtit makkár kurssaid ferte álggahit.</p>
<p>Dáhttu 2.0 álggahuvvui  Romssas 22.- 23.11.2017. Okttibuot oassálastet 11 fitnodaga, fitnodagat  main lea ovdánandáhttu.  Dasa lassin lágiduvvui  webinára, man fáddán lei google vuovdalanreaidun.</p>
<p><em type="bold">Hutkás ealáhuskonferánsa</em> </p>
<p>Konferánsa lágiduvvo  juohke nuppi jagi. Boahtte konferánsa  lágiduvvo  2019:s. Prográmmaráđđi  álgá plánema  2018 čavčča.</p>
<p><em type="bold">Sami Music  Week</em> </p>
<p>Sami Music Week lea jahkásaš dálvemusihkkafestivála  ja riikkaidgaskasaš musihkkasuorgedeaivvadeapmi  Álttás. Vahkku lea ožžon njuolggadoarjaga  Sámedikki 2018 bušeahtas. Sámediggi  oassálasttii suorgedeaivvadeapmái  lágideami  oktavuođas.  Sámediggeráđđi  lei mielde Sápmi Music Awards geigemis.</p>
<p>Doarjja hutkás ealáhusaide  – ohcanvuđot  doarjja</p>
<p>Loahpageahčen  2017  bohte ollu álggahandoarjjaohcamat  Sámediggái,  mii čájeha ahte suorgi ovdána. Dáiddadállu,  Sámi Stories AS, Sápmi Distribution AS ja Elle Sofe AS leat ožžon álggahandoarjaga.</p>
<p>5.5 Duodji</p>
<p>Áŋgiruššansuorggi  mihttomearri:</p>
<p>·  Eanet duojárat geain duodji lea ealáhussan.</p>
<p>2017 sámediggeválgga  oktavuođas  rivde  maiddái  Sámedikki politihkalaš čoahkkádus ja ovddasvástádussuorggit.  Danne  bovdii  Sámediggeráđđi  čoahkkimiidda gaskal Sámediggeráđi,  Sámiid Duoji ja Duojáriid  Ealáhussearvvi  lotnolas diehtojuohkima  várás  ja háhkan  dihtii dieđu organisašuvnnaid  barggu  birra dujiin.</p>
<p>Sámediggeráđis  lei maid sierra čoahkkin Sámiid Dujiin mas fáddán  lei proseassa Duoji ealáhusšiehtadusa  2018 oktavuođas  ja Sámedikki ovddasvástádusa  čielggadeapmi  duoji ektui.</p>
<p>Sámediggeráđđi  bargá  sierra duodjedieđáhusain.  Álgojurdaga  mielde galggai  dieđáhus meannuduvvot  juovlamánu  2017  dievasčoahkkimis, muhto dat maŋiduvvui.  Dievasčoahkkin meannuda  dieđáhusa  2018:s.</p>
<p><em type="bold">          Kultuvra </em></p>
<p>Servodatmihttomearri:</p>
<p>·  Ealli ja girjás sámi dáidda-  ja kultureallin mas lea buorre kvalitehta.</p>
<p>Sámediggi oassálasttii rahpandearvvuođaiguin  <span type="quote">«Med blikk for det samiske»</span> nammasaš čájáhusas Perspektivet  Museumas juovlamánus  2017. Čájáhus lei oassi dan stuorra iešguđetlágan poastakoarttaid  čoakkáldagas, maid Alan Borvo  čohkkii go lei davvin  1950-logus.  Čoakkáldat  čájeha earret  eará iešguđet guovlluid  sápmelaččaid, sámi kultuvrra,  kultureanadagaid  ja juohkebeaivválaš eallima.</p>
<p>Sámediggeráđis  ledje dearvvuođat  Sámi Mánáid  Teáhterii  <span type="quote">«Hyenat»</span>  nammasaš álgočájáhusa oktavuođas  Deanus  ođđajagimánus  2018.</p>
<p>Sámediggeráđđi  oassálasttii <span type="quote">«Retten til ord og bok»</span> nammasaš lávdedigaštallamii  Ordkalotten oktavuođas  Romssas 15.11.2017.  Sámediggeráđis  lei sáhkavuorru  Sámedikki girjjálašvuođapolitihka birra.</p>
<p>Sámediggeráđđi  oassálasttii <span type="quote">«Hvordan  går det med samisk musikk, sånn egentlig?»</span>  nammasaš lávdedigaštallamii  Trondheim  calling oktavuođas  03.02.2018.  Sámediggeráđđi  muitalii mii lea Sámedikki váldobargamuš  musihkkaovddideami  ja  -buvttadeami  oktavuođas,  ja mat leat Sámedikki váldovuoruheamit musihkkapolitihkas.</p>
<p><em type="bold">Áirras  Sámi girkoráđđái</em> </p>
<p>Sámediggi  lea ovdal  nammadan  Mikkel Eskil Mikkelsena áirrasin  Sámi girkoráđđái  áigodahkii  2016</p>
<p>2020. Maŋŋágo  son loaiddai Sámediggeráđđái,  de son lea bivdán  beassama dán doaimmas, ja Sámediggeráđđi  lea nammadan  Kåre Tjihkkom Sámedikki áirrasin Sámi  girkoráđđái  válgaáigodaga lohppii.</p>
<p><em type="bold">Evttohus  ođđa osko-  ja eallinoaidnoservodaga láhkan</em> </p>
<p>Gustojeaddji  rievdadusaid  geažil stáhta ja Norgga  girku gaskavuođas  lea Kulturdepartemeanta evttohan  ođasmahttima ja rievdadusaid  buot osko- ja eallinoaidnolágain  ja dasa gulli doarjjaortnegiin. Evttohuvvo  fámohuhttit gustojeaddji golbma lága, girkolága, oskoservodatlága ja eallinoaidnoservodatlága  ja daid sadjái ásahit ođđa  lága osko- ja eallinoaidnoservodagid  birra.</p>
<p>Sámediggeráđđi  lea addán  gulaskuddancealkámuša  ođđa oskoservodatlága  evttohussii, ja lea  cealkámušastis deattuhan  sámi girkoeallima, ja dárbbu  láhčit sámegielagiidda  Norgga  girkus. Sámediggi  lea dovddahan  dan vuordámuša  ahte sámi girkoeallima vuhtiiváldin  galgá  leat mielde Norgga girku ulbmilparagráfas,  ja ahte hábmejuvvo  ođđa geaskomearrádus  sámeláhkii fuolahan  dihtii girkolaš sámegielat bálvalusaid  vuhtiiváldima  Norgga  girkus.</p>
<p><em type="bold">Sámi ráđđi Trøndelágas</em> </p>
<p>Ođđa Trøndelága  fylkka fylkkadiggi áigu ásahit Sámi ráđi Trøndelágii.  Ráđđi  galgá leat dakkár orgána mii lea mielde nannemin  ja oainnusin dahkamin fylkka sámi kultuvrra, giela ja servodaga.  Sámediggi lea bovdejuvvon  searvat  ráđđái, ja Sámediggeráđđi  lea nammadan  Nora  Marie Bransfjell áirrasin ráđđái, várreáirasiin  Bjørn Thomas  Åhrén.</p>
<p><em type="bold">Čoahkkimat</em> </p>
<p>Sámediggi lea 10.11.2017  doallan čoahkkima Office of Contemporary  Art:in Oslos iešguđet álgagiid birra sámi dáidaga  oktavuođas.</p>
<p>24.11.2017  dollojuvvui  álggahančoahkkin  Kárášjogas konferánssa  bargojoavkkuin  eahpeávnnaslaš kulturárbbi birra Anáris, Suomas. Mielde joavkkus leat Norgga bealde Sámediggi, Suoma bealde Sámediggi, Sámi dáiddárráđđi  ja Sámi Duodji vuođđudus  mii ovddasta  Ruoŧa bealde  Sámi. Sámiráđđi searvvai  jovkui  ođđajagimánus.</p>
<p>Oppasámi konferánsa lágiduvvo 23.- 24.05.2018  ja deaddu  galgá biddjojuvvot  árbedieđu suodjaleapmái,  ja vugiide  ja hástalusaide eahpeávnnaslaš  kulturárbbi  joatkima oktavuođas. Bargojoavkkus  leat jeavddalaš  čohkkimat konferánssa  oktavuođas.  Vihtta čoahkima leat dollojuvvon bargojoavkkuin áigodagas 08.01- 02.02.2018.</p>
<p>Sámediggeráđđi  deaivvadii  24.11.2017 Dáiddadáluin  Tommy Sarila ja Elle Sofe Heniksen bokte Kárášjogas, gos dáiddakollektiiva  viiddiduvvon  areáladárbu  oahpásmahttojuvvui.  Dáiddadálus  leat dál eanet lahtut go dan masa leat lanjat, ja ahte sin dáiddalaš  doaimmaide  ii leat doarvái  areála, earret</p>
<p>eará atelieraide.  Danne  sii áigot geahčadišgoahtit  iežaset areáladárbbuid  ja Sámediggi doarju Dáiddadálu dán barggus.</p>
<p>Sámediggeráđđi  deaivvadii  24.11.2017  Jan  Skoglund Palttoin gii bargá  Sámi Magasiinnain Kárášjogas. Sii áŋgiruššet čállosiiguin lullisámegillii ja háliidit joatkit dán áŋgiruššama.</p>
<p>Sámediggi  deaivvadii  18.12.2017  Kulturtanken  nammasaš kulturásahusain  mii bođii oahppomátkái Kárášjohkii ja Guovdageidnui  sin 3-jagi  áŋgiruššama  oktavuođas  Kultuvrralaš  skuvlalávkka  sámi dáidagiin  ja kultuvrrain.  Kulturtanken  galgá ovttas Sámedikkiin, Sámi dáiddárráđiin,  Scene Finnmarkiin, Romssa fylkkasuohkaniin  ja earáiguin  lágidit jahkásaš Kultuvrralaš  skuvlalávka-konferánssa  Sámedikkis Kárášjogas  19.- 20.04.2018.  Fáddán  lea oažžut sámi dáidaga  ja kultuvrra sisa Kultuvrralaš  skuvlalávkii,  dakko bokte athe geahčadit hástalusaid  dan oktavuođas,  ja oahpásmahttit  sámi Kultuvrralaš  skulvalávkka  prošeavttaid.</p>
<p><em type="bold">Sámedikki nuoraidpolitihkalaš lávdegoddi - SáNuL</em> </p>
<p>SáNuL lea doallan  ovtta fysalaš čoahkkima áigodagas.</p>
<p>Sámediggeráđđi  lea nammadan  ođđa lahtuid ja várrelahtuid  Sámedikki nuoraidpolitihkalaš lávdegoddái  (SáNuL) áigodahkii 01.01.2018-31.12.2019.  Ole Henrik Bjørkmo Lifjell lea nammaduvvon jođiheaddjin.  SáNuL galgá doallat álggahančoahkkima  22.02.2018.</p>
<p>Áigodahkii 01.01.2018-31.12.2019  leat čuovvovaččat  válljejuvvon  lahttun:</p>
<p>Ole Henrik  Bjørkmo Lifjell (jođiheaddji)</p>
<p>Maja Fjellström</p>
<p>Stine Ericsson Anti</p>
<p>Grete Julianne Skum</p>
<p>Alfred Mikkel Kuoljok</p>
<p>Várrelahttun:</p>
<p>Laara Sparrok</p>
<p>Andine Knudtson</p>
<p>Kristine Ballari</p>
<p>Sajane Karina Olsen</p>
<p>Katja Elise Utsi</p>
<p>6.3 Sámi kulturásahusat sámi kultuvrra  gaskkustan- ja vásihanarenan</p>
<p>Áŋgiruššansuorggi  mihttomearri:</p>
<p>·  Nana  sámi ásahusat mat hálddašit, gaskkustit ja ovddidit  sámi dáidaga,  kultuvrra  ja historjjá.</p>
<p><em type="bold">Bååstede – sámi kulturárbbi máhcaheapmi </em> </p>
<p>Stivračoahkkin  dollojuvvui  17.01.2018  Bååstede-prošeavttas.  Uhcit doarjaga  geažil Sámedikkis go ovdal  leat doaibmaplánat  vuoliduvvon  veaháš,  ja prošeaktajođiheaddji  bargá  danne olggos borgemánu. Muhto Norgga  álbmotmusea  teknihkalaš konserváhtorat  barget  olggos 2018.</p>
<p>Prošeavtta  mihttomearrin  lea leamas oažžut 50/50 juogadeami.  Juogadanbargu  lea loahpa  muttus, ja loahppajuogadeapmi dahkkojuvvo 27.- 28.02.2018.</p>
<p>Prošeakta vuoruha  daid dávviriid  revišuvnna  ja  buhtisteami válmmasmahttima,  mat leat šiehtaduvvon máhcahuvvvot  vuostáiváldinmuseaide.  2018:s ja 2019:s ferte vuostáiváldinmuseaid  vuostáiváldindiliid nannet. Norgga  álbmotmusea veahkeha  bagademiin  nu guhkás go lea vejolaš.</p>
<p>Bååstede-bargu jotkojuvvo ovddasguvlui  dassážiigo vuostáiváldinmuseat  leat ožžon máhcahuvvot dávviriid.  Lea deaŧalaš oppaáiggi  atnit muittus prošeavtta  ii ge giddet proseassa go prošeavttas  ain leat oktasaš hástalusat maid ferte digaštallat ja čoavdit.  Muhtun muttuid prošeavttas  sáhttá válmmastit, muhto fysalaš vuostáiváldindiliid  buorideapmi  váldá  guhkit áiggi. Dárboanalysa  ferte ráhkadit ođasmahttojuvvon  dárbbuid  kártema vuođul.</p>
<p>Sámediggi  atná muittus Bååstede gulahallamis  juolludeaddji  eiseválddiiguin,  ja lea maid deaŧalaš ahte buot guoskevaš  áššebealit leat mielde veahkeheamen  dán jagi. Dat veahkehivččii  oainnusmahttit eiseválddiide  dan dárbbu mii Bååstede-prošeavttas  ja sámi museain lea dán áššis.</p>
<p>Norgga  álbmotmusea  ferte  gávdnat  čovdosa  dasa mo prošeavtta  sáhttá joatkit vaikke vel prošeaktajođiheaddji  heaitá ge 2018:s. Prošeakta dárbbaša  olbmo gii koordinere  prošeavtta viidáseappot,  ja oktavuohtalađđasa  gaskal vuostáiváldinmuseaid  ja Norgga  álbmotmusea/KHM dassážiigo prošeavtta  sáhttá válmmastit ollásit. Áigumuš lea lágidit konferánssa máhcaheami birra 2018:s dahje 2019:s.</p>
<p><em type="bold">RiddoDuottarMuseat  </em> </p>
<p>Gulahallančoahkkin  lea dollojuvvon  RiddoDuottarMuseain  (RDM)  12.01.2018.  RDM háliida bargat viidáseappot  Sámi dáiddamusea  plánaiguin.  Sáhttá šaddat vejolašvuođaguorahallan  2018:s, mas geahčaduvvojit  iešguđet vejolašvuođat  saji ja sisdoalu dáfus.</p>
<p>RiddoDuottarMuseat leat sirdán bargiidresurssaid hálddahusas fágadoibmii.</p>
<p>Dárbu  lea geahčadit sámi dáidaga  sisaoastinlávdegotti  njuolggadusaid  ja organiserema.  Ferte árvvoštallat  makkár rolla ja mandáhta  RiddoDuottarMuseain  ja Sámi dáiddárráđis  galgá leat.</p>
<p><em type="bold">Deanu ja Várjjat museasiida</em> </p>
<p>Čoahkkin lea dollojuvvon  Deanu  ja Várjjat museasiiddain  20.11.2017  mas Ä’vv  nuortalaš  musea lei fáddán.  Ä’vv  nuortalaš  musea oažžu 500 000 ru mii galgá geavahuvvot  nuortalašgiela  doaibmabijuide. Musea ja čájáhusa válmmasteapmi  šattai divrasat  go vurdojuvvon,  ja dál lea sullii 1,6 miljon ruvdnosaš vuollábáza  mii ferte máksojuvvot.</p>
<p>Deanu  ja Várjjat museasiida árvvoštallá  maiddái  fárrehit  Deanu  musea boares báŋkovistái Deanu šalddis, čoavddus  mii buorida  museačoakkáldaga  vurkendiliid.</p>
<p><em type="bold">Loatnadáhkádus Várdobáikái</em> </p>
<p>Várdobáiki  sámi guovddáš  lea bargamin  oastit ođđa vistti nu gohčoduvvon  Halvorsen-visttis Skániin. Visti lea 2000kvm  stuoris. Dan oktavuođa  ferte  čađahit rievdadusaid  visttis. Sii leat gulahallan Sámedikkiin. 20,16 mijon ruvdnosaš  gollorámmas  eai leat golut vurkenreaidduide,  vuođđočájáhussii eai ge monteriidda  mat leat heivehuvvon  sisáibmo molsašumiide. Dan ferte ruhtadit maŋŋá.  Vai sáhtášii duohtan  dahkat loatnaváldima,  de lea Sámediggeráđđi  áššis SR 225/17 mearridan  ahte Sámediggi  vuolgá  dáhkideaddjin  Vardobaiki  AS loatnaváldimii  Seastinbáŋkkus 1 Davvi-Norga  20 160 000 ruvdnosaš  ollislaš rámmain. Sámediggi  doalaha  maiddái  Vardobaiki AS doaibmadoarjaga  dan mađe stuorisin ahte Várdobáiki  AS sáhttá gieđahallat  daid loanaid mat sis leat Seatinbáŋkkus  1 Davvi-Norga.  Dan maŋŋá ii dohkkehan  Seatinbáŋku  1 Davvi-Norga  Sámedikki dáhkideaddjin.  Danne lea Sámediggi  addán  Skániid suohkanii seamma sturrosaš dáhkádusa.</p>
<p><em type="bold">Teáhtervisti Beaivváš Sámi Našunálateáhterii</em> </p>
<p>Statsbygga bargamuša  oktavuođas  teáhtervistti  čuovvolanguorahallamiin  Beaivváš  Sámi Našunálateáhtera  várás  lea Sámediggi  oassálastán čoahkkimiidda  Beaivváš  Sámi Našunálateáhtera ja Sámi joatkkaskuvlla stivrraiguin  ja fitnan  báikediđoštallamis Guovdageainnus. Čuovvolanguorahallan  vurdojuvvo  leat válmmas  2018 giđa.</p>
<p><em type="bold">Sámi viessu Romssas</em> </p>
<p>Sámediggi  lei mielde ruhtadeamen  čielggadanbarggu  Sámi viesu/sámi  deaivvadansaji  ásaheapmái Romsii. Prošeaktaeaiggádat  leat geigen  čielggadeami  vejolašvuođaguorahallama  hámis, mas earret</p>
<p>eará sisdoallu ja sadji leat árvvoštallojuvvon.  Sámediggi  lea čujuhan  ahte sámi birrasat  Romssas eai leat olus leamaš mielde prošeavttas,  ja áigu gulahallat  singuin árvvoštallan  dihtii viidásat  doaimma Sámi viesu ásahemiin Romsii.</p>
<p>Sámediggi  oassálasttii árvalus-  ja diehtojuohkinčoahkkimii  Kulturdepartemeanttain  skábmamánu gaskamuttus 2017  boahttevaš  stuorradiggedieđáhusa  oktavuođas  kultuvrra  birra. Sámediggi  áigu dan čuovvolit  árvalusaiguin  dieđáhussii.</p>
<p><em type="bold">          Kulturmuitosuodjalus </em></p>
<p>1.  Servodatmihttomearri:</p>
<p>·  Sámi kulturárbi bidjá eavttuid buot plánemiidda ja sisabahkkemiidda.</p>
<p>7.2 Kulturmuittuid  hálddašeapmi</p>
<p>2.  Áŋgiruššansuorggi  mihttomearri:</p>
<p>·  Sámi kulturmuittut hálddašuvvojit  iežamet historjjá ja árvvuid  vuođul. 3.</p>
<p><em type="bold">Nationála beroštupmi kulturhistorjjálaš  eanadagas </em> </p>
<p>Dálkkádat- ja birasdepartemeanta  lea addán Riksantikvárai barggu ásahit ovtta registera kulturhistorjjálaš eanadagat  nationála  beroštumi birra. Sámediggi  ja fylkkamánni buktiba evttohusaid eanadaga  lávdegoddái  ja teavsttaid  Riksantikvára  publikašuvdnii.  Romssa suohkanis leat sádden gulaskuddamii  publikašuvnna  guoskevaš  beliide. Sámediggi,  Riksantikvára,  Romssa fylkkasuohkan ja guoskevaš  bealit leat čoahkkinastán máŋgii ovttas  ođđajagemánu  2018:s. Ulbmil dáinna  čoahkkimiin lei olahit daid suohkaniid main leat dat válljejuvvon  eanadagat  nu ahte sii ožžot dan buot buoremus ipmárdusa  movt  eanadagat  galget hálddašuvvot.  Gulaskuddandokumeanta  galgá  meannuduvvot Sámedikki dievasčoahkkimis.  Dán áigodagas  lea Sámediggi  fievrredan  ášši Finnmárkku, Nordlándda ja Trøndelága  fylkkain.</p>
<p><em type="bold">Sámi kulturmuittuid  ráfáiduhttinráji rievdadus</em> </p>
<p>Sámi kulturmuittut mat leat boarráseappot  go 100 jagi leat otnáš lága bokte automáhtalaččat ráfáiduhtton.  Sámedikki dievasčoahkkin ovddidii 2017:s evttohusa ahte rievdadit kulturmuitolága. Evttohus  sisttisdoalai ahte ráfáiduhttinrádji  mearriduvvo  1917 rádjái. 05.12.2017  čađahii Sámediggi konsultašuvnna  Dálkkádat-  ja birasdepartemeanttain  Stuoradiggi-proposišuvnna  <span type="quote">“Rievdadusat kulturmuitolágas  (sámi kulturmuittuid ráfáiduhttinrádji)”</span>  birra. Dás bođii ovttaoaivilvuohta  ahte proposišuvdna  meannuduvvo  politihkalaččat Dálkkádat-  ja birasdepartemeanttas.</p>
<p><em type="bold">Iŋggášguolbba ja Hálkavári báhčin- ja hárjehallangietti guovlluregulerenplána Porsáŋgu gielddas </em> </p>
<p>Sámediggi  lea diđoštan jagiid 2013, 2014  ja 2016:s dárkileappo  plánaguovllu  Iŋggášguolbba  ja Hálkavári  báhčin-  ja hárjehallangietti.  Doppe  leat olu sámi kulturmuittut mat leat guoskevaččat  dáinna   doaimmain  mii dáhpáhuvvá  báhčingiettis  ja dan dihte lea diđoštančoahkkáigeassu  ádjánan.  Dasto lea maid olles guovlluregulerenplána  plánen  ádjánan  máŋgga  sierranas beroštumiid  dihte báhčin-  ja hárjehallangiettis.  Sámediggi lea deattuhan  diđoštit ja dárkkistit dáid guovlluid  mat leat buot hearkkimusat, ja maid kulturbirrasiid  mat leat hearkkit, earenoamážit  doppe  gos lea eanemus jáhkehahtti ahte kulturmuittut sáhttet billahuvvat  ja manahuvvot.  Várreguovllut  mat leat badjel ordda Hálkaváregiettis  lea Sámediggi  árvvoštallan  hearkkimussan, namalassii Gággaguolbba/Gákkašieđga Spiikaroaivái,  Márttejohka/Márttejávri,ja  vuodjenláhtu  Gággaváriid  birra.  Dárkkistandiđošteapmi dahkkui ovddemusat  árvvoštallat  dárbbu  luoitit kulturmuittuid dáin guovlluin.  Dán  plánaguovllu siskkobealde leat 153 kulturmuitolokalitehta  registrerejuvvon  mas leat 216 automáhtalaččat ráfáiduhtton  kulturmuittu/ovttaskasmuittu. Dasa lassin gávdnojit  76 lokalitehta kulturmuittuiguin maid eai leat diđoštan, ja doppe leat 115 ovttaskasmuittut. Oktiibuot leat 229 lokalitehta ja 331 ovttaskasmuittu gos leat automáhtalaččat ráfáiduhtton  kulturmuittut ja kulturmuittut main ii leat ráfáiduhtton  stáhtus. Leat 28 kulturmuitolokalitehta main leat 49 ovttaskasmuittu main ii leat ráfáiduhtton  stáhtus. Sámediggi áigu čuovvolit  Iŋggášguolbba  ja Hálkavári  báhčin-  ja hárjehallangietti guovlluregulerenplána  joatkkabarggu  go biddjo almmolaš dárkkisteapmái, ja árvvoštallat  movt automáhtalaččat  ráfáiduhtton  sámi kulturmuittut galget meannuduvvot  plánas, dákko bokte maid movt lea vejolaš  luoitit dáid sámi kulturmuittuid eavttuiguin  arkeologalaš  iskamis/roggamis dehe eará dokumentašuvnna  ektui.</p>
<p>7.4 Sámi kulturárbbi oainnusmahttin<em type="bold"> </em> </p>
<p>4.  Áŋgiruššansuorggi  mihttomearri:</p>
<p>·  Sámi kulturmuittut leat vuođđun  máhtto- ja árvoháhkamii. 5.</p>
<p><em type="bold">Luoddadoaimmahaga oaidnámušgalbbat (kringlegalbbat)</em> </p>
<p>Sámediggi  ja Luoddadoaimmahat  leaba  čoahkkinastán sámi kulturmuittuid galbema  birra. Sámediggi lea evttohan  dáid oallut lokalitehtaid galbet dáiguin  nu gohčoduvvon  <span type="quote">“kringlegalbbaiguin”</span>.  Dát galbbat leat luoddaguorain  mat čájehit oaidnámušaid.  Sámediggi  lea ožžon doarjaga  mas máŋga  sámi kulturmuittut galget leat luoddadoaimmahaga  vuoruhuvvon  oaidnámuššan.</p>
<p><em type="bold">Galben Sáltoduoddaris  Sálat suohkanis  ja Rana suohkaniin  </em> </p>
<p>Sámediggi  lea joatkán Sáltoduoddara  láhčinprošeavttain.  Dát galgá gaskkustuvvot  guđain kulturmuitolokalitehtain  main leat kulturhistorjjálaš  galbbat. Dát bargu  lea dál loahpahuvvome.  Ulbmil lea čalmmustahttit sámi kulturhistorjjá ja kultureanadaga.  Bihtánsámi oassálastin ja eanadaga geavaheapmi  lea guovddážis  gaskkusteamis.</p>
<p><em type="bold">Stálut Činavuohpis  Porsáŋggu gielddas, dikšu  ja láhčin </em> </p>
<p>Sámediggi  lea čoahkkinástan Porsáŋggu  gielddain  gullan dihte movt galgá Činavuohpi  láhčinbargguin joatkit. Ulbmil lea áimmahuššat kultureanadaga  doppe,  mii odne  lea hearkkes dilis turismma dihte. Sámediggi áigu ovttas bargat Porsáŋggu  gielddain  gaskkustit Činavuohpi  stálumuitalusaid. Immateriála  sámi kulturhistorjjá  gaskkusteami bokte nannejuvvo  báikkálaš identitehta. Prošeakta ovddasta  maid báikkálaš árvoháhkama.</p>
<p>7.5 Vistesuodjalus</p>
<p>6.  Áŋgiruššansuorggi  mihttomearri:</p>
<p>7.</p>
<p>·  Buorre  kvalitehta  sámi antikváralaš  visttiin 8.</p>
<p><em type="bold">Vistesuodjalusprošeakta  – automáhtalaš ráfáiduhtton sámi visttiid  identifiseren ja registreren</em> </p>
<p>Dat vistesuodjalanprošeakta  mii lea jođus lea loahpahuvvome  ja maid Riksantikvára  2011-2018 áigodagas lea ruhtadan. Sámediggi ovdanbuvttii 14.- 15.11.2017  báikediđoštallan  2017 áigodaga bohtosiid Riksantikvárai  ja Dálkkádat- ja birasdepartementii.  Dát diđoštallanáigodat  lea prošeavtta maŋemuš áigodat. 2017:s leat 135 vistti registrerejuvvon.  Dáin leat sámi, seahkálas dehe eahpesihkkaris  čanasteamit, ja leat huksejuvvon  ovdal  1925.</p>
<p>Sámediggi lea sádden dan áigodagas sullii 60 loahppareivve  eaiggádiidda.  Oallugat leat váldán oktavuođa  Sámedikkiin oažžut veahki  divvut  visttiid.</p>
<p><em type="bold">Váilot fágačeahpit mat máhttet sámi visttiid  divvut</em> </p>
<p>Dál eai leat doarvái  kvalifiserejuvvon  fágačeahpit  geat máhttet divvut  ráfáidahtton  sámi visttiid. Sámediggi  čoahkkinasttii Riksantikvárain  30.01.2018  gávdnan  dihte čovdosa  dán dillái. Ollu doaimmat digaštallojuvvoje,  earet eará  álggahit kurssaid nannen  dihte báikkálaš fágačeahpi  máhtu. Eará doaibma  maid sáhtášii álggahit  lea addit doarjaga  fágaohppui.</p>
<p><em type="bold">          Dearvvašvuohta ja sosiála </em></p>
<p>Servodatmihttomearri:</p>
<p>·  Buorre  dearvvašvuohta  ja dásseárvosaš  dearvvašvuođa-  ja sosiálabálvalusat heivehuvvon sámi álbmoga  gielalaš ja kultuvrralaš  duogáža  vuođul.</p>
<p><em type="bold">Nationála strategiija spesialistadearvvašvuođabálvalusaid  ovddideapmái sámi pasieanttaid várás  nationála dásis  </em> </p>
<p>Sámedikki konsultašuvnnaid  oktavuođas  Nationála  dearvvašvuođa-  ja buohcciviessoplána  (Dieđ. Sd. 11 2015-2016)  ektui, ja dan čuovvu  barggahandokumeanttaid  regionála  dearvvašvuođa doaimmahagaide  (2017),  oaččui Sámediggi  čađa ahte Dearvvašvuohta  Davvin  RHF galgá ráhkadit spesialistadearvvašvuođabálvalusaid  strategalaš ovddidanplána  sámi álbmoga várás. Dearvvašvuohta  Davvin  lea skábmamánus  2017 bovden  Sámedikki searvat  strategiijaplána ráhkadeapmái.  Bargu čuovvuluvvo  viidáseappot  2018:s.</p>
<p><em type="bold">Regionála dearvvašvuođadoaimmahagaid 2018 barggahandokumeanttat </em> </p>
<p>Sámediggi lea konsulteren  ráđđehusa  regionála  dearvvašvuođadoaimmahagaid  2018 barggahandokumeanttaid  ektui. Dearvvašvuođa-  ja fuolahusdepartemeanta  (DFD) lea bidjan fokusa mánáid ja nuoraid  dearvvašvuođabálvalusaide,  go leat mánáidsuodjalusa  geahčus, danne go iskkadeamit čájehit, ahte mánáin go leat mánáidsuodjalusa  fuolahusas  leat ollu psykalaš váttut. Earret eará lea ovddidan  čielggadanmálliid  mánáid várás  mánáidsuodjalusas  ja ovddidan  rabas  divššu mánáidsuodjalusa  ektui. Sámediggái  lea deaŧalaš  ahte mállet mat ovddiduvvojit maiddái leat heivehuvvon  máná gielalaš ja kultuvrralaš  duogáža  mielde, ja ahte dat biddjojuvvo  čielga bargun dearvvašvuođadoaimmahagaide.  Sámediggi  oaččui dien ášši čađa.</p>
<p><em type="bold">Dearvvašvuođadoaimmahagaid barggahandokumeanttat</em> </p>
<p>Jagi 2018 barggahandokumeanttain  ožžot regionála  dearvvašvuođadoaimmahagat  barggu  maiddái bargiid, oahpu  ja gelbbolašvuođa  ektui. Lassin galget doaimmahagat  rekrutteret  ja ovddidit  bargiid gelbbolašvuođa,  ja dasto addit skuvlejumi  bálvalusdárbui  dávistettiin. Dán oktavuođas  lea Sámediggi čujuhan ahte váilu  sámi giellagelbbolašvuohta,  ja ortnegat  mat movttiidahttet  dán gelbbolašvuhtii. Sámediggi  čujuhii ahte váilevaš  giellagelbbolašvuohta  sáhttá dagahit ahte dikšu šaddá boastut. Danne lea Sámediggi konsulteren  dan ektui ahte dearvvašvuođadoaimmahagat  fertejit oažžut bargun movttiidahttit  ja láhčit diliid dasa ahte bargit sáhttet buoridit  gelbbolašvuođa  sámegielas. Sámediggi ii ožžon miehtama  dás. Dearvvašvuođa-  ja fuolahusdepartemeanta  (DFD)  čujuha ahte galget ovddiduvvot gielladoaibmabijut  NAČ 2016: 18 Váibmogiella  čuovvoleamis.  DFD oaivvilda,  ahte vuorddidettiin  dán čuovvoleami,  ii leat ulbmillaš váldit  atnui ođđa gielladoaibmabijuid  regionála dearvvašvuođadoaimmahagaide.</p>
<p><em type="bold">Regionála ja vuollásaš dearvvašvuođadoaimmahagaid cealkámuš stivralahtuide</em> </p>
<p>Go Dearvvašvuođa-  ja fuolahusdepartemeanta  lea jearran,  de lea Sámediggeráđđi  buktán cealkámuša Davvi  Dearvvašvuohta  RHF, Nuortaoarjji  Dearvvašvuohta  RHF ja Gaska-Norgga Dearvvašvuohta  RHF stivralahtuide.  Sámedikki evttohus  Davvi  Dearvvašvuohta  RHF stivrii, Beate Ráhka, nammaduvvui  lahttun. Sámedikki evttohus  Dearvvašvuohta  Davvin  stivrii Beate Ráhka, nammaduvvui  stivrii. Sámedikki evttohus  duoid eará  dearvvašvuođadoaimmahagaide  eai nammaduvvon.  Sámediggi  lea addán  cealkámuša Dearvvašvuohta  Davvin dearvvašvuođadoaimmahaga  buot vuollásaš  stivralahtuid  nammadeamis  áigodahkii  2018-2020. Nammadeamit dáhpáhuvvet  guovvamánus 2018.</p>
<p><em type="bold">Sámedikki searvan Dearvvašvuohta  Davvin 2019-2035  ovddidanplána ráhkadeapmái </em> </p>
<p>Buot regionála  dearvvašvuođadoaimmahagat  galget ráhkadit regionála  bajimuš ovddidanplána spesialistadearvvašvuođabálvalusaid  várás  iežaset regiovnnas.  Ovddidanplánain  galget válddahuvvot spesialistadearvvašvuođabálvalusaid  deaŧaleamos  hástalusat ja strategiijat jagi 2035 guvlui. Strategiijaplánat leat deaŧalaččat ráđđehusa  bargui  Nationála  dearvvašvuođa-  ja buohcciviessoplánain II áigodahkii 2020-2024.  Davvi  Dearvvašvuohta  RHF lea bovden  Sámedikki searvat  sin spesialistadearvvašvuođabálvalusaid  ovddidanplánabargui  davvin.  Ovddidanplánas  galgá maiddái čilgejuvvot  mii váikkuha  sámi álbmoga  vejolašvuhtii  ávkkástallat  dearvvašvuođabálvalusain  buori vuogi  mielde. Davvi  Dearvvašvuohta  RHF  ovddidanplánaevttohus  sáddejuvvo  gulaskuddamii geassemánus 2018.</p>
<p><em type="bold">Čoahkkin máttasámi fierpmádagain</em> </p>
<p>Sámediggeráđis  lea leamaš čoahkkin máttasámi dearvvašvuođafágabirrasiin  guorahallan  dihtii makkár hástalusat máttasámi guovlluin  leat. Earret eará movt  stuorra geográfalaš  guovllut,  bieđgguid  sámi álbmot ja guhkes gaskkat heivehuvvon  sámi dearvvašvuođabálvalusaide  váikkuhit dearvvašvuođafálaldaga  máttasámiide. Sámediggi  váldá  máttasámi dearvvašvuođafágabirrasiid cealkámušaid mielde Davvi  Dearvvašvuohta  bargui  nationála  strategiijain sámi álbmoga spesialistadearvvašvuođabálvalusaid  várás  nationála dásis. Sámediggi  áigu maiddái joatkit gulahallama máttasámi birrasiin dán barggus.</p>
<p><em type="bold">Čoahkkin Guovdageainnu suohkaniin Máze ássan-  ja bálvalanguovddáža birra</em> </p>
<p>Sámediggeráđis  lea leamaš čoahkkin Guovdageainnu  suohkaniin. Čoahkkima fáddán  lei sámi vuorasolbmuid  dilli Guovdageainnu  suohkanis, ja fálaldat sámi vuorasolbmuide  Mázes. Guovdageainnu  suohkanis ii leat birrajándor  fálaldat  vuorasolbmuide  olggobealde  suohkanguovddáža. Sámediggeráđđi  čilgii makkár doarjja-  ja ruhtaortnegat  Sámedikkis leat gielddaide,  earret eará prošeaktaruđat.  Sámedikkis ii leat vejolašvuohta  addit ruđaid  fásta doibmii ásahusaide  mat gullet gielddaid  láhkageatnegahttojuvvon  doaimmaide,  muhto Sámedikkis leat ohcanvuđot  ruđat prošeavttaide.</p>
<p><em type="bold">Vuorrasiidráđi nammadeapmi</em> </p>
<p>Sámediggeráđđi  lea nammadan  ođđa vuorrasiidráđi  áigodahkii  01.01.2018-31.12.2021. Sámedikki vuorrasiidráđđi  lea Sámediggeráđi  ráđđeaddi  orgána  ja galgá veahkehit  Sámedikki vuorasolbmuid politihka hábmemis. 22.02.2018  lei ođđa  vuorrasiidráđis  vuosttaš čoahkkin.</p>
<p>Áigodahkii 2018-2021  leat čuovvovaš  lahtut válljejuvvon:</p>
<p>Julie Eira, Guovdageaidnu  (jođiheaddji) Ester Fjellheim, Sálašvággi   Ingolf Kvandahl, Bálát  Lars N. Bransfjell, Praahke</p>
<p>Berit Ellen Nikkinen Varsi, Kárášjohka</p>
<p>Várrelahtut:</p>
<p>Ingrid Jåma, Oslo  Laila Somby Sandvik,  Kárášjohka</p>
<p>Inge Andersen, Lodegat  Jarl Even Roska, Unjárga  Hans Eriksen, Deatnu</p>
<p>Kárášjoga  kulturvahkku  oktavuođas  lei Sámedikki vuorrasiidráđđi  bovdejuvvon  rabas diehtojuohkin-  ja gulahallančoahkkimii  Beassis. Sámedikki vuorrasiidráđđi  ja Sámediggeráđđi  dolle sáhkavuoru Sámedikki vuorasolbmuid  politihka birra  ja serve  digaštallamii.</p>
<p>8.2 Buorre  dearvvašvuohta  ja dásseárvosaš  dearvvašvuođa-  ja sosiálabálvalusat</p>
<p>Áŋgiruššansuorggi  mihttomearri:</p>
<p>·  Sámi pasieanttat ožžot gielalaččat ja kultuvrralaččat  láhččojuvvon  dearvvašvuođa -  ja sosiálabálvalusaid.</p>
<p><em type="bold">Fáŋggaid psyhkalaš  dearvvašvuođa suddjen  </em> </p>
<p>Jagi 2014  dutkamuša vuođul  mii čájeha ahte leat ollu psyhkalaš váttut dubmejuvvon  olbmuid gaskkas norgga  giddagasain,  de lea maiddai giddejuvvon  fuomášupmi  doaibmabijuide  maiguin suddješii fáŋggaid  psyhkalaš dearvvašvuođa.  Sámediggi  konsulterii ahte dearvvašvuođadoaimmahagat  fertejit maiddái oažžut bargun  fuolahit gielalaččat ja kultuvrralaččat  láhččojuvvon  dearvvašvuođafálaldaga sámi fáŋggaide,  ja dasa mihttojuvvui.</p>
<p>8.3 Ovttaárvosaš  mánáidsuodjalanbálvalus</p>
<p>Áŋgiruššansuorggi  mihttomearri:</p>
<p>·  Sámi mánáid  vuoigatvuođat  ja dárbu  leat sihkkarastojuvvon  go deaivvada mánáidsuodjalusain.</p>
<p>1.</p>
<p><em type="bold">Konsultašuvnnat  Mánáid- ja dásseárvodepartemeantta juolludusreivve 2018  ektui Bufdir:ii</em> </p>
<p>Skábmamánus  2017 bivddii  Sámediggi konsultašuvnnaid  Mánáid-  ja dásseárvodepartemeanttain (MDD) 2018 juolludusreivii  Mánáid-, nuoraid-  ja bearašdirektoráhtii  (Bufdir).  Mánáid-  ja dásseárvodepartemeantta  gáibádus  ja čanastagat earret eará  mánáidsuodjalansuorggis addojuvvojit Bufdir:ii juolludusreivve  bokte. Bufdir  galgá čuovvulit  departemeantta  gáibádusaid  ja čanastagaid, válljet  doaibmabijuid  ja ásahit dárbbašlaš  ovttasbarggu  earáiguin  buriid ulbmil- ja boađusolahusaid ektui. 2016:s dohkkehii Mánáid-  ja dásseárvoministtar  ahte Sámediggi galgá konsulterejuvvot  MDD juolludusreivve  ektui mánáidsuodjalansuorggis.  2018:s válljii MDD dattetge biehttalit Sámedikki konsultašuvdnaávžžuhusaid,  ja lea gárvvistan  ja almmuhan  2018  juolludusreivve.  Sámediggi  áigu čuovvulit  ášši politihkalaš dásis.</p>
<p>8.4 Etihkalaš njuolggadusat  sámi dearvvašvuođadutkama  várás</p>
<p>Áŋgiruššansuorggi  mihttomearri:</p>
<p>·  Sámi álbmoga  vuoigatvuođat  leat gozihuvvon  humána  biologalaš  ávdnasiid hálddašeamis  ja geavaheamis.</p>
<p>Giđđat 2016 bijai Sámediggeráđđi  lávdegotti  ráhkadit  etihkalaš njuolggadusaid  sámi dearvvašvuođa dutkama várás  ja sámi humána  biologalaš  ávdnasiid  geavaheapmái.  Lávdegoddi  etihkalaš njuolggadusaid várás loahpahii barggus skábmamánu 2017 ja geigii árvalusas presidentii Aili Keskitaloi 04.12.2017.  Sámediggeráđđi  áigu ovddidit  ášši dievasčoahkkimii  2018. Ovdal dievasčoahkkima  čađahuvvo  govda  gulaskuddanproseassa,  man oktavuođas  gulaskuddamii servet maiddái Suoma ja Ruoŧa  beal sámedikkis, ja Sámiráđđi.</p>
<p><em type="bold">          Álgoálbmotvuoigatvuođat, riikkaidgaskasaš ovttasbargu ja dásseárvu </em></p>
<p>Servodatmihttomearri:</p>
<p>·  Ahte vuoigatvuođat  mat leat dohkkehuvvon  ON álgoálbmotvuoigatvuođajulggaštusas heivehuvvojit  láhkadahkosii ja geavatlaš  politihkkii.</p>
<p><em type="bold">Minerálaláhka</em> </p>
<p>Presideanta  Aili Keskitalos ja Sámediggeráđis  lei čoahkkin 12.12.2017  ealáhusministariin  Monica Mælandain  minerálalága  evaluerema  birra  ja Sámi vuoigatvuođalávdegotti  čuovvuleami  birra go guoská minerálaláhkaaddima  rievdadusaide.  Departemeanta  evttoha,  ahte diŋgojuvvo  raporta minerálalága  árvvoštallama  birra, Sámediggi  lea bures  boahtin buktit cealkámuša barggahančilgehussii.  Sámediggi oaivvildii  ahte evalueremat  gullet konsultašuvdnageatnegasvuhtii  ja ahte dat dalle guoská maiddái dán lágan árvvoštallamiid  mandáhtii/barggahančilgehusaide. Ealáhusministtar lei vuordevaš  dán ektui. Minerálalága  rievdadusevttohusat,  maiddái sámi gažaldagat, eai árvvoštallojuvvo  ovdal  go evaluerenraporta  lea fidnemis. Maŋŋil dollojuvvui  hálddahuslaš  čoahkkin Ealáhus- ja guolástusdepartemeanttain  minerálalága  birra  Kárášjogas, gos váttisvuođat  lágain geahčaduvvojedje.</p>
<p>Davvinorgga  ráđđi galgá ráhkadit minerálastrategiija  Davvi-Norgga  várás. Nordlándda fylkkaráđđejođiheaddji  bovdii  Sámediggeráđi  searvat  dán bargui  ja čoahkkimii guorahallat  dán lágan searvama.  Sámediggeráđđi  vástidii ja čujuhii Sámedikki mearrádussii  ahte ii miehtat minerálaláhkii, muhto ahte dattetge sáhtášii leat ávkkálaš searvat  čoahkkimii čiekŋudahttin dihtii oainnuid.  Dákkár čoahkkin dollojuvvui  10.01.2018  ja konkluderejuvvui  ahte Sámediggi ii searvva  strategiijabargui, muhto sáhttá čuovvut  čoahkkimiid beassá čilget vásihusaid  ja oainnuid  dáláš láhkaaddima  ja hálddašangeavahusa  birra.</p>
<p><em type="bold">Konsultašuvdnanjuolggadusat  sámelágas</em> </p>
<p>Konsultašuvnnat  konsultašuvdnanjuolggadusaid  nannemis sámelágas leat ságastuvvon. Gielda- ja ođasmahttinministara  ja Sámediggeráđi  gaskasaš čoahkkimis, mii dollojuvvo  juohke jahkebealis, sohppojuvvui  ahte láhkaevttohus  sáhttá boahtit giđđat 2018  meannudeapmái  Sámedikkis ja mearrádus  ráđđehusas,  ovddidemiin  Stuorradiggái.  Dál leat bargamin láhkaovdabargguin ja láhkateavsttain,  ja departemeanta  lea dál árvvoštallamin  Sámedikki vuosttaš  vahku  maŋimuš</p>
<p>máhcahusaid daidda.</p>
<p><em type="bold">Sámeriekteseminára Oslos</em> </p>
<p>Presideanta  Aili Keskitalo searvvai  Romssa universitehta,  juridihkalaš  dieđagotti  Sámeriektejoavkku panelii, mii lágiduvvui  17.01.2018 Oslos. Dáhpáhus dollojuvvui  Unjárgga-ášši  čuovggas,  maid Alimusriekti meannudii dán áigodagas. Presideanta Aili Keskitalo muitalii Sámedikki riektebarggu stáhtusa birra, ja makkár hástalusaid Sámediggi oaidná boahtteáigái.</p>
<p><em type="bold">Stáhta Jovsset  Ante Sara vuostá  Alimusrievttis</em> </p>
<p>Presideanta  Aili Keskitalo čuovui  ášši Stáhta Jovsset  Ante Sara vuostá  Norgga  Alimusrievttis, boazologu unnideami geatnegahttimis. 21.12.2017 mearriduvvui  Alimusrievttis diseansa 4-1 vuolde ahte boazologu  geahpedanmearrádus  75 eallái gusto. Keskitalos lei čoahkkin Sarain Kárášjogas 31.01.2018  oažžun dihtii dieđuid  Sara árvvoštallama  birra viidáset  prosessii ahte áigot go doalvut  ášši riikkaidgaskasaš olmmošvuoigatvuođaorgánaide.  Sámediggi  lea raporteren  ášši birra  ON Olmmošvuoigatvuođakomiteai  dan oktavuođas  go komitea áigu eksamineret  Norgga  ON siviila ja politihkalaš vuoigatvuođaid  ON konvenšuvnna  geatnegasvuođaid  oktavuođas.  Dat dáhpáhuvvá Genevas 14.- 15.03.18. Sámediggeráđis  lea áigumuš deaivvadit  ON Olmmošvuoigatvuođakomiteain ovdal dán gulaskuddama.</p>
<p><em type="bold">Alimusriekteášši  Langesund-oktavuođa  birra</em> </p>
<p>28.11.2017  bođii Alimusrievtti  duopmu  áššis Romssa fylkagieldda  ja Ráinná  orohaga  gaskka. Ášši guoskkai mearrádussii Langesund-oktavuođa  birra  ahte dat ii leat gustovaš  danne  go ii leat dahkkojuvvon  váikkuhaniskančielggadus.  Alimusrievtti eanetlohku  ii dahkan loahpalaš  oainnu  dan birra ahte dárbbašuvvui  go váikkuhaniskančielggadus  daláš njuolggadusaid  mielde danne  go vejolaš boasttuvuođas  dattetge ii livčče lean mearkkašupmi gielddastivrra  dahkan mearrádusaide. Sámediggeráđis  lea maŋŋá leamaš čoahkkin Ráidná  orohagain,  ja lea raporteren  ášši birra  ON Olmmošvuoigatvuođakomiteai.</p>
<p><em type="bold">Staare 2018</em> </p>
<p>Presideanta  Aili Keskitalo doalai  dearvuođasáhkavuoru  Staare 2018  almmolaš rahpamis  Sámi álbmotbeaivvi.  Nu dahke maiddái eará  sámedikkiid presideanttat,  ON álgoálbmogiid  vuoigatvuođaid erenoamášdieđiheaddji  ja Ruoŧa kulturministtar. Staare 2018  lei vuosttaš sámi riikkačoahkkima Ruoŧa bealde mii dollojuvvui  Staares, 100 jagi ávvudeapmi.  Presideanta Aili Keskitalo searvvai  maiddái Ruoŧa beale  sámedikki dievasčoahkkima  rahpandilálašvuhtii.</p>
<p>9.2 Sámi ovttasbargu</p>
<p>Áŋgiruššansuorggi  mihttomearri:</p>
<p>·  Sámi giella, kultuvra ja servodateallin  gozihuvvojit  ja ovddiduvvojit  sihke ovttaskas nationála stáhta siskkobealde ja stáhtarájáid rastá.</p>
<p><em type="bold">Norgga-Ruoŧa  boazoguohtonkonvenšuvdna</em> </p>
<p>Presideanta  Aili Keskitalo searvvai  čoahkkimii Ruoŧa beale Sámedikkiin, Ruoŧa Sámiid Riikkaservviin, Renägarförbundet servviin ja Norgga Boazosámiid Riikaservviin  Oslos 30.01.2018, Norgga-Ruoŧa boazoguohtunkonvenšuvnna  ratifiserenbarggu  ovdáneami  birra. Bealit sohpe ahte bivdit  stáhtaid váldit álgaga  oktasaš čoahkkimii ja čilget barggu  ovdáneami  birra.</p>
<p>Presideanttat deaivvadedje  maiddái sámi beliiguin Staares 07.02.2018, ja sohpe bisuhit dán sávaldaga  ja ahte Ruoŧa  beale Sámediggi  gaskkusta dán viidáseappot  Ruoŧa ráđđehussii.</p>
<p><em type="bold">Sámi Parlamentáralaš Ráđi stivračoahkkimat  </em> </p>
<p>Áigodagas  leat dollojuvvon  njeallje  stivračoahkkima.  Sámi Parlamentáralaš  Ráđđi  (SPR-S) lea addán oktasaš prinsihpalaš  cealkámuša mii guoská čađahaniskamii  ruovdemáđija  oktavuođas  Suoma ja Norgga  gaskka. Suoma Johtalusministtar  ja Norgga  Johtalusministtar  leaba  soahpan čađahit čađahaniskama  ruovdemáđija  oktavuođas  Suoma ja Norgga  gaskka. Sámi Parlamentáralaš  Ráđđi bivdá  Suoma ja Norgga  ráđđehusaid  fuolahit  ahte sámedikkiide dán guovtti  riikkas addojuvvojit  ollislaš dieđut ja ollásit servet  ja konsulterejuvvojit  plánejuvvon  čađahaniskamis ruovdemáđija  oktavuođas Suoma ja Norgga  gaskka. Sámi Parlamentáralaš  Ráđđi  bivdá  ahte Suoma ja Norgga  ráđđehusat váikkuhit  dan ahte čađahuvvo  oktiiordnejuvvon  proseassa Suoma ja Norgga  sámedikkiiguin.</p>
<p>Sámi Parlamentáralaš  Ráđi stivra  lea dorjon  Sámiráđi sávaldaga  ja lea nomineren  Runar  M. Balto árktalaš guovllu  evttohassan  álgoálbmogiid  joavkku  oktasaš sáhkajođiheaddjin  beliid konferánssas (COP) Ovttastuvvan  našuvnnaid  dálkkádatrievdamii  guoski soahpamuša  (UNFCCC)  vuolde.</p>
<p>Sámi Parlamentáralaš  Ráđđi lea ovttas Sámiráđiin  sádden reivve  Disney-fitnodahkii dan birra movt fitnodat geavaha  sámi kultuvrra  iežas vuovdaleamis.  Ášši lea vuosttaš  gearddi  meannuduvvon  Sámi Parlamentáralaš  Ráđi dievasčoahkkimis  22.09.2016  ja stivra lea ožžon bargun  bargat  áššiin viidáseappot.</p>
<p>Sámi Parlamentáralaš  Ráđi stivra  lea addán  cealkámuša bargui  Davviriikkalaš  sámekonvenšuvnnain. Šiehtaduvvon  evttohus  Davviriikkalaš  sámekonvenšuvnnas  lea sámedikkiin meannuduvvomin. Stáhtaráđit eai sáhte vuolláičállit  konvenšuvdnaevttohusa  ja bargat viidáseappot  ratifiseremiin  ovdal go buot golbma  sámedikki lea miehtan evttohussii.  Sámi Parlamentáralaš  Ráđi stivra mearridii  áššis SPR s30/2017 earret eará ná: «<em type="italic">Samisk parlamentarisk råd ønsker å få foretatt noen svært få, men for oss likevel viktige endringer  av forslaget til konvensjonstekst</em>». Cealkámuš lea ovddiduvvon  guoskevaš </p>
<p>riikkaid eiseválddiide.</p>
<p><em type="bold">Sámi Parlamentáralaš Ráđi Sámedikki delegašuvdna (SPR-N)</em> </p>
<p>Sámi Parlamentáralaš  Ráđi Sámedikki delegašuvdna  (SPR-N)   lea 15.01.2018  válljen  ođđa  lahtuid álgoálbmogiid  bargojovkui  (WGIP), Ráđđehusa  Eurohpa  politihkalaš forumii ja Sámi Parlamentáralaš Ráđđái  ja Sámiráđi oktasaš orgánii  sámi nationála  symbolaid hálddašeamis  ja ovddideamis.</p>
<p>Piera Heaika Muotka lea válljejuvvon  WGIP fásta lahttun, ja Inger Eline Eriksen Fjellgren fas várrelahttun. Bjørn Thomas  Åhrén  lea válljejuvvon  oktasaš orgánii  sámi nationála  symbolaid hálddašeami  ja ovddideami  birra  fásta lahttun ja Ann Karin Kvernmo  fas várrelahttun.  Ronny Wilhelmsen ja Cecilie Hansen  leaba  válljejuvvon  fásta lahttun Eurohpápolitihkalaš  forumii. Elisabeth</p>
<p>Erke ja Runar M. Balto leaba várrelahtut.</p>
<p>9.3 Davviguovllut</p>
<p>Áŋgiruššansuorggi  mihttomearri:</p>
<p>·  Ceavzilis  ahtanuššan  davvin  ássi álbmogiidda.</p>
<p><em type="bold">Barents birasgáhttenministariid  čoahkkin Čáhcesullos</em>   Sámediggeráđđi  lea doallan  rahpansáhkavuoru  13. Barents birasgáhttenministariid  čoahkkimis Čáhcesullos 29.11.2017.  Norga  guđii iežas ovdagotti  Ruŧŧii. Sáhkavuorus  problematiserii Sámediggeráđđi  ođđa ruovdemáđija  plánaid  birra Suomas Sámi čađa Norgga  riddui.    </p>
<p><em type="bold">Nobela ráfibálkkašupmi</em> </p>
<p>Presideanta  Aili Keskitalo ovddastii  Sámedikki Nobela  2017 ráfibálkkašumi  juohkimis, maid oaččui atomavearjjuid  vuostálastima  riikkaidgaskasaš kampánja  (ICAN).  Dan oktavuođas  searvvai presideanta  Aili Keskitalo Nobela  ráfibálkkašumi  foruma  panelai 10.- 13.12.2017,  mas lei fágaidgaskasaš  ságastallan  ja reflekšuvdna  álgoálbmogiid  vuoigatvuođaid  birra sosiála vuoiggalašvuođa  ja birasgáhttema  oktavuođas,  čadnojuvvon  oktii riikkaidgaskasaš ráfi  ja sihkarvuođa deaŧalašvuhtii.</p>
<p><em type="bold">Davvinorgga ráđđi</em>  Sámediggeráđđi  muitalii Sámedikki riikkaidgaskasaš barggu  birra  dan viiddiduvvon  Davvinorgga  ráđi čoahkkimis Romssas 10.01.2018.  Váldofokus  lei Barentsguovllu  kulturovttasbargui,  ja álgoálbmogiid rollaide  Árktalaš ráđis.   </p>
<p>9.4 Álgoálbmogiid  vuoigatvuođat</p>
<p>Áŋgiruššansuorggi  mihttomearri:</p>
<p>·  ON álgoálbmotvuoigatvuođajulggaštus  lea heivehuvvon  láhkadahkosiin  ja geavatlaš politihkas.</p>
<p><em type="bold">Den Norske Bank (DNB)</em> Presideanta  Aili Keskitalo deaivvadii  DNB konsearnajođiheddjiiguin  17.01.2018  guorahallan  dihtii ahte áigu go báŋku  rievdadit  etihkalaš njuolggadusaid  ja servodatovddasvástádusa,  ja ságastallat maid báŋku áigu dahkat oljobohccejohtasa  barggu  ektui Dakota Access Pipeline (DAPL)  guovllus.  DNB lea heaittihan  dan nággovuloš  loana  mii manai njuolga DAPL:ii, ja lea árvvoštallan  dálá loatnašiehtadusa áigodaga  fitnodagaide  mat huksejedje bohccejohtasa.  Dasto čilgii presideanta  Aili Keskitalo ahte man lágan huksenprošeavttaid  Sámis Sámediggi lea vuostá, danne  go dat rihkkot sámi vuoigatvuođaid.   </p>
<p><em type="bold">Riikkaidgaskasaš  áššedovdičoahkkin  ceavzilis ovdáneami birra</em> </p>
<p>Politihkalaš ráđđeaddi  Eirik Larsen searvvai  riikkaidgaskasaš áššedovdijoavkku  čoahkkimii ceavzilis ovdáneami  birra álgoálbmogiid  guovlluin.  Čoahkkin  dollojuvvui  ON olis, ja dat lei New  York:s 23. - 25.01.2018.  Čoahkkimis fokuserii Larsen  ovdamearkkaid  Sámis gos árbevirolaš  ealáhusaid  ja sámiid eallinláibbi  áitet dálkkádatrievdamat,  areálageavaheapmi  ja stáhta hálddašanreguleremat.  Sihke boazodoallu  ja luossabivdu  namahuvvojedje  erenoamážit.  Ráhkaduvvo  čoahkkinraporta  gosa ledje čoagganan  13 áššedovdi,  lassin ON golmma álgoálbmotmekanismma  ovddasteddjiide.</p>
<p>9.6 Dásseárvu</p>
<p>Áŋgiruššansuorggi  mihttomearri:</p>
<p>·  Dásseárvosaš  sámi servodat  ovttalágan  vuoigatvuođaiguin  ja vejolašvuođaiguin  buohkaide.</p>
<p>1.</p>
<p>Sámediggeráđđi  searvvai  skábmamánus ON nissonkomitea Norgga  gulaskuddamii. Sámedikki álgaga mielde, ovttasráđiid  earret eará  Dásseárvo-  ja vealahanáittardeddjiin  ja Norgga  nationála olmmošvuoigatvuođaid  ásahusain, lea Norga  ožžon rávvagiid  komiteas ahte ráhkadit doaibmaplána veahkaválddi  vuostá  sámi servodagas.  Dát lea čuovvuluvvon  oktii jahkebealis čoahkkimis Gielda-  ja ođasmahttindepartemeanttain  ja reivviin  Mánáid- ja dásseárvodepartementii.</p>
<p>Sámediggi lágidii ovttasbargguin  Utsattmann joavkkuin fágabeaivvi  14.11.2017 seksuála vearredaguid birra gánddaid  ja dievdduid  vuostá.</p>
<p>Sámediggi searvvai  seminárii <span type="quote">«Gal mii birget/Nog klarar vi oss»</span> daid sámiid eallineavttuid birra geain leat doaibmahehttehusat Álttás 09.11.2017. Doppe ovddiduvvui raporta <span type="quote">«Kartlegging av levekårene til personer med utviklingshemming  i samiske områder om levekår  for samer med funksjonsnedsettelser»</span>  UiT  suodjalandikšunossodaga  bokte.</p>
<p><em type="bold">Divttasvuonaášši</em> </p>
<p>Sámediggeráđđi  lea čoahkkimis mii dollo oktii jahkebealis  Gielda- ja ođasmahttindepartemeanttain 12.12.2017  váldán  ovdan  fuolastumiid Divttasvuona  servodagas  Divttasvuona  ášši oktavuođas. Sámedikki bargu  Divttasvuona  áššis lea bajimuš dásis, muhto Sámediggái  lea deaŧalaš ahte Divttasvuona  servodat  ferte oažžut relevánta  ja dohkálaš veahki  meannudit  dán nationála  roasu. Buohkat geaidda  guoská ferte sihkkarastojuvvot  fágalaš  veahkki  sámi kultur- ja giellagelbbolašvuođain.  Ferte bargat  máŋgga  dásis ja servodatsurggiin  Divttasvuonas  guhkkit áiggi badjel váikkuhan  dihtii positiiva  ahtanuššama.</p>
<p>Sámediggeráđđi  lei maiddái mielde nuoraidčoahkkimis  maid Árran julevsáme  guovdasj  lágidii 13.12.2017  Ájluovttas.  Dasa lassin lea Sámediggeráđđi  buktán cealkámuša stivrenjovkui  ja čuovvolanprográmma  Jasska - trygg prošeaktajođiheaddjái,  čoahkkimis Oslos maid Gielda-  ja ođasmahttindepartemeanta  lágidii 26.01.2018.  Sámediggeráđđi  deattuhii man deaŧalaš lea ahte prošeakta goziha momeanttaid  mat ovddiduvvojedje  čoahkkimis, mii dollojuvvo  oktii jahkebealis, ja válddii  ovdan  man deaŧalaš lea hukset luohttámuša buot osiin oasse-prošeavttain.</p>
<p><em type="bold">Duohtavuođakommišuvdna</em> </p>
<p>Presideanta  Aili Keskitalo ja Sámediggeráđđi  serve  15.12.2017  čoahkkimii Stuorradikki presideantagottiin  Duohtavuođakommišuvnna  nammadeami  birra. Čoahkkimis ledje mielde maiddái kveana  organisašuvnnaid  ovddasteaddjit.  Čoahkkimis bivddii  Sámediggi áiggi vai  sáhttá viežžat cealkámuša mandáhtii sámi servodagas.  Danne  áigu Sámediggi čađahit rabas čoahkkimiid Sámis ja viežžat rávvagiid  Duohtavuođakommišuvnna  mandáhtii. Cealkámušat mandáhtii  meannuduvvojit Sámedikki dievasčoahkkimis  giđđasešuvnnas.  Vurdojuvvo  ahte Duohtavuođakommišuvdna nammaduvvo  ovdal  go jahki 2018 lea nohkan. Norgga  árktalaš universitehta  UiT  olis lea Sámediggeráđđi  searvan  paneladebáhttii  05.02.2018,  Duohtavuođakommišuvnna  birra mii lágiduvvui Romssas sámi vahku  oktavuođas.</p>
<p><em type="bold">          Ovttasbargošiehtadusat </em></p>
<p>Servodatmihttomearri:</p>
<p>·  Nanosmahttojuvvon  sámi giella, kultuvra ja servodateallin.</p>
<p>1.</p>
<p><em type="bold">Ovttasbargošiehtadusat  hálddašanguovllu gielddaiguin </em> </p>
<p>Ovttasbargošiehtadusat  gielddaiguin  eai gusto šat. Danne  lea Sámediggi  ráhkadišgoahtán gaskaboddosaš  šiehtadusaid  gielddaiguin.  Dát šiehtadusat galget doaibmat dassážii go ođđa gieldakategoriijat  ja ruhtadanmállet  leat sajis. Dasto ráhkaduvvojit  ođđa šiehtadusat kategoriijaeavttuid ja ruhtadanmálle  vuođul.</p>
<p><em type="bold">Ovttasbargošiehtadusat  hálddašanguovllu fylkkagielddaiguin </em> </p>
<p>Sámediggeráđis  lea leamaš čoahkkin Finnmárkku fylkkagielddain.  Sámediggi  ja Finnmárkku fylkkagielda leat soahpan  ođasmahttit dálá šiehtadusa. Šiehtadus galgá bistit 2020 rádjai, dassážii go Romssa fylkkasuohkan ja Finnmárkkku fylkkagielda ovttastahttojuvvojit.  Sámediggeráđid  ja Romssa fylkkasuohkanis lea leamaš politihkalaš čoahkkin skábmamánus  2017, mas fáddán  lei ovttasbargošiehtadusa  ođasmahttin. Sohppojuvvui  ahte Sámediggi  ja Romssa fylkkasuohkan barget viidáset  šiehtadusa ráhkademiin.</p>
<p>Sámediggi  ja Norlándda  fylkkasuohkan barget  šiehtadusa hábmemiin.  Sámediggeráđis  lea leamaš čoahkkin Trøndelága  fylkkasuohkaniin.  Fáddán  lei ovttasbargošiehtadusa  ráhkadeapmi  mii galgá ovdánahttit  sámi áššiid. Sohppojuvvui  ahte bargat viidáseappot  šiehtadusain  dán jagi mielde. Plána mielde galgá šiehtadus gustogoahtit  01.01.2019.</p>
<p><em type="bold">Sámedikki ovttasbargu  gávpotgielddaiguin</em> </p>
<p>Sámedikkis lea ovttasbargošiehtadusat  gávpotgielddaiguin  Oslo, Bådåddjo  ja Romsa. Dán ovttasbarggus guorahallet bealit jeavddalaččat  áigeguovdilis  gielddalaš  sámi áššiid.</p>
<p>Bådåddjo suohkan:</p>
<p>Sámediggeráđi  ja Bådåddjo  suohkana gaskka lea čađahuvvon  politihkalaš čoahkkin juovlamánus 2017. Bealit lea soahpan  ahte ovttasbargošiehtadus  lea buorre  váikkuhangaskaoapmi,  man oktavuođas  ollu konkrehta  áššit leat čuovvoluvvon.  Daid gaskkas sáhttit namuhit  sámi giellaguovddáža  ásaheami  Stormen báikkis ja galggašii  go Sámediggi  searvat  Bådåddjo  gieldda ohcamii šaddamis Eurohpalaš  kulturoaivegávpot  2024:s. Sámediggeráđđi  galgá  árvvoštallat  dán maŋimuš čuoggá lagabuidda  boahtte čoahkkimii Bådåddjo  suohkaniin.</p>
<p>Romssa suohkan:</p>
<p>Sámediggeráđi  ja Romssa suohkana  sátnejođiheaddji  gaskka lea dollojuvvon  politihkalaš čoahkkin ođđajagimánus  2018. Sámediggi  ja Romssa suohkan leat soahpan  ahte šiehtadus áigeguovdilastojuvvo  ja ođasmahttojuvvo.  Áigumuššan lea ahte ođđa  šiehtadus vuolláičállojuvvo Sámedikki dievasčoahkkimis  čakčamánus 2018.</p>
<p>Oslo gielda:</p>
<p>Sámediggi  ja Oslo gielda leat soahpan  ovttasbargočoahkkima  doallat njukčamánus/cuoŋománus.</p>
<p>Álttá suohkan:</p>
<p>Sámediggeráđis  ii leat ovttasbargošiehtadus  Álttá suohkaniin. Sámediggeráđi  ja Álttá sátnejođiheaddji gaskka lea čađahuvvon  politihkalaš čoahkkin Álttás 27.11.2017.  Čájeha  ahte bealit háliidit šiehtadusa, ja galget gávdnat  veaháš  konkrehta  čuoggáid  šiehtadussii. Plána mielde galgá ovttasbargoplána evttohus meannuduvvot ovdal geasi.</p>
<p><em type="bold">Ovttasbargošiehtadus  Davvi Dearvvašvuohta  RHF ja Sámedikki gaskka </em> </p>
<p>Sámediggi  ja Davvi  Dearvvašvuohta  RHF sohpe 2017:s ráhkadit ovttasbargošiehtadusa.  Davvi Dearvvašvuohta  RHF lea Nationála  Dearvvašvuođa-  ja buohcciviessoplánas  ožžon delegerejuvvot ovddasvástádusa  dearvvašvuođa  bálvalusaid  láhčimis sámi álbmoga  várás.  Ovttasbargošiehtadus Davvi  Dearvvašvuohta  RHF ja Sámedikki gaskka galgá ovdánahttit spesialistadearvvašvuođabálvalusa  mii sihkkarastá sámi álbmogii vuoigatvuođa  oažžut ovttaárvosaš dearvvašvuođabálvalusaid.  Dasto galgá  ovttasbargošiehtadus  maiddái váikkuhit  ahte bealit sáhttet ovdal  iešguđege  hástalusaid ja áššečuolmmaid  mat válddahit  spesialistadearvvašvuođabálvalusaid sámi álbmoga  várás.  Ovttasbargošiehtadus  galgá  maiddái ovdánahttit  Sámedikki diehtojuohkima  ja váikkuhanfámu  spesialistadearvvašvuođabálvalusaid  ovddideamis.</p>
<p><em type="bold">Ovttasbargošiehtadus  Innovašuvdna Norga ja Sámedikki gaskka  </em> </p>
<p>Sámediggi ja Innovašuvdna  Norga  lea bargan  ovdan  ovttasbargošiehtadusa.  Sámediggi  lea bovden Innovašuvdna  Norgga  Sámediggái  Kárášjohkii vuolláičállit  šiehtadusa njukčamánus ja vuordá  sis vástádusa.</p>
<p>10.2 Regionála  ja báikkálaš ovttasbargu</p>
<p>Áŋgiruššansuorggi  mihttomearri:</p>
<p>·  Árjjalaš ja ulbmildiđolaš ovttasbargu  regionála  ja báikkálaš eiseválddiiguin  nannen  ja ovddidan  dihtii sámi kultuvrra, giela ja servodateallima.</p>
<p>1.</p>
<p><em type="bold">Guovloođastus</em> </p>
<p>Guovloođastusa  áššedovdilávdegoddi  maid Gielda-  ja ođasmahttindepartemeanta  lea nammadan giđđat 2017 ávžžuhanmearrádusa  vuođul  Stuorradikkis giđđat 2016. Sámediggi  lea nammadan ovddasteaddji  lávdegotti  referánsajovkui.  Referánsajoavkkus  lea leamaš čoahkkin lávdegottiin. Sámediggeráđis  lei čoahkkin lávdegotti  jođiheddjiin  ja ovttain  lahtuin 20.12.2017 oainnusmahttin dihtii sámi beroštumiid  barggus. Lávdegottis  lea leamaš mandáhtan  árvvoštallat  eanet doaimmaid  ja ovddasvástádusa  sirdimis stáhtas ođđa  fylkkagielddaide,  mas fuomášupmi  manná  ovddasvástádusa, doaimmaid ja válddi ektui fylkkagieldda servodatovddidanrolla vuolde. Lávdegoddi ovddidii raporttas 01.02.2018.</p>
<p><em type="bold">Gieldaođastus</em> </p>
<p>Sámediggeráđđi  lea buktán cealkámuša dan birra gokko Divtasvuona  suohkan galgá juhkkojuvvot. Ášši lea dál gulaskuddamis, ovdal  go konsulterejuvvo  Sámedikkiin ja loahpalaš  mearrádus dahkko.</p>
<p><em type="bold">          Ođđa áššiid almmuheapmi – čuovvoleapmi </em></p>
<p>Sámediggeráđi  čuovvoleapmi  ođđa áššiin, mat leat dieđihuvvon  dievasčoahkkimis  áššis 48/17.</p>
<p><em type="bold">Boazoguohtun váttisvuođat  Porsáŋggus</em> </p>
<p>Árja bivdá  sámediggeráđi  álggahit  doaibmabijuid  maiguin sihkkarastit ahte bohccot eai guođo Porsáŋggu  sulluin. Sámediggeráđđi  registrere  ahte leat leamaš hástalusat go bohccot leat boahtán guovlluide mat leat ráfáidahttojuvvon boazoguohtumis earret eará Oldereidneset, Bringneshalvøya ja Stuorrajátkkis. Árja bivdá  sámediggeráđi  álggahit  doaibmabijuid  sihkkarastin dihtii ahte bohccot eai guođo  Porsáŋggu  sulluin. Sámedikkis dattetge ii leat makkárge váldi  álggahit  dán lágan doaibmabijuid. Dákkár váldi lea fylkkamánnis. Finnmárkku fylkkamánni lea dáhtton badjeolbmuid vuojehit bohccuid eret Stuorrajátkkis, ja dat dahkkojuvvui  2017:s nugo fylkkamánni diehtá.</p>
<p>Árja bivdá  maiddái Sámediggeráđi  doallat čoahkkima báikegotti olbmuiguin,  boanddaiguin  ja boazodolliiguin  gos sáhttet gulahallat  ja gávdnat  čovdosiid.  Fylkkamánni dieđuid mielde doalai Porsáŋggu  gielda  dákkár čoahkkima golggotmánus  2017  masa boazodoallu,  sávzaealáhus,  gilisearvi, gielda ja Fylkkamánnái serve.  Bealit bukte oainnuset áššái. Sámediggeráđi  mielas ii leat dárbu  doallat ođđa čoahkkima, ja dat vuođustuvvo  dainna ahte Sámedikkis ii leat váldi álggahit doaibmabijuid mat namuhuvvojit  Árja evttohusas.  Sámediggeráđđi  oaidná dattetge ahte lea deaŧalaš  bisuhit mearrasámi servodaga,  ja oaidná árvvu  resurssaid ceavzilis geavaheamis  maid báikegotti olbmot ja boazodoallu geavahit.</p>
<p><em type="bold">Giellabargu Lofuohtas  ja Viestterállásis  </em> </p>
<p>Sámedikki áirras Ronny  Wilhelmsen ávžžuha  Sámedikki váldit  oktavuođa  Evenášši  (Várdobáiki) giellaguovddážiin  dainna  ulbmilin ahte oažžut sámi giella ja kulturkantuvrra  Viestterálas/Lufuohtta guvlui, nu ahte kantuvrra  sáhttá ásahuvvot  2019:s.</p>
<p>Sámediggi  váldá  oktavuođa  sámi birrasiiguin  Ofuohtas  ja Viestterállásis, ja Várdobáiki  sámi guovddážiin  Evenáššis dainna  ulbmilin ahte čielggadit dárbbu  nugo lea ovdan  boahtán,  movt ovdánahttit gielladoaibmabijuid  Lofuohtas/Viestterállásis ja mas lea buoremus ávki álbmogii.</p>
<p><em type="bold">Doaibmavádjit sápmelaččat</em> </p>
<p>Doaibmavádjit  sápmelaččat lea rašis joavku  ja unnitlohku unnitlogus. Sámedikki áirras Sandra Márjá West háliida ahte Sámediggi  álggášii bidjat stuorát fokusa dán  joavkku dárbui.</p>
<p>Sámediggi  lea searvan  raporttaid  almmuheapmái  ja sámediggeráđđi  searvvai  seminárii  doaibmavádjit sámiid eallineavttuid  birra guovvamánus.</p>
<p><em type="bold">Gávpotpolitihkalaš doaibmaplána</em> </p>
<p>Sámedikki áirras Ann Elise Finbog evttoha ahte álggahuvvo  doaibmaplána ráhkadeapmi gávpogiid ja stuorát čoahkkebáikkiid várás.</p>
<p>Sámediggeráđđi  áigu nannet ovttasbargošiehtadusaid  fylkkaiguin, gielddaiguin  ja gávpotgielddaiguin. Sámediggeráđđi  áigu ovddidit  dievasčoahkkimii  čakčat oktasaš ášši ovttasbargošiehtadusaid  birra. Dasto lea Sámediggi  dievasčoahkkináššis  SD 052/17  mearridan  ođđa gieldakategoriijaid.  Das lea mearriduvvon  ođđa kategoriija gávpotgielddat.  Váldofokus dáin gávpotgielddain  galgá  leat sámi mánáidgárddiid,  oahpahusa  sámegielas  ja sámegillii láhčin, rávisolbmuidoahpahus  ja giellaarenaid ovddideapmi  ovtta  dahje máŋgga  sámegielas.</p>
<p><em type="bold">Gáibádus čielggadusa ja buohcciviesu  birra </em> </p>
<p>Sámedikki áirras Toril  Bakken Kåven  háliida ahte Sámediggi jođáneamos  lági mielde doarju  akšuvnna buoret buohcciviessobálvalusaid  ektui álbmogii Álttás ja Guovdageainnus,  ja ahte Sámediggi ferte bivdit  dearvvašvuođaministara  Høye  konsultašuvnnaid  ášši birra.</p>
<p>Sámediggeráđđi  lea dan oktavuođas  go Stuorradiggi  lea meannudan  ovddastusevttohusa buohcciviessostruktuvrra  birra Oarje-Finnmárkkus,  sádden reivve  Stuorradiggái.  Reivves  čujuha sámediggeráđđi  earret eará  ahte stuorra osiin gielddain  sámi hálddašanguovllus  leat mealgat guhkit gaskkat buohcciviessofálaldahkii  mas lea ollesárvosaš  riegádahttinfálaldat,  go eará  ássiin. Dasto čujuha Sámediggeráđđi  ahte ollu sámi gielddain  lea guhkes mátki buohccivissui  iige leat girdišillju. Sámediggeráđđi  oaivvilda  ahte ollu sámi pasieanttaide  go lea guhkes gaska buohccivissui, ja šaddet geavahit guhkes áiggi ovdal go ollejit buohccivissui, lea dat áitta pasieantasihkarvuhtii.  Dán  vuođul bivdá  Sámediggeráđđi  stuorradiggejoavkkuid  doarjut Kjenseth, Breivik, Skei Grande  ja Grimstad ovddastusevttohusa  buohcciviessostruktuvrra  birra Oarje-Finnmárkkus.</p>
<p><em type="bold">Vuoigatvuohta oažžut oahpu máŋgga sámegielas</em> </p>
<p>Sámi servodagas  lea eanet ja eanet  dábálaš ahte sámi mánáin ja nuorain  lea oktavuohta  máŋgga sámi guvlui,  ja muhtumiin lea oktavuohta  maiddái máŋgga  sámegillii. Oahpahuslága  vuođul  ii leat dál ovttasge  vuoigatvuohta  oažžut oahpahusa  máŋgga  sámegielas, ja danne  ii leat skuvlaeaiggádis geatnegasvuohta  fállat oahppái  oahpahusa  sámegielas jos oahppi  juo oažžu oahpahusa  eará sámegielas. Ollu oktavuođain  čovdojuvvo  dát nu ahte skuvlaeaiggát  fállá oahppái  oahpahusa  máŋgga sámegielas, vaikko ii leatge geatnegahttojuvvon  dahkat dan. Muhto geavvá  maiddái nu ahte skuvlaeaiggát  ii fála oahpahusa  máŋgga  sámegielas. Sámedikki áirras Piera Heaika Muotka háliida ahte Sámediggi čuovvolivččii  barggus  viidáseappot  NAČ 2016:18  Váibmogiella  ektui, dan oktavuođas go oahpahusláhka lea ođasmahttojuvvomin  ja čoahkkimiin ráđđehusain  ja stuorradikkiin.</p>
<p>Sámediggi  lea váldán  ovdan  dán áššečuolmma čoahkkimiin Máhttodepartemeanttain  ollu jagiid, ja čuovvula  ášši. Sámediggeráđđi  áigu váldit  ovdan  ášši maiddái čoahkkimis Oahpahusláhkalávdegottiin cuoŋománus  ja NAČ 2016:18  Váibmogiella  čuovvoleami  oktavuođas.</p>
<p><em type="bold">Buoridit riikageainnu 92 gaskkal Kárášjoga ja Gievdneguoikka </em> </p>
<p>Riikageaidnu  92 Kárášjoga  ja Guovdageainnu  gaskka lea okta Finnmárkku váldogeainnuin.  Dat ii leat dattetge divvojuvvon  ja heivehuvvon  dáláš atnui. Sámedikki áirras Mathis Nilsen Eira bivdá  ahte Sámediggeráđđi  čuovvola  ášši viidáseappot.</p>
<p>Doaibmaplána ektui Nationála fievrridanplána várás lea álggahuvvon kárten namuhuvvon geainnus. Bådåddjo Regiovdnakantuvrra  geaidno-  ja fievrridanossodagas barget namuhuvvon  geainnu analyseremiin  ja kártemiin, ja erenoamážit  geahčadit hástalusaid  lossa trailertrafihka  ektui. Seamma dahket geainnu  E 45 ektui (ovddeš  Riikageaidnu  93) Álttás gitta Suoma rádjái gaskka ektui, Guovdageainnu  čađa. Dát analysa- ja kártenbargu  galgá čađahuvvot  áigodagas  2018-2019,  ja dalle dahkkojuvvojit  maiddái  gollomeroštallan  doaibmabijut.  Dáid dieđuid  leat viežžan  Finnmárkku fylkka Johtalusossodagas.</p>
<p> Sámedikki dievasčoahkkin  - 002/18 Ášši meannudeapmi  álggahuvvui  07.03.2018  dii. 10.00.   <em type="bold">Jienasteapmi</em> Dán áššis ii jienastuvvon.  </p>
<p> <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   <em type="bold">Sáhkavuorrolistu  ja replihkat</em> </p>
<p>Sáhkavuorru Replihkka 1  Aili Keskitalo, áššejođiheaddji Nora Marie Bransfjell</p>
<p>Ellinor Marita Jåma  Aili Keskitalo  2  Runar Myrnes Balto  3  John Kappfjell Mikkel Eskil Mikkelsen  John Kappfjell  4  Kåre Olli</p>
<p>5  Kjellrun Wilhelmsen Aili Keskitalo   Piera Heaika Muotka   Runar Myrnes Balto</p>
<p>Kjellrun Wilhelmsen  6  Per Mathis Oskal Aili Keskitalo  Per Mathis Oskal  7  Ellinor Marita Jåma John Kappfjell  Ellinor Marita Jåma  8  Celine Boyne Lamo</p>
<p>9  Karen Anette Anti  10  Anders Somby jr. Runar Myrnes Balto   John Kappfjell</p>
<p>Nora Marie Bransfjell  Anders Somby jr.  11  Mathis Nilsen Eira Silje Karine Muotka</p>
<p>Mathis Nilsen Eira  12  Synnøve Søndergaard Piera Heaika Muotka  Synnøve Søndergaard</p>
<p>13  Inger Eline Eriksen Fjellgren Silje Karine Muotka   Anders Somby jr.   Tor H. Mikkola</p>
<p>Inger Eline Eriksen Fjellgren  14  Sandra Márjá West Kåre Olli   Inger Eline Eriksen Fjellgren</p>
<p>Sandra Márjá West  15  Arild Pettersen Inga Kjellrun Wilhelmsen  Arild Pettersen Inga</p>
<p>16  Tor H. Mikkola Piera Heaika Muotka   Mikkel Eskil Mikkelsen  Tor H. Mikkola</p>
<p>17  Anne Henriette Reinås Nilut  18  Mikkel Eskil Mikkelsen  19  Lars Peder Dunfjeld</p>
<p>20  Kåre Olli  21  Berit Marie P. E. Eira  22  Maren Benedicte Storslett</p>
<p>23  Silje Karine Muotka  24  Henrik Olsen</p>
<p>25  Niko Valkeapää   Aili Keskitalo, áššejođiheaddji     DC - Mearrádus: Sámediggi  váldá  Sámediggeráđi  doaibmadieđáhusa  dán doaibmaáigodagas  diehtun.   Ášši meannudeapmi  loahpahuvvui  07.03.2018 dii. 15.55</p>
<p>Ášši 003/18  Sámedikki dievasčoahkkin  07.03.2018-09.03.2018</p>
<p>Ođđa áššiid dieđiheapmi</p>
<p>Áššenr. 18/1021</p>
<p>- Evttohus 1: Áirras Kjellrun Wilhelmsen, Nordkalottfolket Čájet solidaritehta duohtavuođa-  ja seanadankommišuvdnabarggus  - Evttohus 2: Áirras Runar Myrnes Balto, NSR Ortnet mii movttiidahttá  loktet gelbbolašvuođa  smávit sámegielain  - Evttohus  3: Áirras Arthur Tørfoss,  Ovddádusbellodat Vuoigatvuođat  dásseárvosaš  ealgabivdui  Finnmárkkus  - Evttohus  4: Áirras Arthur Tørfoss,  Ovddádusbellodat Olles riika oktan válgabiiren  sámediggeválggaide  - Evttohus  5: Áirras Sandra Márjá West, NSR #SápmiMaid  - Evttohus 6: Áirras Ann-Elise Finbog, SaB ja Árja Seksuála loavkašuhttimat  ja #meetoo  - Evttohus  7: Áirras Cecilie Hansen, Guovddášbellodat Ođđa boraspirepolitihkka  - Evttohus  8: Áirras Nora Marie Bransfjell, NSR St. Olav  Hospitála pasieanttaide  sámi gulahallanolmmoš    - Evttohus 9: Áirras Inger Eline Eriksen Fjellgren, Árja Buhtadusa internahtamánáide  ja skuvllahismánáide  - Evttohus 10: Áirras Márjá-Liissá Partapuoli, NSR Sámedikkiluohti álggaheapmái  ja jienasteapmái</p>
<p> Sámedikki dievasčoahkkin  - 003/18 <em type="bold">Evttohus 1: Čájet solidaritehta duohtavuođa- ja seanadankommišuvdnabarggus</em> </p>
<p><em type="bold">Kjellrun Wilhelmsen</em> Dáid beivviid  lágiduvvojit  álbmotčoahkkimat miehtá riika main bivdet  sápmelaččaid ja kvenaid  buktit cealkámušaid mandáhttii  mii duohtavuođa-  ja seanadankommišuvnna  mandáhtta  sápmelaččaid ja kvenaid  vuostá  galgá leat.  Álbmotčoahkkimiid sámi diliid birra  lágida Sámediggi, ja Norske Kveners  forbund  (Norgga  Kvenaid searvi) lágida čoahkkimiid mas kvenat  bivdojit  buktit cealkámušaid.  Kvenaorganisašuvdna  lea ohcan Stuoradikki presideantagottis  ekonomalaš  doarjaga  lágidit  álbmotčoahkkimiid, muhto ii leat ožžon juolluduvvot  doarjaga.  Álbmotčoahkkimat leat dehálaš ovdabarggut  kommišuvdnabargui.  Dan suktii go Sámedikkis lea máŋga čuođi miljovnna  bušeahtta ja sáhttá gokčat goluid iežas bušeahta bokte, de lea kvenaidservviin hui unnán ruhta. Dákkár eahpegovttolaš  vuolggasadji  ii leat ovttadássásaš  vuolggasadji.  Sámediggi sáhttá danin šaddat deháleamos  premissadahkki, ja kvenaidorganisašuvnnat  ožžot eanet vuollásaš  rolla. Sámedikkis lea stuora bušeahtta, 458 miljovnna  jahkásaččat ja vállje  geavahit  oasi das ovdabargguide,  go fas kvenat dál čađahit čoahkkimiid maid eai oaččo gokčojuvvot.  Dát lea árvvohis  dilli.  Sámediggi  berre  čájehit solidaritehta kvenaid  ektui, ja doarjut sin ruđalaččat. Dát lea stáhta ovddasvástádus,  muhto go stáhta ii váldde  dan ovddasvástádusa,  de lea maid sámedikki beroštumis ahte šaddá ovttadássásaš  meannudeapmi  goappašiid  álbmogiin. Dalle čájeha Sámediggi dehálašvuođa  das ahte kommišuvdnabargu  oažžu ovttaárvosaš  vuolggasaji  sihke sápmelaččaid ja kvenaid  ektui, ja buot bealit dáruiduhttimis bohtet oidnosii. Muitet, ahte oallugat mis sápmelaččain leat maid kvenat ja ollu kvenat leat maid sápmelaččat. Sámediggi doarju dávjá  álgoálbmogiid miehtá máilmmi, dál livččii maid áigi dasa ahte mii veahkehit  ránnjáid ja doaibmat buorre verdden.     <em type="bold">Evttohus 2: Ortnet mii movttiidahttá loktet gelbbolašvuođa smávit sámegielain</em> </p>
<p><em type="bold">Runar Myrnes  Balto</em> NSR sámediggejoavku  bivdá  Sámediggeráđi  ráhkkanahttit  doarjjaortnega  ásaheami mii movttiidahttá loktet gelbbolašvuođa  <span type="quote">“smávit”</span>  sámegielain  main leat unnán giellageavaheaddjit.  Dain gielain leat earenoamáš  hástalusat go guoská olmmošlaš resurssaide, go lea oalle unna  giellajovkkoš  man sáhttá mobiliseret gielladoaimmaide.  Danne  lea dárbu  earenoamáš  doaimmaide  movttiidahttit  sámi nuoraid válljet bargat giellabargguiguin.  Rašes dilli lei duogážin go ásahedje  earenoamáš  ruhtadoarjaga  nuortalaš-, lulli-, julev-  ja márkosámi gielladoaimmaide,  man hálddašeami  Sámediggi  válddii  badjelasas  2018:s. Hálddašeami  mielde čuovui  3,2 miljon ruvnno  mii galgá adnot sámi minoritehtagielaid  ja suopmaniid gáhttemii.  Áššis 27/17 Stipeanda alit ohppui  ja 2018 bušeahta  bokte lea Sámediggi  sirdán stipeandadoarjaga oahpaheaddjiohppui,  oažžundihte jođánit sadjái beaktilis ortnega  mii sihkkarastá sámegieloahpaheddjiid  oahpu  gazzama. Heajut bealli dan sirdimis lea ahte smávit gielat šaddet rašibut dillái go studeanttat geat gazzet giellaoahpu  eai oaččo movttiidahttinstipeandda.    Smávit gielaide leat dát dilli hástalussan danne go dávjá leat dat seamma resursaolbmot geat sihke gazzet giellaoahpu  ja dan bokte ovddidit  giela, geat maid leat stuorámus rekruterenjoavku sámegieloahpaheaddji bargui. Danne oaivvilda NSR sámediggejoavku  ahte berre ásahit sierra ohcanvuđot  ortnega  smávit gielaid gelbbolašvuođaloktema  várás mas vuoruhit  fállat movttiidahttinstipeandda.  NSR sámediggejoavku  bivdá  ráđi čađahit ovdabarggu  dakkár ortnegii ja buktit árvalusa  Sámedikki dievasčoahkkimii.     <em type="bold">Evttohus 3: Vuoigatvuođat dásseárvosaš ealgabivdui Finnmárkkus</em> </p>
<p><em type="bold">Arthur Tørfoss</em> </p>
<p>Manne sii geat eai oro Finnmárkkus, sáhte ohcat ealgabivdinlobi  Finnmárkkus? Dát lea áigeguovdilis vealaheapmi  mii guoská buot ealgabivdiide  geat orrot olggobealde Finnmárkku. Dohkkeha go Sámediggi dán vuogi, ahte bivdit Norggas vealahuvvojit ja ahte sidjiide lea eará meannudanvuohki? Dát lea balddihahtti ja váidalahtti.   Vuoigatvuođat  ealgabivdui  olbmuide  geat orrot olggobealde  Finnmárkku  fylkka bivdit Finnmárkkuopmodaga eatnamiin  lea ollu gerddiid váldon  meannudeapmái  Sámedikkis. Sámedikki mielas lea vealaheapmi  ja eahpegovttolaš  ahte norgalaččain  geat orrot olggobealde  fylkka eai leat seamma vuoigatvuođat  go sis geat orrot siskkobealde fylkka.   Jagi 2020:s go Finnmárku  ja Romsa šattaba okta fylkan, de lea dát vealaheapmi  vel váddásit dohkkehit.  1. Danin áigu Sámediggi  sihtat dievasčoahkkináirasa  mii lea Finnmárkkuopmodat-stivrra  áirras váldit dán meannudeapmái  Finnmárkkuopmodagas,  dainna ulbmiliin ahte sihkkut eret dán sierralágan meannudanvuogi.  2. Dat árvaluvvo  ahte Sámediggi  addá mearkkašumi Romssa ja Finnmárkku oktasašlávdegoddái bargat  dáinna seamma áššečuolmmain.     <em type="bold">Evttohus 4: Olles riika oktan válgabiiren sámediggeválggaide</em> </p>
<p><em type="bold">Arthur Tørfoss</em> Ovddádusbellodat  áigu bivdit  Sámedikki ovddidit  ášši rievdadit  válgabiriid.  Duogáš  evttohussii lea go dálá válgaortnet  ii váikkut dasa ahte jienasteddjiid  jienat ožžot dan demokráhtalaš  váikkuheami  mii boađášii jus buot jienat livčče ovttadássásaččat.  Ovddádusbellodat  oaidná  deaŧalaš demokráhtalaš prinsihppan  dat ahte buot jienain lea okta árvu.  Jus maŋimus válggain  livččii dušše okta válgabiire,  de livččii bellodagaid  ovddasteapmi  sámedikkis leamaš dákkár, dás sáhttet gal rehkenastinmeattáhusat: Bellodat Okta Válgabiire Dálá     <em type="bold">Evttohus 5: #SápmiMaid</em> </p>
<p><em type="bold">Sandra Márjá West</em> #MeeToo-fáddagilkor  lea álggahan  govda  ja dehálaš digaštallama  servodagas,  mii lea čalmmustahttán mo seksuala loavkašuhttimat  lea struktuvrálaš  váttisvuohtan  servodagas  mii čuohcá ollu olbmuide,  beaivválaččat,  juohke sajis servodagas.  Mii diehtit ahte unohis dáhpáhusat leat min servodagas maid. Iskkadeapmi man NRK Sápmi lea čađahan  čájeha ahte Sámedikki čoahkkimiin ja čoahkkimiid oktavuođas  leat unnimusat logis vásihan seksuála loavkašuhttimiid.  Dákkár dilli ii leat dohkkálaš, ii Sámedikkis ii ge muđui servodagas.  Sámedikkis lea stuorra ovddasfástádus  Sámi servodagaid  ovdaneapmái,  ja jus galgat dan nákcet de fertet maid ortnega  doallat iežamet goađis. Mihttun ferte  leat ahte buohkain galgá  buorre  ja dorvvolaš bargodilli, sihke politihkkáriin ja bargiin. Mis fertejit leat buorit bargovuogit  mat dustejit unohis dáhpáhusaid,  vai  olmmoš dovdá  oadjebassan  dieđihit seksuála loavkašuhttimiid  ja illástemiid.   Ođđa sámedikkeáigodagas  lea vuogas  ahte buot áirrasat besset čiekŋudit iežaset Sámedikki ehtálaš njuolggadusaide.  Dievasčoahkkinjođihangoddi  ferte  maid árvvoštallat  leatgo min dálá njuolggadusat doarvái  buori  ja makkár osiid galggašii  buoridit.  Sámediggi  galggaši ovttasbargat  eará  ásahusain Sámis go lea mávssolaš  gullat mo earát barget ja smihttet dákkár áššiin. Min njuolggadusat  ja bargovuogit  fertejit heivehuvvot  Sámi servvodahki  ja kultuvri. </p>
<p>    <em type="bold">Evttohus 6: Seksuála loavkašuhttimat ja #meetoo</em> </p>
<p><em type="bold">Ann-Elise Finbog</em> </p>
<p>Seksuála loavkašuhttimat  ja sávakeahtes  seksuála fuomášupmi  lea maid váttisvuohtan  Sámis.    Muhtun jagiid áigi ođasmahtti Sámediggi  iežas ehtalaš njuolggadusaid  maŋŋel  go dievasčoahkkinjođihangoddi  oaččui dieđu ahte ovtta áirasis ledje njávkan  bađa komiteačoahkkimis.  Muhto Sámedikki áirasat eai diehtán  manne meannudedje  ehtalaš njuolggadusaid,  ja seksuála loavkašuhttimiid  birra  ii oaba   šaddange  ságastallan. Mii leat maid oaidnán  ahte seksuála loavkašuhttimat  maid gevvet  sámi organisašuvnnain  ja institušuvnnain.    Mii leat vásihan  ahte dieđut seksuála loavkašuhttimiid  birra  sámiid gaskkas mat leat boahtán ovdan mediain, eai váldo  duođas  ja čuovvuluvvo,  eai  Sámedikkis, sámi organisašuvnnain  ja bellodagain eaige sámi medias.   Ođđajagisártnis  namuhii  presideantta  Keskitalo dušše daid seksuála illástemiid mat ilbme Divttasvuona  ášši oktavuođas.  Duohtavuohta  lea ahte diet váttisvuohta  guoská buot sámi álbmogii. Dutkan čájeha ahte 22% sámi nissonolbmuin  leat vásihan  seksuálalaš givssideami,  dan ektui go muđui 16% Norgga  nissonolbmuin.   Sámediggi ferte leat buorre  ovdamearkan  sámi servodahkii  go guoská eastadan bargui ja guottuidnuppástuhttimii.  Mii gáibidit ahte seksuála loavkašuhttin  šaddá áigeguovdilin  Sámedikki beaivválaš  politihkas. Sámediggi  ferte geahččat iežas ehtalaš njuolggadusaid  ja dieđihanvugiid.    Dieđihanáššiin  leat dát dehálaččat:   ·  Historjá gullá dieđiheaddjái. ·  Galget gávdnot  dárkilis njuolggadusat  vuoi  dieđiheapmi  šaddá álki sutnje gii lea loavkašuvvan.  ·  Dieđiheaddji  galgá váldot  duođas ja su dieđut eai galgga duššin dahkkot.</p>
<p>·  Dieđiheaddji  galgá oažžut dárbbašlaš  veahki,  sihke psyhkalaččat ja juridihkalaččat. ·  Dieđiheaddji  galgá beassat leat anonyman. ·  Dilálašvuođat  mat váruhuvvojit  leat ráŋggáštusáššit, galget álo váidot.     <em type="bold">Evttohus 7: Ođđa boraspirepolitihkka</em> </p>
<p><em type="bold">Cecilie Hansen</em> Dáinna  vuođuin  ovddiduvvo  čuovvovaš  cealkámuš Sámedikki dievasčoahkkimii.    1. Sámediggi  bivdá  ráđđehusa  čilget guovtte  oasát áigumuša boraspirehálddašemiin,  vai  šattašii čielggasin ahte dás leat guokte ovttadássásaš  áigumuša Stuorradikki  ovddeš  mearrádusa  mielde.    2. Sámediggi  dáhttu ráđđehusa  evttohit  earremihtuid  stuorra boraspiriid  ektui. Dan oktavuođas  dáhttut ráđđehusa  guođđit geavahusa  mas earremihtuid  mearridit  intervállain,  ja lassin dasa eaktudit ahte dálá guohtunealáhus  galgá bisuhuvvot.    3. Sámediggi  dáhttu ráđđehusa  rievdadit  boraspireláhkaásahusa  nu ahte boraspirelávdegottit  ožžot duohta  ovddasvástádusa  hálddašeamis  miehtá jagi. Fertešii rahpat  lávdegottiide  vejolašvuođa  johtui bidjat evttolaš vahátbáhčima  miehtá jagi. Lávdegottit  fertejit maid buorebut  beassat stivret  liige báhčimiid mat dáhpáhuvvet  Statens naturoppsyn olis.   4. Sámediggi  bivdá  ráđđehusa  vuolggahit  barggu  mas boraspireeiseválddit  vuoruhuvvon guohtonguovlluin  bidjet johtui plánejuvvon  boraspirebáhčimiid  ovdal  go elliid guohtumii luitet. Dáin guovlluin  čađahuvvo  plánejuvvon  boraspirevákšon  vai  sáhtašii čađahit. Mihttomearrin  lea ahte dákkár báhčin galgá dáhpáhuvvat  luoddamuohttaga  alde.    5. Sámediggi  dáhttu ráđđehusa  addit bistevaš lobi gumppiid  báhčit mat mannet guovlluide  mat leat guohtumin vuoruhuvvon  ja guovlluide  gos lea sámi boazodoallu  6. Sámediggi  dáhttu ráđđehusa  rievdadit  boraspireláhkaásahusa  nu ahte dat, go leat dilálašvuođat gos leat stuorát vahágat  duođaštuvvon  seamma guovllus  máŋga  jagi badjel, rahpá  oppalaččat vejolašvuođa  olles riikkas beassat báhčit goaskima ovdal go vahágahttá  ja almmá akuhtta dili haga, go fal váruhuvvo  ahte stuorra vahát  sáhttá dáhpáhuvvat.    7. Sámediggi  dáhttu ráđđehusa  vuolggahit  barggu  rievdadit  njuolggadusaid  mat gusket stuorra boraspiriid  báhčimii mat vahágahttet,  nu ahte báhčinjoavkkut  beasašedje  geavahit  seamma vugiid  go maid Statens naturoppsyn geavaha.   8. Sámediggi  dáhttu ráđđehusa  evttohit  bistevaš lobi guohtonsesoŋggas  báhčit boraspiriid  go bohtet sihkkaris guohtonáiddiid  siskkobeallai ja gilvojuvvon  guohtoneatnamiidda.    9. Bargu čohkket, systematiseret ja implementeret  árbevirolaš  máhtu dan máhttovuđđui  oassin mii hálddašeamis  geavahuvvo,  ferte  álggahuvvot  farggamus  lági mielde. Dát lea hui viiddis  bargu maid ferte vuoruhit,  nu ahte hálddašeapmi  čuovvu  luonddu  máŋggabealatvuođa  lága (naturmangfoldloven) § 8, go mearrádus  dahkkojuvvo.  Sápmelaččaid árbevirolaš  máhtu lasiheapmi, sáhtášii leat mielde gokčamin máŋga ráiggi  dan máhttovuođus  maid otne geavahit.       <em type="bold">Evttohus 8: St. Olav Hospitála pasieanttaide sámi gulahallanolmmoš </em> </p>
<p><em type="bold">Nora Marie Bransfjell</em> St. Olav  Hospitála Troanddimis  lea stuorámus ja deháleamos  dearvvašvuođaásahus  lullisámi guovllus, Sáltoduoddaris davvin gitta Engerdalii Hedmárkkus lullin. Sámi pasieanttat miehtá lullisámi guovllu  ohcalit oktavuođa  sápmelaččaiguin olggobealde ásahusa go dárbbašit  veahki  dahje ráđiid  iešguđetlágan  čuolmmaide  go leat pasieanttat St. Olav  Hospitálas.    Dan vuođul  bivdá  Sámediggi  ahte váldojuvvo  oktavuohta  St. Olav  Hospitálain  árvvoštallan  dihte sámi gulahallanolbmo  sámi pasieanttaide.     <em type="bold">Evttohus 9: Buhtadusa internahtamánáide ja skuvllahismánáide</em> </p>
<p><em type="bold">Inger Eline Eriksen  Fjellgren</em> Stáhta dáruiduhttinpolitihka  geažil leat ollu sápmelaččat massán vejolašvuođa  váldit  oahpu vuođđuskuvlla  maŋŋil ja oahppat  albmalahkai  sihke sáme- ja dárogiela.  Dat lea leamaš giksin daid sápmelaččaide  olles eallimiid, ja ollugat rahčet ain odne ge giellaváttisvuođaiguin  ja vuolitvuođadovdduin.  Árja oaivvilda  ahte min vuorrasiid  máhttu ja vásáhusat  leat vuođđun  sámi servvodagas.  Sámediggi ferte vuoruhit  áššiid mat sidjiide leat dehálačča.  Eallilan sápmelaččat leat guhkit áiggi juo bargan  oažžut buhtadusa  stáhtas, muhto odná beaivái  eai leat muhtimat ožžon maidege.  Sii leat juohkeláhkái  viggan  ovddidit  ášši, sihke njuolga  Norgga eiseválddiide  ja Sámedikki bokte. Ollugat leat Árjai muitalan sii leat behtohallan  danne go sin mielas ii oro oktage váldimin  sin ášši duođas.  Dál leat álggaheamen  duohtavuohtakommišuvnna,  ja dán bárggus  bohtet duođaštusat dasa mo stáhta skuvlla bokte lea vuortnuhan  sámi mánáid nuppi máilbmisoađi  maŋŋá  buolvvaid.  Dat lea aŋkke dehálaš ahte buhtadus  mákso min vuorrasiidda  jođáneamos  lági mielde, beroškeahttá  das goas kommišuvdna  geargá  bargguin.  Dalá skuvlamánát  leat vuoras  olbmot dál, ja sis eai soaitte buohkat eallit dassá go kommušuvdna  geargá  bargguinis.  Árja bivdá  Sámediggeráđi  váldit  oktavuođa  internahtamáiguin  ja skuvllahismánáiguin,  ja singuin ovttasráđi  bargat ráđđehusa  ja Stuorradikki ektui vai  dat ožžot buhtadusa  stáhtas jođáneamos  lági mielde.     <em type="bold">Evttohus 10: Sámedikkiluohti álggaheapmái ja jienasteapmái</em> </p>
<p><em type="bold">Márjá-Liissá Partapuoli</em> Sámedikkis maid galggalii dieđihit go dievasčoahkin  álgá ja go galgá jienastit. Danne  orru vuogas  jus sámedikkeluohti vuolgá bibliotehkas sámedikke-juoigiin  ja go olle dievasčoahkin  latnjii de álggáhuvvo čoahkin dahje jienasteapmi. </p>
<p>Ášši meannudeapmi  álggahuvvui  07.03.2018  dii. 16.10</p>
<p> <em type="bold">Guovddášbellodaga árvalus:</em> - Ođđa ášši 7 bidjojuvvo  áššelistui ja meannuduvvo  dán dievasčoahkkimis.  <em type="bold">Dievasčoahkkinjođihangotti  árvalus:</em> - Ođđa áššit 1 - 6 ja 8 - 10 sáddejuvvojit  Sámediggeráđđái  meannudeapmái.   - Ođđá ášši 7 meannuduvvo bearjadaga maŋŋel borranbottu.   <em type="bold">Jienasteapmi</em> 39 áirasis ledje 33 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Guovddášbellodaga  árvalus  mearriduvvui  ovttajienalaččat ·  Dievasčoahkkinjođihangotti  árvalus  mearriduvvui  ovttajienalaččat   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   <em type="bold">Sáhkavuorrolistu  ja replihkat </em> </p>
<p>Sáhkavuorru Replihkka 1  Elisabeth Erke, dievasčoahkkinjođiheaddji</p>
<p>2  Kjellrun Wilhelmsen Márjá-Liissá Partapuoli   Arild Pettersen Inga  Kjellrun Wilhelmsen  3  Runar Myrnes Balto Ronny Wilhelmsen</p>
<p>Runar Myrnes Balto  4  Arthur Johan Tørfoss Inger Eline Eriksen Fjellgren  Arthur Johan Tørfoss</p>
<p>Ann-Elise Finbog, čoahkkinortnegii</p>
<p>Runar Myrnes Balto, čoahkkinortnegii</p>
<p>Toril Bakken Kåven, čoahkkinortnegii</p>
<p>5  Arthur Johan Tørfoss Niko Valkeapää   Toril Bakken Kåven   Inger Eline Eriksen Fjellgren</p>
<p>Arthur Johan Tørfoss  6  Cecilie Hansen Ellinor Marita Jåma   Anders Somby jr.</p>
<p>John Kappfjell  Cecilie Hansen   Tor Gunnar Nystad, čoahkkinortnegii</p>
<p>7  Nora Marie Bransfjell Kåre Olli  Nora Marie Bransfjell  8  Inger Eline Eriksen Fjellgren Ann Karin Kvernmo   Sandra Márjá West</p>
<p>Márjá-Liissá Partapuoli   Kåre Olli</p>
<p>Inger Eline Eriksen Fjellgren  9  Márjá-Liissá Partapuoli</p>
<p>10  Sandra Márjá West Inger Eline Eriksen Fjellgren  Sandra Márjá West   Piera Heaika Muotka, čoahkkinortnegii</p>
<p>11  Ann-Elise Finbog Runar Myrnes Balto</p>
<p>Inger Eline Eriksen Fjellgren   Ronny Wilhelmsen  Ann-Elise Finbog</p>
<p>DC - Mearrádus: - Ođđa áššit 1 - 6 ja 8 - 10 sáddejuvvojit  Sámediggeráđđái  meannudeapmái.   - Ođđá ášši 7 meannuduvvo bearjadaga maŋŋel borranbottu.   Ášši meannudeapmi  loahpahuvvui  07.03.2018 dii. 18.20</p>
<p>Ášši 004/18  Sámedikki dievasčoahkkin  07.03.2018-09.03.2018</p>
<p>Gažaldagat  Sámediggeráđđái</p>
<p>Áššenr. 18/1021</p>
<p> ·  Gažaldat 1: Áirras Tom Christer Sottinen, Bargiidbellodat ·  Gažaldat 2: Áirras Inger Eline Eriksen Fjellgren, Árja  Sámedikki dievasčoahkkin  - 004/18 <em type="bold">Gažaldat 1: Gažaldat Sámediggeráđđái</em> </p>
<p><em type="bold">Tom Christer  Sottinen</em> Čujuhit sámediggeráđi  vástádussii  Bargiidbellodahkii,  gažaldahkii  boazodoalu  birra  Sámedikki čoahkkinortnega  21. §  mielde. Vástádusas čuožžu earret eará  ahte Sámediggi  lea leamaš čielggas das ahte láhkamearrádusat fertejit rievdaduvvot  dakko gokko lea boazologu vuolideami  birra. Orru leame nu ahte ráđđi  čujuha Sámedikki dievasčoahkkinmearrádussii,  mearriduvvon  čakčamánu 26.b.2006, mas Sámediggi doarjjui modealla mas ossosat main leat unnit go 200 bohcco galget suddjejuvvot  jus boahtá boazologuvuolideapmi.  Vástádusas ii boađe  čielgasit ovdan  ahte doarju  go Sámediggeráđđi  dan ahte oažžut sadjái suddjennjuolggadusa,  vai lea go jurddašan  eará čovdosiid birra. Bargiidbellodat  háliida danin  ahte ráđđi  čilge iežas oaivila,  ja vástidit gažaldaga:  Doarju  go sámediggeráđđi  ásahit suddjennjuolggadusa  nu go dievasčoahkkinmearrádusas  bođii ovdan 2006:s, vai leat go ráđis eará konkrehta árvalusat  maiguin  bargá?     <em type="bold">Gažaldat 2: Vuoigatvuođat eatnamiidda ja čáziide</em> </p>
<p><em type="bold">Inger Eline Eriksen  Fjellgren</em> Maid lea sámediggeráđđi  bargan  maŋemus áiggiid  sihkkarastin dihte sápmelaččaide  vuoigatvuođaid eatnamiidda  ja čáziide, earenoamážit  go guoská meahcásteapmái,  mohtorjohtalussii  ja báikkálaš álbmoga  vuoigatvuođaide?     Ášši meannudeapmi  álggahuvvui  07.03.2018  dii. 18.25   <em type="bold">Jienasteapmi</em> Dán áššis ii jienastuvvon.   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.  <em type="bold"> Sáhkavuorrolistu  ja replihkat</em> </p>
<p>Sáhkavuorru Replihkka 1  Tom Sottinen</p>
<p>Silje Karine Muotka   Tom Sottinen   Silje Karine Muotka</p>
<p>2  Inger Eline Eriksen Fjellgren   Silje Karine Muotka   Inger Eline Eriksen Fjellgren</p>
<p>Silje Karine Muotka</p>
<p>DC - Mearrádus: Ášši meannudeapmi  loahpahuvvui  07.03.2018 dii. 18.45</p>
<p>Ášši 005/18  Sámedikki dievasčoahkkin  07.03.2018-09.03.2018</p>
<p>Sámediggeráđi  čilgehus sámi giellaođastusa  birra</p>
<p>Áššenr. 17/4825</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 07.02.18 SR 55/18</p>
<p>Sámedikki dievasčoahkkin 7. – 9.03.18 DC 05/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> Sámediggi lea digaštallan Sámediggeráđi čilgehusa sámi giellaođastusa birra. Čilgehus lea mielddusin čoahkkingirjjis.  </p>
<p><em type="bold">Sámediggeráđi čilgehus sámi giellaođastusa birra</em> </p>
<p><em type="bold">Álgu</em> </p>
<p>Sápmelaččaide, ja sápmelaččaide álbmogin, lea sámegiella okta sámi servodaga geađgejulggiin. Sámi  giellapolitihkas lea earret eará sáhka sihke rámmaeavttuin, láhkamuddemiiguin ja giellageavaheddjiid árgabeaivvis. Giella lea min gulahallan, min identitehta ja min árbi. Sámegiella guoská buot servodatsurggiide, ja dat ferte boahtit ovdan buori giellapolitihkas. Sámediggi háliida ahte sámegielat gullojit, geavahuvvojit ja oidnojit servodagas, ja bidjá danne ođastusas deattu oainnusmahttimii, ovddideapmái, rekrutteremii ja gelbbolašvuođaloktemii buot dásiin. Erenoamážit galgá leat Áŋgiruššan galgá erenoamážit leat giellafálaldagaide mánáid ja nuoraid várás. Ođastus galgá maid leat mielde buorideamen sámegielaid rámmaeavttuid ja</p>
<p>buoridit ovttasbarggu ja ovttasdoaibmama gaskal daid ásahusaid, orgánaid ja organisašuvnnaid mat barget sámegielaiguin.</p>
<p>NAČ 201:18 Váibmogiela čielggadusa vuođul, maŋŋá čielggadusa viiddes gulaskuddama, ja Sámedikki vásáhusaid vuođul, háliida Sámediggi ollislaš ja strategalaš áŋgiruššama sámegielaide. Dát čilgehus galgá leat vuođđun áššái sámi giellaođastusa birra mii ovddiduvvo dievasčoahkkimii juovlamánus 2018.</p>
<p><em type="bold">Duogáš</em> </p>
<p><em type="bold">Sámegielaid dilli</em> </p>
<p>Buot sámegielat Norggas adnojuvvojit leat áitojuvvon dahje erenoamážit áitojuvvon gielat UNESCO  listtas áitojuvvon gielaid badjel. Finnmárkkus leat guokte suohkana gos sámegiella lea eanetlohkogiellan, muhto daid eará suohkaniin riikkas leat buot gielat unnitlohkodilis. Bidumsámegiella, upmisámegiella ja nuortalaš giella leat árbevirolaččat geavahuvvon Norggas, muhto dain leat dál hui uhccán giellageavaheaddjit Norggas.</p>
<p>Dál gullet 11 suohkana gullet sámegiela hálddašanguvlui. Dáin suohkaniin galgá sámegiella ja dárogiella leat ovttaárvosaš gielat, ja dát suohkanat barget erenoamážit giellaovddidemiin. Sámediggi juolluda njuolggadoarjaga 14 sámi giellaguovddážii, mat barget árjjalaččat giellakurssaiguin ja gielladoaibmabijuiguin iežaset doaibmaguovllus.</p>
<p>Gielladilli molsašuvvá suohkanis suohkanii ja guovllus guvlui. Sihke davvi-, julev- ja lullisámi guovlluin leat olbmot geain lea sámegiella ruovttugiellan.  Dáin olbmuin lea erenoamáš gelbbolašvuohta sámegielas, sis lea sátneriggodat ja sámegiella geavahuvvo lunddolaččat  beaivválaš dilis. Seammás leat olu guovlluin buot gielat ođđasis ealáskahttin proseassas ollu guovlluin gos deaddu ferte biddjojuvvot giellaoahpahussii ja eanet giellageavaheapmái.</p>
<p><em type="bold">NAČ 2016:18 Váibmogiella</em> </p>
<p>Sámi giellalávdegoddi lea čielggadusas NAČ 2016:18 Váibmogiella čilgen sámegielaid dili, ja evttohan ođđa doaibmabijuid, ortnegiid ja njuolggadusaid mat galget váikkuhit giellaloktemii. Sámi giellalávdegoddi gávnnaha čielggadusastis ahte <span type="quote">“jus buot sámegielat galget ceavzit, ja Norga galgá sáhttit ollašuhttit iežas riikkaidgaskasaš geatnegasvuođaid, de dat gáibida garra áŋgiruššama stáhta ja buot guoskevaš almmolaš ja priváhta oassálastiid bealis”</span> (s. 49). Čielggadus čájeha ahte lea stuorra dárbu áŋgiruššamii sámegielaiguin iešguđet servodatdásiin ja ahte ferte biddjot erenoamáš deaddu mánáid ja nuoraid giellavuoigatvuođaide. Čielggadus lea leamaš gulaskuddamis ja bohte badjel 100 gulaskuddancealkámušat. Olu gulaskuddancealkámušat moite go mandáhtta ii fátmmastan daid unnimus gielaid; ovdamearka dihte bidum, upmi ja nuortalaš sámegiela. Vaikke čielggadus ii evttot doaimmaid ja ortnegiid dáid gielaide, de áigu Sámediggi čuovvulan barggus maiddái dáid gielaide evttohit doaimmaid ja ortnegiid.</p>
<p><em type="bold">Sámegielat dakkár servodagas mii lea rievdamin</em> </p>
<p><em type="bold">Veahkadatovdáneapmi ja servodatrievdamat</em> </p>
<p>Veahkadatstruktuvrra rievdan gáibida sámi giellapolitihka ođasmahttima. Sámi servodat r ievdá ja gielladoaibmabijut mat ovdal soite doaibman giellapolitihkas, sáhttet dál čájehuvvot uhccán ulbmillaččat. SED-guovllu veahkadatstruktuvra boahtá ovdan sámi statistihkas <em type="italic">Sámi logut muitalit</em> ja čájeha ahte SED-guovllu olmmošlohku lea njiedjan 16 proseanttain áigodagas 1990 – 2010. Ahkečoahkkádus lea rievdan maŋimus 26 jagis, ja SED-guovllu álbmot lea boarrásat go ovdal (Rustad 2010). Fárren gávpogiidda dáhpáhuvvá maiddái sámi guovlluin ja leat eanaš nuorat geat fárrejit gávpogiidda (Broderstad, Sørlie 2012). Dát lassáneaddji fárren gávpogiidda ja čoahkkebáikkiide miehtá riikka dagaha ahte eanebut jearahit sámi sisdoalu, sámegieloahpahusa skuvllain ja mánáidgárddiin ja eanet sámi kulturovdanbuktimiid/kultuvrralaš vásáhusaid ja arenaid.  </p>
<p>Sámegielat siviilaservodagas Sámegielat leat unnitlohkodilis dan njealji riikkas gos sápmelaččat árbevirolaččat leat ássan. Dat boahtá oidnosii eanaš báikegottiin. Sámegielain ii leat seamma lunddolaš sadji almmolašvuođa go eanetlohkogielas. Sámepolitihka ovdáneami oktavuođas leat olu sámi ásahusat vuođđuduvvon maŋimus 25-30 jagis. Dat lea dagahan ahte ollu sámi ásahusat ja orgánat leat vuođđuduvvon, muhto maiddái ahte ollu ásahusat lea ožžon ovddasvástádusa sámegielain. Leat maid vuođđuduvvon muhtun ođđa fitnodagat mat fállet bálvalusaid, vuvdet gálvvuid maid vuođđun lea sámi kultuvra dahje dain lea eará čatnaseapmi sámevuhtii. Sámi vuođđoealáhusat leat maiddái dakkár deaŧalaš arenat gos sámegielat dávjá geavahuvvojit. Sámediggi juolluda dál sihke njuolggadoarjaga ja prošeaktaruđaid iešguđet oassálastiide ja ásahusaide servodagas. Dán rádjai ii leat juolludemiide leamaš čadnojuvvon makkárge giellagáibádusaid.</p>
<p>Ollu almmolaš ásahusat, erenoamážit dat geaidda sámelága giellanjuolggadusat gustojit, leat galben sámegillii. Dattetge lea buoridanvejolašvuohta go guoská báikenamaid, busseorustagaid,</p>
<p>gáhtaid ja mátkkiid galbemii. Sámediggi oaidná ahte sihke siskkáldasat priváhta márkanis ja almmolaš orgánain leat sihke ovttaskas olbmot ja fágabirrasat main lea gelbbolašvuohta sámegielain. Dat addá vejolašvuođa lokte ja oažžut oidnosii sámegielaid iešguđet arenain.</p>
<p><em type="bold">Giellaarenat ja gielladoaibmabijut</em> </p>
<p>Ollu guovlluin láhčet giellaguovddážat sámi giellaarenaide. Seammás servet ollu mánát ja nuorat iešguđet eará astoáiggedoaimmaide. Giela stáhtusii ja ovdáneapmái lea deaŧalaš ahte sámegielat gullojit, oidnojit ja geavahuvvojit dakkár arenain. Giellaarenat leat maiddái deaŧalaččat sámegieloahpahussii, ja dasa ahte mánát šaddet doaibmi sámegielagin.</p>
<p>Teknologiija lea maŋimus 20 jagis ovdánan mealgat. Dáhta, interneahtta ja teknologalaš reaiddut leat olámuttus dadjat buot ássiide, ja gullet min eatnašiid beaivválaš eallimii. Teknologalaš ovdáneapmi rahpá áibbaš ođđa arenaid giellageavaheapmái ja giellaovddideapmái. Sosiála mediat, interneahtta, applikašuvnnat ja spillat sáhttet juksat buot ulbmiljoavkkuide beroškeahttá geográfalaš gaskkain. IKT ja teknologiija addet stuorra vejolašvuođat ja mii diehtit ahte erenoamážit mánát ja nuorat geavahit ollu dakkár čovdosiid.</p>
<p>Erenoamážit sámi mánáidgárdefálaldaga ja vuođđoskuvlaoahpahusa birra Sámegielfálaldat mánáidgárddis lea mearrideaddjin dasa ahte galget šaddet eanet sámi giellageavaheaddjit. Sámi mánáidgárdefálaldat lea mielde addimin oadjebas bajásšaddama daidda sámi mánáide geain lea sámegiella ruovttugiellan nu ahte sii sáhttet gulahallat ja ieža maiddái ipmirdit dan giela mii geavahuvvo mánáidgárddis. Mánáidgárddit leat maid deaŧalaččat sámegielaid ođđasis ealáskahttimii go sámegielat mánáidgárdefálaldat sáhttá addit sámi mánáide gielaset ruovttoluotta, vaikke vel sámegiella ii leat ge ruovttugiellan.</p>
<p>Sámediggi lea NAČ 2016:18 Váibmogiela čuovvuleapmin álggahan prošeavtta mii gohčoduvvo <span type="quote">“Sámi mánát ođđa searvelanjain”</span>. Prošeavtta ulbmil lea loktet sámi mánáidgárddiid kvalitehta. NAČ 2016:18 Váibmogiella evttoha nannet sámi mánáid vuoigatvuođa sámi mánáidgárdefálaldahkii, ja evttoha láhkarievdadusa mánáidgárdelágas vai suohkaniin lea geatnegasvuohta fállat sámi mánáide sámegielat mánáidgárdefálaldaga nana giellamodealla vuođul.</p>
<p>Mánát geain dál lea sámegiella ruovttugiellan ja geat ožžot  sámegieloahpahusa, leat boahtteáiggi giellaguoddit. Danne lea gielaid boahtteáiggi sihkkarastimii dárbu bisuhit ja eanedit daid mánáid logu geain lea oahpahus sámegielas ja sámegillii. Ferte maid heivehit lágaid nu ahte dain mánáin geain sáhttet leat guokte dahje eanet sámegielat, lea vuoigatvuohta oahpahussii máŋgga sámegielas. NAČ 2016: Váibmogiella evttoha rievdadit oahpahuslága go guoská vuoigatvuhtii sámegieloahpahussii nu ahte dálá gáibádus ahte galget leat uhcimusat 1ogi oahppi, vuoliduvvo golmma  oahppái. Sámediggi áigu bargat dainna ulbmiliin ahte nannet sámi mánáid vuoigatvuođaid mánáidgárddis ja vuođđooahpahusas.</p>
<p>Sámedikkis  lea dál ovddasvástádus sámi oahpponeavvuid ráhkadeamis davvi-, julev- ja lullisámegielas ja oaidná dárbun rekrutteret oahpponeavvočálliid buot sámegielain. Sámediggi áigu maiddái bargat dan ala ahte rámmadoarjja sámi  oahpponeavvuid ráhkadeapmái ja heiveheapmái ferte lasihuvvot.</p>
<p>Dárbu fágaolbmuide geain lea gelbbolašvuohta sámi gielain ja kultuvrras Ollu fágasurggiin dárbbašuvvojit fágaolbmot geain lea gelbbolašvuohta sámi gielas ja kultuvrras. Earret eará čájeha Sámi logut muitalit 9 (Johansen 2016) ahte oahpaheaddjidilli julevsámegielas lea hui eahpesihkar. Oahpaheddjiid ahkečoahkkádus buot gielain čájeha ahte muhtun logijagi geahčen lea oahpaheddjiid váili ain stuorát. Sámediggi juohká stipeanddaid daidda studeanttaide geat váldet mánáidgárdeoahpaheaddjioahpu ja vuođđoskuvlaoahpaheaddjioahpu. Dattetge lea deaŧalaš vuoruhit eanet rekrutterendoaibmabijuid sámegielat mánáidgárde- ja vuođđoskuvlaoahpaheddjiid várás.</p>
<p>NAČ 2016:18 Váibmogiella oažžu ovdan dárbbu dakkár bargiide geain lea gelbbolašvuohta sámi gielas ja kultuvrras dearvvašvuođasuorggis, mánáidgárddis, oahpahusas, politiijas ja riektelágádusas. Maiddái dat suohkanat mat galget fállat bálvalusaid sámegillii, dárbbašit eanet fágaolbmuid geain lea gelbbolašvuohta sámi gielas ja kultuvrras. Dearvvašvuođabargiid váilevaš gelbbolašvuođa geažil sámegielas geavahuvvo dál dulka dárbbu mielde, muhto ortnet sáhttá buoriduvvot. Dulkadárbu lea stuoris sámegielain, ja máhtolaš dulkkat dárbbašuvvojit máŋgga suorggis, nu go riektelágádusas, ja danne ferte nannet dulkaoahpu sámegielain.</p>
<p><em type="bold">Ovddasvástádusjuohku sámegielain</em>  </p>
<p>Ovddasvástádus sámegielain lea juogaduvvon gaskal iešguđet departemeanttaid, Sámedikki, regionála ja suohkanlaš orgánaid ja báikkálaš ásahusaid. NAČ 2016:18 Váibmogiella gieđahallá headjuvuođaid dálá njuolggadusaid, váilevaš resurssaid, organiseren ja ovddasvástádusjuogu sámegielaid ektui. Lávdegoddi evttoha nannet Sámedikki rolla sámegielaid ektui ja sii evttohit vuođđudit máŋga ođđa ásahusa. Lávdegoddi evttoha maiddái čielggadit bearráigeahččanovddasvástádusa ja ásahit áittardeaddji geas lea erenoamáš ovddasvástádus sámelágas.</p>
<p>Sámegielat geavahuvvojit riikarájáid rastá ja sámegielaid nannen čađahuvvo uhcit eanet buot njealji riikkas. Buorebut ovttasbargu sáhtášii beavttálmahttit giellabarggu. Muhtun sajiin lea juo ovttasbargu, ovdamearka dihte muhtun oahpahusásahusain. Sámediggi oaidná ahte ásahuvvon ovttasbargu riikarájáid badjel sáhttá ovddiduvvot viidáseappot ja ahte berre láhččojuvvot dasa ahte ásahit eanet ovttasbargoprošeavttaid ja koordineret gielladoaibmabijuid riikarájáid badjel.</p>
<p><em type="bold">Sámegielaid rámmaeavttut</em> </p>
<p>Njuolggadusat, vejolašvuohta fidnet bargiid geain lea rivttes gelbbolašvuohta, hálddašeami organiseren ja ekonomalaš rámmaeavttut váikkuhit sámegielaid nannemii ja ovddideapmái. Sámeláhka bođii fápmui 1992, ii ge dat leat ollislaččat ođasmahttojuvvon dan rájes. NAČ  2016:18  Váibmogiella evttoha rievdadit ja ođasmahttit sámelága ja eará guoskevaš lágaid. Láhkarievdadeamit galget váikkuhit eanet differensierejuvvon giellaguovlluid ja ahte sámi giellavuoigatvuođat nannejuvvojit. NAČ 2016:18 Váibmogiella oainnusmahttá maiddái dá rbbu čielggasmahttit njuolggadusaid bearráigeahččama oktavuođas ja evttoha maiddái ásahit áittardeaddji.</p>
<p><em type="bold">Sámedikki giellaođastus</em>  </p>
<p><em type="bold">Mihttomearri</em> </p>
<p>Sámedikki  váldomihttomearri sámegielaid várás lea ahte sámegiella ja dárogiella galget lea ovttaárvosaš gielat. Dat mearkkaša seamma vuoigatvuohta geavahit sámegielaid, seamma</p>
<p>ovdánanvejolašvuođat ja ovttaárvosaš bálvalusat. Áigumuš giellaođastusain lea oažžut bistevaččat rievdaduvvot ortnegiid, bargovugiid ja rámmaid sámegielaid várás Norggas. Sámedikki višuvdna lea ahte váibmogiella galgá buorebut gullot, geavahuvvot ja oidnot buot servodatsurggiin. Juksan dihtii mihttomeari lea dárbu organiseret, beavttálmahttit ja oktiiordnet doaibmabijuid buot servodatdásiin. Doaibmabijut dárbbašuvvojit sihke geavaheaddjidássái, báikegottiide ja stuorraservodahkii. Dat mearkkaša ahte ferte earuhit doaibmabijuid dan vuođul guđe sámegielas lea sáhka, guđe suohkanis ássá ja mo guoskevaš suohkana/regiovnna gielladilli lea.</p>
<p><em type="bold">Ulbmiljoavkkut</em> </p>
<p>Giellaođastusa ulbmiljoavkun leat erenoamážit mánát ja nuorat, muhto maiddái rávisolbmot ja vejolaš boahttevaš giellageavaheaddjit. Sámi ásahusat, sámi vuođđoealáhusat, priváhta oassálastit ja iešguđet almmolaš ásahusat leat guovdilis ovttasbargoguoimmit. Giellaođastusa oktavuođas lea geahčadit lagabui mo sámi ásahusat buorebut sáhttet geavahišgoahtit eambbo sámegiela, čalmmustahttigoahttit sámegiela dahje geavahišgoahtit sámegiela váldogiellan. Doaibmabijut álggahuvvojit oktanaga iešguđet servodatsurggiin ja iešguđet dásiin, nu ahte dan láhkai álggahit proseassaid mat lunddolaččat gullet oktii. Sámediggi háliida ollislaš ja ulbmillaš giellaloktema mii galgá leat mielde rievdadeamen gielladili olles servodagas. Giellaođastus álggahuvvo lagas ovttasbarggus eará guovdilis ásahusaiguin ja organisašuvnnaiguin, ja gulahallamiin ráđđehusain.</p>
<p><em type="bold">Áŋgiruššansuorggit</em> </p>
<p>Juksan dihtii giellaođastusa mihttomeriid, ovddiduvvojit čuovvovaš áŋgiruššansuorggit:</p>
<p>ÁŊGIRUŠŠANSUORGI  1: Čalmmustahttin ja ovddideapmi ÁŊGIRUŠŠANSUORGI  2: Sámi giellafálaldat mánáide ja nuoraide ÁŊGIRUŠŠANSUORGI  3: Gelbbolašvuođalokten ja rekrutteren ÁŊGIRUŠŠANSUORGI  4: Ovttasbargu ja rámmaeavttut</p>
<p><em type="bold">ÁŊGIRUŠŠANSUORGI 1: Čalmmustahttin ja ovddideapmi</em> </p>
<p>Sámegielaid Čalmmustahttin almmolaš sajiin sáhttá leat mielde loktemin giela stáhtusa ja máhtu sámegielaid birra. Sámegiella lea eanaš oktavuođain unnitlohkogiella. Nannen dihtii sámegiela stáhtusa fertejit eanebut geavahit, gullat ja oaidnit giela juohkebeaivválaš dilis. Sámediggi háliida ovttasbarggu bokte eará guoskevaš aktevrrain deattuhit sámegiela čalmmustahttima servodagas. Mihttomearrin lea oažžut sámegielaid oidnosii eanet ásahusain ja organisašuvnnain mat ožžot doarjaga Sámedikkis, priváhta fitnodagain ja aktevrrain, ja kulturlágidemiin ja astoáiggedoaimmain.</p>
<p>Galben ja diehtojuohkin sámegillii loktešii sámegiela stáhtusa. Sámi báikenamaid Čalmmustahttin livččii deaŧalaš bargu oažžumis  sámegielaid oidnot servodagas, ja dárbu lea duođaštit eanet báikenamaid ja daid váldit atnui. Sámegielaid Čalmmustahttin berre dáhpáhuvvat sihke báikkálaččat ja nationála dásis.</p>
<p>Sámegielain lea rikkis terminologiija erenoamážit dakkár árbevirolaš fágasurggiin go meahcásteamis, boazodoalus ja duojis, muhto teknologiija ja IKT  surggiin fas sáhttá váilot fágaterminologiija. Sámegielaid ovddideapmái gullá sihke dan fágaterminologiija čalmmustahttin ja geavaheapmi fágasurggiin nu go meahcásteamis, boazodoalus ja duojis, muhto maiddái ođđa terminologiija ovddideapmi ja sámi čállingiela normeren. Danne lea deaŧalaš ahte dát bargu organiserejuvvo dakkár bistevaš orgána bokte mas leat doarvái resurssat.</p>
<p>Dakkár sámegielat go bidumsámegiella, upmisámegiella ja nuortalašgiella leat ovdal leamaš juohkebeaivválaš giellan árbevirolaš giellaguovlluin Norggas. Sámediggi áigu álggahit doaibmabijuid ealáskahttin dihtii dáid gielaid Norggas. Dat galgá dahkkojuvvot lagas ovttasbarggus dáid ásahusaiguin ja fágabirrasiiguin main lea gelbbolašvuohta dáin gielain.</p>
<p><em type="bold">ÁŊGIRUŠŠANSUORGI 2: Sámi giellafálaldat mánáide ja nuoraide</em> </p>
<p>Vai sámegielat galget sáhttit ovdánit ja ain geavahuvvot ođđaáiggi servodagas, áigu Sámediggi bargat dan ala ahte buvttaduvvojit eanet iešguđetlágan mediafálaldagat ja teknologalaš reaiddut</p>
<p>sámegillii. Gielladoaibmabijuide sáhttá maid gullat digitála vuođđolávddit, applikašuvnnat ja spillaid ovddideapmi, go dain lea stuorra mearkkašupmi mánáid giellaovdáneapmái. Ferte ovddidit sámi  mediafálaldagaid ja sámegielat galget oidnot ja gullot eanet mediain. Eará mediat, nu go YouTube, mearkkašit maid ollu mánáid giellaovdáneapmái ja leat seammás identitehtaduddjojeaddjit. Sámediggi ferte eanet áŋgiruššat sámegielaiguin IKT-oktavuođas, nu go prográmmagálvvuid ovddideamis ja ávkkálaš teknologalaš reaidduid ovddideamis.</p>
<p>Giellaarenat leat deaŧalaččat giela stáhtusii ja giellaoahpahussii. Ahte sámegielat gullet lunddolaččat dakkár surggiide go lávlumii, teáhterii, musihkkii ja girjjálašvuhtii, sáhttá maid leat mielde nannemin sámegieloahpahusa. Sámediggi áigu viidáseappot ovddidit dálá giellaarenaid ja láhčit dasa ahte sámegielat geavahuvvojit ja leat oidnosis eará astoáiggedoaimmain mat fállojuvvojit mánáide ja nuoraide.</p>
<p><em type="bold">ÁŊGIRUŠŠANSUORGI 3: Gelbbolašvuođalokten ja rekrutteren</em> </p>
<p>Ferte nannet fágabargiid gelbbolašvuođa sámi gielas ja kultuvrras. Gelbbolašvuođa ja resurssaid váili suohkanhálddahusain dagahit váilevaš fálaldagaid sámegielat geavaheddjiide. Oahpahusas dárbbašuvvojit eanet sámegielat pedagogat ja mánáidgárdepedagogat. Seammás dárbbašuvvojit eanet sámegielat bargit earret eará dearvvašvuođasuorggis, riektelágádusas ja sámi mediain. Sámediggi áigu bargat dainna ulbmiliin ahte rekrutterejuvvojit nuorat mat válljejit sámegielaid joatkkaoahpahusas, ja oažžut eanebuid lohkat sámegielaid ja rekrutteret sámegielagiid pedagogalaš oahpuide ja eará guovdilis fágaoahpuide gos dárbbašuvvo gelbbolašvuohta sámegielas.</p>
<p><em type="bold">ÁŊGIRUŠŠANSUORGI 4: Ovttasbargu ja rámmaeavttut</em> </p>
<p>Ovttasbargu gielladoaibmabijuiguin ja daid oktiiordnen servodagas lea deaŧalaš dasa ahte ovddidit ollislaš fálaldagaid álbmogii. Sámegielat leat rádjerasttideaddjit, ja beaktilis giellapolitihkka mearkkaša buori ja konstruktiivva ovttasbarggu riikarájáid badjel. Dálá prošeavttaid ja ovttasdoaibmama rastá riikarájáid berre ovddidit viidáseappot ja Sámediggi áigu váldit álgaga oažžun dihtii lagat ovttasbarggu giellahálddašeamis ja politihkas.</p>
<p>Giellaođastusa oktavuođas áigu Sámediggi geahčadit lagabui mo sámi ásahusat sáhttet geavahit sámegiela eanet, oainnusmahttit sámegiela ja geavahit sámegiela váldogiellan. Sámediggi áigu deattuhit koordinerema ja bovdet ovttasbargui gaskal daid iešguđet ásahusaid mat barget sámegielaiguin.</p>
<p>NOU  2016: Váibmogiella identifisere dárbbu ođasmahttit máŋga sámegillii guoski lága. Buorit rámmaeavttut, nu go lágat, ekonomiija ja ortnegat, leat eaktun dasa ahte sámegielaid sáhttá nannet ja viidáseappot ovddit. Deaŧalaš oassi giellaođastusas lea bargat dan ala ahte ođasmahttit lágaid, nannet ja beavttálmahttit ekonomalaš resurssaid geavaheami ja ođasmahttit ja beavttálmahttit sámegielaid dálá ortnegiid. Sámediggi áigu erenoamážit bargat dan ala ahte</p>
<p>ásahuvvo bearráigeahččan ja áittardeaddjidoaibma. Dárbu lea maiddái geahčadit rolla- ja ovddasvástádusjuogu sámegielain. Dat mearkkaša maiddái dálá giellaásahusaid viidáseappot ovddideapmi ja/dahje ođđa giellaásahusaid ásaheapmi.</p>
<p><em type="bold">Viidásat čuovvuleapmi</em> </p>
<p>Giellaođastusa bokte áigu Sámediggi vuđolaččat guorahallat dálá gielladoaibmabijuid ja álggahit ođđa doaibmabijuid. Beavttálmahttin dihtii giellapolitihka áigu Sámediggi implementeret sámegielaid buot fágasurggiide Sámedikkis. Sámediggi áigu čađahit ollislaš giellaloktema fágasurggiid ja dásiid rastá vai doaibmabijut leat čadnojuvvon oktii ollašuhttet nuppi nubbi.</p>
<p>Giellaođastusášši mas leat konkrehta doaibmabijuiguin ja vuoruhemiiguin, ja hálddahuslaš ja ekonomalaš váikkuhusaiguin, ovddiduvvo dievasčoahkkima meannudeapmái juovlamánus 2018. Gulaskuddanseminárat galget lágiduvvo ovdal dievasčoahkkin meannudeami oažžun dihtii sámi servodaga ja giellageavaheddjiid searvat ja buktit cealkámušaid mat veahkehivčče sámegiela oidnot, gullot ja geavahuvvot servodagas. Dasa lassin giellaođastussii áigi sámediggeráđđi loktet eambbo áššiid dán áigodagas mat gullet Váibmogiela čuovvoleapmái dievasčoahkkimii.</p>
<p> Sámedikki dievasčoahkkin  - 005/18 Ášši meannudeapmi  álggahuvvui  07.03.2018  dii. 18.45   <em type="bold">Jienasteapmi</em> Dán áššis ii jienastuvvon.   <em type="bold">Beavdegirjelasáhusat</em> Dán áššis ii ovddiduvvon beavdegirjelasáhus.   <em type="bold">Sáhkavuorrolistu  ja replihkat</em> </p>
<p>Sáhkavuorru Replihkka 1  Aili Keskitalo, áššejođiheaddji  2  Aili Keskitalo</p>
<p>3  Anne Henriette Reinås Nilut  4  Ann Karin Kvernmo  5  Ann-Elise Finbog Nils Ante Oskal Eira</p>
<p>Runar Myrnes Balto  Ann-Elise Finbog</p>
<p>6  Ronny Wilhelmsen  7  Nils Mikkelsen Utsi</p>
<p>8  Nils Ante Oskal Eira Cecilie Hansen   Márjá-Liissá Partapuoli   Anne Henriette Reinås Nilut</p>
<p>Nils Ante Oskal Eira  9  Niko Valkeapää  10  Kåre Olli</p>
<p>11  Per Mathis Oskal  12  Tor H. Mikkola  13  Márjá-Liissá Partapuoli</p>
<p>14  Aili Keskitalo, áššejođiheaddji</p>
<p>DC - Mearrádus: Sámediggi  lea digaštallan  Sámediggeráđi  čilgehusa sámi giellaođastusa  birra. Čilgehus  lea mielddusin čoahkkingirjjis.    Ášši meannudeapmi  loahpahuvvui  09.03.2018 dii. 10.00</p>
<p>Ášši 006/18  Sámedikki dievasčoahkkin  07.03.2018-09.03.2018</p>
<p>Ohcan luvvejuvvot  doaimmas sámediggeáirrasin  - Bjørn Inge Mo</p>
<p>Áššenr. 18/509</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Dievasčoahkkinjođihangoddi 05.02.18 DCJ 008/18 Sámedikki dievasčoahkkin 7. – 9.03.18 DC 06/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Dievasčoahkkinjođihangotti mearrádusárvalus:</em> </p>
<p>Bjørn Inge  Mo luvvejuvvo doaimmas  sámediggeáirrasin áigodagas 01.12.17 – 01.12.18.</p>
<p> Sámedikki dievasčoahkkin  - 006/18 Ášši meannudeapmi  álggahuvvui  07.03.2018  dii. 19.00   <em type="bold">Jienasteapmi</em> 39 áirasis ledje 34 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Dievasčoahkkinjođihangotti  árvalus  mearriduvvui  ovttajienalaččat   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus. <em type="bold">  Sáhkavuorrolistu  ja replihkat</em> </p>
<p>Sáhkavuorru Replihkka</p>
<p>1  Elisabeth Erke, dievasčoahkkinjođiheaddji</p>
<p>DC - Mearrádus: Bjørn Inge Mo luvvejuvvo  doaimmas  sámediggeáirrasin áigodagas 01.12.17 – 01.12.18   Ášši meannudeapmi  loahpahuvvui  07.03.2018 dii. 19.05</p>
<p>Ášši 007/18  Sámedikki dievasčoahkkin  07.03.2018-09.03.2018</p>
<p>Ášši 001/18  Bajásšaddan-  fuolahus-  ja oahppolávdegoddi</p>
<p>05.03.2018-06.03.2018</p>
<p>Ovttasbargošiehtadus  gaskkal Sámedikki ja Davvi  Dearvvašvuohta  RHF</p>
<p>Áššenr. 17/2788</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi  SR</p>
<p>Bajásšaddan-, fuolahus-  ja oahppolávdegoddi 5. – 6.03.18 BFOL</p>
<p>Sámedikki dievasčoahkkin 7. – 9.03.18 DC 07/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggeráđđi oaidná šiehtadusa Davvi Dearvvašvuođain dehálažžan ovddidan dihte ovttadássásaš spesialistadearvvašvuođabálvalusaid mat leat heivehuvvon sámi pasieanttaid giella- ja kulturduogážii.</p>
<p>Sámediggeráđđi dohkkeha šiehtadusa Davvi Dearvvašvuođain mii lea mielddusin.</p>
<p> Bajásšaddan-  fuolahus-  ja oahppolávdegoddi  - 001/18 <em type="bold">Bajásšaddan-, fuolahus-  ja oahppolávdegotti árvalus</em> </p>
<p><em type="bold">Álggahus</em> </p>
<p>Sámedikki BFO-lávdegoddi  lea meannudan  ášši 07/18  - Ovttasbargošiehtadus  gaskkal Sámedikki ja Davvi  Dearvvašvuohta  RHF. Lávdegoddi  ovddida  čuovvovaš  evttohusa:</p>
<p><em type="bold">Mearkkašupmi</em> </p>
<p><em type="italic">Mearkkašupmi ovddiduvvon  Bargiidbellodaga  (BB) Kåre Ivar Olli bokte. Bargiidbellodaga (BB) Jørn Are Gaski  ja Elisabeth Erke, ja Sámeálbmotbellodaga Ann-Elise Finbog dorjot:</em> </p>
<p>Ovttasbargošiehtadus  gaskkal Sámedikki ja Davvi  Dearvvašvuođa  RHF</p>
<p>Dáid láhttuid mielas lea hui buorre  go hábmejuvvo  ovttasbargošiehtadus  gaskkal Sámedikki ja Davvi Dearvvašvuohta.  Dát lahttut aŋkke vurdet  ahte hábmejuvvojit  maid ovttasbargošiehtadusat  eará dearvvašvuođaásahusaiguin  Norggas.  Sápmelaččat orrot  miehtá Norgga,  ja fálaldagat  sámi divššohasaide  fertejit vuhtiiváldot  dearvvašvuođaregiovnnain,  ja dán ovddasvástádusa  sáhttá čalmmustahttit dákkár ovttasbargošiehtadusaiguin.</p>
<p><em type="bold">Lávdegotti ráva</em> </p>
<p>Lávdegottis  eai leat eanet mearkkašumit ja evttohusat  ja rávve  Sámedikki mearridit  čuovvovaččat:  Sámediggi  doarju  muđui sámediggeráđi  árvalusa.</p>
<p>  BFOL - Mearrádus:    Sámedikki dievasčoahkkin  - 007/18 <em type="bold">Mearkkašupmi: Ovttasbargošiehtadus gaskal Davvi dearvvašvuođa RHF ja Sámedikki</em> </p>
<p><em type="bold">Arthur Tørfoss</em> Ovddádusbellodat  čujuha ahte  ovttasbargošiehtadus  gaskal Davvi  dearvvašvuođa  RHF ja Sámedikki galgá ovddidit  ovdáneami  spesialistadearvvašvuođabálvalusas,  mii sihkkarastá sámi álbmogii rievtti </p>
<p>oažžut ovttaárvosaš  dearvvašvuođabálvalusaid.   Ovddádusbellodat  doarju  šiehtadusa, ja doarju sámegiela, kultuvrra ja historjjá geavaheami  ja seailluheami,  ja ovddasvástádus  váikkuhit dása lea almmolaš eiseválddiin.   Ovddádusbellodat  doarjju  Norgga  modealla,  gos buot ássit miehtá riika ožžot dásseárvosaš dearvvašvuođabálvalusa.  Ovddádusbellodat  áigu lihka deattuhit ahte dárogiella  lea min oktasaš giella, ja go Norgga  stáhtaborgár  váldá  oktavuođa  almmolaš bálvalusaiguin,  de ferte vuordit  ahte gulahallá dárogielain doarvái bures.  Dat buot buoremus  vuohki  sihkkarastit buori ja rievttes  divššu  pasieanttaide Norggas, lea ahte máhtát dárogiela  dan meare bures ahte du ipmirdit ja ahte don ipmirdat maid dearvvašvuođabargi  oaivvilda.       Ášši meannudeapmi  álggahuvvui  08.03.2018  dii. 09.05</p>
<p>  <em type="bold">Jienasteapmi</em> 39 áirasis ledje 35 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Bajásšaddan-  fuolahus-  ja oahppolávdegotti  ráva  mearriduvvui  ovttajienalaččat.   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus. <em type="bold">  Sáhkavuorrolistu  ja replihkat</em> </p>
<p>Sáhkavuorru Replihkka 1  Nils Mikkelsen Utsi, áššejođiheaddji   2  Kåre Olli Sandra Márjá West</p>
<p>Niko Valkeapää   Piera Heaika Muotka  Kåre Olli</p>
<p>3  Jørn Are Gaski  4  Anders Somby jr. John Kappfjell  Anders Somby jr.  5  Nora Marie Bransfjell Jørn Are Gaski   John Kappfjell  Nora Marie Bransfjell</p>
<p>6  Piera Heaika Muotka  7  Gunn Anita Jacobsen</p>
<p>8  Márjá-Liissá Partapuoli  9  Arthur Johan Tørfoss  10  Kjellrun Wilhelmsen</p>
<p>11  Ann-Elise Finbog  12  Ellinor Marita Jåma  13  Mikkel Eskil Mikkelsen</p>
<p>14  Jørn Are Gaski  15  Elisabeth Erke  16  Nils Ante Oskal Eira</p>
<p>17  Márjá-Liissá Partapuoli  18  Nils Mikkelsen Utsi, áššejođiheaddji    Jørn  Are Gaski, čoahkkinortnegii</p>
<p>DC - Mearrádus: Sámediggeráđđi oaidná šiehtadusa Davvi Dearvvašvuođain dehálažžan ovddidan dihte ovttadássásaš spesialistadearvvašvuođabálvalusaid mat leat heivehuvvon sámi pasieanttaid giella- ja kulturduogážii.   Sámediggeráđđi dohkkeha šiehtadusa Davvi Dearvvašvuođain mii lea mielddusin.    Ášši meannudeapmi  loahpahuvvui  08.03.2018 dii. 10.20</p>
<p>Ášši 008/18  Sámedikki dievasčoahkkin  07.03.2018-09.03.2018</p>
<p>Ášši 001/18  Plána ja finansalávdegoddi  05.03.2018-06.03.2018</p>
<p>Sámedikki jáhkedieđáhus  2017</p>
<p>Áššenr. 17/5160</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi  SR  Plána- ja finánsalávdegoddi 5. – 6.03.18 PFL</p>
<p>Sámedikki dievasčoahkkin 7. – 9.03.18 DC 08/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámedikki jáhkedieđáhus 2017 lea dohkkehovvon mildosa 1 vuođul.</p>
<p> Plána ja finansalávdegoddi  - 001/18    PFL - Mearrádus: <em type="bold">Álggahus:</em> </p>
<p>Sámedikki plána-  ja finánsalávdegoddi  lea meannudan  ášši 08/18  Sámedikki jahkedieđáhus  2017. Lávdegoddi  ovddida  čuovvovaš  árvalusa.</p>
<p><em type="bold">Lávdegotti ráva:</em> </p>
<p>Lávdegottis  eai leat mearkkašumit dahje  evttohusat  ja rávve  Sámedikki mearridit čuovvovaččat:</p>
<p>Sámediggi  doarju  Sámediggeráđi  árvalusa.</p>
<p>  Sámedikki dievasčoahkkin  - 008/18 Ášši meannudeapmi  álggahuvvui  08.03.2018  dii. 10.45   <em type="bold">Jienasteapmi</em> 39 áirasis ledje 36 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Plána ja finansalávdegotti  ráva  mearriduvvui  ovttajienalaččat.   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus. <em type="bold">  Sáhkavuorrolistu  ja replihkat</em> </p>
<p>Sáhkavuorru Replihkka 1  Cecilie Hansen, áššejođiheaddji</p>
<p>2  Henrik Olsen  3  Ronny Wilhelmsen</p>
<p>4  Cecilie Hansen  5  Arild Pettersen Inga Piera Heaika Muotka  Arild Pettersen Inga</p>
<p>6  Runar Myrnes Balto Ellinor Marita Jåma  Runar Myrnes Balto  7  Synnøve Søndergaard Piera Heaika Muotka</p>
<p>Synnøve Søndergaard  8  Sandra Márjá West  9  Per Mathis Oskal</p>
<p>10  Tor Gunnar Nystad  11  Cecilie Hansen, áššejođiheaddji</p>
<p>DC - Mearrádus: Sámedikki jáhkedieđáhus 2017 lea dohkkehovvon mildosa 1 vuođul.</p>
<p>Ášši meannudeapmi  loahpahuvvui  08.03.2018 dii. 11.35</p>
<p>Ášši 009/18  Sámedikki dievasčoahkkin  07.03.2018-09.03.2018</p>
<p>Ášši 001/18  Ealáhus- ja kulturlávdegoddi  05.03.2018-06.03.2018</p>
<p>Sámedikki cealkámuš 2018  eanadoallošiehtadallamiidda</p>
<p>Áššenr. 17/5509</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 01.02.18 SR 044/18</p>
<p>Ealáhus- ja kulturlávdegoddi 5. – 6.03.18 EKL Sámedikki dievasčoahkkin 7. – 9.03.18 SP 09/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Eanadoallu lea deaŧalaš vuođđun barggolašvuhtii, árvoháhkamii, borramušgálvvuid buvttadeapmái ja vuođđun ássamii sámi guovlluin. Eanadoallu lea deaŧalaš maiddái sámi giela ja kulturárbevieruid viidásat fievrrideapmai. Sámediggái lea deaŧalaš ahte eanadoalus leat buorit rámmaeavttut doaibmasis ja ahtanuššamii.</p>
<p>Ealli gilit dáhkidit buoremusat sámi kultuvrra ja giela sihkkaris boahtteáiggi. Dáláš doallostruktuvra sihkkarastin ja barggolašvuođa bisuheapmi eanadoalus ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš ahte sámi eanadoalu doaibmavuođu nanosmahttojuvvo. Sámedikki guhkes áiggi mihttomearrin lea buoridit barggolašvuođa ja buvttadeami ealáhusas.</p>
<p>Sámediggái lea deaŧalaš ahte dat váikkuhangaskaoamit mat dál leat eanadoallošiehtadusas jotkojuvvojit ja nannejuvvojit. Eanadoallopolitihkka ferte leat einnostahtti danne go investeremat mat dahkkojuvvot eanadoalus gustojit ollu logijagiid ovddasguvlui. Stuorra rievdadusat eanadoallopolitihkas eai sihkkarastte dán einnostahttivuođa, ja dagahit eahpesihkkaris dili daidda guovlluide maidda dakkár rievdadusat gusket.</p>
<p>Doallolohku sámi  guovlluin lea njiedjan jagis jahkái. Doallologu njiedjan addá siva fuolastuvvat vel eanet danne go eanadoallobirrasat juo leat unnit go buohtastahttá eanadoaluin riikadásis. Njiedjamis  leat fuones váikkuhusat biebmobuvttadeapmái, meieriijaide, njuovahagaide, viidáset nállašuhttin rusttegiidda ja gávpejasaide sámi ássanguovlluin. Eanadoalu eanet njiedjan addá danne hástalusaid sámi ealáhuseallimii ja áitá ealáhusa mearkkašahtti kultur- ja giellaarenan.</p>
<p>Statistihkalaš guovddášdoaimmahaga logut čájehit ahte ain leat eanet almmáiolbmot eanadoalus. Riikkas ollislaččat čađahedje nissonolbmot 21 % barggus 2016:s, Romssas 24 % ja Finnmárkkus 28 %. Earret eará dagaha čálgoortnet ahte nissonolbmot válljejit bargat eanadoalus. Eará bealit mat leat deaŧalaččat dásseárvui eanadoalus lea ahte lasihit nissonolbmuid searvama eanadoalus ja sihkkarastit ahte eanet nissonolbmot váldet badjelasaset giddodagaid eanadoalus. Muđui ferte dásseárvodoaibmabijuid eanadoallošiehtadusas ain bisuhit.</p>
<p>Finnmárkku ja Romssa ovttastahttin ferte buvttihit heajut eavttuid bargat eanadoaluin dáin fylkkain. Ráđđehusas leat leamaš máŋga evttohusa avádagaid ovttastahttimis eanadoalu iešguđege doarjjaortnegiid várás. Dákkár oktavuođain goas šaddet stuorát regiovnnat dagaha ahte eanandoallu dálkkádagaid dáfus fuones guovlluin ii nagot gilvalit  guovlluiguin main leat buoret dálkkádagat. Eanaš sámi eanandoallu lea juste dán lágan guovlluin. Mii oaidnit dál ahte ovdamearkka dihtii šibitdoavttergolut leat divron sakka doaresbeale guovlluin. Dákkár oktavuođain ferte biddjojuvvot bajit rádji man divrasat dán lágan mátkkit sáhttet leat.</p>
<p>Sámediggi háliida ahte mihttomearri Stuorradiggedieđáhusas nr 11 (2016 – 2017) Endring og utvikling En  fremtidsrettet jordbruksproduksjon ain galgá bissut. Sámediggi lea ovttaoaivilis Ráđđehusain ahte galgá ain leat nana ja gilvvohallan gievra eanandoallu buot guovlluin riikkas.</p>
<p>Sámediggi ovddida čuovvovaš cealkámuša jagi 2017 eanadoallošiehtadallamiidda:</p>
<p>1. Sámedikki rolla eanadoallopolitihkas</p>
<p>Sámediggi háliida leat deaŧalaš eavttuidbiddjin eanadoalu rámmaeavttuid sihkkarastimis ja nannemis sámi guovlluin. Sámediggi háliida eanet searvat iešguđege proseassaide nugo dieđáhusbargui, gulaskuddamiidda ja stuorát prinsihpalaš áššiide.</p>
<p>Konsultašuvdnašiehtadus lea deaŧalaš váikkuhangaskaoapmi dán oktavuođas. Konsultašuvdna geatnegasvuohta Konsultašuvdnašiehtadusa mielde guoská doaibmabijuide mat sáhttet guoskat sámi álbmogii. Sámediggi háliida oažžut vejolašvuođa váikkuhit dasa ahte eanadoalu rámmaeavttut sihkkarastojuvvojit ja nannejuvvojit. Dainna lágiin sáhttá Sámediggi čuovvolit iežamet geatnegasvuođaid ealáhussii, earret eará dan ovddasvástádusa mii Sámedikkis lea ealli sámi giliid ektui.</p>
<p>2. Gánnáhahttivuohta</p>
<p>Sámedikkis lea beroštupmi bisuhit buvttadanlasáhusaid otná dásis. Vuođđoeaktun eanadoalu bissumii ja ovddideapmái lea ahte gánnáhahttivuohta eanadoalus lea buorre ja ahte dat nagoda gilvalit eará ámmátjoavkkuiguin nu bures go lea vejolaš. Nie ii leat dál dađi bahábut. Dan geažil oaidnit ahte ealáhusas heitet oppa áiggi doaluiguin ja rekrutteren váilu. Jos boandan galg gašii leat árjjalaš ja miellagiddevaš álgit, de dat eaktuda ekonomalaš gánnáhahttivuođa. Danne ferte dat stuorra dienaserohus eanandoalu ja eará ealáhusaid gaskka unniduvvot.</p>
<p>Sadjásašdoarjjaortnet luomu ja asttuáiggi várás ferte bisuhuvvot Dálá ortnet sihkkarastá bondii luomu ja astoáiggi mii lea erenoamáš deaŧalaš nuoraid rekrutteremii eanadollui. Seammás sadjásašortnet deaŧalaš dásseárvvu vuhtiiváldimii vai šaddá eanadoallu váldofidnun eanet geasuheaddji nissonolbmuide.</p>
<p>Dálut sturrot jagis jahkái. Sámi  guovlluid eanadoalus leat lávdaduvvon areálat ja ollu opmodagat leat smávvát. Dat dagaha váttisin lasihit dálu buvttadeami. Geografiija ja opmodatstruktuvra hehtte dávjá unnimus doaluid lasiheamis buvttadeami. Sámediggi háliida eanet buvttadandoarjaga uhcimus doaluide sihkkarastin dihtii sin gánnáhahttivuođa ovddideami.</p>
<p>Sámedikki mielas lea hui deaŧalaš bisuhit oktasaš fidnuid lávdaeanadoalu dihte ja dan dihte ahte mis lea eanadoallu miehtá riikka. Oktasaš fidnuid márkanmuddejeaddji rolla geahnohuhttin dagaha váddáseabbon biireeanadollui birget. Sámediggi oaidná ahte Stuorradiggedieđáhusas nr 11 lea biddjojuvvon vuođđun ahte márkanfámut ožžot  friija ráđđejumi. Fitnuin lea dál vuostáiváldingeatnegasvuohta ja dieinna lágiin sihkkarastet buktagiid jođu ovttaskas dálolaččas beroškeahttá das man guhkki dat lea viidásat ráhkadeami rusttegiidda. Boanddat ožžot eanet</p>
<p>dássidis ja einnostanvejolaš rámmaeavttuid. Ovttasdoaibmaorganiseren dagaha ahte boanddat ožžot dáhkiduvvon hatti iežaset buktagiin. Dat sihkkarastá maiddái seamma kvalitehta buot buvttadeddjiide beroškeahttá sturrodagas ja gaskkain njuovahagaide ja meieriijaide.</p>
<p>Roavvafuođarvuđot buvttadeapmi ferte vuoruhuvvot. Mielkebuvttadeapmi ja sávzadoallu guddet eanadoalu sámi guovlluin. Sávzadoallu ávkkástallá bures mehciin, ja ferte sihkkarastojuvvot buorre ekonomalaš ahtanuššama. Buvttadandoarjja lea vealtameahttun deaŧalaš gánnáhahttivuhtii. Vaikko guovlluin Romssas ja Finnmárkkus lea alit máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta geasuha buorebut eanadollui. Guohtondoarjja ja areála- ja kultureanadatdoarjja ferte bisuhuvvot. Doarjjarievdadeapmi eret biireprofiillas dakkár doarjagii mas hivvodatbuvttadeapmi vuoruhuvvo, mielddisbuktá eanadoallobuvttadeami guovduluvvama Norggas.</p>
<p>Dálvebadjevahátortnet lea loahpahuvvon. Sámediggi oaidná ahte ortnet attii ekonomalaš sihkarvuođa ovdal heaittiheami, ja oaivvilda ahte dat berre fas váldojuvvon atnui álgoálgosaš hámis. Das lea oktavuohta dálkkádatrievdamiiguin, mat dál dávjá bohtet davvin gos sakŋan ja jiekŋun dagahit eanet vahágiid go ovdal.</p>
<p>3. Mielkebuvttadeapmi</p>
<p>Jagi 2034 rájes ii leat šat hiŋggalnávet šat lobálaš. Romssa fylkkas lea sullii 25 % mielkebuvttadeddjiin luovosdoallu. Dat mearkkaša ahte Romssa fylkkas fertejit 75 %  doalu rievdaduvvot hiŋggalnávehis luovosdollui. Finnmárkkus lea bealli luovosdoallu. Lea hoahppu rievdadit hiŋggalnávehis luovosdoallonávehii. Dat eaktuda erenoamáš áŋgiruššama luovosdoallonávehiid huksemiin. Dálá investerenrámmaiguin ii  leat doarvái ruhta rievdadit doalu. Regionála váikkuhangaskaomiid ferte lasihit vai Innovašuvdna Norggas leat návccat ruhtadit doallohuksemiid sámi  guovlluin. Proseantamearri bajiduvvui 33 proseanttas 35 prosentii 2017:s ja bajimuš ruhtadanrádji sihkkojuvvui maiddái Romssas. Rekruttere vuhtii váldima dihtii eanandollui ferte doarjjaoasi nuoraide bajidit nu ahte dat lea 10 %  stuorát sámi guovlluin dan ektui mii  dál lea. Das lea erenoamáš mearkkašupmi nuorra ásaheddjiide geat dávjá eai leat nagodan gártadit iežas kapitála.</p>
<p>Sámi guovlluid eanadoallu lea marginála šaddoguovlluin. Šaddanáigi lea oanehaš, ja šaddu sorjá buori muddui dálkkádagas  Sihke Finnmárkkus (52%) ja Romssas (58 %) lea muđui eanet láigoeana go muđui riikkas (42 %). Dát buktá hástalusaid areálaid geavaheamis. Mielkebuvttadeapmi lea deaŧalaš sámi guovlluid eanadollui, ja stuorra oassi buvttadeamis sorjá buori suoidnešattus. Buvttadanlasáhusat fertejit bisuhuvvot ja smávva ja gaska sturrosaš doalut fertejit oažžut eanet doarjagiid..</p>
<p>4. Sávzadoallu</p>
<p>Sávzadoallu lea lassin mielkebuvttadeapmái okta sámi guovlluid eanadoalu vuođđoealáhusain. Meahci geavaheapmi lea áibbas vealtameahttun ealáhusa ekonomalaš bohtosii. Guohtundoarjaga rievdamis leat váikkuhusat ekonomiijii. Dán doarjaga lasiheapmi sihkkar asttášii sihke sávzadoalu ekonomiija ja lasihivččii meahcceguohtuma. Lábbábierggu liigebuvttadeapmi Norggas 2017:s dagahii ahte sávzaboanda oažžu heajut biergohatti 2018:s. Sihke Finnmárkkus ja Romssas lea vánis lábbábiergu. Sámedikki mielas ii leat riekta ahte dát fylkkat galget leat mielde máksimin   liigebuvttadusa goluid eará osiin riikkas.</p>
<p>Sámediggi registrere ahte sávzadoalu ovdáneami mihtilmasvuohtan lea ahte boraspiret vahágahttet sávzadoalu hui ollu. Sámediggi árvida ahte go muhtumat válljejit heaitit sávzzaiguin, de leat boraspirevahágat váikkuhan dán válljemii. Vaikke vel boraspiret eai leat ge mielde šiehtadallanfáddán dán oktavuođas, de lea boraspirepolitihkas stuorra mearkkašupmi sávzadoalu ekonomiijii. Boraspiresoahpamuš lea ain fámus. Guohtunguovlluin galgá guohtunelliin leat ovdasadji ii ge galgga leat nu váttis oažžut lobi báhčit boraspiriid.</p>
<p>5. Sámedikki doarjjaortnegat ealáhusovddideami várás</p>
<p>Šiehtadusbealit heite addimis 2,0 miljon ru Sámediggái jagi 2015 rájes. Dáid ruđaid ferte ođđasis váldit geavahussii ja seammás lasihit daid ovddidan dihtii árktalaš eanadoalu. Árktalaš eanadoalu buktagiin lea stuorra vejolašvuohta sihke go jurddašit kvalitehta ja árktalaš guovlluid mearkagálvun. Árktalaš dálkkádat lea sihke buorrin ja ovdun. Buorrin lea go árktalaš buktagat máistojit buorebut go buktagat mat leat buvttaduvvon máddelis. Dát guoská erenoamážit ruotnasiidda ja lábbábirgui. Ferte láhčit diliid nu ahte árktalaš eanadoalu sáhttá profileret ja vuovdalit</p>
<p>Ruđaiguin sáhtášii nannet báikkálaš biebmobuvttadusa sámi guovlluin. Dat buoridivčče árvoháhkama doaluin, ja dieinna lágiin sihkkarasttášedje barggolašvuođa eanadoalus. Dáiguin ruđaiguin sáhttá Sámediggi áŋgiruššat ain báikkálaš biepmu ektui.</p>
<p>Sámedikki ruđat leat ollu áššiin leamaš vealtameahttumat dasa go boanddat válljejedje stuoridit doaluset. Dán ortnega čađaheapmi lea maid oassin áŋgiruššamis davviguovlluiguin.</p>
<p> Ealáhus- ja kulturlávdegoddi  - 001/18    EKL - Mearrádus: <em type="bold">Álggahus</em> </p>
<p>Sámedikki ealáhus-  ja kulturlávdegoddi  lea meannudan  ášši 09/18 Sámedikki cealkámuš 2018 eanadoallošiehtadallamiidda.</p>
<p><em type="bold">Mearkkašumit</em> </p>
<p><em type="italic">Bargiidbellodaga  lahttu, Arild P. Inga, ovddidii  mearkkašumi áššái. Bargiidbellodaga  lahttut Per Mathis Oskal ja John Kappfjell ja Nordkalottfolket lahttu, Tor H. Mikkola, dorjo mearkkašumi.  </em></p>
<p>Gulaskuddanvuorus  leat dušše Romssa ja Finnmárkku fylkkaid smávvadáluid-  ja boanddaidsearvvit bovdejuvvon  buktit cealkámušaid eanadoallošiehtadussii.  Sámediggi  mearkkaša ahte eará  fylkkaid eará smávvadáluid-  ja boanddaid  searvvit  galget beassat mielde gulaskuddanprosessii.</p>
<p><em type="bold">Evttohusat</em> </p>
<p><em type="italic">Bargiidbellodaga  lahttu, Arild P. Inga, ovddidii  evttohusa  áššái. Bargiidbellodaga  lahttut Per Mathis Oskal ja John Kappfjell doarjjuiga  mearkkašumi.  </em></p>
<p>Evttohus 1<em type="bold"> </em></p>
<p>Lasáhus ráđi álggaheapmái  2. teakstaoasis:<em type="bold"> </em></p>
<p>Sámediggi  háliida ahte báikkálaš biebmobuvttadeapmi  lassána, dat livččii mielde lasiheamen biebmosihkarvuođa,  oassin davveguovlopolitihkas.</p>
<p>Lasáhus ráđi álggaheapmái  4. teakstaoasis:<em type="bold"> </em></p>
<p>Dárbu  lea čađahit rievdadusa  mii nannešii  eanadoalu  sámi ássanguovlluin.  Muhtun giliin lea olles eanadoallobiras  dadjat jávkaduvvon.</p>
<p>Sivvan  doaluid logu njiedjamii  lea eanaš dat rievdan  ahte šaddet stuorát ja stuorát ja beaktilat doalut, mii gáibida ollu kapitála ja spesialiserema. Dat heive heajut ollu sámi giliin go eanadoallu dávjá lea doaimmahuvvon  lotnolasat eará  ealáhusaiguin  ja eará bargguiguin.  Dat guoská erenoamážit sávzadollui.  Maiddái  uhcit doarjja šibitdoavttermátkkiide,  divrasat  doallobiergasat,  stuorát huksen- ja fievrridangolut jna. hedjonahttet gánnáheami.</p>
<p>Lasáhus čuoggái  2 Gánnáheapmi:<em type="bold"> </em></p>
<p>Eanadoallošiehtadusas  ii leat sáhka dušše eanadoalus.  Eanadoallošiehtadus  ferte vuhtiiváldit vejolašvuođa  láhčit lotnolasealáhusaide.  Nu sáhtášii bisuhit govddit  eanadoalu  sihke stuorát ja smávit doalloovttadagaiguin.</p>
<p>Meahcásteapmi,  lotnolasealáhusat  ja guolásteapmi,  mearkkašit hui ollu eanadoalu  resursavuđđui. Lotnolasealáhusaid  doaimmaheapmi  ferte maid leat vuođđun  dasa ahte beassá searvat gonagasreabbábivdui.  Árbevirolaš  luonddugeavaheapmi  ferte deattuhuvvot eanet eanadoallošiehtadallamiin.</p>
<p>Dárbu  lea čađahit rievdadusaid  mat nannejit eanadoalu  sámi ássanguovlluin.</p>
<p>Sámediggi  háliida ahte šibitdoarjja lasihuvvo,  erenoamážit  smávva  ja gaskasturrosaš doaluide, seammás go lasihuvvo  doarjja areálaide  ja kultureanadagaide.  Dat livččii deaŧalaš veahkkin  dasa ahte bisuhit árjjalaš eanadoalu.</p>
<p>Seammás gáibiduvvo  doallováttisvuođalasáhus  daidda  doaluide  mat doaimmahuvvojit   dálkkádatlaš dahje areálaid dáfus hástaleaddji diliin (ceakkoeatnamiin, smávva  eanamihtuiguin, boaittobealeatnamat  jna.). Lassi guohtundoarjja  mehciin buoridivččii  ávkkástallama guohtuneatnamiiguin,  ja doalahivččii  kultureanadaga  rabasin.</p>
<p>Lasáhus čuoggái  5 Sámedikki doarjjaortnegat  ealáhusovddideapmái:</p>
<p>Oažžun dihtii olles ávkki Sámedikki ruđain  lea deaŧalaš ráhkadit plána dasa mo juolluduvvon  ruđat galget geavahuvvot.  Lotnolasealáhusprošeavttat  livčče ávkkálaččat, vejolaččat  strategiija dahje ovttasbargogeahččaleapmi  vuođđoealáhusaid  gaskkas.</p>
<p>Ođđa lassečuokkis 6 Riidoeastadeaddji  doaibmabijut:<em type="bold"> </em></p>
<p>Sámediggi áigu joatkit ortnega riidoeastadeaddji doaibmabijuiguin ruhtaduvvon  eanadoallo-  ja boazodoallošiehtadusa  bokte.</p>
<p><em type="italic">Nordkalottfolket, Tor H. Mikkola, ovddidii evttohusa  áššái. Árja lahttu, Inger Eline Eriksen Fjellgren, doarjjui evttohusa.</em> </p>
<p>Evttohus 2</p>
<p>Álggahus: 2. teakstaoasi vuosttaš cealkka doalahuvvo,  dan maŋŋá boahtá  dát:</p>
<p>Lassánan  barggolašvuohta  ja lassánan gánnáheapmi  eanadoalus  lea hui deaŧalaš  dasa ahte bisuhit ealli giliid sámi guovlluin.  Danne  lea deaŧalaš ahte Sámedikkis leat guhkesáiggi mihttomearit dasa ahte viidáseappot  ovddidit  eanadoalu  dainna  lágiin ahte lasihit barggolašvuođa,  lasihit gánnáheami  ja nannet  eanadoalu  stáhtusa deaŧalaš ealáhussan  sámi kultuvrii.</p>
<p>Čuoggái  árvalusat  eanadoallošiehtadallamiidda</p>
<p>Čuokkis 2 Vuosttaš cealkaga sadjái boahtá:</p>
<p>Sámediggái  lea deaŧalaš nannet buvttadandoarjagiid  sámi guovlluid  eanadoalus.</p>
<p>Ođđa čuokkis – čuokkis 6 Sierra ortnegat  smávvileanadollui  sámi guovlluin</p>
<p>Sámi guovlluin,  ja eará  guovlluin  gos smávvileanadoalus  lea erenoamáš  kultuvrralaš  árvu,  berrejit leat sierra ortnegat mat fuolahit dakkár doalu.</p>
<p>Dáin guovlluin  lea dábálaš doallat šibihiid iežas atnui ja vuovdimii,  muhto uhccán ráhkaduvvon eatnamiid  geažil, ii leat vejolaš  doaimmahit  stuorit eanandoalu. Danne gártá veadjemeahttun ollašuhttit buvttadandoarjjagáibádusaid.  Dakkár doalu árvu  ii galgga vuosttažettiin  leat nu ahte dat galgá váikkuhit lassánan biebmobuvttadeapmái  nationála dásis. Dan árvu lea baicce nannejuvvon kultuvra, nannejuvvon ássan doaresbealde guovlluin, kultureatnamiid  fuolaheapmi  ja vásáhusvuđot máhtu viidáseappot fievrrideapmi.</p>
<p>Berre ásahit sierra ortnegiid dakká eanadollui man eavttut sáhttet leat ná.</p>
<p>·  Guoská eanadollui mas leat uhcit go 50 sávzza, 50 gáicca, 5 mielkegusa, 100 vuoncá, vuollel 30 mihtu gilvvehahtti eatnamat dahje bibmobuvttadeapmi mas eanadoallobuktagiid brutto gávpejorru  lea uhcit go 100 000 ru. Doarjja ii leat váldojuvvon  mielde. ·  Doalus ii dárbbaš  leat geatnegahttojuvvon  lasseárvodivat ·  Buvttadandoarjja  gusto vuosttaš  vuvdojuvvon  buktaga rájes ·  30 000 ruvdnosaš  lassidoarjja kulturdoarjjan ·  Háššendoarjja  ja niittuid gilvin  berrešii  maid gullat dán ortnegii</p>
<p>Dát ortnet attášii sámi guovlluin  ja eará  guovlluin  gos eanadoalus  lea erenoamáš  kulturárvu,  buoret vuođu  viidáseappot  ovddidit  dakkár  eanadoalu  mii nanne  kultuvrra.  Šaddá  vejolaš  gullat buvttadandoarjjaortnegii  juo vuosttaš duođaštuvvon  buvttavuovdima  rájes, ja dasa lassin gártá vejolažžan  oažžut lassidoarjaga.</p>
<p>Erenoamážit  mearrasámi  guovlluin  veahkehivčče  dakkár ortnegat  nannet  dan boares kultuvrra mas lea eanadoallu/guolásteapmi  lotnolasealáhussan.</p>
<p><em type="italic">Árja lahttu, Inger  Eline Eriksen Fjellgren,  ovddidii  evttohusa áššái. Nordkalottfolket lahttu, Tor H. Mikkola, doarjjui  evttohusa.</em> </p>
<p>Evttohus 3</p>
<p>Ođđa teakstaoassi maŋŋá  2. teakstaoasi</p>
<p>Sámediggi  deattuha ahte eanadoallu  sámi guovlluin  lea árbevirolaš  sámi ealáhus ja das lea dan geažil ávnnaslaš  suodjalus álbmotrievtti  vuođul  mii guoská sápmelaččaide  álgoálbmogin,  dás maiddái ON siviila ja politihkalaš vuoigatvuođaid  konvenšuvnna  artihkkala 27, ILO-konvenšuvnna  nr 169 ja ON álgoálbmojulggaštusa  vuođul.</p>
<p>Ođđa teakstaoassi maŋŋá  4. teakstaoasi.</p>
<p>5. Lotnolasealáhusat</p>
<p>Sámi guovlluin  gos leat birzzehis eavttut  doaimmahit  eanadoalu,  leat lotnolasealáhusat  álo leamaš deaŧalaččat. Sámi guovlluin  ii leat eahpedábálaš  ahte eanadoallu  doaimmahuvvo  lotnolasat meahcástemiin, mearraluossabivdduin,  vuotnaguolástemiin  ja/dahje turismmain. Árbevirolaš  sámi ávkkástallan  luondduriggudáiguin  lea ain deaŧalaš lassedienas seammás go fidne  lagasborramuša iežas atnui ja eará geavaheddjiide.  Dáin guovlluin  lea maid dábálaš doaimmahit  eanadoalu  lotnolasat eará fidnuiguin sekundára-  ja tertiálaealáhusain.</p>
<p>Dán oktavuođas  lea deaŧalaš čujuhit ahte sámi eanadoalu  rámmaeavttuid  nannen  maiddái mearkkaša árbevirolaš  sámi lotnolasealáhusaid viidáseappot fievrrideapmi, ja daid smávvadoaluid nannen mat doaimmahuvvojit  lotnolasat eará fidnuiguin.</p>
<p><em type="italic">Ovddádusbellodaga  lahttu, Arthur Tørfoss, ovddidii  evttohusa  áššái: </em> </p>
<p>Boahtá sámediggeráđi  árvalusa  sadjái:</p>
<p>Evttohus 4</p>
<p>Eanadoallošiehtadusortnet  lea doaibman 1950 logu rájes.</p>
<p>Eanadoallošiehtadus  mudde earret  eará</p>
<p>·  dakkár álgoávdnasiid  mihttomearrehattiid, go gortni, mielkki, moniid ja spiidne-  ja lábbábierggu ·  avádatjuogadeami buvttadandoarjaga várás ·  boanddaid dietnasa ja buvttadanmihttomeriid</p>
<p>Juohke jagi heaittihuvvojit  lagabui 1 000 eanadoalu (lagabui 2-3 eanadoalu  beaivválaččat),  ja badjel 36 000 doalu eai leat doaimmas. Badjelaš 44 000 eanadoalu  ohce buvttadandoarjaga  2011:s, 2015:s dát lohku lei veaháš  badjel 41 000.  Dattetge lea váile 13-14  proseantta dain mat duođai  doaimmahit eanadoalu  ollesáiggi, ja 2/3 viežžá  váldodietnasa  olggobealde  ealáhusa.</p>
<p>Dat addá  dakkár gova  ahte mii leat buvttadan  borramuša  Norggas  veahkkálasbarggus.</p>
<p>Mii doaimmahit dál dakkár vuogádaga  mii sihkkarastá midjiide Norgga eanadoalus váile 41-44 proseantta  dain vuođđoávdnasiin  maid mii dárbbašit. Ja dan seammás go mii sirdit 18 miljárdda jahkásaččat eanadollui.  Sullii 61 proseantta  boanddaid  jahkedietnasis adnojuvvo  leat almmolaš ruhtasirdimat.</p>
<p>Mis lea dál lagabui  11 miljárdda  ruvdnosaš  gávpesuođđan  jahkásaččat Ruŧŧii SSB loguid mielde, mas sullii ½ guoská borramušgálvvuide.  Dát čuohcá erenoamážit  Østlandet guovllu  eanadoallo-  ja biebmoávnnasindustriijii.</p>
<p>Sámediggi  oaivvilda  ahte deaŧaleamos  ferte  leat láhčit gánnáhahtti  eanadollui  ja baicce uhcidit guovllupolitihkalaš  vuhtiiváldima  dainna  ákkain ahte sihkkarastit ássama duoppe  dáppe.</p>
<p>Sámediggi oaivvilda  ahte juksan dihtii dáid mihttomeriid, ferte uhcidit eanadoalu  muddema vai sihkkarastojuvvo ealáhusdoaimmaheddjiide  duohta  ja juridihkalaš váldi  iežaset opmodaga  badjel ja ain eanet loahpahit gáržžidemiid  buvttadeamis.</p>
<p>Jus mis Norggas galgá leat gánnáhahtti eanadoallu  mii sáhttá gilvalit min lagamus ránnjáriikkaiguin, de ferte rievdadit eanadoallopolitihka  nu mo ráđđehusa  áigumuš lea, ja rievdadeami  ferte  čavget  ain eanet.</p>
<p>Norgga  eanadoalu  árvoviđjji  ferte buorebut  heivehit  eanet gilvvohallamii  boahtteáiggis: Beaktilis ealáhus mii buvttada  dan maid olbmot jearahit ja mii vuhtiiváldá  eanet ja eanet  gáibideaddji riikkaidgaskasaš márkana. Dat lea eaktun ceavzilis ja eanet borramušbuvttadeapmái  Norggas  ja dasa ahte ain galgá  leat máŋggabealat  eanadoallu  miehtá riikka. Norgga  eanadoalus  leat máŋga gilvalanovddu  ja buorre  vuođđu  gilvonávccalaš  kvalitehtabuktagiid buvttadeapmái.  Dasa gáibiduvvo boahtteáiggediđolaš  eanadoallu  mii lea uhcit politihkalaččat stivrejuvvon  ja eanet geavaheaddji-  ja márkandiđolaš.  Álkit váikkuhangaskaoapmestruktuvra  álkiduvvon  ortnegiiguin,  uhcit almmolaš muddemiiguin ealáhusdoaimmas, eanet gilvvohallamiin  márkandássideami rievdadusaid bokte ja eanet márkanheivehemiin  buvttadusas,  lea guovddážis  ráđđehusa  eanadoallopolitihkas.</p>
<p>Sámediggi  lea ilus go Ráđđehus  lea juo čađahan  máŋga deaŧalaš  rievdadusa  eanadoallopolitihkas sihke jahkásaš eanadoallošiehtadusaid  ja eará  proseassaid bokte. Jagi 2014  eanadoallošiehtadusa rájes leat čađahuvvon  oktiibuot 40 álkidahttima. Rievdadusat  leat addán  ovttaskas bondii stuorát friijavuođa  ja vejolašvuođaid  ovddidit  doalu  ja eanedit buvttadeami.  Sámediggi  oaidná  ahte ráđđehus áigu nannet eanadoalu  ja danne lea rievdadan  earreráddjemiid  ja konsešuvdnarájáid  mat lea hehtten eaŋkildoaluid  ávkkástallat vejolašvuođaiguin  ja čađahit oktasašdoaimmaid. Jagi 2014 eanadoallošiehtadusas  loktejuvvui  mielkebuvttadeami  buvttadanrádjá  900 000 lihttarii ja oktasašdoaimmaid  erenoamáš  njuolggadusat  loahpahuvvojedje.  Seamma eanadoallošiehtadusas duppalastojuvvui  doarjjarádjá  šibihiidda  ja doarjja  ásahuvvui  buot elliid várás,  beroškeahttá doalu elliidlogus. Konsešuvdnarájáid  lokten addá  stuorát ovttadagaid  beaktilat buvttademiin,  ja addá vuođu ollesáiggi vuoncáčivga-  ja gálkonbuvttadeapmái.  Sámediggi doarju dan.</p>
<p>Sámediggi  oaivvilda  ahte buoremussan  eanadollui  olles Norggas,  maiddái árktalaš guovlluin,  lea ahte hálddašeapmi  jotkojuvvo  nu mo dál, almmá seaguhemiiguin  Sámedikki bealis.</p>
<p>Evttohus 5 <em type="bold"> </em></p>
<p>Sámediggi  háliida ahte Norggas  galgá leat máŋggadáfot  šaddogeardi  ja fauna.  Berre geahččalit doalahit goaskin-, geatke-, guovža-  ja albbasmáddodagaid.  Dan hálddašeapmi  ferte čađahuvvot báikkálaččat go doppe lea máhttu árvvoštallat  dili, ja danne  ferte  vuoruhit  boraspireavádagaid loahpaheami.</p>
<p>Dat heahtegádjunvuoigatvuohta  mii dál guoská beatnagiid falleheapmái,  berre dasa lassin guoskat boraspiriide go dat bohtet gittiide ii ge daid leat vejolaš  ádjit eret. Berre bidjat vuođđun  seamma dulkoma heahtegádjunvuoigatvuođa  geavaheapmái  guovžža  oktavuođas  go eará  boraspiriid oktavuođas.</p>
<p><em type="bold">Sámediggi bivdá Stuorradikki:  </em> ·  Loahpahit  guovddášguovlluid  boraspiriid  várás ·  Bisuhit boraspiriid  báikkálaš hálddašeami   ·  Addit báikkálaš eiseválddiide  ovddasvástádusa  boraspirehálddašeamis   ·  Geahččat bearrái  ahte rádjarasttideaddji  boraspiret  lohkkojuvvot  mielde Norgga máddodatmihttui   </p>
<p>·  Geahččat bearrái  ahte addojuvvo  dievaslaš  buhtadus eanaeaiggádiidda, ealáhusdoaimmaheddjiide  dahje earáide geat gillájit vahága stáhta bajimus boraspirehálddašeami  geažil</p>
<p><em type="bold">Lávdegotti ráva </em>Lávdegottis  eai leat eanet mearkkašumit dahje  evttohusat  ja rávve  Sámedikki mearridit čuovvovaččat: </p>
<p>Muđui doarju  Sámediggi  Sámediggeráđi  árvalusa.</p>
<p>  Sámedikki dievasčoahkkin  - 009/18 Ášši meannudeapmi  álggahuvvui  08.03.2018  dii. 10.45   <em type="bold">Jienasteapmi</em> 39 áirasis ledje 35 čoahkis. Jienasteapmi  čađahuvvui  čuovvovaš  vuogi mielde: </p>
<p>·  Evttohus  4 hilgojuvvui  34 jienain 1 jiena vuostá ·  Evttohus 5 hilgojuvvui  34 jienain 1 jiena vuostá ·  Evttohus  3 hilgojuvvui  23 jienain 12 jiena vuostá ·  Evttohus  2 hilgojuvvui  31 jienain 4 jiena vuostá ·  Evttohus  1 hilgojuvvui  27 jienain 8 jiena vuostá ·  Ealáhus- ja kulturlávdegotti  ráva  mearriduvvui  34 jienain 1 jiena vuostá  <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   <em type="bold">Sáhkavuorrolistu  ja replihkat</em>  Sáhkavuorru Replihkka </p>
<p>1  Tor  H. Mikkola, áššejođiheaddji Sandra Márjá West   John Kappfjell</p>
<p>Tor H. Mikkola  2  Jovna  Vars Smuk  3  Sandra Márjá West</p>
<p>4  Arild Pettersen Inga Cecilie Hansen   Mathis Nilsen Eira   Sandra Márjá West</p>
<p>Arild Pettersen Inga  5  Silje Karine Muotka  6  Cecilie Hansen Kåre Olli  Cecilie Hansen  7  Anders Somby jr. Arild Pettersen Inga   Cecilie Hansen</p>
<p>Anders Somby jr.  8  Nora Marie Bransfjell  9  Inger Eline Eriksen Fjellgren Arild Pettersen Inga</p>
<p>Sandra Márjá West   John Kappfjell</p>
<p>Inger Eline Eriksen Fjellgren  10  Tor H. Mikkola Inger  Eline Eriksen Fjellgren</p>
<p>Sandra Márjá West  Tor H. Mikkola  11  Arthur Johan Tørfoss</p>
<p>12  Mathis Nilsen Eira  13  Per Mathis Oskal  14  John Kappfjell</p>
<p>15  Kåre Olli  16  Ann Karin Kvernmo  17  Sandra Márjá West</p>
<p>18  Tor H. Mikkola</p>
<p>DC - Mearrádus: Eanadoallu lea deaŧalaš vuođđun barggolašvuhtii, árvoháhkamii, borramušgálvvuid buvttadeapmái ja vuođđun ássamii sámi guovlluin. Eanadoallu lea deaŧalaš maiddái sámi giela ja kulturárbevieruid viidásat fievrrideapmai. Sámediggái lea deaŧalaš ahte eanadoalus leat buorit rámmaeavttut doaibmasis ja ahtanuššamii.</p>
<p>Ealli gilit dáhkidit buoremusat sámi kultuvrra ja giela sihkkaris boahtteáiggi. Dáláš doallostruktuvra sihkkarastin ja barggolašvuođa bisuheapmi eanadoalus ja gánnáhahttivuođa buorideapmi leat vealtameahttun deaŧalaččat ealli giliid bisuheapmái. Danne lea Sámediggái deaŧalaš ahte sámi eanadoalu doaibmavuođu nanosmahttojuvvo. Sámedikki guhkes áiggi mihttomearrin lea buoridit barggolašvuođa ja buvttadeami ealáhusas.</p>
<p>Sámediggái lea deaŧalaš ahte dat váikkuhangaskaoamit mat dál leat eanadoallošiehtadusas jotkojuvvojit ja nannejuvvojit. Eanadoallopolitihkka ferte leat einnostahtti danne go investeremat mat dahkkojuvvot eanadoalus gustojit ollu logijagiid ovddasguvlui. Stuorra rievdadusat eanadoallopolitihkas eai sihkkarastte dán einnostahttivuođa, ja dagahit eahpesihkkaris dili daidda guovlluide maidda dakkár rievdadusat gusket.</p>
<p>Doallolohku sámi  guovlluin lea njiedjan jagis jahkái. Doallologu njiedjan addá siva fuolastuvvat vel eanet danne go eanadoallobirrasat juo leat unnit go buohtastahttá eanadoaluin riikadásis. Njiedjamis  leat fuones váikkuhusat biebmobuvttadeapmái, meieriijaide, njuovahagaide, viidáset nállašuhttin rusttegiidda ja gávpejasaide sámi ássanguovlluin. Eanadoalu eanet njiedjan addá danne hástalusaid sámi ealáhuseallimii ja áitá ealáhusa mearkkašahtti kultur- ja giellaarenan.</p>
<p>Statistihkalaš guovddášdoaimmahaga logut čájehit ahte ain leat eanet almmáiolbmot eanadoalus. Riikkas ollislaččat čađahedje nissonolbmot 21 % barggus 2016:s, Romssas 24 % ja Finnmárkkus 28 %. Earret eará dagaha čálgoortnet ahte nissonolbmot válljejit bargat eanadoalus. Eará bealit mat leat deaŧalaččat dásseárvui eanadoalus lea ahte lasihit nissonolbmuid searvama eanadoalus ja sihkkarastit ahte eanet nissonolbmot váldet badjelasaset giddodagaid eanadoalus. Muđui ferte dásseárvodoaibmabijuid eanadoallošiehtadusas ain bisuhit.</p>
<p>Finnmárkku ja Romssa ovttastahttin ferte buvttihit heajut eavttuid bargat eanadoaluin dáin fylkkain. Ráđđehusas leat leamaš máŋga evttohusa avádagaid ovttastahttimis eanadoalu iešguđege doarjjaortnegiid várás. Dákkár oktavuođain goas šaddet stuorát regiovnnat dagaha ahte eanandoallu dálkkádagaid dáfus fuones guovlluin ii nagot gilvalit guovlluiguin main leat buoret dálkkádagat. Eanaš sámi eanandoallu lea juste dán lágan guovlluin. Mii  oaidnit dál ahte ovdamearkka dihtii šibitdoavttergolut leat divron sakka doaresbeale guovlluin. Dákkár oktavuođain ferte biddjojuvvot bajit rádji man divrasat dán lágan mátkkit sáhttet leat.</p>
<p>Sámediggi háliida ahte mihttomearri Stuorradiggedieđáhusas nr 11 (2016 – 2017) Endring og utvikling En  fremtidsrettet jordbruksproduksjon ain galgá bissut. Sámediggi lea ovttaoaivilis Ráđđehusain ahte galgá ain leat nana ja gilvvohallan gievra eanandoallu buot guovlluin riikkas.</p>
<p>Sámediggi ovddida čuovvovaš cealkámuša jagi 2017 eanadoallošiehtadallamiidda:</p>
<p>1. Sámedikki rolla eanadoallopolitihkas</p>
<p>Sámediggi háliida leat deaŧalaš eavttuidbiddjin eanadoalu rámmaeavttuid sihkkarastimis ja nannemis sámi guovlluin. Sámediggi háliida eanet searvat iešguđege proseassaide nugo dieđáhusbargui, gulaskuddamiidda ja stuorát prinsihpalaš áššiide.</p>
<p>Konsultašuvdnašiehtadus lea deaŧalaš váikkuhangaskaoapmi dán oktavuođas. Konsultašuvdna geatnegasvuohta Konsultašuvdnašiehtadusa mielde guoská doaibmabijuide mat sáhttet guoskat sámi álbmogii. Sámediggi háliida oažžut vejolašvuođa váikkuhit dasa ahte eanadoalu rámmaeavttut sihkkarastojuvvojit ja nannejuvvojit. Dainna lágiin sáhttá Sámediggi čuovvolit iežamet geatnegasvuođaid ealáhussii, earret eará dan ovddasvástádusa mii Sámedikkis lea ealli sámi giliid ektui.</p>
<p>2. Gánnáhahttivuohta</p>
<p>Sámedikkis lea beroštupmi bisuhit buvttadanlasáhusaid otná dásis. Vuođđoeaktun eanadoalu bissumii ja ovddideapmái lea ahte gánnáhahttivuohta eanadoalus lea buorre ja ahte dat nagoda gilvalit eará ámmátjoavkkuiguin nu bures go lea vejolaš. Nie ii leat dál dađi bahábut. Dan geažil oaidnit ahte ealáhusas heitet oppa áiggi doaluiguin ja rekrutteren váilu. Jos boandan galggašii leat árjjalaš ja miellagiddevaš álgit, de dat eaktuda ekonomalaš gánnáhahttivuođa. Danne ferte dat stuorra dienaserohus eanandoalu ja eará ealáhusaid gaskka unniduvvot.</p>
<p>Sadjásašdoarjjaortnet luomu ja asttuáiggi várás ferte bisuhuvvot Dálá ortnet sihkkarastá bondii luomu ja astoáiggi mii lea erenoamáš deaŧalaš nuoraid rekrutteremii eanadollui. Seammás sadjásašortnet deaŧalaš dásseárvvu vuhtiiváldimii vai šaddá eanadoallu váldofidnun eanet geasuheaddji nissonolbmuide.</p>
<p>Dálut sturrot jagis jahkái. Sámi  guovlluid eanadoalus leat lávdaduvvon areálat ja ollu opmodagat leat smávvát. Dat dagaha váttisin lasihit dálu buvttadeami. Geografiija ja opmodatstruktuvra hehtte dávjá unnimus doaluid lasiheamis buvttadeami. Sámediggi háliida eanet buvttadandoarjaga uhcimus doaluide sihkkarastin dihtii sin gánnáhahttivuođa ovddideami.</p>
<p>Sámedikki mielas lea hui deaŧalaš bisuhit oktasaš fidnuid lávdaeanadoalu dihte ja dan dihte ahte mis lea eanadoallu miehtá riikka. Oktasaš fidnuid márkanmuddejeaddji rolla geahnohuhttin dagaha váddáseabbon biireeanadollui birget. Sámediggi oaidná ahte Stuorradiggedieđáhusas nr 11 lea biddjojuvvon vuođđun ahte márkanfámut ožžot  friija ráđđejumi. Fitnuin lea dál vuostáiváldingeatnegasvuohta ja dieinna lágiin sihkkarastet buktagiid jođu ovttaskas dálolaččas beroškeahttá das man guhkki dat lea viidásat ráhkadeami rusttegiidda. Boanddat ožžot eanet dássidis ja einnostanvejolaš rámmaeavttuid. Ovttasdoaibmaorganiseren dagaha ahte boanddat ožžot dáhkiduvvon hatti iežaset buktagiin. Dat sihkkarastá maiddái seamma kvalitehta buot buvttadeddjiide beroškeahttá sturrodagas ja gaskkain njuovahagaide ja meieriijaide.</p>
<p>Roavvafuođarvuđot buvttadeapmi ferte vuoruhuvvot. Mielkebuvttadeapmi ja sávzadoallu guddet eanadoalu sámi guovlluin. Sávzadoallu ávkkástallá bures mehciin, ja ferte sihkkarastojuvvot buorre ekonomalaš ahtanuššama. Buvttadandoarjja lea vealtameahttun deaŧalaš gánnáhahttivuhtii. Vaikko guovlluin Romssas ja Finnmárkkus lea alit máksomearit go muđui riikkas, de heaittihuvvojit eanet ja eanet doalut. Buorre gánnáhahttivuohta geasuha buorebut eanadollui. Guohtondoarjja ja areála- ja kultureanadatdoarjja ferte bisuhuvvot. Doarjjarievdadeapmi eret biireprofiillas dakkár doarjagii mas hivvodatbuvttadeapmi vuoruhuvvo, mielddisbuktá eanadoallobuvttadeami guovduluvvama Norggas.</p>
<p>Dálvebadjevahátortnet lea loahpahuvvon. Sámediggi oaidná ahte ortnet attii ekonomalaš sihkarvuođa ovdal heaittiheami, ja oaivvilda ahte dat berre fas váldojuvvon atnui álgoálgosaš hámis. Das lea oktavuohta dálkkádatrievdamiiguin, mat dál dávjá bohtet davvin gos sakŋan ja jiekŋun dagahit eanet vahágiid go ovdal.</p>
<p>3. Mielkebuvttadeapmi</p>
<p>Jagi 2034 rájes ii leat šat hiŋggalnávet šat lobálaš. Romssa fylkkas lea sullii 25 % mielkebuvttadeddjiin luovosdoallu. Dat mearkkaša ahte Romssa fylkkas fertejit 75 % doalu rievdaduvvot hiŋggalnávehis luovosdollui. Finnmárkkus lea bealli luovosdoallu. Lea hoahppu rievdadit hiŋggalnávehis luovosdoallonávehii. Dat eaktuda erenoamáš áŋgiruššama luovosdoallonávehiid huksemiin. Dálá investerenrámmaiguin ii leat doarvái ruhta rievdadit doalu. Regionála váikkuhangaskaomiid ferte lasihit vai Innovašuvdna Norggas leat návccat ruhtadit doallohuksemiid sámi  guovlluin. Proseantamearri bajiduvvui 33 proseanttas 35 prosentii 2017:s ja bajimuš ruhtadanrádji sihkkojuvvui maiddái Romssas. Rekruttere vuhtii váldima dihtii eanandollui ferte doarjjaoasi nuoraide bajidit nu ahte dat lea 10 %  stuorát sámi guovlluin dan ektui mii  dál lea. Das lea erenoamáš mearkkašupmi nuorra ásaheddjiide geat dávjá eai leat nagodan gártadit iežas kapitála.</p>
<p>Sámi  guovlluid eanadoallu lea marginála šaddoguovlluin. Šaddanáigi lea oanehaš, ja šaddu sorjá buori muddui dálkkádagas  Sihke Finnmárkkus (52%) ja Romssas (58 %) lea muđui eanet láigoeana go muđui riikkas (42 %). Dát buktá hástalusaid areálaid geavaheamis. Mielkebuvttadeapmi lea deaŧalaš sámi guovlluid eanadollui, ja stuorra oassi buvttadeamis sorjá buori suoidnešattus. Buvttadanlasáhusat fertejit bisuhuvvot ja smávva ja gaska sturrosaš doalut fertejit oažžut eanet doarjagiid..</p>
<p>4. Sávzadoallu</p>
<p>Sávzadoallu lea lassin mielkebuvttadeapmái okta sámi guovlluid eanadoalu vuođđoealáhusain. Meahci geavaheapmi lea áibbas vealtameahttun ealáhusa ekonomalaš bohtosii. Guohtundoarjaga rievdamis leat váikkuhusat ekonomiijii. Dán doarjaga lasiheapmi sihkkarasttášii sihke sávzadoalu ekonomiija ja lasihivččii meahcceguohtuma. Lábbábierggu liigebuvttadeapmi Norggas 2017:s dagahii ahte sávzaboanda oažžu heajut biergohatti 2018:s. Sihke Finnmárkkus ja Romssas lea vánis lábbábiergu. Sámedikki mielas ii leat riekta ahte dát fylkkat galget leat mielde máksimin  liigebuvttadusa goluid eará osiin riikkas.</p>
<p>Sámediggi registrere ahte sávzadoalu ovdáneami mihtilmasvuohtan lea ahte boraspiret vahágahttet sávzadoalu hui ollu. Sámediggi árvida ahte go muhtumat válljejit heaitit sávzzaiguin,</p>
<p>de leat boraspirevahágat váikkuhan dán válljemii. Vaikke vel boraspiret eai leat ge mielde šiehtadallanfáddán dán oktavuođas, de lea boraspirepolitihkas stuorra mearkkašupmi sávzadoalu ekonomiijii. Boraspiresoahpamuš lea ain fámus. Guohtunguovlluin galgá guohtunelliin leat ovdasadji ii ge galgga leat nu váttis oažžut lobi báhčit boraspiriid.</p>
<p>5. Sámedikki doarjjaortnegat ealáhusovddideami várás</p>
<p>Šiehtadusbealit heite addimis 2,0 miljon ru Sámediggái jagi 2015 rájes. Dáid ruđaid ferte ođđasis váldit geavahussii ja seammás  lasihit daid ovddidan dihtii árktalaš eanadoalu. Árktalaš eanadoalu buktagiin lea stuorra vejolašvuohta sihke go jurddašit kvalitehta ja árktalaš guovlluid mearkagálvun. Árktalaš dálkkádat lea sihke buorrin ja ovdun. Buorrin lea go árktalaš buktagat máistojit buorebut go buktagat mat leat buvttaduvvon máddelis. Dát guoská erenoamážit ruotnasiidda ja lábbábirgui. Ferte láhčit diliid nu ahte árktalaš eanadoalu sáhttá profileret ja vuovdalit</p>
<p>Ruđaiguin sáhtášii nannet báikkálaš biebmobuvttadusa sámi guovlluin. Dat buoridivčče árvoháhkama doaluin, ja dieinna lágiin sihkkarasttášedje barggolašvuođa eanadoalus. Dáiguin ruđaiguin sáhttá Sámediggi áŋgiruššat ain báikkálaš biepmu ektui.</p>
<p>Sámedikki ruđat leat ollu áššiin leamaš vealtameahttumat dasa go boanddat válljejedje stuoridit doaluset. Dán ortnega čađaheapmi lea maid oassin áŋgiruššamis davviguovlluiguin.    Ášši meannudeapmi  loahpahuvvui  08.03.2018  dii. 16.40</p>
<p>Ášši 010/18  Sámedikki dievasčoahkkin  07.03.2018-09.03.2018</p>
<p>Ášši 002/18  Ealáhus- ja kulturlávdegoddi  05.03.2018-06.03.2018</p>
<p>Cealkámuš rievdan  meahccegeavahusas  Finnmárkkulága  mielde ruvkedoaimma  ektui Nussiris ja Gumpenjunis</p>
<p>Áššenr. 18/287</p>
<p>  <em type="bold">Bealálaš Várrelahttu  </em>Mathis Nilsen Eira Kjell Birkely Andersen   Meannudeamit </p>
<p>Politihkalaš dássi Beaivi Áššenr.</p>
<p>Sámediggeráđđi 01.02.18 SR 045/18 Ealáhus- ja kulturlávdegoddi 5. – 6.03.18 EKL</p>
<p>Sámedikki dievasčoahkkin 7. – 9.03.18 DC 10/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggi čujuha FeFo 22.09.2017 beaiváduvvon reivii, ášši guoská rievdan meahccegeavahussii ruvkedoaimma ektui Nussiris ja Gumpenjunis, ja buktá cealkámuša finnmárkkulága § 10 mielde.</p>
<p>Sámediggi čujuha sámediggeráđi áššeovddidussii áššis R 045/2018 ja bivdá ahte FeFo ii bisut mearrádusas rievdan meahccegeavahussii guorraseamis ruvkedoibmii Nussiris ja Gumpenjunis, muhto dahká ođđa mearrádusa das ahte ii atte lobi rievdadit meahcceávkkástallama finnmárkkulága § 10 mielde, danne go dat sáhttá vaháguhttit sámi kultuvrra, boazodoalu, meahcceávkkástallama, ealáhusbarggu ja servodateallima vuđđosa.</p>
<p>Sámedikki mielas FeFo árvvoštallamat ja mearrádusat eai soaba oktii Sámedikki njuolggadusaide finnmárkkulága § 4 mielde, mat  gusket konsultašuvnnaide ja eavttuide, váikkuhusaide boazodollui, servodateallimii, eaige dasa go árvvoštallá ávkki sámi kultuvrra vaháguhttima vuostá. FeFo ferte go ođđasis árvvoštallá ja meannuda ášši bidjat vuođđun njuolggadusaid riekta áddema ja dahkat mearrádusa mii  ii leat daid vuostá.</p>
<p>Sámedikki mielas galggašii njuolggadusaide rievdan meahccegeavahusas biddjojuvvot stuorra mearkkašupmi árvvoštallamiin mearrádusas. Dasto deattuha Sámediggi ahte ulbmil njuolggadusaiguin lea ahte dat sámiid iežaset eavttuid mielde galget váikkuhit sámi  kultuvrra, boazodoalu, meahcceávkkástallama, ealáhusbarggu ja servodateallima luondduvuđđosa nannema. Sámediggái dat ovddimusat gullá meroštallat dan mii vaháguhttá ja mii fas nanne sámi kultuvrra, dasa gullá maiddái mearrasámi  kultuvra. Dán ferte maiddái FeFo bidjat vuođđun árvvoštallamiinnis ja mearrádusainis.</p>
<p>Konsultašuvnnat FeFos mat leat leamaš guoskevaš vuoigatvuođaoamasteddjiiguin boazodoalus eai leat čađahuvvon buriin jáhkuin ja dainna áigumušain ahte juksat ovttamielalašvuođa dahje soahpat rievdan eanageavahusas Sámedikki njuolggadusaid § 4, nuppi lađđasa mielde gč. finnmárkkulága § 3.</p>
<p>FeFo ii sáhte njuolggadusaid mielde bidjat eavttuid mearrádusastis ahte doaibmabidjooamasteaddji ja boazodoallu galget soahpat váidudeaddji doaibmabijuin vai oažžut FeFo guorrasit rievdan geavahussii. Dákkár eaktu guođđá earáide go FeFoi ovddasvástádusa mii čuovvu finnmárkkulága dasa gullevaš njuolggadusaiguin, sihkkarastit boazodoalu luondduvuđđosa guovllus. Dasto eaktu, ahte doaibmabidjooamasteaddji galgá gulahallat orohagaiguin ovdal go doaibmabidjooamasteaddji ieš mearrida makkár váidudeaddji doaibmabijuid háliida dahkat, ii atte doarvái buorre vejolašvuođa einnostit ja sihkarvuođa das ahte doaibmabijut leat doarvái buorit ja dohkálaččat sihkkarastit ain boazodollui luondduvuđđosa guovllus. Goappašiin dáin dáhpáhusain lea FeFo mearrádus vuostá Sámedikki njuolggadusaid</p>
<p>§§ 1 ja 4 nuppi lađđasa ektui.</p>
<p>FeFo lea árvvoštallan movt doaibmabidju váikkuha boazodollui, muhto ii leat árvvoštallan maid ruvkedoaimmat ja eará plánat ja doaibmabijut oktiibuot váikkuhit boazodollui guovllus. FeFo maid ii leat árvvoštallan ahte leago doaibmabidju doarvái bures deattuhuvvon boazodoalu luondduvuđđosa sihkkarastima ektui. Dasto ii leat FeFo vihkkedallan doaibmabiju konkrehta váidudeaddji doaibmabijuid ektui. Dieinna lágiin ii dávis váikkuhusaid árvvoštallan boazodollui Sámedikki njuolggadusaide § 5, gč. finnmárkkkulága § 3.</p>
<p>FeFo ii leat vuhtii váldán Sámedikki njuolggadusain §§ 1 ja 7 mearriduvvon sámi kultuvrra ja servodateallima diliid, muhto lea atnán vealtameahttun deaŧalažžan eará go sámi oainnuid nugo gieldda ekonomiija, ássama ja bargosajiid.</p>
<p>FeFo ii leat árvvoštallan ruvkedoaimma servodatekonomalaš geavahanárvvu, eaige dat leat árvvoštallan geavahanárvvu luondduvuđđosa suodjaleami heajos váikkuhusaid ektui nugo Sámedikki njuolggadusaid § 4, nuppi lađđasa mielde eaktuduvvo.</p>
<p> Ealáhus- ja kulturlávdegoddi  - 002/18    EKL - Mearrádus: <em type="bold">Álggahus</em> </p>
<p>Sámedikki ealáhus-  ja kulturlávdegoddi  lea meannudan  ášši  10/18 Cealkámuš rievdan meahccegeavahusas  Finnmárkkulága mielde ruvkedoaimma  ektui Nussiris ja Gumpenjunis</p>
<p><em type="italic">Bargiidbellodaga  lahttu, Arild P. Inga, ovddidii  evttohusa  áššái. Norske Samers Riksforbund lahttut, Nora  Marie  Bransfjell, Mathis Nilsen Eira ja Sandra  Márjá  West, Bargiidbellodaga  lahttut, Per Mathis </em></p>
<p><em type="italic">Oskal ja John Kappfjell, Norgga  Sámiid Riikasearvi/Sámeálbmotbellodaga  lahttut, Jovna Vars Smuk, Guovddášbellodaga  lahttu, Anne Torill Eriksen Balto, Johtisápmelaččaid listu lahttu, Anders Somby jr. dorjo evttohusa.</em> </p>
<p>Evttohus 1</p>
<p>Teakstaoasi  2 sadjái boahtá  čuovvovaš:<em type="bold"> </em></p>
<p>Sámediggi  čujuha sámediggeráđi  áššečilgehussii Áššis R 045/2018  ii ge dohkket FeFo stivrra eanetlogu  mearrádusa,  gč. Finnmárkolága  § 10 nuppi lađđasa  goalmmát cealkaga. Sámediggi deattuha  ahte  FEFO galgá  árvvoštallat  makkár mearkkašupmi  rievdaduvvon  meahccegeavaheamis lea sámi kultuvrii, boazodollui, meahcásteapmái, ealáhusdoaimmaheapmái ja servodateallimii.</p>
<p>Muđui vuordá  Sámediggi ahte álbmotriekti doahttaluvvo  árjjalaččat ja dasto erenoamážit  ILO konvenšuvdna  nr 169, SP artihkal nr 27 ja ON álgoálbmotjulggaštus  ektui.</p>
<p><em type="italic">Ovddádusbellodaga  lahttu, Arthur Tørfoss, ovddidii  evttohusa  áššái.</em> </p>
<p>Evttohus 2</p>
<p>Sámediggi  čujuha FeFo čilgehussii 22.09.2017  beaiváduvvon  reivves  áššis rievdaduvvon meahccegeavaheami  birra ruvkedoaimma  oktavuođas  Nussiris ja Gumppenjunis  ja cealká Finnmárkkulága  § 10 vuođul.</p>
<p>Sámediggi  čujuha FeFo mearrádussii:</p>
<p>Sámediggi  čujuha FeFo mearrádussii:</p>
<p><em type="italic">Ollislaš árvvoštallama  vuođul  lea FeFo positiiva Nussir ASA doaibmakonsešuvdnaohcamii minerálalága  vuođul. </em></p>
<p><em type="italic">Biddjojuvvo  stuorra deaddu  dasa ahte doaibmabidju addá vuođu  positiiva servodatovdáneapmái  mii dasto attášii vuođu  sámi beroštusaid fuolaheapmái  lassánan ássama bokte birzzehis riddosámi  guovlluin. </em></p>
<p><em type="italic"> FeFo bidjá vuođđun  ahte doaibmabidjoeaiggát  ovttasráđiid  boazodoaluin  juksá </em></p>
<p><em type="italic">ovttamielalašvuođa  dohkálaš váidudeaddji  doaibmabijuid ektui nu ahte ain sáhttá leat gánnáhahtti  doaimmahit  boazodoalu  guovllus, gč. Gielda- ja ođasmahttindepartemeantta muddenplána  loahpalaš dohkkeheami.  </em></p>
<p><em type="italic"> FeFo bivdá ahte biddjojuvvojit  dakkár eavttut vejolaš lohpeaddimii  ahte doaibmabidjoeaiggát </em></p>
<p><em type="italic">dahká šiehtadusa suohkaniin nu ahte sihkkarastojuvvo sávvojuvvon  servodatovdáneapmi  ja ahte sámi vuoigatvuođat  ja beroštusat fuolahuvvojit. </em></p>
<p>Sámediggi  doarju  FeFos mearrádusa  ollásit, eai ge Sámedikkis leat eanet árvalusat  áššái.</p>
<p><em type="bold">Lávdegotti ráva </em></p>
<p>Lávdegottis  eai leat eanet mearkkašumit dahje  evttohusat  ja rávve  Sámedikki mearridit čuovvovaččat:</p>
<p>Muđui doarju  Sámediggi  Sámediggeráđi  árvalusa.</p>
<p>  Sámedikki dievasčoahkkin  - 010/18 <em type="bold">Mearkkašupmi: Ruvkedoaibma Nussiris ja Gumppenjunis </em> </p>
<p><em type="bold">Isak Mathis O. Hætta</em> Ovdalaš  ruvkedoaibma  Gumppenjunis  1970-loguin  doaimmahii Folldal Verk AS beaiveruvkedoaimma  Gumppenjunis.  Go beaiveruvkkes váldui  veaikemálbma  olggos, de dat sáddejuvvui  tunnealla  ja ceakkošákta čađa vulos  vuostáiváldimii riikageainnu  guoras. Málbma gieđahallui  viidásit  vuostáiváldimis  roavvásiid  cuvkemiin, fiidnát cuvkemiin  ja sirremiin olggos čoahkáiduvvon  ávdnasa  govdudanrusttegis.  Maŋŋel  goikadanproseassa rusttegis sáddejuvvui  čoahkáiduvvon  ávnnas  fatnasii fievrridanbátti  mielde. Dan áiggi gohčodedje fágaolbmot  máilmmis dán rusttega <span type="quote">“mihttorusttegin”</span>  (mønsterbruk)  dan geažil go lei earenoamáš oanehis gaska gaskal olggosváldinbáikki  ja fatnasii fievrrideami,  ja go fievrrideapmi  lei unnit eanet áibbas gokčojuvvon,  ja olggosváldin  dáhpáhuvai  dakkár báktešlájas mas lei olu unnit veaika  go muđui máilmmis. Lagasbirrasii  eai lean báljo váikkuhusat,  dego  gavjagiksi  ja šlápmagiksi, ja doaibma  ii dagahan stuora hehttehusaid ealáhusaide mat gáibidit stuorát eatnamiid, nugo boazodoallu. Dan oanehis áiggis go lei doaibma jođus lei ustitlaš ja soabalaš  oktavuohta gaskal guovllu boazodolliid ja Folldal Verk AS. Dan  sáhttet eatnasat sis geat ledje barggus  dalle ja geat ain leat eallime, duođaštit. Go veaikehaddi  máilmmimárkanis hedjonii, ja eahpesihkkaris málbmagávdnosiid  ja heajos málbmasisdoalu dihte man ala doaibma  lei vuođđuduvvon,  dagahii  ahte ii lean šat gánnáhahtti  ja doaibma heaittihuvvui.    Ruvkedoaibmaplánat  Nussiris ja Gumppenjunis    Málbma galgá gieđahallot  seamma báikkis go ovddit  doaibma  lei. Áigumuš lea bidjat johtui eatnanvuollásaš  doaimma  2 sajádagas:  Gumppenjunni:  Doaibma eaktuda ahte ii galgga leat makkárge aktivitehta eatnama alde earret go fievrridit  málmma dálá ruvkeolgoráiggis  dálá šáktii – mii lea 500 mehtera gaska dálá geainnu mielde. Olgoráiggi buohta šaddá ránesbákterádju.    Nussir  Doaibma  eaktuda ahte ii galgga leat makkárge aktivitehta  earret go áibmomolsunšákta  juohke kilomehtera  duohken  ruvkkes. Olgoráigi  lea regulerenplánas  čilgejuvvon  golmmain molssaeavttuin. Dál lea čielgan ahte válljet  ovtta molssaeavttu  gos olgoráigi  biddjo industriijaguvlui  lahka dan boares ruvkke.    Ođđa ruvkedoaibma  čuohcá unnán lundui  eatnama alde ovdalaš  doaimma ektui. Dasa lassin lea otná teknologiija áibbas eará go 1970-loguin  go lea sáhka eanet birasseasti kemikálaid geavaheamis govdudanproseassas.  Danne  leat ođđa  ruvkedoaimmas  unnán  negatiiva  čuozahusat boazodollui.    </p>
<p>Ođđa bargosajit  Sámediggi  ferte dán áššis deattuhit ahte plánejuvvon  doaibma  buktá dárbbašlaš  bargosajiid  buriin bálkkáin suohkanii ja dat buktá buriid váikkuhusaid  guovllu  mearrasámi kultuvrii.   Maiddái sápmelaččat geavahit  minerálagávdnosiid  Sámi eanandoalut  geavahišgohte  tráktoriid 1950-logus,  ja boazodoalus  ožžo vuosttaš muohtaskohteriid loahpas 1960-logus.  Maŋŋel  lea boazodoallu  geavahišgoahtán  fievrruid  mat leat heivehuvvon  jahkodahkii, ja eará mohtorneavvuid.  Máŋgasat leat cealkán ahte mekaniseren boazodoalus lea viidánan badjel bávttiid, muhto lea unnán jáhkehahtti ahte sáhttá jorgalahttit <span type="quote">“industriijarevolušuvnna”</span>  boazoealáhusas.  Boazoealáhus,  ja sápmelaččat muđui ge, geavahit daid buktagiid mat fállojuvvojit  márkanis maid vuođđun  leat málbma- ja minerálaroggamat.    Solidaritehta eará álgoálbmotjoavkkuiguin  Olu báikkiin máilmmis dáhpáhuvvá  minerálaovddideapmi  mii lea stuora hehttehussan álbmogii.  Stuora birasnuoskkideapmi, heitot bargodilli, mánát mat fertejit bargat ja heitot sihkkarvuohta  leat oasit dien dilis. Maiddái  álgoálbmogat  máŋgga  máilmmioasis gillájit diekkár dilis. Norggas dáhpáhuvvá  ruvkedoaibma  áibbas eará rámmaeavttuiguin,  go leat nanu bargobirasnjuolggadusat,  alla sihkarvuođagáibádusat  ja dohkálaš birasdássi. Danne  lea sihke riekta ja govttolaš  ahte Norga  ieš guoddá  noađi minerálaidroggamis,  go dat sáhttá váikkuhit unnit negatiivvalaš goluid eará guovllu álgoálbmogiidda.    Go minerála roggan dáhpáhuvvá  norgga  eatnamis de lea dat sápmelaččaide  solidáralaš  dahkku eará álgoálbmotguovlluid  ektui, go dat sáhttá váikkuhit  unnit várálaš  minerálaroggama  eará álgoálbmotguovlluin.  Dasa lassin leat dát nugo  boahtá ovdan  <span type="quote">“Paris-julggaštusa”</span>  juovlamánu  2015 konklušuvnnas  – bargu  mas Sámediggi  ieš aktiivvalaččat  oasálastti.   Unnidit birasvárálaš  minerálaroggama  ovdánahttinriikkain  ja álgoálbmotguovlluin  lea rievttes lávki  álbmotrievttálaš  njuolggadusaid  ektui.  Luoitingieđahallan  Stuorámus eahpádussan  mii guoská ođđa  ruvkedoibmii  Riehppovuonas  lea dieđusge  mearrarádju  mii galgá leat vuonas. Maiddái Sámediggi lea hui eahpádusas  makkár váikkuhusat das sáhttet leat vutnii, ja earenoamážiid  guollehivvodahkii.  Áššemeannudanproseassa  leat leamašan hui viiddis  ja dál lea addon luoitinlohpi  čavga  eavttuiguin.  Sámediggi  ferte luohttit ahte birasgáhtteneiseválddit  leat riekta mearridan  ja vuordá  ahte eiseválddit  gozihit ja čavgadit  bearráigehččet  vuoi  biraslaš váikkuhusat šaddet nu unnit go vejolaš.  Konklušuvdna  Sámediggi lea dássážii atnán čielga prosedyragažaldagaid  vuosteággan  go lea árvvoštallan iešguđege  minerálaprošeavttaid  dan sadjái go vuostálagaid  bidjat ovdamuniid  ja hehttehusaid  dain iešguđetge  prošeavttain,  ja dan atnán vuođđun  fáhttet ovdanbuktojuvvon  plánaide  fágalaš konklušuvnnaid.  Diekkár bargovuohki  buktá ovttabealat  ja geahppa  meannudeami  dehálaš ealáhusgažaldagaide.  Orgána  mii lea ásahuvvon  juste dan dihte ahte bealuštit viiddis  servodatoainnu sámi álbmoga ovddas.  Bajábeal  oainnu vuođul  doarju  Sámediggi  ruvkedoaimma  Gumppenjunis  ja Nussiris.     <em type="bold">Mearkkašupmi: Ášši 10/18</em> </p>
<p><em type="bold">Toril Bakken Kåven</em> Nordkalottfolket  lea hui kritihkalaš dasa go ruvkedoaibmaprošeakta  Nussir lea ožžon luoitinlobi ja lobi ásahit mearradeponiija  Fálesnuorrái. Máilmmis leat unnán riikkat mat dohkkehit mearradeponiija,  ja mii diehtit hui unnán mearradeponiijaid  guhkitáiggi váikkuhusaid birra. Lea hui váidalahtti  go hálidit váldit  goluid ja riskka birrasii maid mearradeponiija  buktá. Mearra  ja vuotna  leat min deaŧaleamos borramušlihtit, ja nu galggašii leat agi beaivvi.   </p>
<p>Stáhta lea addán  prošektii luoitinlobi. Dat mearriduvvui  demokráhtalaš  proseassaid bokte mat mis leat Norggas,  ja mii šállošit hui sakka go boađus šattai nu go šattai.   Fálesnuorri  lea dohkkehuvvon  mearrasámi  guovlun;  guovllus  leat ássan mearrasámit  buolvvaid  čađa, ja gielda lea definerejuvvon  oassin Sámedikki ealáhusovddideami  doaibmaguovlun  (STN-guovlu). Demokratiija,  ja earenoamážit  lagasdemokratiija  lea deaŧalaš Norggas.  Dán áššis ii leat eahpádus  das maid lagasdemokratiija  háliida ruvkedoaimma  dáfus Fálesnuoris. Gieldda  cealkámuš lea danne mearrasámi  guovllu  álbmoga  cealkámuš, geat historjjá čađa leat massán ollu bargosajiid  ja stuorra oasi sin mearrasámi kultuvrras.  Nordkalottfolket oaivvilda  ahte báikegotti álbmot mii lea lagamusas mearridit  mii dat vahágahttá  dahje  nanne sámi kultuvrra,  dán oktavuođas  mearrasámi  kultuvrra.  Dat gusto earenoamážit  go Sámediggi  ieš lea dohkkehan  guovllu  sámi guovlun.  Das berre  leat stuorra mearkkašupmi go gieđahallat  cealkámuša rievdaduvvon  meahccegeavaheami  birra Finnmárkkulága mielde.   Dát mearrasámi  gielda lea háliidan  ruvkedoaimma  Nussiris, čielga ja nana eanetlogu  mearrádusaiguin leat dorjon ruvkedoaimma gielddas. Fálesnuori gielda  lea máŋgga  iešguđet mearrádusain  čilgen oainnuset  ja árvvoštallan  ja buktán cealkámušaid  das makkár váikkuhusaid  ruvkedoaibma  ja mearradeponiija  buvttášii.</p>
<p>Njuolggadusat rievdaduvvon  meahccegeavaheami  birra leat njuolggadusat maid Sámediggi lea ráhkadan,  ja galget geavahuvvot  dalle go šaddet rievdadusat  meahci geavaheamis,  ja das sáhttet leat iešguđet lágan váikkuhusat  sámi álbmogii. Beroškeahttá das leago Sámediggi  ovttaoaivilis  vai  ii FeFo árvvoštallamiin,  de mii registreret  ahte FeFo lea dahkan dakkár árvvoštallamiid.  Mii registreret  maid ahte FeFo lea árvvoštallan  iešguđet lágan váikkuhusaid,  maiddái váikkuhusaid  mearrasámi  álbmogii mii duohtavuođas  galgá  guovllus  ássat, eallit ja bargat boahtteáiggis.</p>
<p>Nordkalottfolket oaivvilda  ahte nana ákkat vuosttildit ruvkedoaimma  Nussiris ledje bealit mat gusket birrasii, ja danne  mii leimmet čielgasat go mearrideimmet  ahte dása ii galgga  addit lobi, dalle go ášši gieđahallojuvvui  Sámedikkis.</p>
<p>Dalle go njuolggadusat rievdaduvvon  meahccegeavaheami  birra ovddiduvvojedje  ja mearriduvvojedje Sámedikkis, Nordkalottfolket  váruhii  sániid geavaheami  ektui ja čujuhii ahte eanaš vuostálasvuođat Finnmárkkus eai šatta sápmelaččaid ja dážaid gaskka, muhto iešguđet sámi joavkkuid  gaskka. Dan dihte lea veadjemeahttun  njuolggadusaid  geavahit,  danne  go Sámediggi  dalle ferte bidjat iešguđet sámi joavkkuid vuostálaga.</p>
<p>Nordkalottfolket  oaivvilda  ahte dán áššis oidno čielgasit ahte váikkuhusaid  vihkkedallan  guoská guovtti sierra sámi jovkui; mearrasámi  dáloniid ja boazosápmelaččaid  beroštumiide.  Danne  lea boastut Sámedikkis geavahit njuolggadusaid  rievdaduvvon  meahccegeavaheami  birra FeFo mearrádusa hilgut.</p>
<p>Ášši meannudeapmi  álggahuvvui  08.03.2018  dii. 17.10.  Dievasčoahkkinjođihangoddi  evttoha  ahte áirras Kåre Olli lea habiila  meannudit  ášši 10/18 Cealkámuš rievdan  meahccegeavahusas  Finnmárkkulága  mielde ruvkedoaimma  ektui Nussiris ja Gumpenjunis dievasčoahkkimis.  Dievasčoahkkinjođihangoddi  evttoha  ahte áirras Mathis Nilsen Eira lea inhabila áššis 10/18 Cealkámuš rievdan  meahccegeavahusas  Finnmárkkulága mielde ruvkedoaimma  ektui Nussiris ja Gumpenjunis  dievasčoahkkimis.</p>
<p>·  Ovttajienalaččat  mearriduvvon   <em type="bold">Jienasteapmi</em> 39 áirasis ledje 38 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Evttohus  2 hilgojuvvui  36 jienain 2 jiena vuostá ·  Evttohus 1 mearriduvvui  33 jienain 5 jiena vuostá ·  Ealáhus- ja kulturlávdegotti  ráva  mearriduvvui  33 jienain 5 jiena vuostá   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   <em type="bold">Sáhkavuorrolistu  ja replihkat</em> </p>
<p>Sáhkavuorru Replihkka 1  Sandra Márjá West, áššejođiheaddji Toril Bakken Kåven</p>
<p>Sandra Márjá West</p>
<p>2  Runar Myrnes Balto  3  Arthur Johan Tørfoss Sandra Márjá West   Anders Somby jr.</p>
<p>Arthur Johan Tørfoss  4  Isak Mathis O. Hætta Sandra Márjá West   Toril  Bakken Kåven</p>
<p>Runar Myrnes Balto  Isak Mathis O. Hætta</p>
<p>5  Jovna  Vars Smuk Arild Pettersen Inga  Jovna  Vars Smuk</p>
<p>6  Toril Bakken Kåven Sandra Márjá West   Runar Myrnes Balto   Piera Heaika Muotka</p>
<p>Toril Bakken Kåven  7  Arild Pettersen Inga Sandra  Márjá West  Arild Pettersen Inga</p>
<p>8  Inger Eline Eriksen Fjellgren Sandra Márjá West   Runar Myrnes Balto 9  Silje Karine Muotka</p>
<p>10  Cecilie Hansen Piera Heaika Muotka   Inger Eline Eriksen Fjellgren   Sandra Márjá West</p>
<p>Cecilie Hansen  11  Nils Mikkelsen Utsi  12  Per Mathis Oskal</p>
<p>13  Karen Anette Anti  14  Runar Myrnes Balto  15  Ronny Wilhelmsen</p>
<p>16  Anders Somby jr.  17  Sandra Márjá West, áššejođiheaddji</p>
<p>DC - Mearrádus: Sámediggi čujuha FeFo 22.09.2017 beaiváduvvon reivii, ášši guoská rievdan meahccegeavahussii ruvkedoaimma ektui Nussiris ja Gumpenjunis, ja buktá cealkámuša finnmárkkulága § 10 mielde.</p>
<p>Sámediggi  čujuha sámediggeráđi  áššečilgehussii Áššis R 045/2018  ii ge dohkket FeFo stivrra eanetlogu  mearrádusa,  gč. Finnmárkolága  § 10 nuppi lađđasa  goalmmát cealkaga. Sámediggi deattuha  ahte  FEFO galgá  árvvoštallat  makkár mearkkašupmi  rievdaduvvon  meahccegeavaheamis lea sámi kultuvrii, boazodollui, meahcásteapmái, ealáhusdoaimmaheapmái  ja servodateallimii.</p>
<p>Muđui vuordá  Sámediggi ahte álbmotriekti doahttaluvvo  árjjalaččat ja dasto erenoamážit  ILO konvenšuvdna  nr 169, SP artihkal nr 27 ja ON álgoálbmotjulggaštus  ektui.</p>
<p>Sámedikki mielas FeFo árvvoštallamat ja mearrádusat eai soaba oktii Sámedikki  njuolggadusaide finnmárkkulága § 4 mielde, mat gusket konsultašuvnnaide ja eavttuide, váikkuhusaide boazodollui, servodateallimii, eaige dasa go árvvoštallá ávkki sámi kultuvrra vaháguhttima vuostá. FeFo ferte go ođđasis árvvoštallá ja meannuda ášši bidjat vuođđun njuolggadusaid riekta áddema ja dahkat mearrádusa mii  ii leat daid vuostá.</p>
<p>Sámedikki mielas galggašii njuolggadusaide rievdan meahccegeavahusas biddjojuvvot stuorra mearkkašupmi árvvoštallamiin mearrádusas. Dasto deattuha Sámediggi ahte ulbmil njuolggadusaiguin lea ahte dat sámiid iežaset eavttuid mielde galget váikkuhit sámi kultuvrra, boazodoalu, meahcceávkkástallama, ealáhusbarggu ja servodateallima luondduvuđđosa nannema. Sámediggái dat ovddimusat gullá meroštallat dan mii vaháguhttá ja mii  fas nanne sámi kultuvrra, dasa gullá maiddái mearrasámi kultuvra. Dán ferte maiddái FeFo bidjat vuođđun árvvoštallamiinnis ja mearrádusainis.</p>
<p>Konsultašuvnnat FeFos mat leat leamaš guoskevaš vuoigatvuođaoamasteddjiiguin boazodoalus eai leat čađahuvvon buriin jáhkuin ja dainna áigumušain ahte juksat ovttamielalašvuođa dahje soahpat rievdan eanageavahusas Sámedikki njuolggadusaid § 4, nuppi lađđasa mielde gč. finnmárkkulága § 3.</p>
<p>FeFo ii sáhte njuolggadusaid mielde bidjat eavttuid mearrádusastis ahte doaibmabidjooamasteaddji ja boazodoallu galget soahpat váidudeaddji doaibmabijuin vai oažžut FeFo guorrasit rievdan geavahussii. Dákkár eaktu guođđá earáide go FeFoi ovddasvástádusa mii čuovvu finnmárkkulága dasa gullevaš njuolggadusaiguin, sihkkarastit boazodoalu luondduvuđđosa guovllus. Dasto eaktu, ahte doaibmabidjooamasteaddji galgá gulahallat orohagaiguin ovdal go doaibmabidjooamasteaddji ieš mearrida makkár váidudeaddji doaibmabijuid háliida dahkat, ii atte doarvái buorre vejolašvuođa einnostit ja sihkarvuođa das ahte doaibmabijut leat doarvái buorit ja dohkálaččat sihkkarastit ain boazodollui luondduvuđđosa guovllus. Goappašiin dáin dáhpáhusain lea FeFo mearrádus vuostá Sámedikki njuolggadusaid §§ 1 ja 4 nuppi lađđasa ektui.</p>
<p>FeFo lea árvvoštallan movt doaibmabidju váikkuha boazodollui, muhto ii leat árvvoštallan maid ruvkedoaimmat ja eará plánat ja doaibmabijut oktiibuot váikkuhit boazodollui guovllus. FeFo maid ii leat árvvoštallan ahte leago doaibmabidju doarvái bures deattuhuvvon boazodoalu luondduvuđđosa sihkkarastima ektui. Dasto ii leat FeFo vihkkedallan doaibmabiju konkrehta váidudeaddji doaibmabijuid ektui. Dieinna lágiin ii dávis váikkuhusaid árvvoštallan boazodollui Sámedikki njuolggadusaide § 5, gč. finnmárkkkulága § 3.</p>
<p>FeFo ii leat vuhtii váldán Sámedikki njuolggadusain §§ 1 ja 7 mearriduvvon sámi kultuvrra ja servodateallima diliid, muhto lea atnán vealtameahttun deaŧalažžan eará go sámi oainnuid nugo gieldda ekonomiija, ássama ja bargosajiid.</p>
<p>FeFo ii leat árvvoštallan ruvkedoaimma servodatekonomalaš geavahanárvvu, eaige dat leat árvvoštallan geavahanárvvu luondduvuđđosa suodjaleami heajos váikkuhusaid ektui nugo Sámedikki njuolggadusaid § 4, nuppi lađđasa mielde eaktuduvvo.    Ášši meannudeapmi  loahpahuvvui  08.03.2018  dii. 19.05</p>
<p>Ášši 011/18  Sámedikki dievasčoahkkin  07.03.2018-09.03.2018</p>
<p>Ášši 002/18  Bajásšaddan-  fuolahus-  ja oahppolávdegoddi</p>
<p>05.03.2018-06.03.2018</p>
<p>Finnmárkku kulturmuittuid ja kulturbirrasa regionála plána 2017 - 2027</p>
<p>Áššenr. 18/518</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 01.02.18 SR 043/18 Bajásšaddan-, fuolahus-  ja oahppolávdegoddi 5. - 6.03.18 BFOL</p>
<p>Sámedikki dievasčoahkkin 7. – 9.03.18 DC 11/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Kulturmuittuid ja kulturbirrasa regionála plána Finnmárkkus 2017-2027 mearriduvvo nugo dat lea.</p>
<p> Bajásšaddan-  fuolahus-  ja oahppolávdegoddi  - 002/18 <em type="bold">Bajásšaddan-, fuolahus-  ja oahppolávdegotti árvalus</em> </p>
<p><em type="bold">Álggahus</em> </p>
<p>Bajásšaddan-, fuolahus-  ja oahppolávdegoddi lea gieđahallan  ášši 11/18 Finnmárkku  kulturmuittuid ja kulturbirrasa regionála plána 2017-2027. Lávdegotti mearrádusárvalus.</p>
<p><em type="bold">Lávdegotti ráva</em> </p>
<p>Lávdegottis  eai leat mearkkašumit dahje  evttohusat  ja rávve  Sámedikki mearridit čuovvovaččat: Sámediggi  doarju  muđui sámediggeráđi  árvalusa.</p>
<p>  BFOL - Mearrádus:    Sámedikki dievasčoahkkin  - 011/18 <em type="bold">Mearkkašupmi - Finnmárkku kulturmuittuid regionála plána</em> </p>
<p><em type="bold">Arthur Tørfoss</em> Norgga kulturárbi ovddasta stuorra árvvuid  ja lea mielde našuvdnii  ja ássiide addimin identitehta ja oktavuođadovddu.  Min oktasaš kulturárbi lea ovddastuvvon  kulturmuittuid, opmodagaid,  visttiid, musihka, dáidaga,  girjjálašvuođa  ja giela bokte. Váldo oasi min oktasaš kulturárbbis  hálddašit priváhta eaiggádat.  Sin positiiva  áŋgiruššan  lea hui deaŧalaš boahttevaš  suodjaleapmái.  Go stáhta gáibida iskkademiid kulturmuittuid ohcat, de galgá stáhta maid máksit goluid dán barggus. Dasa juolluduvvojit sierra ruđat riikaantikvára  bušeahttapoasttaide  maiguin  galgá fuolahit  kulturmuittuid dikšuma.  </p>
<p>Sámi kultuvra    Lea deaŧalaš ja riggodahkan  Norgii  bisuhit sámi giela, kultuvrra  ja servodateallima  dain guovlluin  gos sápmelaččat árbevirolaččat  leat ássan, ja gos sis lea bargu  leamaš. Bargu masa gullá dán sihkkarastit berre  dahkkojuvvot  dábálaš  álbmotválljen  orgánaid  bokte, dahje orgánaid  bokte mat dain leat vuolgán, ja dasto vel  eaktodáhtolaš  barggu  bokte.  Lea almmolašvuođa  ovddasvástádus  leat mielde bisuheamen  sámi giela ja kultuvrra,  ja maid sámi servodateallima.</p>
<p>Ášši meannudeapmi  álggahuvvui  08.03.2018  dii. 19.20.  Dievasčoahkkinjođihangoddi  evttoha  ahte áirras Kåre Olli lea habiila  meannudit  ášši 10/18 Cealkámuš rievdan meahccegeavahusas Finnmárkkulága mielde ruvkedoaimma ektui Nussiris ja Gumpenjunis dievasčoahkkimis.</p>
<p>Dievasčoahkkinjođihangoddi  evttoha  ahte  áirras Mathis Nilsen Eira  lea inhabila  áššis 10/18 Cealkámuš rievdan  meahccegeavahusas  Finnmárkkulága  mielde ruvkedoaimma  ektui Nussiris ja Gumpenjunis  dievasčoahkkimis.   ·  Árvalus  mearriduvvui  ovttajienalaččat   <em type="bold">Jienasteapmi</em> 39 áirasis ledje 35 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Bajásšaddan-, fuolahus-  ja oahppolávdegotti  árvalus  mearriduvvui  ovttajienalaččat   <em type="bold">Beavdegirjelasáhusat</em> Dán áššis ii ovddiduvvon beavdegirjelasáhus.   <em type="bold">Sáhkavuorrolistu  ja replihkat</em> </p>
<p>Sáhkavuorru Replihkka</p>
<p>1  Kåre Olli, áššejođiheaddji  2  Jørn Are Gaski  3  Jovna  Vars Smuk</p>
<p>4  Gunn Anita Jacobsen  5  Nils Mikkelsen Utsi  6  Arthur Johan Tørfoss Synnøve Søndergaard</p>
<p>7  Ingo Meehte Danielsen  8  Berit Marie P. E. Eira  9  Ann Karin Kvernmo Nils Ante Oskal Eira</p>
<p>Ann Karin Kvernmo  10  Kjellrun Wilhelmsen  11  Piera Heaika Muotka Jørn Are Gaski</p>
<p>Arild Pettersen Inga 12  Márjá-Liissá Partapuoli  13  Ronny Wilhelmsen</p>
<p>14  Anders Somby jr.  15  Kåre Olli, áššejođiheaddji</p>
<p>DC - Mearrádus: Sámediggi  doarju  muđui sámediggeráđi  árvalusa. Kulturmuittuid ja kulturbirrasa regionála plána Finnmárkkus 2017-2027  mearriduvvo  nugo dat lea.  Ášši meannudeapmi  loahpahuvvui  08.03.2018  dii. 20.10</p>
<p>Ášši 012/18  Sámedikki dievasčoahkkin  07.03.2018-09.03.2018</p>
<p>Ášši 003/18  Bajásšaddan-  fuolahus-  ja oahppolávdegoddi</p>
<p>05.03.2018-06.03.2018</p>
<p>Gulaskuddan  kulturhistorjjálaš  eanadaga  birra mas lea  nationála beroštupmi  Romssas.</p>
<p>Áššenr. 18/433</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 23.01.18 SR 037/18 lávdegoddi 5. – 6.03.18</p>
<p>Sámedikki dievasčoahkkin 7. – 9.03.18 DC</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p>Sámediggeráđi mearrádusárvalus:</p>
<p>Sámediggi lea duhtavaš go guhtta sámi eanadaga Romssas leat válljejuvvon Riikaantikvára riikaviidosaš registarii kultureanadagain main lea nationála beroštupmi. Mii atnit dáid eanadagaid deaŧalaš kulturhistorjjálaš oassin stuorra sámi muitalusas Romssa birra. Luottat eanadagas muitalit sámi  leahkima ja eanadatgeavaheami. Sámediggi dohkkeha ahte lea dárbu sierra árvvoštallamii plánaoktavuođas. Mii eaktudit ahte eanadagaid logu sáhttá dievasmahttit áiggi mielde, jos ođđa máhtu geažil lea dárbu. Sámediggi eaktuda ahte lea árjjalaš ovttasdoaibman guoskevaš gielddaid ja kulturmuitosuodjalusa gaskka. KULA-eanadagat eai berre hehttet buori servodatovdáneami. Sámediggi oaivvilda ahte KULA-eanadat sáhttá addit báikegottiide buoret dihtomielalašvuođa sámi kulturhistorjjálaš árvvuid birra.</p>
<p> Bajásšaddan-  fuolahus-  ja oahppolávdegoddi  - 003/18 <em type="bold">Bajásšaddan-, fuolahus-  ja oahppolávdegotti árvalus</em>  <em type="bold">Álggahus</em>  Sámedikki bajásšaddan-, fuolahus-  ja oahppolávdegoddi  lea meannudan  ášši 12/18 Gulaskuddan kulturhistorjjálaš eanadaga  birra  mas lea nationála  beroštupmi  Romssas. Lávdegoddi  ovddida čuovvovaš  evttohusa:  <em type="bold">Mearkkašumit</em>  <em type="italic">Mearkkašupmi ovddiduvvon  Norgga  Sámiid Riikkasearvvi (NSR)  Ann Karin Kvernmo  bokte. Norgga </em></p>
<p><em type="italic">Sámiid Riikkasearvvi (NSR) Piera Heaika Muotka, Anne Henriette Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Norgga Sámiid Riikkasearvvi/Sámeálbmot bellodaga (NSR/SáB) Márjá-Liissá Partapuoli,   Åarjel-Saemiej  Gielh Ellinor Marita Jåma, Bargiidbellodaga (BB) </em></p>
<p><em type="italic">Jørn Are Gaski, Kåre Ivar Olli ja Elisabeth Erk e  ja Sámeálbmotbellodaga  Ann-Elise Finbog dorjot:</em>  Lassi Kula-eanadagat Romssas  Dat eaktuduvvo ahte kultureanadagaid lohku main lea nationála  beroštupmi, dievasmahttojuvvo  áiggi mielde.  Okta ovdamearka  dasa lea Ruŋgu/Spansdalen,  mas lea ovttaláganvuohta  markogiliiguin  Skánit suohkanis, ja gos lea guhkesáigásaš  ja ealli sámi historjá ja danin  lea maid dehálaš guovlu  márkosámi kultuvrii.    <em type="italic">Mearkkašupmi ovddiduvvon  Norgga  Sámiid Riikkasearvvi/ Sámeálbmot bellodaga (NSR/SáB)  Márja</em></p>
<p><em type="italic">Liissá Partapuoli  bokte. Norgga Sámiid Riikkasearvvi (NSR) Piera Heaika Muotka, Anne Henriette Reinås Nilut, Niko Valkeapää, Nils Mikkelsen Utsi, Gunn Anita Jacobsen ja Ann Karin Kvernmo  ja Åarjel-Saemiej Gielh Ellinor Marita Jåma dorjot:</em> </p>
<p> Váikkuhanvuoigatvuohta guovlluid rievdadusaid hárrái  Sápmelaččat geat árbevirolaččat  leat geavahan  ja ain geavahit  guovllu,  beroškeahttá riikkavulošvuođas,  galget vuhtiiváldot  dego  báikkálašolbmot ja ahte sis galgá leat vuoigatvuohta váikkuhit guovllu rievdadusaid hárrái.  <em type="bold">Evttohus</em> </p>
<p><em type="italic">Evttohus ovddiduvvon  Norgga  Sámiid Riikkasearvvi (NSR)  Ann Karin Kvernmo  bokte. Norgga Sámiid Riikkasearvvi (NSR)  Piera Heaika Muotka, Anne Henriette  Reinås Nilut, Niko Valkeapää, Nils Mikkelsen Utsi ja Gunn Anita Jacobsen, Norgga  Sámiid Riikkasearvvi/Sámeálbmot bellodaga (NSR/SáB) Márjá-Liissá Partapuoli,  Åarjel-Saemiej Gielh Ellinor Marita Jåma, Bargiidbellodaga (BB) </em></p>
<p><em type="italic">Jørn Are  Gaski, Kåre Ivar Olli ja Elisabeth Erke, Sámeálbmotbellodaga Ann-Elise Finbog ja Nordkalottfolket Kjellrun  Wilhelmsen dorjot:</em>  Evttohus 1  Vuosttaš cealkagis rievdaduvvo  sátni <span type="quote">“duhtavaš”</span>  sániin <span type="quote">“positiivvalaš”</span>.    Viđat cealkagis sihkkojuvvo  <span type="quote">“jos ođđa  máhtu geažil lea  dárbu.”</span>  Viđat cealkka mii dal lea ná: <span type="quote">“Mii eaktudit ahte eanadagaid  logu sáhttá dievasmahttit  áiggi mielde.”</span>, sirdojuvvo  vuosttaš cealkaga maŋábeallai.    Guđát, čihččet ja gávccát cealkka rievdaduvvo  ná: "KULA-eanadat  ii gálgga hehttet servodatovdáneami,  muhto nannet eaŋkilolbmo  ja báikegotti rievtti váikkuhit  rievdadusaide eanadagas." </p>
<p><em type="bold">Lávdegotti ráva</em>  Lávdegottis  eai leat eanet mearkkašumit ja evttohusat  ja rávve  Sámedikki mearridit  čuovvovaččat:  Sámediggi  doarju  muđui sámediggeráđi  árvalusa. </p>
<p>  BFOL - Mearrádus:    Sámedikki dievasčoahkkin  - 012/18 <em type="bold">Doarjja lávdegotti mearkkašupmái</em> </p>
<p>Guovddášbellodat,  áirras Cecilie Hansen doarju  lávdegotti  mearkkašumiid. Johttisápmelaččaid  listu, áirras Ánders Somby jr. doarju  lávdegotti  mearkkašumiid.</p>
<p>    <em type="bold">Evttohus 2: Gulaskuddan kulturhistorjjálaš eanadaga birra Romssas</em> </p>
<p><em type="bold">Arthur Tørfoss</em> Sámediggi  oaidná  ahte Riikaantikvára  háliida suodjalit ođđa kultureanadagaid  main lea nationála beroštupmi. Sámediggi  doarju  min oktasaš kulturárbbi  suodjaleami,  muhto vuorjašuvvá  ášši ovddideamis.  Sitáhta áššis: <span type="quote">“Eanadagat  eai galgga  leat ráfáiduhtton  guovllut,  muhto galget hálddašuvvot  Plána- ja huksenlága vuođul  dábálaš vugiin.  Gulaskuddancealkámušas  leat árvalusat  boahttevaš  hálddašeapmái. Kulturmuitohálddašeapmi  sáhttá cakkadit plánaid  mat mielddisbuktet stuora vahága  eanadagaide.”</span>   Dás mii boahtit ášši guovddážii,  mii dagaha  ahte Sámediggi  eahpida  viidásit  suodjaleami. Dáinna plánain  lea byråkratiija ožžon dan reaiddu  maid dárbbaša  vai  beassá cakkadit ja maŋidit suohkaniid plánaid  sin guovlluid  ovddideapmái  ja buorideapmái.   Áššis daddjo rievtti  mielde ahte lea dehálaš  ásahit buori ovttasbarggu  daid iešguđetge  eiseválddiid gaskkas vai eanadagain  lea einnostahtti hálddašeapmi.  KULA-eanadagat  eai berre hehttet buori servodatovdáneami.     Dan vuođul  Sámediggi  ii árval  viidásit  suodjaleami  Romssa eanadagain,  ja ávžžuha  Riikaantikvára heaittihit plánaid.     Ášši meannudeapmi  álggahuvvui  09.03.2018  dii. 10.30   <em type="bold">Jienasteapmi</em> 39 áirasis ledje 33 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Evttohus  2 hilgojuvvui  31 jienain 2 jiena vuostá ·  Evttohus 1 mearriduvvui  32 jienain 1 jiena vuostá ·  Bajásšaddan-, fuolahus-  ja oahppolávdegotti  ráva  mearriduvvui  32 jienain 1 jiena vuostá   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus. </p>
<p>  <em type="bold">Sáhkavuorrolistu  ja replihkat</em> </p>
<p>Sáhkavuorru Replihkka 1  Ann Karin Kvernmo, áššejođiheaddji Cecilie Hansen</p>
<p>2  Arthur Johan Tørfoss Márjá-Liissá Partapuoli</p>
<p>Arthur Johan Tørfoss  3  Márjá-Liisá  Partapuoli  4  Anders Somby jr.</p>
<p>5  Kåre Olli Márjá-Liissá Partapuoli   Niko Valkeapää  Kåre Olli  6  Berit Marie P. E. Eira  7  Niko Valkeapää  8  Jørn Are Gaski</p>
<p>9  Márjá-Liisá Partapuoli  10  Anne Henriette Reinås Nilut  11  Ann Karin Kvernmo, áššejođiheaddji</p>
<p>Cecilie Hansen, čoahkkinortnegii</p>
<p>Cecilie Hansen, čoahkkinortnegii    Jørn  Are Gaski, čoahkkinortnegii</p>
<p>DC - Mearrádus: Sámediggi lea positiivvalaš  go guhtta sámi eanadaga  Romssas leat válljejuvvon  Riikaantikvára riikaviidosaš  registarii kultureanadagain  main lea nationála  beroštupmi. Mii eaktudit ahte eanadagaid logu sáhttá dievasmahttit  áiggi mielde. Mii atnit dáid eanadagaid  deaŧalaš kulturhistorjjálaš oassin stuorra sámi muitalusas Romssa birra. Luottat eanadagas muitalit sámi leahkima ja eanadatgeavaheami.  Sámediggi  dohkkeha  ahte lea dárbu  sierra árvvoštallamii  plánaoktavuođas. KULA-eanadat  ii gálgga hehttet servodatovdáneami,  muhto nannet eaŋkilolbmo  ja báikegotti rievtti váikkuhit rievdadusaide eanadagas.   Ášši meannudeapmi loahpahuvvui 09.03.2018  dii. 11.20</p>
<p>Ášši 013/18  Sámedikki dievasčoahkkin  07.03.2018-09.03.2018</p>
<p>Ášši 002/18  Plána ja finansalávdegoddi  05.03.2018-06.03.2018</p>
<p>Ođđa bušeahttaortnet  sámegielaide,  kultuvrii  ja sámi servvodateallimii</p>
<p>Áššenr. 18/119</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 07.02.18 SR 54/18</p>
<p>Plána- ja finásalávdegoddi 5. – 6.03.18 PFL Sámedikki dievasčoahkkin 7.- 9.03.18 DC 13/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Sámediggeráđi mearrádusárvalus:</em> </p>
<p>Sámediggeráđđi čujuha ovttaoaivilvuhtii maid guovvamánu 1. b. 2018 lea joksan ráđđehusain ođđa bušeahttaortnega birra Sámediggái.</p>
<p>Sámediggi oaidná ahte ođđa bušeahttaortnet mielddisbuktá ahte bušeahttarámma sámi gillii, kultuvrii ja servodateallimii mii juolluduvvo Sámediggái 2019 rájes čohkkejuvvo ovtta bušeahttapostii. Dasto lea vuođđun dat ahte Sámedikki ja departemeantta gaskka geahčaduvvo sisdoallu dain poasttain mat sirdojuvvojit ođđa čoahkkepostii, ja ahte čoahkkádusprinsihpas spiehkastuvvo dušše ráđđádallamiid maŋŋá departemeantta ja sámedikki gaskka.</p>
<p>Sámediggi deattuha ahte áigumuš dainna lea Sámediggái addit eanet friijavuođa vuoruhit sámepolitihkalaš áššiid. Vuođđun lea ahte galget leat erenoamáš sivat jus ruđat Sámediggái galget juolluduvvot eará poasttaid ja kapihttaliid go ođđa čoahkkepoastta bokte.</p>
<p>Sámediggi deattuha ahte ortnet mas lea okta bušeahttapoasta galgá giđđasešuvnnas čuovvuluvvot jahkásaš ovddasguvlui geahčči dieđáhusain Stuorradiggái sámepolitihka birra mii čájeha mo sámi giella, kultuvra ja servodateallin, bálvalusfálaldat sámi ássiide ja sámi servodaga hástalusat rivdet.  Sámediggi eaktuda ahte dieđáhus šattašii nu viiddis go lea dárbu go galgá čájehit áddehahtti gova das mo  sámi giella, kultuvra ja servodateallin ovdána, bálvalusfálaldagas sámi ássiide ja deaŧaleamos boahtteáiggi hástalusat.</p>
<p>Sámediggi čujuha ahte málle ja sisdoallu analysain mat adnojuvvojit vuođđun ja oidnojit jahkásaš dieđáhusas ferte áiggi badjel ovdánahttojuvvot.</p>
<p>Sámediggi atná vuođđun ahte proseassa Sámedikki ja departemeantta gaskka jahkásaš dieđáhusa birra ferte leat huksejuvvon prinsihpa ala mas galgá konsultašuvnnaid bokte joksat ovttaoaivilvuođa ja miehtama.</p>
<p>Sámediggi deattuha ahte dákkár jahkásaš dieđáhus galgá nannet gulahallama Stuorradikkiin sámepolitihka ovddideami ja vuoruhemiid birra.</p>
<p>Sámediggi oaidná ahte ođđa bušeahttaortnet fas dahká áigeguovdilin gažaldaga Sámedikki formálalaš saji birra sierra riektesubjeaktan ja dáhttu ráđđehusa bidjat johtui barggu man áigumuš lea formálalaččat dan lága bokte mearridit.</p>
<p>Sámediggi miehtá dán vuođul dasa ahte ráđđehus ovddida ođđa bušeahttaortnega Sámediggái sámi giela, kultuvrra ja servodateallima várás.</p>
<p> Plána ja finansalávdegoddi  - 002/18    PFL - Mearrádus: <em type="bold">Álggahus:</em> </p>
<p>Sámedikki plána-  ja finánsalávdegoddi  lea meannudan  ášši 13/18  Ođđa bušeahttaortnet sámegielaide,  kultuvrii  ja sámi servvodateallimii.  Lávdegoddi  ovddida  čuovvovaš  árvalusa.</p>
<p><em type="bold">Mearkkašumit:</em> </p>
<p><em type="italic">Lávdegotti lahtut oaivvildit: Norgga  Sámiid Riikasearvvi  lahtut (NSR)  Runar  Myrnes  Balto, Aili Guttorm, Tor Gunnar Nystad, Lars Peder Dunfjell ja Celine Boine Lamo,  Bargiidbellodaga  lahtut Ronny Wilhelmsen, Tom Sottinen ja Synnøve  Søndergaard,  Olgesbellodaga  lahttu Nils Ante Oskal Eira, Guovddášbellodaga  lahttu Cecilie Hansen,  Dáloniid  listtu lahttu Isak Mathis O. Hætta ja </em></p>
<p><em type="italic">Nordkalottfolket lahttu Toril Bakken Kåven, ovddidit čuovvovaš  mearkkašumi:</em> </p>
<p><em type="bold">Sámedikki plána- ja finánsalávdegotti vuordámušat ođđa bušeahttaortnegii  </em>Lávdegoddi  vuordá  ahte nationála  vuoruhemiin  boahtá  lasáhus sámi áššiide ja Sámedikki bušehttii. Vuordit maiddái boahttevaš  sámi vuoruhemiid  ja positiiva  bušeahttaovdáneami  sámepolitihkalaš suorgái, mii vástida  stáhta nationála  geatnegasvuođaide  sápmelaččaide  álbmotrievtti  vuođul.   <em type="bold"> </em></p>
<p> <em type="italic">Lávdegotti eanetlohku  Norgga Sámiid Riikasearvvi lahtut, Bargiidbellodaga lahtut, Olgesbellodaga </em></p>
<p><em type="italic">lahttu, Guovddášbellodaga  lahttu ja  Dáloniid listtu lahttu, ovddidit čuovvovaš  mearkkašumi: </em>  <em type="bold">Sámedikki plána- ja finánsalávdegotti vuordámušat ođđa bušeahttaortnegii </em></p>
<p>Lávdegottis  leat stuora vuordámušat  ahte ođđa  bušeahttaortnet  mearkkaša positiiva bušeahttaovdáneami  Sámediggái  ja sámi áššiide. Ráđđehusas,  iešguđet departemeanttain  ja earenoamážit  Stuoradikkis lea ovddasvástádus  fuolahit ahte sámi áššit vuoruhuvvojit  iešguđet juhkosiin, vaikko  bušeahttaortnet  rievdaduvvo  nu ahte juohke departemeantta  juogusovddasvástádus ii leat šat nu oainnus.</p>
<p>Lávdegoddi  atná vuođđun  ahte bušeahttaortnega  rievdan  boahtá johtui guhkes proseassa vuođul ja dainna  vuordámušain  ahte Sámediggi, álgoálbmotparlameantan,  beassá eanet ieš vuoruhit sámepolitihkalaš áššiid.</p>
<p>Viidásit vuordá  lávdegoddi  čielgasit ahte konsultašuvdnaortnet  čađahuvvo  dainna  lágiin ahte vejolaš rievdadusat  rámmabušeahtas  dieđihuvvojit  ovddalgihtii  ja meannuduvvojit  šihttojuvvon  ortnega  mielde.</p>
<p>   <em type="bold">Lávdegotti ráva:</em> </p>
<p>Lávdegottis  eai leat eanet mearkkašumit dahje  evttohusat  ja rávve  Sámedikki mearridit čuovvovaččat:</p>
<p>Muđui doarju  Sámediggi  Sámediggeráđi  árvalusa.</p>
<p>  Sámedikki dievasčoahkkin  - 013/18 <em type="bold">Doarjja lávdegotti mearkkašupmái</em> </p>
<p> Åarjel-Saemij-Giielh  áirras Ingo Meehte Danielsen doarju lávdegotti  2 mearkkašumi Johttisápmelaččaid  listu, áirras Ánders Somby jr. doarju lávdegotti  2 mearkkašumi      <em type="bold">Evttohus: Ođđa bušeahttaortnet sámegielas, kultuvrras ja servodateallimis</em> </p>
<p><em type="bold">Arthur Tørfoss</em> Sámediggeráđđi  čujuha ovttaoaivilvuhtii  ođđa bušeahttaortnegis  maid Sámediggi  1. beaivve guovvamánu  2018:s olahii ráđđehusain.   Sámediggi  mearkkaša ahte ođđa  bušeahttaortnet  mii 2019:s juolluduvvo  Sámediggái mielddisbuktá ahte bušeahttarámma  sámegillii, kultuvrii  ja servodateallimii  čohkkejuvvo  ovtta bušeahttapoasta vuollái.  Dasa lassin biddjo vuođđun  ahte Sámedikki ja departemeanta  gaskka dahkko sisdoalu geahčadeapmi  dáiguin  poasttaiguin  mat sirdojuvvojit  ođđa čoahkkepostii, ja ahte spiehkastat prinsihppa  čohkkema birra dahko dušše ovttaoaivilvuođas  gaskal departemeanta  ja Sámedikki.        Ášši meannudeapmi  álggahuvvui  09.03.2018  dii. 11.20  <em type="bold">Jienasteapmi</em> 39 áirasis ledje 35 čoahkis. Jienasteapmi  čađahuvvui  čuovvovaš  vuogi  mielde: ·  Evttohus  1 hilgojuvvui 34 jienain  1 jiena vuostá ·  Plána- ja finánsalávdegoddi  ráva  mearriduvvui 34 jienain 1 jiena vuostá  <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   </p>
<p><em type="bold">Sáhkavuorrolistu  ja replihkat</em> </p>
<p>Sáhkavuorru Replihkka 1  Tor Gunnar Nystad, áššejođiheaddji</p>
<p>2  Celine Boyne Lamo  3  Karen Anette Anti</p>
<p>4  Synnøve Søndergaard  5  Runar Myrnes Balto  6  Arthur Johan Tørfoss Runar Myrnes Balto</p>
<p>Cecilie Hansen  Arthur Johan Tørfoss  7  Tor Gunnar Nystad</p>
<p>8  Toril Bakken Kåven Piera Heaika Muotka   Runar Myrnes Balto 9  Nils Ante Eira</p>
<p>10  Ingo Meehte Danielsen  11  Anders Somby jr.  12  Henrik Olsen</p>
<p>13  Per Mathis Oskal  14  Tor Gunnar Nystad, áššejođiheaddji</p>
<p>DC - Mearrádus: Sámediggeráđđi čujuha ovttaoaivilvuhtii maid guovvamánu 1. b. 2018 lea joksan ráđđehusain</p>
<p>ođđa bušeahttaortnega birra Sámediggái.</p>
<p>Sámediggi oaidná ahte ođđa bušeahttaortnet mielddisbuktá ahte bušeahttarámma sámi gillii, kultuvrii ja servodateallimii mii juolluduvvo Sámediggái 2019 rájes čohkkejuvvo ovtta bušeahttapostii. Dasto lea vuođđun dat ahte Sámedikki ja departemeantta gaskka geahčaduvvo sisdoallu dain poasttain mat sirdojuvvojit ođđa čoahkkepostii, ja ahte čoahkkádusprinsihpas spiehkastuvvo dušše ráđđádallamiid maŋŋá departemeantta ja sámedikki gaskka.</p>
<p>Sámediggi deattuha ahte áigumuš dainna lea Sámediggái addit eanet friijavuođa vuoruhit sámepolitihkalaš áššiid. Vuođđun lea ahte galget leat erenoamáš sivat jus ruđat Sámediggái galget juolluduvvot eará poasttaid ja kapihttaliid go ođđa čoahkkepoastta bokte.</p>
<p>Sámediggi deattuha ahte ortnet mas lea okta bušeahttapoasta galgá giđđasešuvnnas čuovvuluvvot jahkásaš ovddasguvlui geahčči dieđáhusain Stuorradiggái sámepolitihka birra mii čájeha mo sámi giella, kultuvra ja servodateallin, bálvalusfálaldat sámi ássiide ja sámi servodaga hástalusat rivdet.  Sámediggi eaktuda ahte dieđáhus šattašii nu viiddis go lea dárbu go galgá čájehit áddehahtti gova das mo sámi giella, kultuvra ja servodateallin ovdána, bálvalusfálaldagas sámi ássiide ja deaŧaleamos boahtteáiggi hástalusat.</p>
<p>Sámediggi čujuha ahte málle ja sisdoallu analysain mat adnojuvvojit vuođđun ja oidnojit jahkásaš dieđáhusas ferte áiggi badjel ovdánahttojuvvot.</p>
<p>Sámediggi atná vuođđun ahte proseassa Sámedikki ja departemeantta gaskka jahkásaš dieđáhusa birra ferte leat huksejuvvon prinsihpa ala mas galgá konsultašuvnnaid bokte joksat ovttaoaivilvuođa ja miehtama.</p>
<p>Sámediggi deattuha ahte dákkár jahkásaš dieđáhus galgá nannet gulahallama Stuorradikkiin sámepolitihka ovddideami ja vuoruhemiid birra.</p>
<p>Sámediggi oaidná ahte ođđa bušeahttaortnet fas dahká áigeguovdilin gažaldaga Sámedikki formálalaš saji birra sierra riektesubjeaktan ja dáhttu ráđđehusa bidjat johtui barggu man áigumuš lea formálalaččat dan lága bokte mearridit.</p>
<p>Sámediggi miehtá dán vuođul dasa ahte ráđđehus ovddida ođđa bušeahttaortnega Sámediggái sámi giela, kultuvrra ja servodateallima várás.</p>
<p>Ášši meannudeapmi  loahpahuvvui  09.03.2018  dii. 12.00</p>
<p>Ášši 014/18  Sámedikki dievasčoahkkin  07.03.2018-09.03.2018</p>
<p>Ášši 003/18  Plána ja finansalávdegoddi  05.03.2018-06.03.2018</p>
<p>Njuolggadusat  Sámedikki politihkalaš dássái - revideren</p>
<p>Áššenr. 17/2947</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Dievasčoahkkinjođihangoddi 05.02.18 DCJ 007/18</p>
<p>Plána- ja finánsalávdegoddi 5. – 6.03.18 PFL Sámedikki dievasčoahkkin 7. – 9.03.18 DC 014/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p><em type="bold">Dievasčoahkkinjođihangotti mearrádusárvalus:</em> </p>
<p><em type="bold">2.1.1 Sámediggeráđđái /For sametingsrådet</em>  Ođđa 3. teakstaoassi <span type="quote">“Sámedikki bušeahttamearrádus lea vuođđun vejolaš buhtadusrievdadusaide”</span><em type="bold"> </em> </p>
<p><em type="bold">2.1.4 Fásta áirasiidda - For faste representanter</em>  Ođđa cealkka maŋimuš teakstaoassái: Geasus gessojuvvo vuosttaš bálkámáksimis maŋŋá dievas- ja lávdegoddečoahkkimiid.  </p>
<p><em type="bold">2.1.7 Joavkojođiheddjiide - For gruppeledere</em>  Teakstaoassi 5 penšunortnega birra sihkkojuvvo, danne go dat guoská dušše ollesáiggepolitihkkariidda, gč. kap 12.  </p>
<p><em type="bold">2.2 Molsašuddi buhtadusat - Variable godtgjørelser</em>  Ođđa cealkka 1. teakstaoasi lohppii: Máksomearit rievdaduvvojit juohke njealját jagi go ođđa Sámediggi válljejuvvo.  </p>
<p><em type="bold">2.2.3 Aktiivvalaš oassálastin politihkalaš barggus joavko-, lávdegodde- ja dievasčoahkkimiid oktavuođas - For aktiv deltakelse i det politiske arbeidet knyttet til gruppe-, komité- og plenumsmøtene</em> Molsašuddi buhtadusaid máksomearit leat muddejuvvon kapihttala 2.2 mielde, gč. mielde biddjojuvvon meroštallanvuođu <span type="quote">“Molsašuddi buhtadusaid máksomeriid justeren 01.01.2018 nammii”</span>.  </p>
<p><em type="bold">2.3.1 Duođaštuvvon massojuvvon bargodienas - Legitimert tapt arbeidsfortjeneste, punkt b)</em>  Sáni <span type="quote">«likning»</span> sadjái biddjojuvvo <span type="quote">“vearuhusa vuođđu”</span>.  </p>
<p><em type="bold">4 Fuolahusbargogolut - Utgifter til omsorgsarbeid</em> Sihkkojuvvon oassi cealkagis: Loahppa oassi cealkagis <span type="quote">“skovis Bálkkát ja buhtadusat”</span> lea sihkkojuvvon.  </p>
<p>Oasit cealkagis sihkkojuvvon: <span type="quote">“Rehkega čállá son, gii doaimmaha fuolahusbarggu, ja áirras duođašta bargooktavuođa. Maŋimuš oassi cealkagis “skovis Bálká ja buhtadusat”</span> lea sihkkojuvvon.</p>
<p><em type="bold">5 Ássan- ja ruovttumátkegolut - Bolig- og hjemreiseutgifter</em>  Ođđa 3. teakstaoassi: «Dievasčoahkkinjođiheaddji, sámediggeráđđi ja ráđi politihkalaš ráđđeaddit geat fárrejit ruovttubáikkis bargobáikái, ja bearaš báhcá ruovttu báikái, sáhttet oažžut buhtadusa biebmoliigegoluid ovddas go gártet leat guokte dállodoalu. Biebmobuhtadus sáhttá  máksojuvvot dušše daid beivviid ovddas goas  sus ii leat oktasaš dállodoallu bearrašiinnis (ruovttus dahje ovttas bearrašiin), dahje oažžu biebmobuhtadusa bargomátkkiid oktavuođas.  </p>
<p><em type="bold">8 Jávkan iežas buohcama geažil - Fravær på grunn av egen sykdom</em> Sisa leat biddjojuvvon guokte ođđa vuollekapihttala. Kapihttalis 8.1 lea seamma teaksta mii ovdal lei kapihttalis 8. Kapihttalii 8.2 lea biddjojuvvon áibbas ođđa teakstaoassi: Sámedikki áirasat leat álbmotválljejuvvomat ja meroštallojuvvojit freelancerin Álbmotoadjolága mielde. Álbmotválljejuvvomiin lea vuoigatvuohta oažžut buohcanruđaid ja ožžot buohcanruđaid Álbmotoadjolága mielde. Álbmotválljejuvvomat fertejit ieža sáddet gáibádusa das NAV:ii.  </p>
<p><em type="bold">9 Bargomátkkit - Tjenestereiser</em>  Rievdaduvvon 1. teakstaoassi leat ná:<span type="quote">« Sámedikki politihkalaš doaimma bargomátkkiid/mátkkiid oktavuođas biddjojuvvojit vuođđun dat njuolggadusat mat leat Sierrašiehtadusas mátke- ja biebmogoluid máksimis  sis- ja olgoriikka mátkkiid ovddas.»</span>.  </p>
<p><em type="bold">9.1 Ollesáiggepolitihkkariidda - For heltidspolitikere</em> Teakstaoasit 1, 2 ja 4 leat sirdojuvvon kapihttalii 9 Bargomátkkit. Teakstaoassi 3 mii  guoská ovdagihtii mátkeruđaid oažžumii  guoská dušše ollesáiggepolitihkkariidda. Danne lea bajilčálus kapihttalis 9.1 rievdaduvvon, ovdal lei dan namma <span type="quote">«Sámedikki áirasiidda ja politihkalaš ráđđáaddiide»</span>. </p>
<p>Ođđa teakstaoassi kapihttalis 9.1; «Váldonjuolggadussan lea ahte son gii manná mátkái máksá ieš mátkegoluidis ja oažžu dan ovddas máksojuvvot mátkerehkega bokte. Dat mearkkaša dan ahte son máksá girdibileahta, hotealla, láigobiilla j.d. ovddas kredihttakoarttain dahje mátkeovdagihtii mávssuin.”.</p>
<p><em type="bold">11 Elektrovnnalaš gulahallama olggosgoluid gokčan ja teknihkalaš veahkkeneavvut - Dekning av utgifter til elektronisk kommunikasjon og tekniske hjelpemidler </em> Kapihttala namma lea rievdaduvvon ja sihkkojuvvon dat mii ii šat gusto. Dasto lea čuovvovaš teakstaoassi lasihuvvon:”Ollesáiggepolitihkkarat čuvvot Sámedikki njuolggadusaid elektronalaš </p>
<p>gulahallamis.”.</p>
<p><em type="bold">12 Penšuvdna - Pensjon </em> Áigeguovdilastojuvvon gustovaš lága mielde.  </p>
<p><em type="bold">14 Dáhkádusat - Forsikringer </em> Dát lea áibbas ođđa kapihttal.  </p>
<p>Sámedikki politihkalaš dási njuolggadusaid rievdadusat bohtet fápmui dan dáhtona rájes go dievasčoahkkin mearrida rievdadusaid.</p>
<p> Plána ja finansalávdegoddi  - 003/18    PFL - Mearrádus: <em type="bold">Álggahus:</em> </p>
<p>Sámedikki plána-  ja finánsalávdegoddi  lea meannudan  ášši 14/18  Njuolggadusat  Sámedikki politihkalaš dássái - revideren.  Lávdegoddi  ovddida  čuovvovaš  árvalusa.</p>
<p><em type="italic">Evttohus  1</em> </p>
<p> <em type="italic">Lávdegotti lahtu Runar Myrnes Balto, Norgga  sámiid riikkasearvi (NSR),  ovddidii  čuovvovaš  evttohusa.  </em> </p>
<p><em type="italic">Norgga  Sámiid Riikasearvvi  lahtut, Bargiidbellodaga  lahtut, Guovddášbellodaga  lahttu, Nordkalottfolket lahttu, Olgeš lahttu ja Dáloniid  listtu lahttu, dorjot evttohusa:</em>  </p>
<p>Ášši sáddejuvvo  ruovttoluotta  čoahkkinjođihangoddái.</p>
<p>Sámediggi  háliida vuordit  čoahkkinjođihangotti  čielggadeami  penšuvdnaortnega  birra sámediggeáirasiidda,  mii vurdojuvvo  leat válmmas  dán giđa, ja bivdá  ahte čađahuvvo  sullasaš čielggadeapmi  buohccindieđihuvvonortnega  birra  fásta lahtuide. Jus Sámediggi  háliida mearridit rievdadusaid  njuolggadusain  mat gusket bajábealde  namuhuvvon  čuoggáide,  de ferte  vuordit čielggademiid  ja daid bohtosiid.</p>
<p>Sámediggi  bivdá  maid čoahkkinjođihangotti  čielggadit hattiid muđui čielggadusas, mat eai leat rievdan jagi 2011  rájes. Earenoamážit  bivdit  ahte guorahallá  dárkileappot  hattiid mat gusket masson bálkái 2.3 kapihttalis, ja ahte dat heivehuvvojit  dássái mii ii váikkut dasa ahte áirras gillá ekonomalaččat ámmátgeatnegasvuođa  dihte. Čoahkkinjođihangoddi  ferte  danin geahčadit  hattiid mat leat go massá bargodietnasa,  dasa gullá maid guorahallat  makkár hattit eará orgánain  leat maiguin sáhttit</p>
<p>buohtastahttit, ja árvvoštallat  obbalaš goluid.</p>
<p><em type="bold">Lávdegotti ráva:</em> </p>
<p>Lávdegottis  eai leat eanet mearkkašumit dahje  evttohusat  ja rávve  Sámedikki mearridit čuovvovaččat:</p>
<p>Sámediggi  ii doarjjo  dievasčohkkinjođiheaddji  árvalusa.   Sámedikki dievasčoahkkin  - 014/18 <em type="bold">Mearkkašupmi: Politihkalaš dási njuolggadusat</em> </p>
<p><em type="bold">Arthur Tørfoss</em> Sámediggi  dáhttu dievasčoahkkinjođihangotti  geahčadit bearráigeahččanlávdegotti  raportta beaiváduvvon  čakčamánu 28. b. maid Søstrene Åsjordet AS lea ráhkadan,  ja earenoamážit čuovvovaš  beliid fuobmát:  1. Njuolggadusaid  árvvoštallan  gos geahčada  sáhtášedje go buhtadusat Sámedikki áirasiidda addit penšuvdnavuođu,  maiddái sidjiide geat eai leat ollesáiggi  politihkkárat. Sámediggi  háliida čujuhit ahte dienas mii addá penšuvnna  lea meroštanvuođđu  máŋgga  buktui álbmotoadjolága  mielde. Dat go Sámedikki áirasiid buhtadusat  eai atte penšuvdnavuođu,  de sáhttá dat dagahit  ahte vuoigatvuođaid massá eanet oktavuođain.  Dievasčoahkkinjođihangoddi  ávžžuhuvvo  dán dárkilabbot  geahčadit.    2. Árvvoštallat  massojuvvon  bargodietnasa  máksima. Otne dat máksojuvvo  vuollegis  máksomeriin, almmá luopmoruhtavuođu  haga. Sámediggi  dáhttu dievasčoahkkinjođihangotti  árvvoštallat  dán máksit alla máksomeriin, oktan luopmoruđaiguin.  Dan dihte go Sámediggi  čoaggana  nu máŋga vahku  jagis, de mearkkašivččii dat oalle ollu áirasiidda geat leat olles barggus. </p>
<p>    Ášši meannudeapmi  álggahuvvui  09.03.2018  dii. 13.35   <em type="bold">Jienasteapmi</em> 39 áirasis ledje 35 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Evttohus  1 mearriduvvui  ovttajienalaččat ·  Plána ja finasalávdegotti  ráva  mearriduvvui  ovttajienalaččat   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus. <em type="bold">  Sáhkavuorrolistu  ja replihkat</em> </p>
<p>Sáhkavuorru Replihkka 1  Tom Sottinen, áššejođiheaddji  2  Arthur Johan Tørfoss</p>
<p>3  Tom Sottinen, áššejođiheaddji   John  Kappfjell, čoahkkinortnegii      DC - Mearrádus: Ášši sáddejuvvo  ruovttoluotta  čoahkkinjođihangoddái.  Sámediggi  háliida vuordit  čoahkkinjođihangotti  čielggadeami  penšuvdnaortnega  birra sámediggeáirasiidda, mii vurdojuvvo  leat válmmas  dán giđa, ja bivdá  ahte čađahuvvo  sullasaš čielggadeapmi  buohccindieđihuvvonortnega  birra  fásta lahtuide. Jus Sámediggi  háliida mearridit rievdadusaid  njuolggadusain  mat gusket bajábealde  namuhuvvon  čuoggáide,  de ferte  vuordit čielggademiid ja daid bohtosiid.   Sámediggi  bivdá  maid čoahkkinjođihangotti  čielggadit hattiid muđui čielggadusas, mat eai leat rievdan jagi 2011  rájes. Earenoamážit  bivdit  ahte guorahallá  dárkileappot  hattiid mat gusket masson bálkái 2.3 kapihttalis, ja ahte dat heivehuvvojit  dássái mii ii váikkut dasa ahte áirras gillá ekonomalaččat ámmátgeatnegasvuođa  dihte. Čoahkkinjođihangoddi  ferte  danin geahčadit  hattiid mat leat go massá bargodietnasa,  dasa gullá maid guorahallat  makkár hattit eará orgánain  leat maiguin  sáhttit buohtastahttit, ja árvvoštallat  obbalaš goluid.   Ášši meannudeapmi  loahpahuvvui  09.03.2018  dii. 13.45</p>
<p>Ášši 015/18  Sámedikki dievasčoahkkin  07.03.2018-09.03.2018</p>
<p>Ášši 001/18  Sámedikki valgalávdegoddi  06.03.2018-06.03.2018</p>
<p>Ođđa jođiheaddji  válljen  Ealáhus-  ja kulturlávdegoddái</p>
<p>Áššenr. 17/4028</p>
<p>Meannudeamit</p>
<p>Politihkalaš dássi Beaivi Áššenr. Válgalávdegoddi  VL Sámedikki dievasčoahkkin 5. – 6.03.18 DC 15/18</p>
<p>Mildosat<em type="bold"> </em></p>
<p>Evttohusat ja mearkkašumit</p>
<p>Válgalávdegotti árvalus:</p>
<p>Sámedikki valgalávdegoddi  - 001/18 Evttohus  1, Bargiidbellodagas:</p>
<p>Arild Pettersen Inga  válljejuvvo  ođđa jođiheaddjin  Ealáhus-  ja kulturlávdegottis.</p>
<p>Ovttajienalaččat  mearriduvvon  válgalávdegottis   VL - Mearrádus: <em type="bold">Válgalávdegotti mearrádusárvalus:</em> </p>
<p>Arild Pettersen Inga  válljejuvvo  ođđa jođiheaddjin  Ealáhus-  ja kulturlávdegottis.</p>
<p>Sámedikki dievasčoahkkin  - 015/18 Ášši meannudeapmi  álggahuvvui  09.03.2018  dii. 14.07   Válgalávdegoddi  árvalus:  Arild Pettersen Inga  válljejuvvo  ođđa jođiheaddjin  Ealáhus-  ja kulturlávdegoddái</p>
<p> <em type="bold">Jienasteapmi</em> 39 áirasis ledje 34 čoahkis. Jienasteapmi  čađahuvvui  čuovvovaš  vuogi  mielde: </p>
<p>·  Válgalávdegotti árvalus  mearriduvvui  ovttajienalaččat.   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus. <em type="bold">  Sáhkavuorrolistu  ja replihkat</em> </p>
<p>Sáhkavuorru Replihkka 1  Mathis Nilsen Eira, áššejođiheaddji</p>
<p>DC - Mearrádus: Arild Pettersen Inga  válljejuvvo  ođđa jođiheaddjin  Ealáhus-  ja kulturlávdegoddái.   Ášši meannudeapmi  loahpahuvvui  09.03.2018 dii. 14.10</p>
<p>Ášši 016/18  Sámedikki dievasčoahkkin  07.03.2018-09.03.2018</p>
<p>Virgelobi ohcan doaimmas várreairrasin  Anne Toril Eriksen Balto</p>
<p>Áššenr. 18/509</p>
<p>Meannudeamit</p>
<p>Politihkalaš dássi Beaivi Áššenr. Dievasčoahkkinjođihangoddi 06.03.18</p>
<p>Sámedikki dievasčoahkkin 7. – 9.03.18</p>
<p>Mildosat<em type="bold"> </em></p>
<p>Evttohusat  ja mearkkašumit</p>
<p><em type="bold">Dievasčoahkkinjođihangotti mearrádusárvalus:</em>  </p>
<p>Várrelahttu Anne Toril Eriksen Balto guođđá dievasčoahkkima dan botta go lea nammaduvvon politihkalaš ráđđeaddin Sámediggeráđđái.</p>
<p> Sámedikki dievasčoahkkin  - 016/18 Ášši meannudeapmi  álggahuvvui  07.03.2018  dii. 09.55   <em type="bold">Jienasteapmi</em> 39 áirasis ledje 38 čoahkis. Jienasteapmi  čađahuvvui  čuovvovaš  vuogi mielde: ·  Dievasčoahkkinjođihangotti  árvalus  mearriduvvui  ovttajienalaččat.   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   </p>
<p><em type="bold">Sáhkavuorrolistu  ja replihkat</em> </p>
<p>Sáhkavuorru Replihkka 1  Elisabeth Erke</p>
<p>DC - Mearrádus: Várrelahttu  Anne Toril Eriksen Balto guođđá  dievasčoahkkima  dan botta go lea nammaduvvon politihkalaš ráđđeaddin  Sámediggeráđđái.   Ášši meannudeapmi  loahpahuvvui  07.03.2018  dii. 10.00</p>
<p>Ášši 002/18  Sámedikki valgalávdegoddi  08.03.2018-09.03.2018</p>
<p>Ášši 017/18  Sámedikki dievasčoahkkin  07.03.2018-09.03.2018</p>
<p>Ođđa lahtu válljen  Dievasčoahkkinjođihangoddái</p>
<p>Áššenr. 17/4028</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Válgalávdegoddi 7. – 9.03.18  Sámedikki dievasčoahkkin 7. – 9.03.18</p>
<p>Mildosat<em type="bold"> </em></p>
<p>Evttohusat  ja mearkkašumit</p>
<p><em type="bold">Válgalávdegotti mearrádusárvalus:</em> </p>
<p>XX  válljejuvvo  ođđa lahttun Sámedikki dievasčoahkkinjođihangoddái.  Tor  H. Mikkola luohpá dievasčoahkkinjođihangotti  lahttun.</p>
<p> Sámedikki dievasčoahkkin  - 017/18 Ášši meannudeapmi  álggahuvvui  09.03.2018  dii. 14.05   Válgalávdegoddi  árvalus:  Ášši maŋiduvvo  geassemánu  dievasčoahkkimii   <em type="bold">Jienasteapmi</em> 39 áirasis ledje 34 čoahkis. Jienasteapmi  čađahuvvui  čuovvovaš  vuogi  mielde:  ·  Válgalávdegotti  árvalus  mearriduvvui  ovttajienalaččat   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   <em type="bold">Sáhkavuorrolistu  ja replihkat</em> </p>
<p>Sáhkavuorru Replihkka</p>
<p>1  Mathis Nilsen Eira, áššejođiheaddji</p>
<p>DC - Mearrádus: Ášši maŋiduvvo  geassemánu  dievasčoahkkimii.   Sámedikki valgalávdegoddi  - 002/18    VL - Mearrádus: Evttohusat  ja mearkkašumit</p>
<p><em type="bold">Válgalávdegotti evttohus  mearrádusárvalussii:</em> Tor  H. Mikkola lea geassádan  lahttun dievasčoahkkinjođihangottis. <em type="bold">Válgalávdegotti árvalus:</em> Válga ođđa áirasis čoahkkinjođihangoddái  maŋiduvvo  geassemánu  2018  dievasčoahkkimii.   </p>
<p>Ášši 018/18  Sámedikki dievasčoahkkin  07.03.2018-09.03.2018</p>
<p>Nášunála  boraspirepolitihka  rievdadus</p>
<p>Áššenr. 18/1598</p>
<p>Meannudeamit</p>
<p>Politihkalaš dássi Beaivi Áššenr.</p>
<p>Sámediggeráđđi 08.03.18  Sámedikki dievasčoahkkin 9.03.18 18/18</p>
<p>Mildosat<em type="bold"> </em></p>
<p>Evttohusat  ja mearkkašumit</p>
<p>Sámediggeráđi  mearrádusárvalus:</p>
<p>Sámediggi  áigu čađahit čuovvovaš  doaibmabijuid  nu ahte nationála boraspirepolitihkka rievdaduvvo:</p>
<p>-Sámediggi  bivdá  ráđđehusa  čilget guovtte  oasát áigumuša  boraspirehálddašemiin,  vai  šattašii čielggasin ahte dás leat guokte ovttadássásaš  áigumuša Stuorradikki  ovddeš  mearrádusa  mielde.</p>
<p>- Sámediggi  bivdá  ráđđehusa evttohit movt vuolidit earremihtuid stuorra boraspiriid ektui. Dan oktavuođas  dáhttut ráđđehusa  guođđit  geavahusa  mas earremihtuid  mearridit  intervállain,  ja lassin dasa eaktudit ahte dálá guohtunealáhus galgá bisuhuvvot.</p>
<p>- Sámediggi  bivdá  ráđđehusa  rievdadit  boraspireláhkaásahusa  nu ahte boraspirelávdegottit  ožžot duohta  ovddasvástádusa  hálddašeamis  miehtá jagi. Fertešii rahpat  lávdegottiide  vejolašvuođa  johtui bidjat evttolaš vahátbáhčima  miehtá jagi. Lávdegottit  fertejit maid buorebut  beassat stivret  liige báhčimiid mat dáhpáhuvvet  Stáhta luonddubearráigeahču  (Statens naturoppsyn)  olis.</p>
<p>- Sámediggi  bivdá  ráđđehusa  vuolggahit  barggu  mas boraspireeiseválddit  vuoruhuvvon guohtonguovlluin  bidjet johtui plánejuvvon  boraspirebáhčimiid  ovdal  go elliid luitet guohtumii. Dáin guovlluin  čađahuvvo  plánejuvvon  boraspirevákšon  vai  sáhtašii dan čađahit. Mihttomearrin  lea ahte dákkár báhčin galgá dáhpáhuvvat  luoddamuohttaga  alde.</p>
<p>- Sámediggi  bivdá  ráđđehusa  addit bistevaš  lobi báhčit gumppiid  mat mannet guovlluide  mat leat guođoheapmái  vuoruhuvvon  ja guovlluide  gos lea sámi boazodoallu.</p>
<p>- Sámediggi  bivdá  ráđđehusa  rievdadit  boraspireláhkaásahusa  nu ahte dat, go leat dilálašvuođat  gos leat stuorát vahágat  duođaštuvvon  seamma guovllus  máŋgga  jagi badjel, rahpá oppalaččat vejolašvuođa  olles riikkas beassat báhčit goaskima ovdal  go vahágahttá  ja almmá fáhkka vahátdili čuožžileami haga, go fal váruhuvvo  ahte stuorra vahát  sáhttá dáhpáhuvvat.  Dákkár lobiid ferte addit dihto guovlluide  ja áiggiide, ii ge sáhte gáibiduvvot  ahte identifisere juste dan mii vahágahttá.</p>
<p>-Sámediggi  bivdá  ráđđehusa  álggahit barggu  rievdadit  njuolggadusaid  mat gusket stuora boraspiriid báhčimii mat vaháguvvet,  vuoi  bivdojoavkkut  besset geavahit  seamma vugiid  go maid Stáhta luonddubearráigeahččit  (Statens naturoppsyn) atnet.</p>
<p>-Sámediggi  bivdá  ráđđehusa  evttohit bistevaš  lobi guođohanáigodagas  báhčit boraspiriid  go bohtet sihkkaris guohtonáiddiid  siskkobeallai ja gilvojuvvon  guohtoneatnamiidda.</p>
<p>-Jođáneamos  lági mielde bidjat johtui barggu mii lea mearriduvvon,  reivves  beaiváduvvon  borgemánu 17.b. 2017, Dálkkádat-  ja birasdepartemeanttas,  mas čuožžu dan birra  ahte váldit  mielde vásihanvuđot  árbevirolaš  gelbbolašvuođa  dáhkádusláhkaásahussii  mii guoská  guohtunelliid massimii boraspiriide. Dát lea hui viiddis bargu mii ferte vuoruhuvvot.  Sámediggi eaktuda ahte departemeanta konsultere Sámedikkiin ja NBR:in ovdal go bargu biddjo johtui ja go galget válljet doaimmaheddjiid dán bargui. Sámediggi  čujuha konsultašuvnnaide  mat čađahuvvo  ovttas NBR:in. Dassái go dát prošeakta lea gárvvistuvvon,  de fertejit liige doaibmabijut  biddjot johtui nu go ahte johtilit addot báhčinlohpi  guohtunealáhusaide  miehtá riika.</p>
<p> Sámedikki dievasčoahkkin  - 018/18 Ášši meannudeapmi  álggahuvvui  09.03.2018  dii. 13.45   <em type="bold">Jienasteapmi</em> 39 áirasis ledje 34 čoahkis. Jienasteapmi  čađahuvvui  čuovvovaš  vuogi  mielde:  ·  Sámediggeráđi  mearrádusárvalus  mearriduvvui  ovttajienalaččat   <em type="bold">Beavdegirjelasáhusat</em> Dán áššis ii ovddiduvvon  beavdegirjelasáhus.   <em type="bold">Sáhkavuorrolistu  ja replihkat</em> </p>
<p>Sáhkavuorru Replihkka 1  Berit Marie P. E. Eira, áššejođiheaddji</p>
<p>2  Ronny Wilhelmsen</p>
<p>3  Mathis Nilsen Eira  4  Karen Anette Anti  5  Cecilie Hansen</p>
<p>6  Nils Ante Oskal Eira  7  Anders Somby jr.  8  Nora Marie Bransfjell  9  Berit Marie P. E. Eira, áššejođiheaddji</p>
<p>DC - Mearrádus: Sámediggi  áigu čađahit čuovvovaš  doaibmabijuid  nu ahte nationála  boraspirepolitihkka  rievdaduvvo:   - Sámediggi  bivdá  ráđđehusa  čilget guovtte  oasát áigumuša boraspirehálddašemiin,  vai  šattašii čielggasin ahte dás leat guokte ovttadássásaš  áigumuša Stuorradikki  ovddeš  mearrádusa  mielde.   - Sámediggi  bivdá  ráđđehusa  evttohit  movt  vuolidit  earremihtuid  stuorra boraspiriid  ektui. Dan oktavuođas  dáhttut ráđđehusa  guođđit  geavahusa  mas earremihtuid  mearridit  intervállain,  ja lassin dasa eaktudit ahte dálá guohtunealáhus galgá bisuhuvvot.  - Sámediggi  bivdá  ráđđehusa  rievdadit  boraspireláhkaásahusa  nu ahte boraspirelávdegottit  ožžot duohta  ovddasvástádusa  hálddašeamis  miehtá jagi. Fertešii rahpat  lávdegottiide  vejolašvuođa  johtui bidjat evttolaš vahátbáhčima  miehtá jagi. Lávdegottit  fertejit maid buorebut  beassat stivret  liige báhčimiid mat dáhpáhuvvet  Stáhta luonddubearráigeahču  (Statens naturoppsyn) olis.  - Sámediggi  bivdá  ráđđehusa  vuolggahit  barggu  mas boraspireeiseválddit  vuoruhuvvon guohtonguovlluin  bidjet johtui plánejuvvon  boraspirebáhčimiid  erenoamažit  ovdal  go elliid luitet guohtumii  ja guottetbáikái. Dáin guovlluin  čađahuvvo  plánejuvvon  boraspirevákšon  vai  sáhtašii dan čađahit. Mihttomearrin  lea ahte dákkár báhčin galgá dáhpáhuvvat  luoddamuohttaga  alde.    - Sámediggi  bivdá  ráđđehusa  addit bistevaš  lobi báhčit gumppiid  mat mannet guovlluide  mat leat guođoheapmái  vuoruhuvvon  ja guovlluide  gos lea sámi boazodoallu.  - Sámediggi  bivdá  ráđđehusa  rievdadit  boraspireláhkaásahusa  nu ahte dat, go leat dilálašvuođat  gos leat stuorát vahágat  duođaštuvvon  seamma guovllus  máŋgga  jagi badjel, rahpá oppalaččat vejolašvuođa  olles riikkas beassat  báhčit goaskima ovdal  go vahágahttá  ja almmá fáhkka vahátdili čuožžileami haga, go fal váruhuvvo  ahte stuorra vahát  sáhttá dáhpáhuvvat.  Dákkár lobiid ferte addit dihto guovlluide  ja áiggiide, ii ge sáhte gáibiduvvot  ahte identifisere juste dan mii vahágahttá.  - Sámediggi  bivdá  ráđđehusa  álggahit  barggu  rievdadit  njuolggadusaid  mat gusket stuora boraspiriid báhčimii mat vaháguvvet,  vuoi  bivdojoavkkut  besset geavahit  seamma vugiid  go maid Stáhta luonddubearráigeahččit  (Statens naturoppsyn)  atnet.  - Sámediggi  bivdá  ráđđehusa  evttohit  bistevaš  lobi guođohanáigodagas  báhčit boraspiriid  go bohtet sihkkaris guohtonáiddiid  siskkobeallai ja gilvojuvvon  guohtoneatnamiidda.  - Sámediggi bivdá guovlluidjuohkima (soneinndeling) A ja B sihkkojuvvot eret boraspireláhkaásahusas.  Bealli riika guohtuneatnamiin  leat A sonas gos boraspiret vuoruhuvvot.</p>
<p>- Sámediggi bivdá jođáneamos  lági mielde bidjat johtui barggu  mii lea mearriduvvon,  reivves beaiváduvvon  borgemánu 17.b. 2017, Dálkkádat- ja birasdepartemeanttas,  mas čuožžu dan birra ahte váldit  mielde vásihanvuđot  árbevirolaš  gelbbolašvuođa  dáhkádusláhkaásahussii  mii guoská guohtunelliid massimii boraspiriide. Dát lea hui viiddis bargu mii ferte vuoruhuvvot. Sámediggi eaktuda ahte departemeanta konsultere Sámedikkiin ja NBR:in ovdal go bargu biddjo johtui ja go galget válljet doaimmaheddjiid  dán bargui. Sámediggi  čujuha konsultašuvnnaide  mat čađahuvvo  ovttas NBR:in. Dassái go dát prošeakta  lea gárvvistuvvon,  de fertejit liige doaibmabijut  biddjot johtui nu go ahte johtilit addot báhčinlohpi  guohtunealáhusaide  miehtá riika.   Ášši meannudeapmi  loahpahuvvui  09.03.2018  dii. 14.05</p>
<p>Vuollaičállit lea lohkan čoahkkingirjji, ja gávnnahan  ahte čoahkkingirjái  fievrriduvvon  mearrádusat leat nu movt Sámediggi mearridii.   Kárášjohka, 07.03.2018  - 09.03.2018    Dievasčoahkkinjođihangoddi     Elisabeth Erke  Tor Gunnar Nystad jođiheaddji   nubbinjođiheaddji</p>
<p>Aili Guttorm  Thomas Åhren</p>
<p>Tor H. Mikkola</p>
</body></document>